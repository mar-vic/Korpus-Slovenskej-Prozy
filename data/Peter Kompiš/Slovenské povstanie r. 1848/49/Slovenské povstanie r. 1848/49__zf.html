<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2556346">
       </a>
       Úvod
      </h2>
     </div>
    </div>
   </div>
   <p>
   </p>
   <p>
   </p>
   <p>
    Za celú ohromnú dobu tisícročného jarmenia Maďarmi nevzmohli sa Slováci skoro nikdy k
         ráznejšiemu, organizovanejšiemu odporu proti svojim utláčateľom. Možno síce vidieť kus
         snahy po neodvislosti Slovenska v odboji Matúša Čáka Trenčianskeho proti kráľovi Karlovi
         Robertovi, začiatkom 14. storočia, bol to však viac odboj zpupného veľmoža proti ústrednej
         moci kráľovskej, než boj národa o slobodu. Podobne zostaly ojedinelými a čoskoro boly úplne
         potlačené prejavy slovenskej rozhorčenosti nad neznesiteľnými formami poddanstva v storočí
         18. (Jánošík a jeho zbojnícki druhovia.) K väčšej národnej akcii slovenskej smerujúcej k
         vydobytiu slobody došlo až v revolúčnych rokoch 1848 — 49.
   </p>
   <p>
    K povstaniu boli Slováci priamo dohnaní stupňujúcim sa úsilím maďarizačným, neštítiacim
         sa v prvých desaťročiach 19. veku násilností, ničení existencií, ba r. 1848 ani žalárovania
         a popráv.
   </p>
   <p>
    Počiatky moderného národnostného pohybu v bývalom Uhorsku siahaly do 18. storočia. Do
         tých čias bola jazykom úradným a rečou vzdelancov latinčina. Za Márie Terézie počal sa
         šíriť z Viedne germanizačný prúd, ktorému podliehala hlavne uhorská šľachta. Bola to
         germanizácia dobrovoľná, ktorú nástupca Márie Terézie, Jozef II., vystupňoval ku
         germanizácii násilnej. Uvádzal miesto latinčiny dôsledne nemčinu.
   </p>
   <p>
    S úradnou nemčinou šírila sa i nemecká kultúra, ktorá dusila klíčiace národnie snahy
         slovenské, jako nevyvinutejšie, kdežto u Maďarov vyvolala protitlak: rýchly vývin
         národnieho povedomia.
   </p>
   <p>
    Na prebudenie národov evropských však najmohutnejšie účinkovala francúzska revolúcia a
         vyplinuvšie z nej napoleonské vojny.
   </p>
   <p>
    Najmohutnejšie vyšľahol oheň národnieho oduševnenia u Maďarov. Maďari počali zahadzovať
         jak latinčinu, tak úradnú nemčinu. Na sneme roku 1790 — 91 boly vynesené aj prvé jazykové
         zákony v prospech maďarčiny.
   </p>
   <p>
    Už r. 1825 žiadalo sa v osobitnej adrese, aby bola maďarčina povýšená na úradný, štátny
         jazyk. R. 1830 vyriekol snem, že maďarsky je povinný vedieť každý, kto má verejný úrad
         alebo advokátsky diplom.
   </p>
   <p>
    Maďarčila sa štátna administrácia, súdy, neskôr i školy. Ba maďarizácia počala tuho
         zasahovať i do cirkve. Slovenským cirkvám vnucovali maďarských farárov, slovenské
         bohoslužby v evanjelických cirkvách začínali nahrádzať maďarskými. Kto sa tomu vzpieral,
         bol súdený, ba i bitý.
   </p>
   <p>
    Začala sa honba proti československým ústavom v Prešporku a v Levoči, ktorý sa skončil
         ich zrušením. Slovanov, najmä však Slovákov, počali verejne upodozrievať z panslavizmu. V
         Bratislave bol odstránený s katédry i Ľudevít Štúr, vodca slovenskej mládeže, jeden z
         vtedajších najvýznamnejších slovenských spisovateľov.
   </p>
   <p>
    Vplivom parížskej revolúcie, ktorá sa skončila pádom monarchie, rástla odvaha Maďarov
         ešte väčšmi. Kráľ poslal síce uhorskému snemu nejednu predlohu, obsahujúcu dôležité
         ústupky, ale to všetko bolo Maďarom málo. Snem prijal návrh adresy Lajoša Kossutha, ktorý
         žiadal pre Uhorsko zodpovedné ministerstvo a pre Rakúsko ústavu.
   </p>
   <p>
    V marci 1848, prijal uhorský snem plno nových zákonov. Najdôležitejším z nich bolo
         zrušenie poddanstva. Súčasne smerovalo nové uhorské zákonodarstvo k centralizácii.
   </p>
   <p>
    Panovník zákony síce potvrdil, ale hneď po potvrdení počal dvor pomýšľať na odpor,
         uvedomiac si, že nové zákony obstrihaly vlastne i moc panovnícku. Spojencami panovníkovými
         staly na Horvati a Srbi, ktorí organizovali branný odpor proti Maďarom.
   </p>
   <p>
    Prední slovenskí mužovia videli čoskoro, že sa musia postaviť proti mohutnejúcemu
         maďarizmu i s mečom v ruke. Štúr ako poslanec mesta Zvolena sa nemohol obstáť na sneme v
         Prešporku. Zfanatizovaní maďarskí právnici boli hotoví spáchať naň atentát.
   </p>
   <p>
    A keď Slováci vyslovili svoje žiadosti v Lipt. Sv. Mikuláši, dala peštianska vláda
         osnovateľov národnej manifestácie už lapať tak, že vodcovia museli utekať na Moravu.
         Slováci sa museli brániť, veď šlo im o životy. Vodcov im lapali, iných prebudilejších
         Slovákov kossuthisti žalárovali.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2539529">
       </a>
       Prvé slovenské povstanie
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2550136">
        Brezová v čele národnieho hnutia
       </a>
      </span>
     </dt>
     <dt>
      <span class="sect1">
       <a href="#id2523107">
        Nár. shromaždenie v Lipt. Sv. Mikuláši
       </a>
      </span>
     </dt>
     <dt>
      <span class="sect1">
       <a href="#id2523199">
        Slováci na Pražskom sjazde svätodušnom. Maďari zbroja
       </a>
      </span>
     </dt>
     <dt>
      <span class="sect1">
       <a href="#id2523290">
        Odpor Tisovca proti župe
       </a>
      </span>
     </dt>
     <dt>
      <span class="sect1">
       <a href="#id2523384">
        Prvá dobrovoľnícka výprava organizuje sa vo Viedni
       </a>
      </span>
     </dt>
     <dt>
      <span class="sect1">
       <a href="#id2523484">
        Prekročenie slovenských hraníc
       </a>
      </span>
     </dt>
     <dt>
      <span class="sect1">
       <a href="#id2506398">
        Prvé boje. Rozpustenie dobrovoľníckych čiat
       </a>
      </span>
     </dt>
     <dt>
      <span class="sect1">
       <a href="#id2506488">
        Slovenskí vodcovia v Gemeri pod šibenicou
       </a>
      </span>
     </dt>
     <dt>
      <span class="sect1">
       <a href="#id2506653">
        Mučenníci Šulek a Holuby
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <p>
    Základňou slovenského povstania bol kraj od Bielej Hory k Javorine a s oboch strán
         Bradla, najmä prebudené slovenské mestečká Brezová a Myjava. Slovenský pohyb v týchto
         krajoch sa sústredňoval rozhodne okolo Hurbana.
   </p>
   <p>
    Predvídajúc zámery Maďarov, hneď ako priletely prvé zprávy o februárovej revolúcii
         parížskej, počali jednotlivci skupovať strelný prach, liali gule (kulky), starali sa o
         flinty a šable.
   </p>
   <p>
    Konaly sa schôdzky, naposledy vystúpil Hurban na zákonnej pôde verejného shromažďovania
         a poučoval ľud o nových národních právach, ktoré mu boly od panovníka udelené.
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2550136">
        </a>
        Brezová v čele národnieho hnutia
       </h2>
      </div>
     </div>
    </div>
    <p>
    </p>
    <p>
     Dňa 25. apríla rečnil Hurban v rámci divadelného predstavenia a tanečnej zábavy na
            Brezovej. Reč jeho vyvolala nesmierne nadšenie.
    </p>
    <p>
     Brezová predchádza dobrým príkladom. Poslala súsednému väčšiemu mestečku, Myjave,
            zástavu s národními barvami jako znak národnieho smýšľania a spolu jako otázku, jako
            smýšľa o národnej povinnosti súsednia obec.
    </p>
    <p>
     Deputáciu brezovskú očakával na Myjave mnohotisícový zástup. Prijal ju po reči
            Hurbanovej s nadšením.
    </p>
    <p>
     Ale najmohutnejšou slovenskou manifestáciou bolo ľudové shromaždenie na Brezovej dňa
            28. apríla. Sišlo sa naň mnoho tisíc ľudu z celého okolia, a to od Šaštína až po Vrbovce
            a Myjavu. Slováci sa radili o žiadostiach, ktoré by mali predniesť v župnom shromaždení.
            Žiadosti tieto sa rozdávaly zástupu na podpisovanie. Maly názov „Žiadosti slovenského
            národa v stolici Nitrianskej“. Žiadalo sa v nich medzi iným pre slovenské kraje
            slovenské rokovanie v župných shromaždeniach, pri súdoch a v úradoch, žiadali sa pre
            Slovákov výlučne slovenskí sudcovia, slovenské ľudové, meštianske a vyššie školy.
    </p>
    <p>
     Podobne účinkovali slovenskí národovci inde po Slovensku. V Gemeri bol statkár,
            diplomovaný právnik Štefan Marko Daxner už r. 1847 politicky činný, bo počas zasedania
            krajinského snemu vystavil na mestskom dome v Tisovci program určený k tomu, aby slúžil
            na základ sťažnosti, ktorú slovenský ľud mal snemu podať. V programe sa žiadalo zbavenie
            ľudu poddanských záväzkov, uplatnenie reči ľudu v úradnej správe atď. V marci 1848 boly
            však vynesené zákony, ktorými sa Daxnerov tisovský program, až na bod o reči ľudu, stal
            bezpredmetným.
    </p>
    <p>
     Pri vyhlásení 11. apríla 1848 sankcionovaných zákonov dňa 1. mája vystúpil Daxner v
            Rimavskej Sobote na námestie, kde vyslovil svoje rozhorčenie nad tým, že uhorské
            zákonodarstvo zaviedlo za poradnú reč v stoličných shromaždeniach maďarčinu a tým
            vylúčilo ľud z účasti v župnej samospráve.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523107">
        </a>
        Nár. shromaždenie v Lipt. Sv. Mikuláši
       </h2>
      </div>
     </div>
    </div>
    <p>
    </p>
    <p>
     Skoro po všetkých slovenských župách chystali sa slovenskí národovci prejaviť vôľu
            národa či jeho žiadosti osobitnými prípismi. Vedľa toho však pociťovala sa aj nutnosť
            všeobecnej manifestácie. Preto bolo svolané na 10. mája 1848 národnie shromaždenie do
            Liptovského Sv. Mikuláša, kde bol evanjelickým farárom Michal M. Hodža. Shromaždenie
            prijalo tak zv. „Žjadosti slovenskjeho národa“, ktoré sa opieraly z veľkej časti o
            elaborát vypracovaný Daxnerom a Jánom Franciscim, skončeným právnikom, konajúcim prax u
            podžupana. V týchto žiadosťach sa žiada 1. všeobecný snem pre všetky uhorské národy, na
            ktorom by každý poslanec hovoril svojím rodným jazykom; 2. zvláštné snemy podľa
            národností; 3. právo užívať rodný jazyk pri všetkých verejných poradách a pri súdoch; 4.
            slovenské obecné, reálne, meštianské, učiteľské ústavy, kňazské semináre, gymnázia,
            polytechnika a jedna slovenská univerzita; 5. slovenská národnia stráž so slovenským
            velením; 6. všeobecné volebné právo; 7. úplná sloboda tlače (tisku); 8. sloboda
            shromažďovania a spolčovania.
    </p>
    <p>
     Mikulášske žiadosti maly byť predložené panovníkovi uhorskému palatínovi, uhorskému
            snemu a uhorskému ministerstvu. Po prijatí shromaždením maly byť žiadosti prednesené
            ešte širšiemu ľudovému shromaždeniu, ktoré sa malo konať na druhý deň. Ale shromaždenie
            to nebolo povolené a „Žiadosti“ samy boly hneď zkonfiškované. Za liptovským príkladom
            šly aj niektoré iné slovenské mestá.
    </p>
    <p>
     Už pred mikulášskym shromaždením boli uväznení mladí Slováci básnik Janko Král a jeho
            priateľ Rotarides v Šahách. Naposledy sa dostal Král do Pešti, kde sedel až do januára
            1849, keď ho knieža Windischgrätz, zaujavší v čele císárskéj armády hlavnie mesto
            uhorské, prepustil na slobodu. Ba i do samého Liptova a Nitry prišli po mikulášskom
            shromaždení kráľovskí komisári, vyslaní Kossuthom, zlapať náčelníkov nevinného
            slovenského pohybu, Hodžu, Hurbana a Štúra. Títo sa zachránili útekom na Moravu, odtiaľ
            (odtud) do Prahy.
    </p>
    <p>
     Viedeň sa chovala obojetne, váhave.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523199">
        </a>
        Slováci na Pražskom sjazde svätodušnom. Maďari zbroja
       </h2>
      </div>
     </div>
    </div>
    <p>
    </p>
    <p>
     Hurban, Štúr a Hodža zastupovali Slovákov na svätodušnom Slovanskom sjazde v Prahe.
            Sjazd sa konal po odoslaní Palackého odpovede frankfurtskému snemu, v ktorej sa za
            Čechov odoprel snemu zúčastniť. Sjazd formuloval program federalistický. Bol však
            rozohnaný Windischgrätzovými bajonetmi. Slovenskí vodcovia boli nútení rýchle opustiť
            Prahu, lebo im hrozilo uväznenie. Rozhodli sa hľadať pomoc u Juhoslovanov. Hurban sa
            odobral najprv do moravskej dediny Rusavy, odtiaľ šiel k Horvatom do Záhrebu. Tu na
            horvatskom sneme predniesol tak výmluvne biedy slovenského národa, že Horvati uzavreli
            zahrnúť medzi podmienky pokoja s Maďarmi, aby boli pustení na slobodu Slováci uväznení
            pre svoju národnosť a aby sa stal slovenský národ rovnoprávnym s Maďarmi. Koncom augusta
            vrátil sa Hurban umorený do Viedne, kde hľadali Štúr a Hodža jednak styky s vládou,
            jednak organizovali dobrovoľníkov.
    </p>
    <p>
     V Gemeri zorganizovali a vycvičili takzv. národnie gardy slovenskí národovci Daxner v
            Tisovci, Ján Francisci v Hnúšti a na Kokave ev. učiteľ Michal Bakulíny.
    </p>
    <p>
     Maďari vyslovili na sneme spojenie Sedmohradska s Uhorskom. Srbi a Horvati boli
            presvedčení, že podobný osud ako Sedmohradsku pripravujú Maďari aj im. Chystali sa teda
            k vojenskej obrane svojich práv. Horvatský bán Jelačič vyjednával za chrbtom (zády)
            maďarskej vlády s dvorom. Ku koncu leta 1848 boli Maďari obkľúčení so troch strán
            nepriateľmi, stojacimi v zbrani. Tu na Kossuthovu reč povolil uhorský snem Batthyányho
            vláde 200 tisíc vojakov a 48 milionov zlatých. Započala sa skoro po celej krajine (zemi)
            regrutačka. Kráľ odoprel síce sankciu uzavretiu snemu o regrútoch. Ale maďarské i
            maďarónske stoličné kliky si z toho mnoho nerobily (nedělaly), ale prevádzaly assentírky
            násilne. V tie časy bolo vriadené do maďarského honvédskeho vojska mnoho tisíc Slovákov.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523290">
        </a>
        Odpor Tisovca proti župe
       </h2>
      </div>
     </div>
    </div>
    <p>
    </p>
    <p>
     Proti assentírkam postavili sa Slováci iba v Tisovci, v Gemeri a v západnej
            Nitrianskej. Shromaždenie ľudu v Tisovci pod vedením Štefana Marka Daxnera uzavrelo,
            protestovať proti nezákonnému spôsobu regrútačky a zaslalo svoj protest stoličnému
            výboru vo forme sťažnosti.
    </p>
    <p>
     Stoličný výbor nebral tisovský protest vážne. Ustanovil, aby major horňo-gemerskej
            gardy, Gedeon vykonal regrútačku najprv v Tisovci. Gedeon sa dostavil do Tisovca i s
            ozbrojeným sprievodom, narazil však na tuhý odpor. Následkom toho assentírku na radu
            Daxnerovu odvolal.
    </p>
    <p>
     Keď potom stolica pripisovala nezdar tisovskej regrútačky Daxnerovi a rozšírila sa
            zvesť, že gemerské maďarské gardy prídu do Tisovca a Daxnera vypália, sriadil (zavedl)
            Daxner v Tisovci denniu i nočniu službu bezpečnosti, ba dal vystaviť aj riadne
            predstráže až po dedinu Hačavu.
    </p>
    <p>
     Stoličný výbor nechal nejaký čas Tisovec na pokoji.
    </p>
    <p>
     Maďarské nároky a trúfalosť zatým rástly. Začiatkom septembra vyslal uhorský snem k
            panovníkovi do Viedne veľkú deputáciu. Deputácia žiadala, aby uhorské pluky ležiace v
            Itálii preložené boly do Uhorska a aby bolo cisárskym plukom, ležiacim v Uhorsku,
            rozkázané hájiť práva Maďarov proti Rumunom, Horvatom a Srbom. Panovník dal deputácii
            vyhýbavú odpoveď.
    </p>
    <p>
     Následkom toho maďarské ministerstvo odstúpilo a Maďari začali zimnične zbrojiť.
            Jelačič bol donútený ustúpiť pred maďarskou presilou a dvaja cisárski generáli s 10
            tisíc mužmi pred Maďarmi kapitulovať.
    </p>
    <p>
     Rozumie sa, tieto úspechy dodaly Maďarom ešte viacej smelosti. Robili kroky k tomu,
            aby zlomili každý odpor proti svojej revolúčnej vláde na území celého Uhorska.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523384">
        </a>
        Prvá dobrovoľnícka výprava organizuje sa vo Viedni
       </h2>
      </div>
     </div>
    </div>
    <p>
    </p>
    <p>
     Zatiaľ organizovali Hurban, Štúr a Hodža vo Viedni prvé slovenské povstanie.
    </p>
    <p>
     Hurban sa spolčil k tomu cieľu s Čechmi Bloudkom, Zachom a Janečkom, cisárskymi
            dôstojníkmi. S prvými dvoma z nich poznal sa už pár rokov.
    </p>
    <p>
     Po štyri mesiace bolo Slovensko bez svojich najvýznamnejších vodcov. Ale zato na
            Myjave, Brezovej a v ostatních obciach kraja Podjavorinského držal sa ľud znamenite.
            Maďarská regrútačka sa v nich nebárs darila. Brezovská garda odoprela prisahať
            Kossuthovi vernosť, ba Vŕbovčania, ktorí aj samého komisára vyhnali, nechceli ani len do
            gardy vstupovať.
    </p>
    <p>
     Následky, rozumie sa, nevystaly. Celé tucty uvedomelejších ľudí boly vrhnuté do
            žalárov. Podjavorinský kraj bol celý zaplavený vojskom a gardami.
    </p>
    <p>
     Slovenskí vodcovia naverbovali vo Viedni do 17. sept. asi 500 bojovníkov, najviac
            mládeže, z toho hodne študentov. Z 500 dobrovoľníkov bola asi piata čiastka Čechov,
            medzi nimi ohnivý Jozef Václav Frič, známy český revolúcionár a spisovateľ.
    </p>
    <p>
     Vojenské veci boly sverené Zachovi, Bloudkovi a Janečkovi, politické Hurbanovi,
            Štúrovi a Hodžovi.
    </p>
    <p>
     Národnia rada uzavrela prekročiť hranice Slovenska pod Javorinou.
    </p>
    <p>
     Dobrovoľníci viezli sebou pár sto (asi 900) pušiek, kúpených z tých pár tisíc
            zlatých, ktoré opatril Štúr v štýrskych kúpeľoch Rohatci od srbského kniežaťa
            Obrenoviča. Dňa 17. sept. o desiatej v noci sadali dobrovoľníci už do zvláštneho vlaku
            na nádraží severnej dráhy vo Viedni. Viedeň nevedela nič o ich odchode. Vyprevádzalo ich
            iba pár priateľov a poslancov českých.
    </p>
    <p>
     Rozumie sa, 500 dobrovoľníkov nespoliehalo mnoho na svoje sily, ale dúfali, že zbúria
            proti Maďarom celé Slovensko.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523484">
        </a>
        Prekročenie slovenských hraníc
       </h2>
      </div>
     </div>
    </div>
    <p>
    </p>
    <p>
     Nasledujúceho dňa dorazila výprava do Písku na Morave, kde ju očakávaly vozy z
            Vŕboviec, Hlbokého i z Moravy. Odtiaľ sa šlo cez obec Veselí, kde bol práve jarmok,
            potom cez Velkú. Nad týmto mestečkom bola rozdaná dobrovoľníkom zbraň, vezená do tých
            čias na vozoch.
    </p>
    <p>
     Bubny zarachotily, a dobrovoľníci sa pohli k hraniciam Slovenska.
    </p>
    <p>
     Ľud vítal dobrovoľníkov ohňami zapaľovanými po vrchoch a vŕškoch. Po kraji sa šírila
            zvesť, že sa blížia slovenskí dobrovoľníci. Na Vŕbovciach a Myjave sa sberali študenti a
            mládež s puškami, pištoliami a šabľami vítať bojovníkov za slovenskú slobodu a to pred
            očima ležiacej tam maďarskej posádky.
    </p>
    <p>
     Medzitým nitrianska stoličná klika sháňala vojsko a gardy proti slovenským
            dobrovoľníkom. Kto sa jej emisárom zprotivil, tomu vyhrážali trestom smrti, zborením
            domu, šibeniciami, vrhali ľudí do žalárov atď.
    </p>
    <p>
     Peštianska vláda vydala zvláštny rozkaz, ktorým sa zaviedlo na Slovensku stanné právo
            a úrady i občania sa vyzývali, aby „buričov a žhárov“ (rozumej: slovenských
            dobrovoľníkov) lapali a vešali. Za každého buriča sľubovala vláda vyplatiť 50 zlatých v
            striebre.
    </p>
    <p>
     Slovenská národnia rada sídliaca na Myjave robila zatiaľ kroky, aby sa slovenské
            povstanie čo najväčšmi rozšírilo. Dňa 19. septembra bolo na Myjave veľké ľudové
            shromaždenie, na ktorom Hurban a Štúr vyzvali národ, aby sa pripojil k svojim
            osloboditeľom.
    </p>
    <p>
     Dňa 21. sept. bolo na Myjave už asi 3000 dobrovoľníkov. Na Myjave sa nechalo 1000
            mužov posádky, tam sa sriadil aj magazín. 2000 dobrovoľníkov odišlo na Brezovú. Tam sa
            tiež vyhlásilo povstanie slovenské a okolité obce sa vyzvaly pod zástavy. Tu vzrástol
            počet dobrovoľníkov na 8000. Z obcí sa dovážal do hlavnieho leženia chlieb a iná
            potrava. Výslanstvá z ďalších strán prosily národniu radu o pomoc proti Maďarom.
            Krajňanov doviedol do slovenského tábora Vilko Šulek.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506398">
        </a>
        Prvé boje. Rozpustenie dobrovoľníckych čiat
       </h2>
      </div>
     </div>
    </div>
    <p>
    </p>
    <p>
     Dňa 22. sept. došlo k prvému boju. Nepriateľ uderil z troch strán na Brezovú. Zo
            všetkých troch strán boly útoky odrazené víťazne.
    </p>
    <p>
     26. sept. bojovali dobrovoľníci nerozhodne pri Brezovej. 27. sept. porazili Maďarov u
            Starej Starej.
    </p>
    <p>
     Ale za včasrána dňa 28. sept. blížila sa od Vŕbového veľká sila gárd i vojska.
            Národnia rada videla, že toľkej sile dobrovoľníci neodolajú. Pritom všetkom sa zmužile
            bojovalo asi do 3. hodiny popoludní. Vtedy prišla zpráva o cisárskom manifeste z 25.
            sept., v ktorom stálo: „Vydal som tiež potrebné rozkazy, aby i v Horňom Uhorsku bol
            obnovený zákonný poriadok“, inými slovy, že slovenské povstanie má byť potlačené.
    </p>
    <p>
     Národnia rada sa rozhodla boje zastaviť. Domáci dobrovoľníci sa porozbehávali so
            zbraňou domov, ostatní ustúpili so zbraňou v ruke do Lhoty, najbližšej to obce moravskej
            a tam složili zbraň. Potom sa rozišli. Rozchádzajúc sa boli jedni z nich prenasledovaní
            cisárskym vojskom, najmä Horvati rúbali do bezbranných študentov jako diví. Iní
            dobrovoľníci boli zadržaní v Uhorskom Hradišti a strážení (hlídáni) jako väzni. Iba
            pozdejšie boli na rozkaz ministra vojny zaopatrení peniazmi, pasmi a prepustení. Štúr a
            Hurban odišli do Viedne, odtiaľ neskôr do Prahy, kde zjavil sa i Hodža.
    </p>
    <p>
     Po odchode dobrovoľníkov zaľahla na západniu časť Nitrianskej maďarská hrúzovláda
            plnou mierou. A hrúzovláda tá širila sa po všetkých prebudenejších krajoch slovenských.
            V kraji Podjavorinskom nevyhynula síce úplne bojachtivosť z duše ľudu ani po odchode
            jeho vodcov. Devätnásťročný brezovský mládenec Karol Holub a Vilko Šulek zostali síce
            sami medzi svojimi oddanými.
    </p>
    <p>
     Ale i tak znepokojovali nepriateľa, vyrážajúc naň z hôr.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506488">
        </a>
        Slovenskí vodcovia v Gemeri pod šibenicou
       </h2>
      </div>
     </div>
    </div>
    <p>
    </p>
    <p>
     Kým sa toto dialo na západňom Slovensku, prežili Daxner a jeho druhovia v Gemeri
            hotovú kalváriu. Pre zprotivenie sa nezákonitej regrútačke predvolal Daxnera na
            vyšetrovanie najsamprv podžupan Fáy. Daxner však zostal v Tisovci.
    </p>
    <p>
     Stolica vyslala komisára s drábmi, aby Daxnera a Francisciho zlapali. Títo šli 6.
            októbra do Tisovca. Cestou stretli (potkali) Francisciho, ktorý sa práve večerom vracal
            z Tisovca do Hnúšti. Zlapali ho a pojali nazpät do Tisovca. Vystavené tisovské
            predstráže upovedomily o tom hneď svojho veliteľa Daxnera, ktorý pomocou tisovskej gardy
            komisára a pandúrov v najväčšej tichosti odzbrojil, pod stráž postavil a tým Francisciho
            zachránil.
    </p>
    <p>
     Nasledujúceho dňa bolo v Tisovci verejné shromaždenie, z ktorého bola vyslaná k
            podžupanovi Fáymu deputácia, ktorá žiadala, aby zastavil prenasledovanie nevinných
            občanov. Podžupan počal hroziť. Daxnerovi a Franciscimu vzkázal, aby sa dostavili pred
            svoju vrchnosť, a dal deputácii svoje čestné slovo, že proti Daxnerovi a Franciscimu sa
            nedopustí nikto ničoho nezákonného.
    </p>
    <p>
     Daxner a Francisci dostavili sa tedy 10. októbra k podžupanovi Fáymu do Plešivca. Ten
            ich dal hneď na druhý deň oboch uväzniť, 17. októbra privezený bol do Plešivca i
            uväznený Michal Bakulíni. 19. októbra bolo uväznené vyše 40 mužov, ktorí boli považovaní
            za poprednejších slovenských národovcov. K súdeniu obvinených delegoval stoličný výbor
            náhly súd.
    </p>
    <p>
     Štatariálni sudcovia vyniesli nad Daxnerom, Franciscim a Bakulínim medzi 4. a 5.
            novembrom rozsudok smrti. Pre odsúdených stavali už šibenice.
    </p>
    <p>
     Ale odsúdencov zachránila došlá zvesť o bitke, ktorú Maďari proti Jelačičovi 30. okt.
            pri Švechate prehrali.
    </p>
    <p>
     Sudcovia nemali smelosti vykonať rozsudok na svoju zodpovednosť, nuž, predložili ho
            revolučnému komisárovi Karolovi Szentiványimu, ktorý smrtný rozsudok zmenil po
            celonočnom uvažovaní v žalár, a síce nameral Daxnerovi a Franciscimu po 3 rokoch,
            Bakulínimu 2 roky. Okrem toho dostali: Jozef Hudec 2 roky žalára, Pavel Ďurjan a Ľudevít
            Smik po 1 roku, Karol Francisci (brat Jána Francisciho), Ladislav Slabej, Ján Varga a
            Ján Zvara po polroku, pár iných občanov po pár týždňoch. Okrem toho dostal pol roka
            Štefan Čech.
    </p>
    <p>
     Gemerskí Maďari podržali odsúdených v Plešivci vo väzení do 15. decembra. Len keď
            Schlick rozprášil maďarské vojsko pri Košiciach, poslali Daxnera, Francisciho a
            Bakulíniho do Rimavskej Soboty a odtiaľ do Budapešti, kde boli uväznení v Neugebäude.
    </p>
    <p>
     „Traja sokoli“ boli vyslobodení z Neugebäude začiatkom r. 1849. Keď vláda Kossuthova
            utekala pred Windischgrätzom do Debrecína, vydala rozkaz, aby ta boli dopravení aj
            väzni. Profós, ktorý našich strážil, dostal rozkaz pripozde, lebo bol náhodou na
            návšteve. Vtedy boli ostatní väzni z Pešti už odvedení. Nevediac, čo s nimi robiť,
            podržal ich v Neugebäude.
    </p>
    <p>
     Medzitým sa dostal jako honvédsky kaprál do Pešti Viliam Paulíny-Tóth, ktorý keď sa
            dozvedel o väznení troch gemerských slovenských vodcov, vykonal im, keď Windischgrätz
            vtiahol do Pešti, u posádkového veliteľa, grófa Vrbnu prepustenie na slobodu.
    </p>
    <p>
     Daxner, Francisci a Bakulíni, dostanúc sa na slobodu, ponáhľali (spěchali) sa hneď k
            Váhu k Janečkovým dobrovoľníkom a zúčastnili sa bitiek pri Ácsi, Komárne a Leopoldove.
    </p>
    <p>
     Náhle súdy zasedaly v Senici, vo Fraštáku a v Nitre. V Senici odsúdily na šibenicu
            štyroch Slovákov, medzi nimi čáčovského rychtára Martina Bartoňa. Na šibenicu priviedla
            ho slovenská proklamácia, ktorú u neho našli. Podobne bol na šibenicu odsúdený Svatík.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506653">
        </a>
        Mučenníci Šulek a Holuby
       </h2>
      </div>
     </div>
    </div>
    <p>
    </p>
    <p>
     Po odchode dobrovoľníkov zostal u svojich príbuzných v Krajnom aj nadšený slovenský
            študent Vilko Šulek. Premlúval občanov, aby pred štatariálnymi sudcami všetku vinu na
            neho svaľovali a tak sa pred maďarskou pomstou zachránili. Pred súdom nič netajil,
            priznal sa, že bojoval v radoch dobrovoľníckych. Neprosil ani o milosť. Bol odsúdený k
            smrti a popravený. Zomieral zmužile.
    </p>
    <p>
     Šulekov priateľ, Karol Holub či Holuby, ktorý sa bol pridal k dobrovoľníkom na
            Brezovej, bol rodák z Lubinej, ešte iba 19-ročný. Maďarskej garde vydal ho vraj sám
            otec, ktorý bol veľký maďarón. Popravili ho pár dňami po Šulekovi. Choval sa hrdinsky až
            do konca.
    </p>
    <p>
     Ľud uznával Šuleka a Holubyho za nevinných a vybájil si o nich mnohé povesti, ba
            neskôr putoval k nim vo veľkých zástupoch ako na púť.
    </p>
    <p>
     R. 1849 na podjarí poctili slovenskí dobrovoľníci týchto slovenských mučedlníkov
            slávnym pohrabom a mohylou.
    </p>
    <p>
     I do ostatních žúp vyslal Kossuth krajinských komisárov, ktorí mali prenasledovať
            účastníkov slovenského pohybu. Tak v Baňskej Bystrici pelešil komisár piatich
            slovenských stolíc Beniczky Lajoš.
    </p>
    <p>
     Do Baňskej Bystrice boli v putách odvlečení: sučiansky ev. farár Ondrej Hodža (brat
            Michala Miloslava Hodžu), uväznený už od augusta 1848, spolu i so svojím staručkým
            otcom, mlynárom v Rakši; z rodiny Lilgovcov boli odvlečení traja: otec so synmi Jozefom,
            býv. kapitánom sv. martinskej gardy, a Jankom. Svätomartinský ev. farár Jozef Horváth,
            ktorému sa podarilo neďaleko Štubnianskych Teplíc uskočiť a ukrývať sa až do príchodu
            novej výpravy slovenských dobrovoľníkov, Janko Jesenský, Šlichta a Eug. Šparnensis. V B.
            Bystrici boli títo Turčania väznení na župnom dome. Zo zvolenskej župy boli k nim
            pridaní Ľudevít Kisel a dozorca hutí Móric Kellner.
    </p>
    <p>
     Učiteľ hodrušský Balkovič sedel v ťažkých putách v Baňskej Štiavnici.
    </p>
    <p>
     Keď vtiahol v januári 1849 cisársky generál Götz do Mošoviec a pohrozil v Baňskej
            Bystrici, že ak sa niektorému väzňovi niečo stane, celé mesto popolom ľahne, boli
            slovenskí väzni po päťmesačnom žalárovaní prepustení na slobodu. Väčšinou bojovali potom
            v radoch dobrovoľníkov.
    </p>
    <p>
     Dňa 17. okt 1848 vydal Kossuth zatykač na Hodžu, Štúra, Hurbana, vypíšuc na ich hlavy
            cenu po 50 zlatých v striebre.
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506778">
       </a>
       Druhé slovenské povstanie
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2506846">
        Slovenskí vodcovia u Jelačiča a Windischgrätza
       </a>
      </span>
     </dt>
     <dt>
      <span class="sect1">
       <a href="#id2506903">
        Dobrovoľníci prekročujú hranice sliezsko-slovenské
       </a>
      </span>
     </dt>
     <dt>
      <span class="sect1">
       <a href="#id2507040">
        Dobrovoľnícka výprava v Turci
       </a>
      </span>
     </dt>
     <dt>
      <span class="sect1">
       <a href="#id2507167">
        V pätách Görgeiovej armáde
       </a>
      </span>
     </dt>
     <dt>
      <span class="sect1">
       <a href="#id2507264">
        Porážka pri Muráni. Rozchod s cisárskymi
       </a>
      </span>
     </dt>
     <dt>
      <span class="sect1">
       <a href="#id2507347">
        Bitky s Maďarmi v Šariši
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <p>
    V októbri vypukla vo Viedni revolúcia. Viedeň vyslovovala sympatie maďarským
         revolucionárom. Dvor počal vytriezvievať zo svojho maďarofilstva, najmä po zavraždení grófa
         Lamberga a grófa Latoura. Palatín arciknieža Štefan, ktorý Maďarom tak prial, bol poslaný
         do vyhnanstva. Horvatský bán Jelačič bol vymenovaný za diktátora Uhorska.
   </p>
   <p>
    Dvor videl, že Maďari sa ústupčivosťou získať nedajú, nuž, rozhodol sa vystúpiť proti
         nim konečne rozhodne. Bol však k tomu už i najvyšší čas, lebo Slovensko bolo obsadené skoro
         celé maďarským vojskom a gardami, ba i cisárskeho vojska prebehly k Maďarom celé pluky.
   </p>
   <p>
    Slovenskí vodcovia uznali za dobré opustiť revolučnú Viedeň a odišli do Prahy. Tam sa
         počaly náhľady členov slovenskej národnej rady rozchádzať. Českí demokrati sympatizovali
         hlavne s Hodžom a Janečkom. Po 18. októbri sa rozišli slovenskí vodcovia v pokoji,
         rozdeliac si úlohy. Západnie Nitriansko bolo ponechané Hodžovi a Janečkovi, kde sa mohli
         opierať o Šimoniča, stojaceho v Hodoníne. Štúr, Hurban, Bloudek, Zach a Bôrík zvolili si za
         pôdu svojho účinkovania Horní Trenčín a ostatnie severnie Slovensko. Na Myjavu odišli s
         Janečkom i Nosák a Abaffy.
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506846">
        </a>
        Slovenskí vodcovia u Jelačiča a Windischgrätza
       </h2>
      </div>
     </div>
    </div>
    <p>
    </p>
    <p>
     Hurban, Štúr a ich druhovia vybrali sa nábídnuť svoje služby hlavniemu veliteľovi
            cisárskych vojsk, kniežaťu Windischgrätzovi do Viedne. Žiadali, aby Slovákom bola
            zaručená národnia i rečová rovnoprávnosť. Za pomoc cisárovi proti Maďarom žiadali pre
            dobrovoľníkov zaopatrenie, zbraň a strelivo.
    </p>
    <p>
     Do Viedne prišli slovenskí vodcovia skoro po udusení povstania. Jelačič ich prijal
            vľúdne, cisársky hlavní vodca kn. Windischgrätz však zpočiatku až urážlivo odmietave. Až
            keď zakročil u neho Jelačič, dal si povedať a prijal nábidku slovenských vodcov, pošlúc
            ich k cisárskemu vojsku do Tešína.
    </p>
    <p>
     Cestou zastavili na slovenskí predáci na krátko v kraji Podjavorinskom, zverbovali
            napochytro (chvatně) s 80 chlapov, hlavne z Vŕboviec a okolitých obcí, a pripojili sa s
            nimi v Tešíne k 4 stotinám pechoty a pol švadróne švaližierov pod velením podplukovníka
            Frischeisena. Bloudek doviedol sebou z Prahy čerstvú českú junač. Oduševnenia bylo dosť,
            ale výzbroj dobrovoľníkov biedna.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506903">
        </a>
        Dobrovoľníci prekročujú hranice sliezsko-slovenské
       </h2>
      </div>
     </div>
    </div>
    <p>
    </p>
    <p>
     Prvé ťaženie vojska a dobrovoľníkov na Slovensko sa neskončilo so zdarom. 4. decembra
            prekročila výprava jablunkovským priesmykom hranice sliezsko-slovenské. Maďarské vojsko
            sa ukázalo na návršiach pred Čadcou, avšak ustúpilo bez boja. Cisárskym padla do rúk
            korisť: zástavy, munícia, ručnia batožina (zavazadla) dôstojníkov. V Čadci bola stará
            vrchnosť hneď shodená a nahradená novou, spoľahlivejšou.
    </p>
    <p>
     Na Čadci sa príčinením starého horlivého národovca, dekana Daniša, prihlásilo asi 30
            občanov do dobrovoľníckeho sboru. Maďarské vojsko, medzi ktorým však bolo mnoho
            Slovákov, ustupovalo z obce do obce až do Budatína, kde naňlo pevný bod v tamejšom
            Csákyho zámku.
    </p>
    <p>
     Dobrovoľníci ich nestačili prenasledovať, lebo mali na starosti organizovanie kraja.
            V Kysuckom Novom Meste našli ľud strašne zterorizovaný.
    </p>
    <p>
     Pri Budatíne sa strhla bitka. Maďarské vojsko pálilo z kanónov. Bloudek s Bôríkom
            tvorili so svojím oddielom predvoj vojska a ohrozovali maďarské delá tak, že k ich
            obrane stiahla sa k Budatínu celá sila Maďarov. Neskôr počali Maďari prepravovať delá na
            ľavý breh Váhu do Žiliny. Kaštiel bol v okamžení vyprázdnený.
    </p>
    <p>
     Dobrovoľnícka výprava a pridaný k nej vojenský oddiel nemal diel, nuž, nemohol zaujať
            most cez Váh, a Maďarov, ktorí delá mali, prenasledovať na druhý breh rieky. Vo
            vojenskej rade bol prijatý návrh Lewartowského, aby sa ustúpilo na Čadcu a vyčkala tam
            výdatnejšia pomoc.
    </p>
    <p>
     Ustúpilo sa na Čadcu. Ústup trval od 7. hodiny večer dňa 11. dec. do 4. hodiny
            raňajšej 12. decembra. Cestou robila kysucká garda vojsku a dobrovoľníkom prekážky v
            ústupe: shadzovala mostky a pod. Dobrovoľníci boli veľmi rozmrzení, že sa dal rozkaz k
            ústupu. Z Čadce sa ustúpilo do Jablunkova. Na Čadci sa počali zase rozťahovať Maďari.
    </p>
    <p>
     Oddiel Frischeisenov dostal posilu i na mužstve i na kanónoch. Ku sboru bol pridelený
            jako hlavní veliteľ generál Götz. Dňa 21. dec. pohla sa výprava na Čadcu a to bez
            najmenšieho odporu so strany maďarskej. Pár dní sa počkalo na Čadci. V ukrutnom mraze
            udrelo sa dňa 2. jan. 1849 na Budatín a Žilinu.
    </p>
    <p>
     Útok obchvatný sa podaril. Hlavní voj cisársky podporoval predvoj kanonádu. Maďarské
            čaty daly sa na útek. Čosi-kamsi bežali Maďari už na druhý breh Váhu.
    </p>
    <p>
     Maďari počali na žilinskom brehu hneď rozostavovať delá, dobrovoľníci sa rútili proti
            nim. Cisárske delostrelectvo bolo ešte za Budatínom, onedlho však obrátili sa Maďari na
            útek. O chvíľu boli dobrovoľníci už v Žiline a Maďari na ceste do strečnianskeho
            priesmyku.
    </p>
    <p>
     Oddiel Götzov a dobrovoľníci ležali v Žiline celý týždeň. Svolané bolo i národnie
            shromaždenie. Rečnili ohnive Štúr, Hurban i plukovník Frischeisen, ale márne. K
            dobrovoľníkom sa nikto nepridal.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507040">
        </a>
        Dobrovoľnícka výprava v Turci
       </h2>
      </div>
     </div>
    </div>
    <p>
    </p>
    <p>
     Výprava šla potom bez boja do Rajca, Nemeckého Pravna a odtiaľ do Prievidze. Národnie
            shromaždenia nemaly ani v tomto kraji praktického výsledku. 11. januára prešlo sa cez
            Žiare do Turca. Prvou stanicou bolo Slovenské Pravno.
    </p>
    <p>
     V Turci našla výprava nový svet. Šľachta mala podelené úlohy, úradníci, maďaróni,
            vyznačivší sa pri stíhaní Slovákov, poutekali, iní zostali doma a robili sa vernými
            kráľovi. Pod Žiarami menom župy Turčianskej vítali výpravu zemani pod predsedníctvom
            Szmrecsányiho.
    </p>
    <p>
     V Slovenskom Pravne vítal výpravu hlučne i národ. Menom ev. cirkve pozdravil výpravu
            farár Belohorský. Národ bol prebudilý, cisárskej a slovenskej veci oddaný. Pred večerom
            sa dorazilo do Mošoviec. Jásot nesmierny. Prichodily vozy naplnené chlebom, mäsom, vínom
            a pod. Ľud dobrovoľne snášal obete. Mešťania sa trhali o dobrovoľníkov, volajúc ich do
            svojich bytov. Rekvizície sa dialy po dvoroch povstalej šľachty. Dňa 12. januára bolo v
            Mošovciach národnie shromaždenie. Prišlo pár tisíc turčianskych občanov. Chlapi sa
            hlásili húfne za dobrovoľníkov. Onedlho mali Bôrik a Janko Kučera po kompánii zo samých
            Turčanov pohromade.
    </p>
    <p>
     Hurban, Štúr, plukovník Frischeisen, Bloudek, Jaroslav Bôrik a pobočník Novotný so
            šiestimi švaližiermi odišli koňmo na slovenskú národniu schôdzku. Medzitým bol znovu do
            úradu uvedený ev. farár turč. sv. martinský Jozef Horvát, ktorý sa zmužile zachránil z
            maďarského zajatia. Hurban prehovoril ohnive o národnej povinnosti. Na jeho slová
            chopilo sa deväťdesiat starších-mladších občanov zbrane a vstúpilo do dobrovoľníckych
            kompánií. Istý mladý kňaz shodil reverendu a zverboval sa tiež.
    </p>
    <p>
     Dosavádna stoličná vrchnosť bola sosadená a miesto nej ustanovená kráľovská národnia
            spravujúca rada.
    </p>
    <p>
     Nato sa vodcovia vrátili do Mošoviec ku generálovi Götzovi. Mali namerené na
            Kremnicu, ale Götz váhal. Kým on váhal a očakával rozkazy, agitovali dobrovoľníci po
            Turci.
    </p>
    <p>
     Zatiaľ bola pri Turčeku pred Kremnicou bitka. Major Pichler udrel na predstráže
            maďarského vojska. Z toho sa strhla bitka. Ku koncu bitky zasiahli do boja i
            dobrovoľníci. Strana cisárska zvíťazila, trebárs padol major Pichler i s jedným
            poručíkom do zajatia.
    </p>
    <p>
     Götz sa nedal nahovoriť, aby využil víťazstva a zmocnil sa Kremnice. Keď dostal
            konečne chuť k útoku, žiadal o posilu generála Šimoniča, ktorý mu poslal brigádu s
            generálom Saussayom. Brigáda bola však, sotva že došla do Turca, odvolaná na Prievidzu a
            Oslany ku Komárnu. A váhavý generál Götz sa vrátil do Mošoviec.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507167">
        </a>
        V pätách Görgeiovej armáde
       </h2>
      </div>
     </div>
    </div>
    <p>
    </p>
    <p>
     Štúr, Hurban a pár dôstojníkov využilo Götzovu nečinnosť a vybrali sa s jednou
            stotinou turčianskou, komandovanou kapitánom Jankom Kučerom, na oravské hranice. Dňa 28.
            januára napadol tento oddiel časť oravskej gardy a zahnal ju. Pri ďalších šarvátkach
            natrafili však dobrovoľníci na väčšie oddiely Görgeiho, pred ktorými ustúpily. Zatým sa
            Götz stal pánom Kremnice a banských miest. Armáda Görgeiova sa uťahovala. Aby neuderila
            Götzovi od Liptova a Oravy do chrbta, zavolali si cisárski a dobrovoľnícki vodcovia 3
            cisárske stotiny z Turč. Sv. Martina na pomoc. Hurban sa dal na svolávanie sedliackej
            hotovosti. Do 2. febr. sa shromaždilo v Sučanoch na 5000 mužov. Ozbrojení boli však
            nedostatočne. Iba menšina mala pušky.
    </p>
    <p>
     Görgei sa uťahoval k východu, nuž, dobrovoľníci v jeho pätách čistili priesmyky
            zatarasené skálim a stromami a udreli do Oravy. Kráľovanci, Párničania, Veľká Ves vítali
            dobrovoľnícke čaty, ale k dobrovoľníkom sa neprihlásil nikto.
    </p>
    <p>
     Dňa 7. febr. bola vykonaná v Kubíne voľba nových župných úradníkov, a Hurban rečnil
            na národňom shromaždení. Dobrovoľných dobrovoľníkov dala Orava veľmi málo, o toľko viac
            nedobrovoľných, maďarónmi za Görgeim poslaných, ktorých prevzali Hurban a jeho druhovia.
            Títo ľudkovia slúžili potom verne v radoch dobrovoľníckych. 8 febr. rečnil Hurban už v
            Ružomberku, čítajúc levíty meštianstvu, nasiaknutému košutizmom. V Ružomberku zostal
            posádkou major Trenk.
    </p>
    <p>
     12. febr. rečnil Hurban na národnej schôdzke v Lipt. Sv. Mikuláši. Už pred schôdzkou
            nastal po celej župe nebývalý ruch. Zo všetkých strán hlásila sa mládež pod
            dobrovoľnícke zástavy. Najprednejších slovenských národovcov liptovských sobral Görgei
            jako väzňov sebou, medzi nimi mikulášskeho ev. kaplána Aug. Hor. Škultétyho, katolíckeho
            farára Bartoša, trnoveckého ev. farára Lehotského a iných. V Liptove pribudlo pár sto
            nových dobrovoľníkov. Bloudek a Zach museli ísť za generálom Götzom do Levoče. Asi 400
            dobrovoľníkov s Hurbanom a Karolom Bôrikom tiahlo cez Boce a Brezno na Pohronie, odkiaľ
            mali prejsť cez Telgart do Spiša. Tam sa mali spojiť s ostatními dobrovoľníkmi a
            Rambergom, ktorý prejal veliteľstvo viacerých armádnych sborov.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507264">
        </a>
        Porážka pri Muráni. Rozchod s cisárskymi
       </h2>
      </div>
     </div>
    </div>
    <p>
    </p>
    <p>
     Brezno dalo štyridsiatich dobrovoľníkov. S oduševnením prijali dobrovoľnícku výpravu
            aj Tisovania, trpko žalujúci na krivdy, ktoré museli od košutistov zakúsiť. V Tisovci sa
            vykonala i nová voľba ev. farára, lebo ľud sa vzpieral proti maďarónovi Liptákovi, ktorý
            mu bol nanútený (vnucen). Zvolený bol veľkou väčšinou Aug. Hor. Škultéty.
    </p>
    <p>
     Národnie shromaždenie vydarilo sa tiež slávne, pribudlo i nových dobrovoľníkov, keď
            maďarónski zúrivci boli zlapaní. Časť sa pohla s Hurbanom cez Telgart na Spiš, dve
            stotiny však zostaly pri Muráni s dôstojníkmi Veštíkom, Štefanom Kováčom a Jankom
            Jesenským. Prihnaly sa na nich gemerské, maďarské a maďarónske gardy. Presila porazila
            slovenských dobrovoľníkov. Že porážka nebola väčšia, je zásluhou Janka Jesenského, ktorý
            sosbieral rozbité čaty a previedol cez vrchy do Liptova.
    </p>
    <p>
     Dobrovoľnícky sbor šiel do Košíc pripojiť sa k divízii Rambergovej. Nálada medzi
            dobrovoľníkmi bola nedobrá. Z domova dostávali zprávy, že v Nitrianskej a v Turci
            hospodária zle-nedobre kráľovskí komisári, maďarskí to šľachtici. Slovenskí vodcovia
            chystali sa preto k cisárovi sťažovať si do Olomouca.
    </p>
    <p>
     Ramberg nechcel dobrovoľníkov pri svojom sbore, ktorý sa pohol na juh, do krajov
            maďarských, ale nechal ich pod Bloudkovým veliteľstvom na Slovensku. Hurban a Štúr
            poberali sa k cisárovi s deputáciou do Olomouca. Deputáciu organizovali idúc z Košíc
            Šarišom a Spišom do Liptova, ztadiaľ Oravou a Turcom a Horňou Trenčianskou cez Tešín a
            Ostravu k cisárovi. V deputácii boli medziiným i Kozáček a Kuzmány a iní.
    </p>
    <p>
     Cisár prijal deputáciu blahosklonne, s obvyklými sľubmi. Od neho šla deputácia do
            Viedne k ministrom, kde strávila dlhší čas. Nápravu sa jej nepodarilo dosiahnuť.
            Slovenské župy dostávaly sa čo raz viac do moci tajných košutistov, ktorí sa naoko
            robili loyálnymi. Kráľovskí komisári pchali do úradov samých maďarónov a najmä v Turci a
            Liptove prenasledovali rodiny dobrovoľníkov. Ponosy vo Viedni boly márne.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507347">
        </a>
        Bitky s Maďarmi v Šariši
       </h2>
      </div>
     </div>
    </div>
    <p>
    </p>
    <p>
     Keď Hurban so Štúrom šli k cisárovi s deputáciou, šiel Bloudek so štyrmi stotinami
            dobrovoľníkov do Košíc. V Poprade, Prešove a inde boly dobrovoľnícke posádky. Ba v
            Liptove dobrovoľníkov pribývalo. Bloudek zaujal s dobrovoľníkmi celé severnie Slovensko.
            Podmaršálek Ramberg sveril jeho ochrane celé zavazadlá svojej armády.
    </p>
    <p>
     Bloudek mal 19 stotín dobrovoľníkov a pár stotín vojska cisárskeho. V Košiciach mal
            na starosti vojenské magazíny. Keď honvédi v bitke pri Kápolne zvíťazili, staral sa
            Bloudek o bezpečnosť bagážie. Vypravil ju pod strážou dobrovoľníkov na haličské hranice
            pod ochranu generála Vogla. Sám sa vrátil s 200 vozmi a 700 chlapmi do Košíc, zachránil,
            čo sa dalo, vojenských potrieb a odviezol na 250 vozoch do Prešova, kde bolo sústrednené
            19 dobrovoľníckych kompánií.
    </p>
    <p>
     Víťazní Maďari zaujali zatiaľ Košice, ba dali sa už do Šariša. Zatiaľ v apríli 1849
            sviedli dobrovoľníci s maďarskými čatami prvé šarvátky. 5. apr. porazilo 5 stotín
            dobrovoľníkov, vedených Bôrikom, 660 zemplínskych gardistov. Toho istého dňa porazil
            Bloudek maďarské čaty pri Drienove.
    </p>
    <p>
     7. apríla prišiel už väčší maďarský oddiel: 600 pešiakov, 600 jazdcov a 2 delá od
            Levoče k Prešovu a počal útočiť na mesto. Dobrovoľníci odrážali nepriateľa od 8 hodiny
            rannej do 2. hodiny popoludní. Keď však prišly zaručené zprávy, že od Košíc tiahnu veľké
            honvédske oddiely, dal zapáliť Bloudek prešovský most a nastúpil so svojimi vojmi pochod
            k Bardiovu.
    </p>
    <p>
     Pred Bardiovom stretol prvé vozy cisárskej armády pod veliteľstvom generála Vogla,
            pozostávajúcej asi z 20 tisíc mužov. Vogel nechcel dobrovoľnícky sbor vyplácať, nuž,
            Bloudek rozpustil časť dobrovoľníkov: Liptákov poslal cez Spiš domov, s druhou čiastkou,
            Turčanmi, tiahol po haličských hraniciach do Sliezska. Konečne 350 mužov odovzdal
            majorovi Trenkovi, ktorý sa utiahol z Ružomberka na Budatín.
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504816">
       </a>
       Tretie slovenské povstanie
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2504829">
        Boje pri Dunaji a dolňom Váhu
       </a>
      </span>
     </dt>
     <dt>
      <span class="sect1">
       <a href="#id2504906">
        Reorganizácia dobrovoľníckych oddielov, pochod na stred. Slovensko
       </a>
      </span>
     </dt>
     <dt>
      <span class="sect1">
       <a href="#id2504986">
        Maďari porazení. Nevďačnosť Viedne k Slovákom
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504829">
        </a>
        Boje pri Dunaji a dolňom Váhu
       </h2>
      </div>
     </div>
    </div>
    <p>
    </p>
    <p>
     Mladí turčianski dobrovoľníci prešli zo Sliezska Moravou do Skalice, kde sa pripojili
            ku tretej výprave slovenských dobrovoľníkov. Túto výpravu zorganizoval Čech Bernhard
            Janeček a Slováci Leopold Abaffy a Sámuel Štefanovič. V tejto výprave slúžili aj Štefan
            M. Daxner a Ján Francisci po svojom vyslobodení z maďarského žalára v Pešti. Tento
            dobrovoľnícky sbor bol pridelený cisárskemu generálovi Šimuničovi. Veliteľmi bataillonov
            boli v ňom Francisci a Daxner, ktorí zaviedli medzi dobrovoľníkmi prísnu disciplínu.
    </p>
    <p>
     Sbor zúčastnil sa i pri obliehaní a dobytí pevnosti Leopoldova. Bol upotrebovaný k
            najťažším vojenským službám, nuž, nie čudo, že dobrovoľnícke rady veľmi preriedly. Dňa
            26. apríla 1849 zúčastnil sa dobrovoľnícky sbor bitky pri Ácsi. Všade sa však zachodilo
            s ním nespravedlive. Generál Šimunič nechcel uznať za veliteľa Janečka. Dobrovoľnícki
            dôstojníci snažili sa previesť reorganizáciu sboru, vymôcť si za hlavnieho veliteľa
            dôstojníka riadneho vojska, ďalej vykonať, aby bol sbor preložený na Slovensko, kde by
            mohol svoje ztraty nahradiť novým mužstvom.
    </p>
    <p>
     Túto úlohu previedol Daxner, ktorý odišiel do Viedne a vymohol tam v ministerstve
            vojny, aby za hlavnieho veliteľa dobrovoľníkov bol vymenovaný bar. Lewartowski, kapitán
            z generálneho štábu Götzovho. Ako samostatná úloha bolo dobrovoľníkom vyznačené: očistiť
            baňské mestá a Hornie Uhorsko od maďarskej guerilly.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504906">
        </a>
        Reorganizácia dobrovoľníckych oddielov, pochod na stred. Slovensko
       </h2>
      </div>
     </div>
    </div>
    <p>
    </p>
    <p>
     Reorganizácia dobrovoľníckeho sboru bola prevedená v Skalici a Račisdorfe pri
            Prešporku. Sbor bol vystavený do konca júla na čiare Váhu proti Komárnu. V júli sa pohol
            previesť svoju úlohu na Slovensku.
    </p>
    <p>
     Škoda, že nepohli sa ta slovenskí dobrovoľníci prv. Snáď by boli zamedzili ukrutný
            zločin spáchaný na Ďurkovi Langsfeldovi rotami Görgeiovými. Sučianskeho rodáka
            Langsfelda popravili Maďari 22. júna 1849 ustupujúc z Turca na juh. Langsfeld sa
            vyznačil jako oduševnený mladý slovenský národovec, ktorý s pár druhami robil všemožné
            škody ustupujúcej Görgeiovej armáde. Chytený od maďarských honvédov odoprel sa odriecť
            slovenského presvedčenia a preto bol odsúdený na smrť a popravený v Kremnici.
    </p>
    <p>
     Pôvodný jeho náhrobný kríž bol neskôr maďarskými vrchnosťami odstranený. Dôstojnejšej
            mohyly dostalo sa tomuto slovenskému mučenníkovi až v rokoch poprevratových. Pomník
            Langsfeldov bol slávnostne odhalený dňa 28. októbra 1922.
    </p>
    <p>
     Z Kremnice vyslal Lewartowski Daxnera s jednou stotinou do Liptova, aby tam
            naverboval nový bataillon a pripojil sa s ním k Lewartowskému v Brezne. Daxner vykonal
            túto úlohu skvele. Z mužstva, hrnúceho sa z obcí horňoliptovských, sostavil jeden úplný
            bataillon a jednu stotinu strelcov. S tymi uvoľnil barikádami cestu medzi Liptovom a
            Zvolenom, prešiel cez Čertovicu a pripojil sa v určený čas v Brezne k Lewartowskému.
            Potom očistil od maďarskej guerilly horní Gemer a dolní Spiš.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504986">
        </a>
        Maďari porazení. Nevďačnosť Viedne k Slovákom
       </h2>
      </div>
     </div>
    </div>
    <p>
    </p>
    <p>
     Zatiaľ stíhaly maďarské vojsko rozhodné porážky najmä od ruskej armády, prišlej
            Rakúsku na pomoc. Maďari složili dňa 13. aug. 1849 pri Világoši zbraň a to pred Rusmi.
            Slovenskí dobrovoľníci očistili Slovensko od nepriateľa. Dňa 21. nov. boly oba
            dobrovoľnícke bataillony slávnostne rozpustené.
    </p>
    <p>
     Avšak vďaky sa Slovákom za to, že pomohli panovníkovi proti maďarským povstalcom,
            nedostalo. Istý počet slovenských ľudí bol síce prijatý do štátnych služieb. Ale po
            nejakom čase boli aj tí rozstrkaní po neslovenských krajoch. Za Bacha doľahla na
            Slovákov germanizácia.
    </p>
    <p>
     Od r. 1860 začal dvor povoľovať Maďarom. Rakúska porážka pri Solferíne a o pár rokov
            nato pri Kráľovom Hradci túto panovníkovu ústupčivosť iba dovŕšily. R. 1867 prišlo k
            vyrovnaniu s Maďarmi. Uhorskí Nemaďari boli im vydaní na pospas. O pár rokov neskôr
            prišlo k násilnému zatvoreniu troch slovenských gymnázií a Matice Slovenskej.
    </p>
    <p>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2505042">
       </a>
       Záver
      </h2>
     </div>
    </div>
   </div>
   <p>
   </p>
   <p>
   </p>
   <p>
    Slovenské povstanie, tri slovenské dobrovoľnícke výpravy v r. 1848 — 49 — to je kus
         slovenských dejín. Slovenské povstanie bolo síce neveľmi úspešné. Slováci neopovážili sa
         bojovať proti Maďarom sami, boli iba púhymi pomocníkmi cisárovými, s ktorými sa nakladalo
         všelijak. Podobného významu jako povstanie srbské alebo rumunské, slovenské povstanie
         nedosiahlo a to hlavne preto, že maďarizácia bola na Slovensku v tie časy už o mnoho
         pokročilejšia, než medzi Srbmi alebo Rumunmi.
   </p>
   <p>
    Slovensko ovládaly stoličné vrchnosti, ktoré sa pripojily ku Kossuthovi. Nie čudo, že
         vrchnostiam tým podarilo sa odviesť na tisíce Slovákov a dopraviť do tábora maďarského.
         Počíta sa, že r. 1848 — 49 bojovalo aspoň 14 tisíc Slovákov v maďarských radoch. Hlavne
         Gemer, Zvolen, Tekov, Hont krvácaly za maďarskú vec; Zvolenci najmä pod Braniskom. V
         porovnaní s tymito slovenskými vojakmi, bojovavšími v radoch honvédskych, boli slovenskí
         dobrovoľníci v rozhodnej menšine.
   </p>
   <p>
    Avšak ani tak nesmieme slovenské povstanie podceňovať. R. 1848 podarilo sa slovenským
         dobrovoľníkom zadržať na Slovensku po pár týždňov asi 10 tisíc honvédov, ktorí by boli
         bývali prospešní maďarskej veci na iných bojištiach. V nasledujúcom roku očistili
         dobrovoľníci od Maďarov svoju domovinu.
   </p>
   <p>
    Po storočiach poroby upozornili Slováci svet zase na seba. Prejavili vôľu vzdorovať
         násilnej maďarizácii. Dobrovoľnícke tradície boly dôležitou složkou slovenských tradícií,
         ktorých účinok sa prejavil i v nasledujúcich desaťročiach slovenského národnieho pohybu.
   </p>
   <p>
    Dôležité je, že už v revolúcii r. 1948 — 49 proti Maďarom pomáhali Slovákom Česi.
         Vojenskými organizátormi a veliteľmi dobrovoľníkov boli aj Česi Zach, Bloudek, Janeček. Už
         k prvej slovenskej výprave sa pripojilo asi 100 Čechov, hlavne študentov učiacich sa vo
         Viedni. Pražské deti priviedol sebou na pomoc slovenským dobrovoľníkom Bloudek i pri druhej
         výprave.
   </p>
   <p>
    Už vtedy pociťovali Slováci inštinktívne, že spása im kynie v dohode a spojení s Čechmi.
         Po tejto stránke boly slovenské dobrovoľnícke výpravy r. 1848 — 49 ideovými predchodcami
         národnieho oslobodenia Slovenska Čechmi, ku ktorému prišlo po svetovej vojne a z ktorého
         zrodila sa naša Československá republika.
   </p>
   <p>
   </p>
  </div>
 </body>
</html>
