<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2576505">
       </a>
       I.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Blesk? — Nie je pes, a verte, ani vôl,
     <br/>
     lež poctivý kôň… Niekdy vzácnym bol,
     <br/>
     strunistých nôh a nedostižný v cvale.
     <br/>
     Veľký pán si ho vradil do maštale,
     <br/>
     livrejný sluha leštil čiernu srsť —
     <br/>
     a cukrom chovala ho jemná hrsť,
     <br/>
     dlaň mäkká, vonná hladila mu šiju.
     <br/>
     Vhupla naň dáma? Hrdo niesol si ju,
     <br/>
     až hraly žilky — ihral každý sval,
     <br/>
     keď preberajúc do diaľ zarechtal…
     <br/>
     Však zašly časy — ruže na horách:
     <br/>
     pán v Monte Carlo, v panstvo udrel krach,
     <br/>
     a márnym údiv, márnym des i fuky,
     <br/>
     šiel plnokrvný kôň náš z rúk do ruky,
     <br/>
     i poznal v gazdoch veru všaký hyd.
     <br/>
     Do fiakra ho kúpil starý Žid,
     <br/>
     keď zodral ho — poď, — dal mu kantár nový,
     <br/>
     na jarmoku ho predal sedliakovi.
     <br/>
     Tu poznal, ni kôň nikdy nevie dosť,
     <br/>
     a prešiel ťažkou školou na starosť.
     <br/>
     Hej, poznal — cviky drúkom ako svištia,
     <br/>
     a z náboženstva — Pána Boha, Krista,
     <br/>
     až sekalo to v krížoch bôľne — oh!
     <br/>
     Lež Boh je dobrý — keď už letel s nôh,
     <br/>
     z ľútosti — skoro len tak za vera —
     <br/>
     vzal si ho bača, Adam Putera,
     <br/>
     vraj môž’ byť z neho niečo v dobrej paši!
     <br/>
     Od tých čias tu sa pasie, na salaši,
     <br/>
     v strapatých horách. Čo si lepšie priať?
     <br/>
     So všetkými je dobrý kamarát,
     <br/>
     i s ovcami, i s kudlatými psisky.
     <br/>
     Zabudol rúče žitia na útisky.
     <br/>
     Už nesčítať mu ľahko všetky rebrá,
     <br/>
     len z čiernej srsti kmitá posyp striebra:
     <br/>
     niekdy bol vraný — teraz Sivko je!
     <br/>
     Jak človek, i kôň príde na svoje…
     <br/>
     Nuž prišiel i on. Po tom behu rezkom
     <br/>
     zbudlo mu meno, hoc viac nie je bleskom,
     <br/>
     pomaly ťahá voz, keď nezve hrant,
     <br/>
     nadol v ňom syr a nahor proviant.
     <br/>
     Len kedy-tedy iný náklad vozí,
     <br/>
     tu paroháča, tu zas dve-tri kozy,
     <br/>
     jak prialo šťastie — lovcov svätá ctnosť.
     <br/>
     I teraz tu sa baví spoločnosť:
     <br/>
     pán farár, rechtor, notár z Kadlubian,
     <br/>
     i chýrny jáger Kalčo, zvaný Ján,
     <br/>
     čo medvediska vykopať chce v zime.
     <br/>
     Pri vatre práve plnú fľašu tríme:
     <br/>
     — Na dobré zdravie! — Na váš úžitok! —
     <br/>
     a zlo-lo-logá hrdlom žhavý tok.
     <br/>
     — Eh, bohuprisám, to už dodá vlády! —
     <br/>
     vypne sa Kalčo. Jak Blesk, tak je mladý.
     <br/>
     Zažil si svoje, prežil tri ženy,
     <br/>
     i oplešivel a je — blažený,
     <br/>
     ak fajka dymí, fľaše kmitne svit.
     <br/>
     Hoj, vie sa ten chlap ešte zanietiť
     <br/>
     od pevných piat až hlavy do temena,
     <br/>
     i mykne fúzmi, čo má ani mrena,
     <br/>
     pýr sadne v tvár — zrak šibne sokolí,
     <br/>
     keď čierny Kastor vedľa zaskolí.
     <br/>
     Kadečo jak päsť — iste poviete,
     <br/>
     však on ho nedá za nič na svete!
     <br/>
     I teraz pohľad radosťou mu plný,
     <br/>
     jak šteňa medzi psy tam na úslní
     <br/>
     sa vyťahuje. Blesk ho oňuchá,
     <br/>
     či pošepne mu čosi do ucha?
     <br/>
     Na pažiti sa spinká presladko.
     <br/>
     A Kastor ani dobré dieťatko,
     <br/>
     prižmúri očká a zas pootvorí,
     <br/>
     s rozkošou pije vzduch, čo dýšu hory,
     <br/>
     naslúcha hudbe vôd, čo hrá jak on chce,
     <br/>
     kým kdes’ hen z grúňa hrkotajú zvonce.
     <br/>
     Vrzg? Na kolibe dvercia priviera
     <br/>
     chlap ani jedľa, Adam Putera.
     <br/>
     — Nuž daj Boh šťastia! — a na porisko
     <br/>
     valašky vzprie sa — mocný chlapisko
     <br/>
     u panstva, ktoré víta v božom mene.
     <br/>
     Vlasy jak žúžoľ, čerstvo namastené,
     <br/>
     oči jak oceľ, húžvou sval na sval,
     <br/>
     jak by tie bralá päsťou drviť mal.
     <br/>
     Klobúčik nabok, zdobný granátkami,
     <br/>
     opasok, kapsa, remeň — blancier samý,
     <br/>
     krpce, ak hne sa, hrknú podkovou.
     <br/>
     A oheň práska vatrou hotovou,
     <br/>
     vôkol nej panstvo, veselé už — haj!
     <br/>
     — Eh, tys’ to, bača? Pane Bože daj! —
     <br/>
     zazdravkajú si a reč hneď je sporá,
     <br/>
     vravia, až hlukom ohlási sa hora,
     <br/>
     chichotom — zdá sa, — hrebeň jej až sinie,
     <br/>
     jak hodujú si hentam na čistine:
     <br/>
     krehunký farár, s pohľadom jaks’ mdlým,
     <br/>
     okrúhly rechtor, s pekným podhrdlím,
     <br/>
     i fuzáč notár, mládenec bez hán,
     <br/>
     a slávny jáger Kalčo, zvaný Ján,
     <br/>
     i prikývnu, zas hádajú sa o vec.
     <br/>
     Medzi nich vhupne bača, mladý vdovec.
     <br/>
     Mal ženu jak lusk, krásnu ani dámu,
     <br/>
     však pri pôrode tak rok umrela mu,
     <br/>
     nuž čože robiť z duše otrasy?
     <br/>
     Pochoval Hanu — novú hľadá si.
     <br/>
     Veď čo by vyhral, hoc by smútkom klesol?
     <br/>
     Radšej si zajde do dediny pre soľ,
     <br/>
     posedí v krčme, potom v dúpku skoknom
     <br/>
     nakukne niekdy do rechtorov — oknom,
     <br/>
     či Hanka spí a či ju prikryť načim?
     <br/>
     Ak áno — tak ju poprikrýva dačím.
     <br/>
     Však dievke česť a žiadna pohana!
     <br/>
     Je verná v službe a dá na pána.
     <br/>
     Lež o tom — potom!
     <br/>
     — Adam, bača, čuješ? —
     <br/>
     rečie pán rechtor, — a nás prenocuješ?
     <br/>
     I jáger Kalčo zrakom zakosí:
     <br/>
     — Vyjdeme so psy ráno za rosy…
     <br/>
     — Nuž, — Putera sa najprv s fľašou laská,
     <br/>
     dohánu pakle strká do opaska,
     <br/>
     — či prenocujem? Bohuprisám, že či?
     <br/>
     Pán rechtorko, ba načo také reči?
     <br/>
     Len soženieme, pôdoj odvarím si
     <br/>
     a najeme sa, páni, z plnej misy.
     <br/>
     Halušiek chcete? — Chceme, keď nám dáš!
     <br/>
     — Dám, akých nejel ni kráľ Matyáš.
     <br/>
     Len poshovenia, ako chleba smidu.
     <br/>
     Hľa, večerí sa! Už i ovce idú…
     <br/>
     <br/>
     A ozaj hrkot s grúňa čuť vždy väčšmi,
     <br/>
     kým zazoria sa bralá medzi rečmi,
     <br/>
     s hôľ rozkydaných ťahá dychom chlad,
     <br/>
     silnejšie hučí v diali vodopád.
     <br/>
     Končiare hádžu tôňu na dolinu,
     <br/>
     i vatra má už farbu celkom inú,
     <br/>
     nálada lovcov stúpa zvesela…
     <br/>
     Tri veľké psiská zrazu dotrielia,
     <br/>
     jak gule snehu váľajú sa nadol,
     <br/>
     kde Kalčov Kastor na pažiť si sadol,
     <br/>
     farárov kopov ostro jastrí zrak,
     <br/>
     rechtorov vlčiak zavyje jak drak
     <br/>
     a vypne chrbát notárova doga.
     <br/>
     Pán notár ešte práve z fľašky logá,
     <br/>
     blkoce vatra, vôkol tínom-tánom.
     <br/>
     O tom je reč, kto v obci väčším pánom —
     <br/>
     krehunký farár, s pohľadom jaks’ mdlým,
     <br/>
     okrúhly rechtor s pekným podhrdlím,
     <br/>
     či fuzáč notár, mládenec bez hán?
     <br/>
     — Najväčším pánom ja som z Kadlubian! —
     <br/>
     bijú sa v prsia jeden, druhý, tretí…
     <br/>
     A tu pes na psa ani strela letí,
     <br/>
     ovce sa rúče do košiara sypú
     <br/>
     a starý Kalčo nedá pokoj vtipu.
     <br/>
     — Počkajte, páni, — bafká vážne Ján, —
     <br/>
     najväčším pánom obce Kadlubian,
     <br/>
     ak chcete vedieť, hneď sa to tu rieši:
     <br/>
     nechže ten, koho pes je najmocnejší!
     <br/>
     Dobre, ha? — Dobre! — A ty čo na to,
     <br/>
     Adam? — Nuž čo ja? Rada nad zlato!
     <br/>
     Lež dnes tu všetko prebačujem stojky.
     <br/>
     Odpusťte, páni, opatrím si dojky!
     <br/>
     Pod ovce sadnúť nie jak ku kravám…
     <br/>
     — No, pristávaš aj ty, čo? — Pristávam!
     <br/>
     <br/>
     Kým bača berie ovce, ktorá dojná,
     <br/>
     pod košiarom sa rozzúri psia vojna.
     <br/>
     Zvedavo fľochnú bodrí valasi,
     <br/>
     i honelníci sboka stoja si.
     <br/>
     Len končo Blesk sa jaksi divne chová,
     <br/>
     baví ho — ľaľať — hlava rechtorova,
     <br/>
     vlasatá, bujná, hoci šedivá.
     <br/>
     Díva sa na ňu, zerdžiac, zadíva,
     <br/>
     jak trávnatým by kopcom ona bola.
     <br/>
     V zraku hrá, v ušiach strihá dobrá vôľa,
     <br/>
     a slintá huba — ňuchá sladkú vňať?
     <br/>
     Vtom skočí… — No — no, bysťubohu, stáť! —
     <br/>
     okríkne rechtor koňa, až sa schveje.
     <br/>
     Blesk počúvne, keď vidí, aj tak zle je,
     <br/>
     pekelný brechot bralá rozšteká,
     <br/>
     nuž, odtiahnuc sa, erdží zďaleka,
     <br/>
     jak by sa chechtal na tom klbčovisku.
     <br/>
     Po zemi živá hrča — pes na psisku
     <br/>
     svíja sa, zmieta, vyje v besnom vzdore,
     <br/>
     raz bieli sú a hneď zas tmaví hore.
     <br/>
     Zahraj a Lapaj s krepkým Dunajom
     <br/>
     nedajú salaš len tak v prenájom
     <br/>
     hocakým prišom, panským ešte k tomu.
     <br/>
     — Prichýlime ich? Vyhryzú nás z domu!
     <br/>
     Získajú baču a sme hotoví!
     <br/>
     Ísť svetom, či dať sadlo šarhovi?
     <br/>
     Ih, sto striel! — a už udrú v bodrom duchu
     <br/>
     vyskúšať zuby tamtým na kožuchu:
     <br/>
     — Čo ty tu? A ty… a ty… a ty, priš?
     <br/>
     Praceš sa, pankhart, domov? Odkúriš?
     <br/>
     Kto rozumie, ten iste čuje z jarku:
     <br/>
     vy chcete azda požrať našu psiarku?
     <br/>
     Ih — hav, hav! Však vtom schopia sa i tmaví,
     <br/>
     vrhnúc sa srdno biele na ohavy,
     <br/>
     hoc na ich hrdle ostré bodľáče.
     <br/>
     Kto dostal v klbku, nabok odskáče,
     <br/>
     oblizne krv a zas sa besne vrhá.
     <br/>
     Už jeden druhý dotrhaná mrha,
     <br/>
     a nedá sa, a zubáľami češe.
     <br/>
     Brechot len stúpa, už i hora breše,
     <br/>
     i mesiac, čo sa dvíha zpoza hôľ,
     <br/>
     na všetky lásky dneska zabudol,
     <br/>
     a rafe… Lovci v to zas: hala-hala!
     <br/>
     — Pozrite, jak môj toho Dunča váľa.
     <br/>
     Hej, to je vlčiak! — Čož! Lež kopov môj!
     <br/>
     Hľaď, už je hore! To je pes na boj!
     <br/>
     — To veru! Však mu Zahraj črevá zmogá!
     <br/>
     Lež hľaďte, jak sa perie moja doga,
     <br/>
     smetie ich, hoc sa rútia so troch strán!
     <br/>
     Najväčším pánom ja som z Kadlubian!
     <br/>
     — Eh, už ti leží! — Pánom ja som! - Ba ja!
     <br/>
     Vtom bača, keď už brešú aj tí traja,
     <br/>
     schytí kyj, tvrdé popľuje si dlane:
     <br/>
     - Eh, bysťu, však mi už psa neostane! —
     <br/>
     zatočí drúkom, pustí ho, až zsviští.
     <br/>
     Už iba Zahraj zbudne na bojišti
     <br/>
     a drobný Kastor. Ostatný sú vbok,
     <br/>
     ten kožuch sšíva, onen rovná krok,
     <br/>
     kým lovci kričia: — Beda, jágre, beda!
     <br/>
     Tvoj Kastor v ťahu! — Ó, nie! Ten sa nedá!
     <br/>
     A ozaj druzgoň s brechom do sto striel
     <br/>
     pristúpi psíča, obhrýzť by ho chcel,
     <br/>
     však keď si myslí — porúča už, štverák,
     <br/>
     zavesí sa mu jaksi na pažerák
     <br/>
     pod obojok, hoc pichá ostrým koncom.
     <br/>
     Opála Zahraj, ani krava zvoncom,
     <br/>
     zúrive driape, prudký na žlči.
     <br/>
     Vtom padnúc na zem — desne zachrčí…
     <br/>
     — Hej, chlapci, zle je! — zhučí po hore.
     <br/>
     Pysk rozzäviť ver’ musia potvore,
     <br/>
     bo Zahraj jakživ nepreskočí brázdu.
     <br/>
     Trasúc sa, Kastor ľahne k nohám gazdu.
     <br/>
     A hrdo mrká Kalčo, zvaný Ján:
     <br/>
     — Najväčším pánom ja som z Kadlubian!
     <br/>
     <br/>
     A vatra blčí, sova húka z hory,
     <br/>
     v tajomných výškach blysnú meteory,
     <br/>
     pri haluškách sa hmká ospalo:
     <br/>
     — Len keď sa ešte horšie nestalo!
     <br/>
     A bača núka — jedlu žiadna hana:
     <br/>
     — Prinesiem, páni, ešte do vahana!
     <br/>
     Len jedzte!… Tu mu starí hriešnici:
     <br/>
     — Veď keby to bol baran v žinčici!
     <br/>
     — No, daj sa svete! — Adam na to: - Bude!
     <br/>
     Však na salaši nemám. Ani v sude. —
     <br/>
     A keby, páni, vám by iste smrdel!
     <br/>
     — Nuž najď si! — Nájdem do rána, hoc kŕdeľ!
     <br/>
     — Na, tu máš zlatku! — rechtor vyhlási,
     <br/>
     keď chvatne ho vtom čosi za vlasy:
     <br/>
     — Tí, tristo bohov! — Smiech sa rozhúda.
     <br/>
     — Veď je to, Adam, tvoja obluda!
     <br/>
     Blesk! — zaženie sa na koníčka vzteklo:
     <br/>
     — Čo som ja — šop, ha? Ideš mi ho v peklo!
     <br/>
     Ten pochopí, až zreve naňho: — Coki!
     <br/>
     A lovci? Tí sa chytajú až v boky.
     <br/>
     I valasi, i drobný honelník…
     <br/>
     — Nič to, pán rechtor, Blesk má taký zvyk…
     <br/>
     vyvráva bača. — A kto za zvyk môže?
     <br/>
     — No, dobre, Adam, daj sa ty svliecť z kože!
     <br/>
     Však šticovať mňa, tvojho rechtora?
     <br/>
     — Veďuž-veď, pôjde so mnou, potvora!
     <br/>
     <br/>
     I hasne vatra. Chasa stará-mladá
     <br/>
     tam v kolibe sa rúče poukladá.
     <br/>
     Zapíli chrapot. Kams’ sa poberá
     <br/>
     len bodrý bača, Adam Putera,
     <br/>
     kým mesiac pláva po nebeskom štíte:
     <br/>
     — Dobrú noc, páni! Ráno nezaspite!!
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2547416">
       </a>
       II.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Na koni so psom stúpa bača náš,
     <br/>
     a sladký mier sa spúšťa na salaš,
     <br/>
     jak si tam stojí v kúzle svetla, v taju,
     <br/>
     ramená hôľ ho azda čičíkajú.
     <br/>
     I ovce spia. Ak hľadíš, povieš — skaly,
     <br/>
     v košiari tak si pekne políhaly.
     <br/>
     Ak shrkocú, len sny ich zbadúria.
     <br/>
     Maco? Ten nejde — má dosť hafuria.
     <br/>
     Psi nevetria a mali chvíle horké.
     <br/>
     Dva bieli ležia na poriadnej svorke,
     <br/>
     kým panskí strážia vatru, pokým horí,
     <br/>
     a tiež sa idú oprieť kade-ktorí.
     <br/>
     Už iba bystrín hučí žaratok
     <br/>
     a počuť chrápať dvoje prasiatok,
     <br/>
     čo chová Adam z takých kučernatých,
     <br/>
     to zabiť, to zas predať na Všechsvätých.
     <br/>
     I chrapkajú si. Lež čo prasiec pár?
     <br/>
     V kolibe, tu je v práci cirkulár!
     <br/>
     Po toľkých škriepkach nasníva sa toho,
     <br/>
     a zjedlo sa, i vypilo sa mnoho,
     <br/>
     nuž blysnú v duši všaké obrazy.
     <br/>
     Kalčo? Zrie zas, jak Kastor víťazí,
     <br/>
     hoc berú si ho psiská jak ľvi sboku.
     <br/>
     Farár? Predáva býčka na jarmoku,
     <br/>
     jedná sa, pritom s dobytčaťom mazne.
     <br/>
     On to má radšej, ako všetky kázne,
     <br/>
     bo na hoviadku prírast jaksi sporší,
     <br/>
     kým ľudu čím viac kážeš, tým je horší…
     <br/>
     Rechtor? Pán syn mu má prísť zďaleka,
     <br/>
     nuž prasiatko mu on sám vypeká,
     <br/>
     a ružový už úsmev na pekáči,
     <br/>
     len kujon — nejde! To ten vahan tlačí!
     <br/>
     A fuzáč notár snije tiež, jak vie,
     <br/>
     on takto rád má krajšie pohlavie,
     <br/>
     nevestu Evu už, hľa, drží, už…
     <br/>
     keď, kdesi-čosi, prikvitne jej muž!
     <br/>
     — No, tu máš — dať ujsť takej laňke mladej!
     <br/>
     I vo sne zle, ak ostane len nádej,
     <br/>
     kto zachrapká, kto tichúnko sa sčúši
     <br/>
     kravičkou božou v jarku na lopúši…
     <br/>
     Adam? Ten, bysťu, inakší je chlap,
     <br/>
     on radšej nespí… Pohne koňa v trap,
     <br/>
     čo hoc je v rokoch — nesie, bohuchvála!
     <br/>
     Za nimi Dunaj po doline cvála
     <br/>
     pomedzi sihlu, skaly našedé,
     <br/>
     tu ani sudy, tu jak medvede…
     <br/>
     V hore sa veru stretnúť s všeličím
     <br/>
     pod tajným chvojím — bujným rebričím,
     <br/>
     nuž pobehne, i pobaví sa trochu,
     <br/>
     i zabreše, zas oblíže si knochu,
     <br/>
     a počká pekne na tých v rezkom stupe.
     <br/>
     V šumiacich vodách mesiačik sa kúpe,
     <br/>
     lež bača Adam, čo sa toho týka,
     <br/>
     vie, čo sú gajdy — no, nie romantika,
     <br/>
     jemu je jedno — bralá-nebralá,
     <br/>
     len by sa duša k čomus’ dostala —
     <br/>
     či po brvne už a či po íverke.
     <br/>
     Má na Šuňavu, — však prv ku frajerke,
     <br/>
     jej obrázok mu jaksi v srdci dlie.
     <br/>
     Nesie jej hrudku syra v cedidle,
     <br/>
     azda mu takto skorej uverí.
     <br/>
     Ak netreba jej — dá to materi,
     <br/>
     a dcéra poslúchne, čo radí mať…
     <br/>
     — Tak na fašiangy môžme sa i brať, —
     <br/>
     ak nezlapá ma žandár, neposadí…
     <br/>
     No tak, či netak — nieto inej rady! —
     <br/>
     húta si Adam: — ináč žiť len kára.
     <br/>
     Chceš trochu tepla — trafíš na notára.
     <br/>
     A svoje je len svoje, páper z husi,
     <br/>
     i vybiješ to, milovať ťa musí,
     <br/>
     ostatné, pravda, vždy je u Boha!
     <br/>
     I menuje sa, ako nebohá,
     <br/>
     tá bola Hana — Hana je i táto.
     <br/>
     A rechtorka je pre ňu dobré dláto,
     <br/>
     ona jej iste do tej hlavy vdlabe,
     <br/>
     čo treba vedieť v domácnosti babe.
     <br/>
     Dievka je driečna a má dobrú školu.
     <br/>
     A nepríde mi ani na dlaň holú,
     <br/>
     i chalupa je, jest i niečo rôľ.
     <br/>
     Chlieb, ten má istý: vyžijeme z hôľ…
     <br/>
     vypráva si, i druhom. — Od tej jari
     <br/>
     je, pravda, v hneve so mnou rychtár starý.
     <br/>
     Raz hrniem s kŕdľom — Boh ma nestrestá?
     <br/>
     do cesty vhupne jeho nevesta,
     <br/>
     ancikrist! Dunaj, ty vieš jak, i kde to!
     <br/>
     — Hej, Adam, bača, aké bude leto? —
     <br/>
     nakrívi hubu, oči naškerí.
     <br/>
     — Eh, — reku — strela tebe v materi, —
     <br/>
     zahrmí vo mne, zrakom zmeriam suku:
     <br/>
     Chceš vedieť, Zuza? — Chcem! — Nuž vystri ruku!
     <br/>
     A ona, že ja v zmätku nejakom.
     <br/>
     Prasknem jej jednu na dlaň kyjakom,
     <br/>
     — na! Pamätaj to aspoň do utierne!
     <br/>
     Ak očernie ti, Zuza, bude čierne…
     <br/>
     Ak zmodrie, nuž — jak oko v tvojej hlave.
     <br/>
     Ak ozelenie? Bude zelenavé,
     <br/>
     vieš?… Bolo z toho! Rychtár: — Pôjdeš, pliaga!
     <br/>
     No, dobre, ale kto tak mlieko skľagá?
     <br/>
     Kto vyrobí syr, mastný, nalepký?
     <br/>
     Kto parenice krajšie, oštiepky?
     <br/>
     Kto pozná gazdu, a to podľa mena,
     <br/>
     po kožke z ovce, hoc už vyrobená?
     <br/>
     Kto? — pošomre i zamýšľa sa na tom.
     <br/>
     Valaškou pohne koňa, porišťaťom,
     <br/>
     čo zpod pazuchy po boku mu svisá:
     <br/>
     — Nik, bohuprisám! Blesk, hop, — nebojím sa!
     <br/>
     <br/>
     I vyjdú z hôr a zveje teplý van,
     <br/>
     zrieť poľa, však i veže z Kadlubian,
     <br/>
     strechy a domce, kde ľud tichý, umný.
     <br/>
     Odbočí Adam, radšej ide humny.
     <br/>
     V krčme je svetlo, a to neraz svorou.
     <br/>
     A Blesk zná kratšiu cestu do rechtorov,
     <br/>
     pod oknom stane, staré nohy stančia.
     <br/>
     — Hej, Anča, — klope Adam, — Anča! Anča! —
     <br/>
     napína oči, uši, ba i nos:
     <br/>
     — Drichne jak klada? A či u nej ktos’?
     <br/>
     Na pomoc nech mu hoci všetci svätí,
     <br/>
     ak dostanem ho — napravím mu hnáty!
     <br/>
     Hej, Hana!!
     <br/>
     Posteľ zvŕzga: — Kto je? Kto je?
     <br/>
     — Ja, Hanulienka, potešenie moje!
     <br/>
     — Ach, Adam?! — A už staré rámy hrknú.
     <br/>
     — No, chytro! — Len čo zahodím si sukňu!
     <br/>
     — Na, hrudku syra! — Ak nás rechtor splaší!
     <br/>
     — Čo? Lári-fári, ten je na salaši!
     <br/>
     Poď! — Veď nás iste vidí voľakto!
     <br/>
     — Ba nepleť! — chvat ju, a jak mačiatko
     <br/>
     nesie už z okna teplú, prostovlasú
     <br/>
     pod kôlňu. — Dievča, — šepce, — nemám času.
     <br/>
     Však idem vedľa… — Kam? — Nuž ovce hľadám.
     <br/>
     Zajali mi ich! — Adam! Adam!! Adam!!! —
     <br/>
     odvíja sa mu z tvrdých oblapov:
     <br/>
     — Do basy pôjdeš!! — Veď to pre chlapov!
     <br/>
     Kto neskúsil — nič nevie. Aké divy?
     <br/>
     — Ba povedz: ani ženu nevyživí,
     <br/>
     hahaha! — Však si umná, nebesá!
     <br/>
     — Nie? — Na fašiangy soberieme sa?
     <br/>
     — Keď si len vdovcom! — Tu máš! Je to srok?!
     <br/>
     Azda mám detí plný záčinok?
     <br/>
     Lež, Anča, ukáž oči — Celkom blízko!
     <br/>
     Vraj nadchádza ťa ten náš notárisko…
     <br/>
     — Mňa? Áno, haha! — Kedy? — Uhádni sám!
     <br/>
     — Ty nedrážď, lebo, kristubohuprisám,
     <br/>
     zdrúzgam ho!
     <br/>
     Mesiac zblúdi za oblaky,
     <br/>
     a oni šepcú, ako takí, takí…
     <br/>
     Ono je Adam súci za vohľača,
     <br/>
     nekrivo, že je mladý a už bača,
     <br/>
     pri takej dievke ’ký div, ak chuť zmlanie?!
     <br/>
     Ver’ nešiel by, nech nie to — povolanie.
     <br/>
     Lež musí — musí, keď čas uteká
     <br/>
     a na Šuňavu cesta ďaleká.
     <br/>
     Pohladká milú, pritulká ju k sebe,
     <br/>
     i hne sa, keď Blesk kopytami zhrebe,
     <br/>
     a Dunaj chvostom zmrdá — vykrúca.
     <br/>
     Hja, márnou láska, hoci horúca!
     <br/>
     — Tak s Bohom, Anča! — ovije jej šiju,
     <br/>
     jak oknom vzal, i oknom vyloží ju,
     <br/>
     vyhúklu — páperom ju vyfúkne.
     <br/>
     Len vyzlečie ju skoro zo sukne,
     <br/>
     až strach v tom zraku, smiechy napilom:
     <br/>
     — Nuž s Bohom, Adam! A krk nevylom!!
     <br/>
     <br/>
     Klop-klop-klop kopýt. Človek sotva tuší,
     <br/>
     už zaberajú brehom po návrší,
     <br/>
     kade sa do diaľ poľná cesta vinie.
     <br/>
     Trap prudkým, najmä popri cintoríne,
     <br/>
     pár líp v ňom, hrádza, súca opravy,
     <br/>
     pre ľudí miesto, však i pre kravy,
     <br/>
     čo aj to kvieťa skromné s hrobu spasú.
     <br/>
     Nech nie ten kôň, tak nečuť ani hlasu.
     <br/>
     Obzre sa Adam — chvíľa deň mu trvá:
     <br/>
     nevolá naňho Hana? Tá-tá, prvá!
     <br/>
     Desiaty hrob hen z kraja, jej je, žiaľ!
     <br/>
     Jak verný manžel, kríž jej vykresal
     <br/>
     z javora. Toho však i hodná je:
     <br/>
     ona mu priala — on jej dopraje,
     <br/>
     nech svieti jej tam večne božia sláva!
     <br/>
     <br/>
     Dve ťažké slzy utre do rukáva
     <br/>
     a bodne koňa krpci — ujsť z tých hmiel?
     <br/>
     Blesk? Jak by sa mu prihovoriť chcel,
     <br/>
     zarechce… On však zamýšľa sa. Na čom?
     <br/>
     Na druhom svete, či tiež bude bačom…
     <br/>
     Jak to tam? Jak? Jak? — v hlave sa mu moce:
     <br/>
     či musí vydať počet z každej ovce,
     <br/>
     čo ukradli mu, i čo vzal si on?
     <br/>
     A ako bude s láskou napokon,
     <br/>
     keď postaví sa pred večného Pána?
     <br/>
     Čo ostane mu zo žien, ktorá Hana?
     <br/>
     Tá prvá a či táto druhá? Lebo —
     <br/>
     bez lásky, bysťubohu, — aké nebo?
     <br/>
     … vŕta a vŕta, hoci myseľ mdlá je!
     <br/>
     Tak prejdú jarky, lúky, lesy, háje
     <br/>
     cez všaké húšte, kriaky, borievky…
     <br/>
     Tu nie je už čas myslieť na dievky.
     <br/>
     I napne Adam uši do ďaleka,
     <br/>
     či nečuť hrkot, či pes nezašteká?!
     <br/>
     No, nič… on jednak utkvie na úbočí
     <br/>
     a ako husár, ľahko s koňa skočí,
     <br/>
     pohladí Bleska po prekrásnej hrive,
     <br/>
     potľapká psiska, rieknuc prívetive:
     <br/>
     — Pôjdete domov! Dunaj, cestu znáš,
     <br/>
     len rovno, rovno, rovno na salaš!
     <br/>
     A oni slúchnu, lebo slovo platí,
     <br/>
     na úzkej prti zmiznú kamaráti,
     <br/>
     Adam už sám…
     <br/>
     I hne sa, zdĺži krok,
     <br/>
     jak duch sa šinie kamsi vozvysok,
     <br/>
     nepočuť, ako stúpa v mäkkom mochu.
     <br/>
     Dolina… vpravo vidieť širšiu plochu
     <br/>
     a na nej salaš, kde spí bača Gdol.
     <br/>
     Ten sa mu oviec tiež dosť nakradol,
     <br/>
     a človek, ak čo má, — nuž nesmie stratiť.
     <br/>
     Adam nie krasť — len svoje chce si vrátiť,
     <br/>
     keď s kroka na krok pozorne sa spúšťa.
     <br/>
     Noc, jak by si len zaviazala ústa,
     <br/>
     intímne svetlo prší - našaré,
     <br/>
     a hviezd až tknú sa zrutné končiare,
     <br/>
     len keby psiskom podrezal ktos’ žily!
     <br/>
     Vtom zhučí brechot. — Už ma zavetrily!
     <br/>
     Nehne sa Adam — múdro predísť zlému.
     <br/>
     Vie — nepôjde on? Oni prídu k nemu!
     <br/>
     A vskutku trielia. Siahne do kapsy.
     <br/>
     On nevedel by, ako získať psi,
     <br/>
     keď iní môžu získať múdrych ľudí?
     <br/>
     Ak má čo dať — dá — ten ich neošudí,
     <br/>
     valašku pritne na smrekovom pníčku.
     <br/>
     — Hej, Bodrík, Zurval, Tisa — po rezníčku!
     <br/>
     Tí zmľasknú, veru chvíľa prekrátka,
     <br/>
     a už sú všetci, ako jahniatka,
     <br/>
     ich známosť ani čo by aká stará:
     <br/>
     odprevadia ho rovno do košiara.
     <br/>
     Z koliby iba chrapotu čuť hlasy,
     <br/>
     nuž: jeden, dva, tri, štyri, — odčíta si,
     <br/>
     a prehadzuje ponad lesice
     <br/>
     tu barana a tu zas — jahnice.
     <br/>
     A jak ich lapá, — päť, šesť, — rukou pravou
     <br/>
     najprv im radom vypchá zvonce trávou…
     <br/>
     I šiel by už, no akosi mu ľúto:
     <br/>
     — Len ešte túto! A keď tú — i túto!
     <br/>
     Sedem… hm, osem, aj ty… deväť, dosť…
     <br/>
     Čím viac ich vezmem — väčšia bude zlosť!
     <br/>
     Preskočí lesu, šustne ovciam soli.
     <br/>
     Tie idú za ním, jak by jeho boly,
     <br/>
     dobre mu krpce nevyzujú s nôh.
     <br/>
     … A kade potom túla, vie sám Boh,
     <br/>
     istým len to, že na holi je k ránu.
     <br/>
     Keď na bralách zrieť zoru maľovanú,
     <br/>
     už spomína si líca svojej devy.
     <br/>
     Ovce? Tie zasekal tam v kosodreví,
     <br/>
     i pásť sa môžu, ale, bohuotcu,
     <br/>
     odtiaľ sa samy jakživ nevymocú!
     <br/>
     Len on ak vyjde, keď mu bude treba
     <br/>
     a snesie si kus dolu — miesto chleba,
     <br/>
     jak barana toť! Ťažšie mu s ním ísť,
     <br/>
     bo v koži je, no čistý — ani list.
     <br/>
     Hej, nevzal darmo od rechtora zlatku,
     <br/>
     hostinu spraví pánom ani k sviatku…
     <br/>
     Vtom hup-hup, Dunaj k nemu priletí,
     <br/>
     Blesk od koliby zrechce v ústrety,
     <br/>
     len tí dnu chrápu ani na zamate:
     <br/>
     — No, darebáci, čože nevstávate?!
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2563333">
       </a>
       III.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Poskáču lovci s čečiny a rýchlo
     <br/>
     si pretrú oči, jak by ich čos’ pichlo,
     <br/>
     keď vidia tamvon už sa pýria skaly:
     <br/>
     - Eh, otca jeho, však sme zadrichnali!
     <br/>
     A-a-áu, zmyť sa! - Len kde? - Voda - skok!
     <br/>
     A hneď i hrnú všetci na potok,
     <br/>
     čo hučí prudkým spádom neďaleko,
     <br/>
     objíma skaly, prekýpa jak mlieko.
     <br/>
     Veru sa k nemu najväčší pán sníži,
     <br/>
     nech rúti sa tak niekde po Paríži,
     <br/>
     najkrajšie dámy z neho vodu pijú,
     <br/>
     najkrajšie dámy v ňom si rúčky myjú!
     <br/>
     Keď sa on však len po doline púšťa,
     <br/>
     načrú si z neho chlapi do priehrštia,
     <br/>
     a vydrhnú sa po pás od hlavy,
     <br/>
     i očerstvejú, jak pstruh bodkavý:
     <br/>
     krehunký farár, s pohľadom jaks’ mdlým,
     <br/>
     okrúhly rechtor, s pekným podhrdlím,
     <br/>
     i fuzáč notár, mládenec bez hán,
     <br/>
     a slávny jáger Kalčo, zvaný Ján,
     <br/>
     sám Boh vie dneska v akej budú zvárke!
     <br/>
     I glgnú si, i vezmú po cigarke,
     <br/>
     ponúknu baču…
     <br/>
     — Adam, máš už v sude?
     <br/>
     — Ale, pán rechtor, azda niečo bude!
     <br/>
     Len príďte na čas. A kam vedie šťastie?
     <br/>
     — Nuž hádam len ta, kde viac zvere rastie,
     <br/>
     — ukáže Kalčo, — poblíž erárneho.
     <br/>
     Keď psov raz pustím — niečo vyjde z neho.
     <br/>
     Hej, Kastor, — puká jáger z úhorku, —
     <br/>
     sem! — a už viaže bratkov na svorku.
     <br/>
     A medzi psy, hľa, verabože mier tu!
     <br/>
     Valaskí vidia — panskí idú k čertu,
     <br/>
     nuž čo sa katiť? Prečo, do paroma?
     <br/>
     Hlavné, keď oni ostanú tu doma!
     <br/>
     I pozdravia ich ešte kamarátsky…
     <br/>
     A lovci vstanú, zaštrkocú pracky,
     <br/>
     i pušky berú… Vtom i rechtor vstane:
     <br/>
     — Topánky nemám ešte sšnurované!
     <br/>
     — Nuž zašnuruj si! — Jak, pre Krista Pána? —
     <br/>
     potriasa bruchom. — Doma mi to Hana!
     <br/>
     — A nezabudne? — Ak, nuž, — pustí v to dym,
     <br/>
     — jak tu ma zriete — do večera chodím…
     <br/>
     — Hehehe! — No-no! — zgáni zdureno —
     <br/>
     každý z nás nesie svoje bremeno,
     <br/>
     len móresu mať aspoň za máčiček!
     <br/>
     Hej, bača, kde je ten tvoj honelníček?
     <br/>
     — S jarkami vyšiel. Ba nie — ľaľať, tu je!
     <br/>
     — Topánky nech mi ešte zašnuruje! —
     <br/>
     I stane sa… — Tak ideme už? — Bežte!
     <br/>
     Či, pardon, hneď-hneď, počkajteže ešte! —
     <br/>
     shľadáva rechtor, jak už jeho zvyky:
     <br/>
     — Veď som si doma zabol patróniky!
     <br/>
     A vravím, — skľaje, — vlož mi to ta, Hana!
     <br/>
     Vrav jej, keď v mysli frajerov len sháňa!
     <br/>
     I žene rečiem — Matka presvätá, —
     <br/>
     sú patrónky tam? Pozri! Ale tá…!
     <br/>
     Muž rozkáž, lež i sám si dozri na vec.
     <br/>
     Do flinty teraz môžem vstrčiť palec,
     <br/>
     juj!… Farárovi ľúto je už drusu.
     <br/>
     Kutre s ním. Naraz zvýskne: — Tu sú! Tu sú! —
     <br/>
     zpomedzi grátov nesie balík malý:
     <br/>
     — Veď ti ich pekne do tanistry daly!
     <br/>
     — Ba čerta! Ozaj sú? No!… a z pŕs vzdych
     <br/>
     sa vyroní, keď skrotlý berie ich,
     <br/>
     do vrecák strká sem-tam nanáhlo:
     <br/>
     — Ach, bodaj by ťa! Však mi odľahlo!
     <br/>
     — Vpred! — durí Kalčo, — bo hoc pes má ducha,
     <br/>
     ak rosa obschne, stopy nezaňuchá!
     <br/>
     Dnes moje slovo, — mrkne, — a môj plán:
     <br/>
     najväčším pánom ja som z Kadlubian!
     <br/>
     — Čože?… tu doňho všetci. — Že pán? Vera!
     <br/>
     Ak si i bol ním, ale iba včera! —
     <br/>
     rozhodne notár. — Nechže najväčším je,
     <br/>
     kto najkrajšieho kusa dnes tu zbije,
     <br/>
     pravdaže — mimo junca, abo kravy!
     <br/>
     — Ja nepristávam! — jáger Kalčo vraví:
     <br/>
     — hoc budete sa azda na mňa vztekať,
     <br/>
     kto dobyl práva — nemá sa ho zriekať,
     <br/>
     ak nemusí! Nie? To je regula!
     <br/>
     — Veď ak sa k tebe šťastie dotúla
     <br/>
     a tvoja guľka vzácnu korisť raní,
     <br/>
     ty budeš pán, a to pán duplovaný!
     <br/>
     Vieš? — Pre mňa? Dobre! — myslí Kalčo. — Viem,
     <br/>
     najkrajšieho ja kusa zabijem.
     <br/>
     Erár, ten chová senom zver, i zbožím.
     <br/>
     Keď vyženiem čos’, iste si i složím…
     <br/>
     Ja pustím psov! — Vtom cápe bača Adam.
     <br/>
     — No, čože, chlape? Poradíš nám? — Hádam! —
     <br/>
     rukávom stiera pot, keď celkom blízko:
     <br/>
     — Hen tade chodí krásny jelenisko,
     <br/>
     najvzácnejší kus z tunajšieho zverstva.
     <br/>
     Má ho vraj streliť kýs’ pán z ministerstva.
     <br/>
     — Ba veru! Len mu spraviť kríž cez to! —
     <br/>
     zavolá jáger: — Všetci na miesto!
     <br/>
     <br/>
     I stanú. Slnko tiež už práve vstáva.
     <br/>
     Na tráve skvie sa rosa trblietavá,
     <br/>
     rubíny samé, krásne diamanty.
     <br/>
     I vtač už skáče vetvíc na pánty,
     <br/>
     a aký zobák, takú hudie nôtu.
     <br/>
     Všetko sa hlási s láskou ku životu,
     <br/>
     zbudená hora, rozspievaný les…
     <br/>
     — Eh, iste pekná chvíľa bude dnes! —
     <br/>
     šomre si dlháň notár popod fúzy.
     <br/>
     Do jarku má, nuž — do marasa vdrúzi.
     <br/>
     No hneď i najde cestu stranou inou
     <br/>
     a utiahne sa mladou pod smrečinou.
     <br/>
     Z lulky si bafká človek v dobrej vôli,
     <br/>
     a mĺkvo striehne, či pes nezaskolí.
     <br/>
     Nohatú dogu darmo nechová!
     <br/>
     V tých očiach trpelivosť Budhova.
     <br/>
     Však v duši jas, jak ten, čo padá na pne,
     <br/>
     ak skočí jeleň — iste on ho spafne.
     <br/>
     A keď nie jeleň, môže byť i kanec!
     <br/>
     Čo farár? Škohloš! Rechtor? Urýpanec!
     <br/>
     Do misy trafiť, to by ešte šlo…
     <br/>
     — Lov, pane, to je moje remeslo,
     <br/>
     či ide o zver, či o peknú ženu!
     <br/>
     Psi? — napne sluch: — Hej, skolia! Ba, ba — ženú!
     <br/>
     Lež ticho zas. — To pastierske as’ v grúni…
     <br/>
     Čas ani smola, na dne duše zuní
     <br/>
     o zemskom lóse — čo, kde, aký je!
     <br/>
     Čo človek prežil a čo prežije?!
     <br/>
     Hoc mládenec vraj nemyslieva zpiatky,
     <br/>
     však jemu rok-dva do tej pädesiatky,
     <br/>
     a má ver’ ešte na starosti veľa.
     <br/>
     Od neho čaká všetko obec celá,
     <br/>
     i urbár zavše s biedou kdejakou,
     <br/>
     až po obecných býkov-bujakov,
     <br/>
     shora i zdola — všetko za ním fára.
     <br/>
     Čert posvietil mu dať sa za notára
     <br/>
     a v Kadlubanoch drať si svoje hnáty,
     <br/>
     odkiaľ sa veru už i žobrák vráti.
     <br/>
     No žiť sa dá i tu, keď neinak,
     <br/>
     niekedy má sa ani jedinák,
     <br/>
     trafia sa kupci na kus mladšej hory.
     <br/>
     V taký čas on tiež darmo nehovorí,
     <br/>
     však zaslúži, kým zmaže kľučky-háčky!
     <br/>
     A potom, kde najsť také poľovačky
     <br/>
     na hnedé srnky, ale aj na biele?
     <br/>
     Kde kamarátov, s nimi človek mele
     <br/>
     na jednom mlyne, čo dá život biedny,
     <br/>
     či v Kadlubanoch a či v krásnej Viedni?
     <br/>
     Tu — krehký farár, s pohľadom jaks’ mdlým,
     <br/>
     okrúhly rechtor, s pekným podhrdlím,
     <br/>
     i chýrny jáger Kalčo, zvaný Ján!
     <br/>
     On — medzi nimi, mládenec bez hán,
     <br/>
     hoc odkedy je s reumou trochu v boji,
     <br/>
     na takrok vždycky oženiť sa strojí.
     <br/>
     A nezrušil by veru svojho slova,
     <br/>
     nech niet vždy blázna, čo mu ženu chová.
     <br/>
     Čo iné tu aj dušu podperká?
     <br/>
     Len fľaša, flinta, ferbla, frajerka!
     <br/>
     I teraz, jak si kráča na lov horou,
     <br/>
     na mysli zas mu Anča od rechtorov:
     <br/>
     — Eh, to je dievka, ani hruda syra!
     <br/>
     Povieš jej slovko, líca jej sa spýria.
     <br/>
     Pery? Hm! — a vtip za vtip letí s nich,
     <br/>
     kým v smeve čiernych očísk šľahá žih.
     <br/>
     Sedliačka, ale jed by na to prijal,
     <br/>
     jak pleť jej svedčí — to je panský fial!
     <br/>
     Len pozrieť! Dobre vraví rechtor, aj tu
     <br/>
     zemäni kedys’ naprávali fajtu,
     <br/>
     čo krajšia žena — u nich oko mala,
     <br/>
     čo krajšia dievka — s nimi tancovala!
     <br/>
     Tí kučeravci, to je plemä ich,
     <br/>
     preto i Hana očú plamenných,
     <br/>
     i vlasy čierne na tej strojnej hlave,
     <br/>
     i bujné sú a k tomu kučeravé…
     <br/>
     Eh!!
     <br/>
     Pokým notár takto zhára v hrudi,
     <br/>
     opodiaľ farár. Ten sa inak nudí.
     <br/>
     Na briežku striehne, akže má dnes čo prísť,
     <br/>
     to sväto-sväte bude jeho korisť.
     <br/>
     Čo notár? Tulák! Rechtor? — zlobne mrkne:
     <br/>
     Tomuto pekáč — hentomu zas sukne!
     <br/>
     On? Strieľa presne, ani Wilhelm Tell,
     <br/>
     len by sa jeleň ukázať už chcel!
     <br/>
     Lež nič! Nuž spomnie v mysli svoju starkú,
     <br/>
     vrcholček jedle čaká na habarku…
     <br/>
     Nakázala mu a kto vie, ten pozná,
     <br/>
     že je to takto dáma kuriózna,
     <br/>
     ide, či príde — vždy má slovko preň.
     <br/>
     Ona mu sbiera predmet na kázeň,
     <br/>
     hoc myslel by si — varí len a štopká.
     <br/>
     Ináč je strojná ani sena kôpka,
     <br/>
     jej slabôstkou, že všade chce byť, kde on —
     <br/>
     v cirkvi, či v obci — pravý Napoleon!
     <br/>
     Ach, nepomer to veru k zápasu,
     <br/>
     keď detí niet a v dome dvaja sú!
     <br/>
     — Kam ideš? Kdes’ bol? Znať chce kroky všetky.
     <br/>
     Ak kde ho vďačne pustí — na posedky,
     <br/>
     to v Kadlubanoch iba dolná fara.
     <br/>
     Odtiaľ sa jej vraj nikam neodtára.
     <br/>
     A on i vďačne chodí v mnohý rok
     <br/>
     tu na ferbličku, tu zas na tarok,
     <br/>
     s kolegom smejú, však i žalujú sa,
     <br/>
     nespomnú Jána svätého, ni Husa,
     <br/>
     len dobrá vôľa z dobrých duší vanie.
     <br/>
     Však i čo ktorý môže za vyznanie?
     <br/>
     A životu sa nedá vyhýbať:
     <br/>
     tu žena mrzí, tu zas celibát…
     <br/>
     Nuž tak je to, hľa! Otázok ver’ množstvo!
     <br/>
     Napokon vždycky zajdú na gazdovstvo,
     <br/>
     čo aký býčik a čo ktorá krava,
     <br/>
     čo treba jej a koľko mlieka dáva?
     <br/>
     A z ošípaných aká najskôr zvrhne?
     <br/>
     Kde? Za čo dostať sliepky čistokrvné?
     <br/>
     Tak! A ver’ v obci — jak on — nevie nik,
     <br/>
     v gazdovských veciach — tu je odborník!
     <br/>
     Kráľovstvo božie jemu žiadny fantom,
     <br/>
     hoc ťažko chápať neraz suplikantom,
     <br/>
     kde je pán farár, keď on kydá hnoj.
     <br/>
     — Však čože teraz mládež, Bože môj?!
     <br/>
     Len pánov hrať! — si húta. Starostí dosť!
     <br/>
     — Hej, skolia!… Zas nič! - Svätá trpelivosť!
     <br/>
     No kopov pohne! — složí pušku v chvoji,
     <br/>
     a zapáli si.
     <br/>
     Na sto krokov stojí
     <br/>
     od neho rechtor. Puška v pevnej ruke
     <br/>
     a pohľad kosí po zelenej lúke.
     <br/>
     Ak skočí jeleň oproti hen z húšti,
     <br/>
     to mu on rovno na komoru pustí.
     <br/>
     Čo notár? Babrák! Farár? Kde by len!
     <br/>
     Keby im ešte zastal ani peň…
     <br/>
     I zo psov ak — to jeho vlčiak zdurí,
     <br/>
     ten má ňuch v tráve, však i po hafurí.
     <br/>
     Aj by už iste hnal, len keby mal čo.
     <br/>
     Kto ho vie, kde je s ním ten starý Kalčo?!
     <br/>
     … odhodí klobúk so zvlhlého čela,
     <br/>
     až zachveje sa hriva bujná, biela,
     <br/>
     keď zahromuje zvyku po starom.
     <br/>
     Je kantorom a k tomu poštárom,
     <br/>
     adresy píše. No, a do tretice —
     <br/>
     má proti ohňu starosť — o police.
     <br/>
     Nuž jest kde načrieť do stohrmených,
     <br/>
     najmä, keď stačí, ako uňho — dych!
     <br/>
     A ten ver’ stačí, ked raz napne pľúca,
     <br/>
     prekričí sbor a skoro kostol zrúca!
     <br/>
     I tu nech spustí hromovými slovy,
     <br/>
     varecha padne z ruky Puterovi…
     <br/>
     No, nie! Len bruška vrch si pohladká,
     <br/>
     a na tvár sadne myseľ presladká.
     <br/>
     Príde mu na um: … chvíľka, jeleň tu je!
     <br/>
     I jak ho potom doma zapacuje.
     <br/>
     Nie rechtorka, tá dobrá, vrtká pani.
     <br/>
     On! Jedák, lež i kuchár vyberaný!
     <br/>
     A až to bude všetko prichystanô,
     <br/>
     nadíde — možno, — z ministerstva Jano,
     <br/>
     syn… veľký pán, a pýcha rechtórie.
     <br/>
     Zťažka ho školil, ale dnes v ňom žije,
     <br/>
     povie mu — jedz, a všetko povraví:
     <br/>
     Tam som ti stál, keď hrnie z húšťavy,
     <br/>
     v rozpakoch strnie. Hlava, ťaj, to krása!
     <br/>
     A tu ja — prásk! prásk! Nafľak skopŕca sa…
     <br/>
     Pustím mu paru — hodno bolo ta vyjsť!
     <br/>
     A mal bys’ vidieť v očiach lovcov závisť,
     <br/>
     keď ta sa sbehlo panstvo z Kadlubian:
     <br/>
     farár, i notár, Kalčo — zvaný Ján!
     <br/>
     Hľaď, parohy! — už vykladá si nahlas:
     <br/>
     to nezabije ledajaký mamľas,
     <br/>
     lež oko musí mať a mierne iste. —
     <br/>
     Aké sú krásne — všakver? — konáristé!
     <br/>
     Nad tvoju posteľ — tam ich pribijem…
     <br/>
     vieš, syn môj?
     <br/>
     Zrazu štekot… duní zem,
     <br/>
     a praskot-druzgot. Pušku pevne sviera:
     <br/>
     — Tí, bysťu, ženú, a to ťažké zviera!
     <br/>
     Jeleň, hej, jeleň! Ja mu v materi…!
     <br/>
     Zbraň zdvihne k lícu, na húšť namieri,
     <br/>
     muška už pevná a prst na kohútku…
     <br/>
     Vtom vyrazí — Blesk! — Juj, kôň, Bože! Vskutku!
     <br/>
     Potvora! — a zmdlie ruka, flinta svisá…
     <br/>
     Kapeš ho!? Ten však pekne priplichtí sa,
     <br/>
     zarechce, vidiac, dobrý kamarát,
     <br/>
     a hybaj rovno v to, čo má tak rád,
     <br/>
     do bujnej, bielej, rechtorovej hrivy…
     <br/>
     — Ach, meru bohov! — zreve ten, jak divý,
     <br/>
     a puška znova pevne namierená:
     <br/>
     — Prac sa mi, prac! Som azda kopa sena?
     <br/>
     Nepraceš? Nevieš, jak si blízko trhu?
     <br/>
     Adam, hej, Adam, poď a ratuj mrhu!
     <br/>
     nesie sa hromom mocne k nebies výšam:
     <br/>
     zahluším ti ho, kristubohuprisám,
     <br/>
     zastrelím!
     <br/>
     Na rev sbehne chasa naša,
     <br/>
     i lovci, však i bača so salaša.
     <br/>
     Pojme si koňa. Poslúchne ho verne.
     <br/>
     Však je to ináč zviera nedotierne,
     <br/>
     spokojne stúpa krokom odmeraným
     <br/>
     prťou a gazda, lovci, i psí za ním…
     <br/>
     Len rechtor šomre s hanbou na líci.
     <br/>
     No, dovarí sa baran v žinčici,
     <br/>
     a dobré víno väčšie rany zhojí.
     <br/>
     — Nech sa vám páči, z chuti, páni moji!
     <br/>
     — ponúka Adam, lopár plný mäsa:
     <br/>
     — Ste moji hostia, tedy najedzte sa!
     <br/>
     Čo stalo sa, to žart len veliký,
     <br/>
     lež ja viem, kde sa pasú kamzíky!
     <br/>
     Čo roháč? jeleň? Tých i slepý zlapá!
     <br/>
     Lež ukážem vám poriadneho capa,
     <br/>
     na chýr ver’! Toho už je guráž sniesť s hôľ.
     <br/>
     Len jedzte, prosím! Tú zver ja som sniesol.
     <br/>
     Odpusťte, páni, aj ty Kalčo Ján:
     <br/>
     najväčším pánom ja som z Kadlubian!!
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2540767">
       </a>
       IV.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Len oddýchnu si a sú v ceste znova,
     <br/>
     vedie ich bača Adam podľa slova.
     <br/>
     Čo on tam večne bude stískať škurát?
     <br/>
     Najstarší valach zastúpi ten úrad,
     <br/>
     i mlieko skľagá, ak už musí byť!
     <br/>
     Lovci by mohli smer kdes’ pochybiť,
     <br/>
     nuž ide s nimi, hoc mu doma puška.
     <br/>
     Promincle kvitnú, materina dúška,
     <br/>
     vzduch rozvoniava závan smolnej kôry.
     <br/>
     Bublavý potok smiechom prehovorí,
     <br/>
     lopúšie nad ním — samý parazól.
     <br/>
     I otvorí sa panoráma hôľ,
     <br/>
     vykríkne mocne skalných veží pýcha.
     <br/>
     A oni idú… Dobre sa im dýcha,
     <br/>
     a k tomu Adam žartami ich kŕmi.
     <br/>
     Popredku hupká rezko, ani z gumy,
     <br/>
     za ním hneď farár, s pohľadom jaks’ mdlým,
     <br/>
     okrúhly rechtor, s pekným podhrdlím,
     <br/>
     a fuzáč notár, mládenec bez hán,
     <br/>
     i slávny jáger Kalčo, zvaný Ján…
     <br/>
     Psov nechali tam — tu pes rady nevie.
     <br/>
     Už pod nimi i tmavé kosodrevie,
     <br/>
     moreny skál — moch zoschlý na inovať,
     <br/>
     ním vek len mohol ten svet patinovať.
     <br/>
     Zamĺkle pleso, hlbokého taju,
     <br/>
     braliská ostré doň sa nazerajú,
     <br/>
     a na jednom z nich — najstrmší kde drap,
     <br/>
     stojí čos’ hrdo… — Vidíte ho? Cap! —
     <br/>
     zamrká Adam. Rechtor kuker ťahá,
     <br/>
     a všetci za ním: — Aha! Aha! Aha!
     <br/>
     Ťaj, to je kúsok! Len kde stojí? Na čom? —
     <br/>
     prikrádajú sa za obratným bačom:
     <br/>
     Jak na dlani tie štíhle štyri nôžky!
     <br/>
     Akú má bradu, pane! Aké rožky!
     <br/>
     Juj, to je radosť, ani večné blaho!
     <br/>
     — Počkajte, ja ho sprasknem! — Ja ho! — Ja ho!
     <br/>
     I zdurknú strely, zhrmí ozvena.
     <br/>
     Cap! Ten tam stojí… Tvár im sčervená.
     <br/>
     Či rumeň hanby je to a či zloby?
     <br/>
     — Počujte, páni, bláznov si z nás robí!
     <br/>
     A mieria zas, keď ten fuk… K svojmu žiaľu
     <br/>
     strelia, no trafia iba holú skalu…
     <br/>
     — Čo prepadol sa azda do zeme?
     <br/>
     A bez neho ísť! Bysťu, — nejdeme,
     <br/>
     hoc týždeň sme tu! A hoc mesiac celý!
     <br/>
     — Veď, — farár v to, — lež má sa ku nedeli.
     <br/>
     Dnes sobota už, čo nám ľudia na to?
     <br/>
     — A otca im tam, nejdeme my zťato! —
     <br/>
     zašomre rechtor. — Ktože by to videl?
     <br/>
     Opatrí kostol tam i podučiteľ,
     <br/>
     zaspieva, kázeň povie z postily.
     <br/>
     Čo by sme preto domov chodili?!
     <br/>
     — A keď sa krst, a hoc i pohreb udá?
     <br/>
     — Zariadi! Aj tak štóla na psa — chudá!
     <br/>
     — Lež ak čert vezme rychtárovie starú!?
     <br/>
     — No, nech si prejdú na susednú faru!
     <br/>
     Či na kline sme, keď kto zapíska?
     <br/>
     A iným nechať toho capiska?
     <br/>
     Veď poľujem tu najmieň rokov meru,
     <br/>
     a takej zvere nevidel som veru.
     <br/>
     Choď si, ak chceš — ja nehnem ani víčiek!
     <br/>
     — Nuž, keď tak — pôjde s heslom honelníček…
     <br/>
     <br/>
     Jak vravia — spravia! A tak lovci naši
     <br/>
     ostanú pekne spolu na salaši.
     <br/>
     A Adamovi srdce neumdlieva, —
     <br/>
     hostí ich, však jest mäsa — ani dreva!
     <br/>
     I psom sa ujde, ako káže ctnosť,
     <br/>
     veď kostí sem-tam, jak i psiarky dosť.
     <br/>
     A návyk — zdá sa — všetky hnevy zvráti:
     <br/>
     deň-dva a už sú dobrí kamaráti,
     <br/>
     keď sa i skúri v časnom hryzovisku,
     <br/>
     aspoň si koštiaľ netrhajú z pysku.
     <br/>
     Blesk medzi nimi, ako pravý kôň,
     <br/>
     ak zaštekajú — zaerdží i on,
     <br/>
     keď vidí, panstvo zas sa hore sberá,
     <br/>
     pred svitom idú — sídu, noc už šerá.
     <br/>
     — Čo len tam robia na tých bralách? Kde sú?
     <br/>
     Vždy hádajú sa, a nič neprinesú!
     <br/>
     — pohodí nabok peknou, sivou hrivou
     <br/>
     a vykročí si hor’ dolinou divou,
     <br/>
     azda ich najde pod tým bralím kdes’…
     <br/>
     Slniečko seje smiechy, spieva les,
     <br/>
     a prudká riava koryto si reže.
     <br/>
     Vedľa nej dá sa pod tie skalné veže.
     <br/>
     I pohladí ho lišajníček svislý,
     <br/>
     veď tiež dosť toho, na čo cestou myslí,
     <br/>
     na ľudí, psov, i na mladosti čas…
     <br/>
     Odrazu prask a prask, a zas a zas…
     <br/>
     Zodvihne hlavu — odkiaľ letia rany?
     <br/>
     Tu pleso, nad ním cap, jak vytesaný
     <br/>
     na brale stojac, zvedavo sa díva.
     <br/>
     — Kde sú? Kde? Ale ani duša živá!
     <br/>
     Len guľky hviždia. — Nebezpečná púť!
     <br/>
     — húta si Blesk, — oh, kam len zapadnúť?
     <br/>
     Veď hoc i život veľmi neuhostí,
     <br/>
     však nechcel by tu jednak složiť kosti.
     <br/>
     Ešte by nedbal aj sa popásť trochu,
     <br/>
     i pohovieť si na mäkúnkom mochu,
     <br/>
     i potešiť sa slnku za biela —
     <br/>
     keď z krvavého vstáva kúpeľa,
     <br/>
     hviezd roje uzrieť nad dolinou iskriť,
     <br/>
     k tichému spánku oblohou sa prikryť,
     <br/>
     a hoci s gazdom rušať chôdzou sporou
     <br/>
     za peknou Ančou dolu do rechtorov…
     <br/>
     Nuž sladko je žiť, hoci muchy kúšu.
     <br/>
     A tu má nechať svoju konskú dušu?
     <br/>
     Kto zabije ho — priateľ a či sok?
     <br/>
     — Nie!… Úbočím sa pustí vozvysok,
     <br/>
     kde z divokých skál hradba iste hojná…
     <br/>
     — Huj, ta sa, huj!
     <br/>
     A dravo zúri vojna,
     <br/>
     buch tu, buch tam, a žula odráža kov…
     <br/>
     Trafili a hneď z rána na pytliakov,
     <br/>
     ich pekný počet po tých bralách lozí,
     <br/>
     a dá i život za ten pyštek kozí.
     <br/>
     Hrebene vrchov zvú, jak milá — svodno,
     <br/>
     a najviac vábi to, čo neslobodno.
     <br/>
     I stretli sa, a prasklo… práska rán…
     <br/>
     Pytliaci hen, tu panstvo z Kadlubian,
     <br/>
     krehunký farár, s pohľadom jaks’ mdlým,
     <br/>
     okrúhly rechtor, s pekným podhrdlím
     <br/>
     a fuzáč notár, mládenec bez hán,
     <br/>
     i chýrny jáger Kalčo, zvaný Ján,
     <br/>
     a bača Adam, čo tu nezná žartov.
     <br/>
     On prvý počne páliť na pankhartov,
     <br/>
     hoc ináč takto na zákony píska,
     <br/>
     a väčšieho niet iste pytliačiska.
     <br/>
     No treba uznať, že tie prvé rany
     <br/>
     odznely nie s ich, ale s tamtej strany,
     <br/>
     a jestli nie, tak odznely by boly.
     <br/>
     Také je právo na vysokej holi!
     <br/>
     — Vzdajte sa! — zhrmí rechtor odrazu.
     <br/>
     — Ešteže?! — čuť smiech miesto odkazu:
     <br/>
     — Len vytrč hlavu, hneď máš po tej tlame!
     <br/>
     — Tak vám my kožky iste prevŕtame!
     <br/>
     — Ozaj? — No, ozaj a sme s vami kvit…
     <br/>
     — Do nosa kebys’ vedel potrafiť,
     <br/>
     ty… fľusknú kliatby klzkých rečí v hnoji.
     <br/>
     Brál na končiari cap si stojí… stojí,
     <br/>
     a hľadí v hĺbku. Z boja nevezme diel.
     <br/>
     Ba smial by sa im, keby smiať sa vedel,
     <br/>
     že v jeho kožuch chceli spraviť dieru,
     <br/>
     a teraz tam sa medzi sebou perú!
     <br/>
     — Be-he-he!!
     <br/>
     Zjajkne výkrik. — Zle je? Zle je!
     <br/>
     Cap natiahne krk. — Voľačo sa deje!
     <br/>
     Však svojim kozám poplašný hvizd nedá.
     <br/>
     Tuhore nič, lež dolu — tam je beda!
     <br/>
     Z pytliakov jeden — čo to za druzgoň? —
     <br/>
     otrčí zadok a ktos’ paf mu doň…
     <br/>
     Po príučke už, pravda — koniec besu.
     <br/>
     Druhovia berú ho a kamsi nesú,
     <br/>
     kým tu zas farár jaksi mädlí dlane,
     <br/>
     ak prekročil vraj piate prikázanie!
     <br/>
     — Žiaden strach! — jáger Ján ho poteší: —
     <br/>
     Čo iné treba takej peleši?
     <br/>
     Na holi iba jeden zákon stály:
     <br/>
     ak nespáliš ho ty, tak on ťa spáli!
     <br/>
     Lež horšie, čo nás obesenci trápia,
     <br/>
     my zabudli sme na krásneho capa.
     <br/>
     On všíma si nás na bralisku. A my?
     <br/>
     — Len pozrite ho, jak sa hrdo priami!
     <br/>
     — Ba smeje sa nám v svojej noblese!
     <br/>
     — Hej, škoda, keď ta puška nenesie,
     <br/>
     a ak i nesie, semitkuje leda…
     <br/>
     — A s ním tam bude asi celá črieda…
     <br/>
     strkajú lovci hlavy v poradu,
     <br/>
     jak ľahšie priniesť capa o bradu.
     <br/>
     Ten myslí to a onen mieni iné.
     <br/>
     — Sblížme sa ešte ku tej vysočine…
     <br/>
     zamrká notár. — Sblížiť? Ale hada! —
     <br/>
     ozve sa Adam. — Krok a on to zbadá.
     <br/>
     Ufrkne a jak kameň v hĺbke plesa,
     <br/>
     tam na tých skalách kdesi prepadne sa!
     <br/>
     Ja myslím, lepšie — obísť zázraka,
     <br/>
     to nevšimne si a sa nezľaká.
     <br/>
     Dva pôjdeme, my s Kalčom — ak sa páči,
     <br/>
     vy dajte pozor, čo hor’ na pavlači…
     <br/>
     Ak zpät sa obzre a jak chcel by peľať,
     <br/>
     len k nemu bližšie — môžte naňho strieľať.
     <br/>
     Dobre?
     <br/>
     — No, dobre! Cestou jedinou
     <br/>
     sa dajú tí dva dolu kotlinou,
     <br/>
     jak šli by domov po nezdarnom love.
     <br/>
     Ostatní stoja a tu divy nové:
     <br/>
     Cap bdie a jak sa vzdialia tí dva svätí,
     <br/>
     hne krásnou hlavou a sám tiež sa stratí…
     <br/>
     — Čo teraz ? — húta stráž. — Hej, halo, halo,
     <br/>
     vráťte sa, chlapci! Ľaľať, prázdnym bralo!
     <br/>
     Tí sa i vrátia. A div v tejto veci?
     <br/>
     I cap sa vráti, keď sú oni všetci,
     <br/>
     ak hnú sa dva-tria, tu on zmizne opäť…
     <br/>
     — Ach, ľudia boží, ten vie rátať do päť!
     <br/>
     udre si rechtor v dlane. — Aký tvor?!
     <br/>
     — To zakliaty as’ bude profesor…! —
     <br/>
     zahmká Kalčo. — Možno! Dozaista!
     <br/>
     — A hoci hneď v ňom aj duch ancikrista,
     <br/>
     musí byť náš! Hej, musí! — rečie sváko.
     <br/>
     — Veď musí, musí — ale ako? Ako?
     <br/>
     Kto dá nám radu a k nej zdarný plán,
     <br/>
     nech najväčším je pánom z Kadlubian!
     <br/>
     I usnesú, i zrušia to pár razí:
     <br/>
     — Nech najväčším je pánom, kto ho srazí!
     <br/>
     <br/>
     I počne honba zdola, však i shora
     <br/>
     na záhadného capa-profesora.
     <br/>
     Už ani na noc nejdú do lúk, — nie,
     <br/>
     tu osvitne ich, tu i omrkne.
     <br/>
     Poniže plesa bralisko má hubu,
     <br/>
     premyslia vec a sem sa oni vrúbu,
     <br/>
     jaskyňu jáger dobre vyobnieca.
     <br/>
     a smoliak horí, pane, ani svieca!
     <br/>
     Tu pospí sa, hej, však i vo sne strežie,
     <br/>
     jak dostať toho profesora s veže?
     <br/>
     Už ho i majú — ten, a henten zas…
     <br/>
     No, pretrú oči — všetko berie ďas!
     <br/>
     Len rechtor chrápe — či tiež capa tríma?…
     <br/>
     — Priložiť, chlapci, na oheň! Je zima!
     <br/>
     … Tak dni sa vlečú. Kto sa zobzerá
     <br/>
     i nadol, to je bača Putera.
     <br/>
     Čo tomu skočiť na salaš, čo nové,
     <br/>
     ba pohladkať hen Anču rechtorovie?!
     <br/>
     I doma spraví to, čo nevie iný,
     <br/>
     a hneď zas stúpa hore do kotliny
     <br/>
     krepko — ver’ by ho nedobehol nik:
     <br/>
     v tanistre dohán, v ruke demionik,
     <br/>
     a kade kráča, páchne baranina.
     <br/>
     — Hej, Adam, ideš? Čo tam za novina?
     <br/>
     — Nuž, — skladá ťarchu, — zvláštneho nič! Ba — och,
     <br/>
     čert rychtárku vzal dolu v Kadlubanoch.
     <br/>
     Rychtár, jak koho osy doštípu…
     <br/>
     že vám vraj nedá štipku sôsypu!
     <br/>
     — Keď nedá — nedá! — farár, rechtor na to.
     <br/>
     Tu stojí cap, nuž nemôžeme zťato!
     <br/>
     Čo iné? — Lotri využili času
     <br/>
     a vyvŕtali včera obci kasu…
     <br/>
     — Ba!? — mrkne notár, pomrví si fúzy:
     <br/>
     Takí sú hlúpi — zšomre — akí drzí!
     <br/>
     V obecnej kase jakživ žiadne zlato.
     <br/>
     A tých pár korún? To mi stojí za to!
     <br/>
     Čo viac, ha? — Čo, nuž — Adam stiahne zrak;
     <br/>
     Blesk ušiel mi kams’ pekla v pažerák.
     <br/>
     Však príde. Iste zver zas niekde plaší.
     <br/>
     Lež horšie — hostia boli na salaši,
     <br/>
     žandári! Poslal ich k nám bača Gdol,
     <br/>
     ktos’ z oviec si tam vypožičať bol,
     <br/>
     vraj, či ja neviem, kto sa naňho zlobí?!
     <br/>
     Ach, páni, reku — kde by vedel? Čo by?!
     <br/>
     Nech hrom ma spráskne, ak čos’! — zakľajem sa,
     <br/>
     a predložím im lopár plný mäsa,
     <br/>
     nalejem vína — krpka schystaná:
     <br/>
     no, reku — jedzte z môjho barana!
     <br/>
     Ak myslíte, že onô — to je omyl,
     <br/>
     zasekol sa hen — nožičku si zlomil,
     <br/>
     šiel pod nôž…
     <br/>
     #AB#Lovci slúchajú ho zbledlí:
     <br/>
     — Ba kradols’, Adam! — Veď, lež vy ste jedli!
     <br/>
     — Ak dostanú ťa! — V horách to ver’ nič!
     <br/>
     — No, aspoň nás už potom nevykrič!
     <br/>
     — Ešteže!… Farár jednak mädlí dlane,
     <br/>
     ak prekročil vraj siedme prikázanie!
     <br/>
     Už chcel by domov, duša v ňom sa stápa…
     <br/>
     — Čo? — všetci doňho. — Domov, a bez capa?
     <br/>
     To, bysťu — nie, i keď nás zanecháš tu!
     <br/>
     I hoc nám nohy do tej skaly vrastú!
     <br/>
     — Však hľaďte, mrká! — zas kňaz prevraví: —
     <br/>
     i dusno je a tiahnú čierňavy,
     <br/>
     o chvíľu tma a peklo ohňom zdurká…
     <br/>
     — To, — skočí bača, — to nám treba! Búrka!
     <br/>
     Viem radu — ak ju poslúchnete, sväte —
     <br/>
     dnes profesora-capa u nôh máte!
     <br/>
     <br/>
     Zotmí sa — blysne… Ten, kto skúsil — pozná,
     <br/>
     na horách ak je búrka, tak je hrozná:
     <br/>
     mrak na bralách, ich črty sotva znatné,
     <br/>
     len keď blesk mečom ohňa do nich zatne,
     <br/>
     zem chvie sa hromom, víchor valí — valí,
     <br/>
     a človek cíti, jak je malý — malý…
     <br/>
     I lovci cítia, v diali-nablízku
     <br/>
     jak vrie to, kypí, ani v kotlisku,
     <br/>
     lež za srdce ich jedna túha lapá:
     <br/>
     na dostrel dostať profesora-capa!
     <br/>
     Nuž môže rachotiť hrom a dážď šľahať,
     <br/>
     driapu sa brhlím ani žaby na hať.
     <br/>
     Popredku Adam lezie prebystre,
     <br/>
     s puškou, čo v kusoch niesol v tanistre,
     <br/>
     jak pytliakov je zvykom… Až ich spotí,
     <br/>
     zastanú vo tme na výbežku — proti.
     <br/>
     Cap stojí v búrke na skalisku pyšne…
     <br/>
     — Tak strieľať, páni, až sa dobre blysne,
     <br/>
     jemu sa zazdá — hrom, jak skúsil neraz!
     <br/>
     Nuž kto ho? — Ja! — Ja! — Pozor! Teraz! Teraz!
     <br/>
     Zahrmia rany… cap ni nesškúli…
     <br/>
     — Azda je zázrak aj sám zo žuly?!
     <br/>
     — No, ešte! Ešte! Teraz! — A vtom — hup, ta —
     <br/>
     pustí i Adam guľku zpoza chrbta,
     <br/>
     a zverom mykne v blesku — jak by sadol.
     <br/>
     Lež chvíľka — letí profesor-cap nadol…
     <br/>
     <br/>
     Radostný výkrik zhltne búrky rev,
     <br/>
     a hádka skrsne skoro, jak i driev:
     <br/>
     po ťažkom boji ešte rečí mnoho —
     <br/>
     cap je tu, ale kto ho spražil? Kto ho?
     <br/>
     Hlásia sa všetci, má i viacej rán:
     <br/>
     kto najväčším je pánom z Kadlubian?
     <br/>
     A jak sa oni nad korisťou bavia,
     <br/>
     odrazu úžas! — Hľaďte, konská hlava! —
     <br/>
     vykríkne rechtor. — Kde? Čo? — Na tej veži,
     <br/>
     kde tento cap stál, ktorý tuná leží…
     <br/>
     — Ježiš-maria! — Páni, aký strach?
     <br/>
     To je môj Blesk! — Ten capovi dal šach?
     <br/>
     — Zaťal mu cestu! S Bohom, musím za ním!
     <br/>
     Snesiem i korisť. Prídem nad svitaním…
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2551772">
       </a>
       V.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Už i deň sadol bralísk na vrcholci,
     <br/>
     keď na salaši povstávali lovci,
     <br/>
     osušili sa, vychrápali riadne,
     <br/>
     len o bačovi veru chýry žiadne.
     <br/>
     — Ba kde ten človek? Čo len toľko mešká?
     <br/>
     — No, — rechtor na to, — veď on príde dneská!
     <br/>
     Však iná vec je, — krv mu zvrie do žíl, —
     <br/>
     kto toho capa vlastne položil?
     <br/>
     — Nuž ja! — I ja! — Hm, potom pravdu hreb!
     <br/>
     Viete čo, ľudia, hoďme na to žreb…
     <br/>
     Všetci sme pri tom a sme dosť i mnohí,
     <br/>
     a cap má jednu hlavu, jedny rohy!
     <br/>
     To nie jak smädným priľahnúť si jarok…
     <br/>
     Možno i Adam ešte má svoj nárok.
     <br/>
     On žebože nič, zato z pušky práskal,
     <br/>
     a keď ten nejde, iste nejde naschvál…
     <br/>
     Otca mu! Tak čo? — Nech je po tvojom,
     <br/>
     a pôjdeme si domov s pokojom,
     <br/>
     lež čie raz rožky, tento splnil plán
     <br/>
     a najväčším je pánom z Kadlubian…
     <br/>
     — Dobre!… A fuzáč notár už aj súka
     <br/>
     karotky štyri pekne do klobúka,
     <br/>
     na karotkách zas svietia štyri mená.
     <br/>
     — Potriasť, a nech je pravda vyjavená!
     <br/>
     I mieša farár, až sa zaparí,
     <br/>
     keď blysne zbraň a stanú žandári,
     <br/>
     žihadlo v zraku, na čákove perie…
     <br/>
     — Ih, sto striel! — psisko za nimi sa derie.
     <br/>
     Vychrtlá mrcha, ani trieska suchá,
     <br/>
     len ňucháč, jak päsť — aj ním ňuchá,ňuchá…
     <br/>
     zašteknúc. — Odkiaľ, páni? — Veru s holi.
     <br/>
     — Už zavčas rána? — Na noc sme tam boli.
     <br/>
     — Je bača doma? — Hrom kdes’ praskol doň.
     <br/>
     Pár dní je tomu — stratil sa mu kôň.
     <br/>
     Išiel ho hľadať… Tiež by sme šli, keby…
     <br/>
     — Čakáte naňho? — Hádžeme, hľa, žreby:
     <br/>
     čí je cap, čo sme spraskli? — Dobrá zvesť!
     <br/>
     — Veď! Lenže Adam mal nám ho už sniesť,
     <br/>
     a jaksi nejde. A vy čo s ním máte?
     <br/>
     — Len jedno-druhé o akejsi strate.
     <br/>
     Azda nám povie niečo, ak mu vôľa…
     <br/>
     — Var’ o tých zmizlých ovciach baču Gdola? —
     <br/>
     vmieša sa Kalčo, keď tí v rozhovore:
     <br/>
     — Čo by ten vedel, veď bol s nami hore…!
     <br/>
     — Bol, nebol! — strážmajster sa zamračí:
     <br/>
     — našli sme šľak, a ten je voľačí.
     <br/>
     — Šľak? No-no! — jáger Ján si bližšie stane:
     <br/>
     — Však sú tu jarky všade zšľakované!
     <br/>
     — Ako kde! — mykne zas ten, až schvie perím:
     <br/>
     — Hja, čo som videl, pán môj, tomu verím!
     <br/>
     Tu výhovorky márne — márne smevy,
     <br/>
     on zasekal tie ovce v kosodreví,
     <br/>
     len tri z nich zbudly! Gdol mal predtuchu,
     <br/>
     hneď uhádol im vrúbky na uchu…
     <br/>
     I pojal svoje… — Čo Gdol? Dobrá hába!
     <br/>
     — Kde je raz právo, tam je výtka slabá…
     <br/>
     Nevedel, chudák, slovka vyriecť pre žiaľ.
     <br/>
     A našli sme i miesto, kde ich rezal
     <br/>
     ten kujon. Ešte skrvavenú zem…
     <br/>
     A odtiaľ pes nás vedie rovno sem.
     <br/>
     Nuž sadneme si. Kedy príde, jedno!
     <br/>
     — Tak dobre, páni, počkáme ho vedno!
     <br/>
     <br/>
     Najstarší valach mlieko odvarí,
     <br/>
     čakajú lovci, však i žandári,
     <br/>
     veselí títo, tamtí v tvári zbledlí:
     <br/>
     — Veď on ich kradol, ale my sme jedli! —
     <br/>
     mrzí sa farár, obavou až zhára:
     <br/>
     — Nech z toho niečo, čo mne moja stará?
     <br/>
     Tej márne zvalíš na Adama, že on…
     <br/>
     Rozsúdi, ani veľký Napoleon:
     <br/>
     Mal si byť doma, netúlať sa kdes’ s ním!
     <br/>
     — Pôjdeme, — rechtor na to, — za okresným,
     <br/>
     ak bude zle, no! To je človek srdca,
     <br/>
     a pritom dobrý, spravodlivý sudca.
     <br/>
     Nech mu my — srnku ten, — ten roháčka,
     <br/>
     už toho baču veľmi nezmačká.
     <br/>
     Má zo železa svaly, tvrdý chrbát…
     <br/>
     Ak už no, dá mu svoje drevo zrúbať,
     <br/>
     až síde s hole! Bože, aké hromy!
     <br/>
     — Veďuž-veď! — šepcú. — Len kde krky lomí?
     <br/>
     Ba kade ho as’ vodí satanáš??
     <br/>
     <br/>
     Vtom počuť dupot a tu — bača náš.
     <br/>
     Poskáču lovci, obostanú chlapa:
     <br/>
     — Nuž čo tak pozde, Adam? A bez capa?
     <br/>
     Zbadá tých so psom, hneď vie, koľko bilo.
     <br/>
     I skočí s koňa, usmejúc sa milo:
     <br/>
     — Hej, mám ja hostí — ciagľov za odkvap!
     <br/>
     — Veď, Adamko, veď, ale kde je cap? —
     <br/>
     stane mu v cestu Kalčo, holub sivý.
     <br/>
     — Hja, či tak? Onô, — vyhriatu tvár skriví, —
     <br/>
     s tým capom, kristu, chyba sa ver’ stala…
     <br/>
     Kým sa ja driapem hore, cez to skáľa,
     <br/>
     pytliaci prídu, mrzké ohavy.
     <br/>
     I najdem capa, ale bez hlavy…
     <br/>
     — Čože? — v tú chvíľu, iste nepríhodnú,
     <br/>
     dobre ho štyria zrakom neprebodnú:
     <br/>
     — Adam, čo vravíš, všetko smyslel si sám!
     <br/>
     — Oj, nie, pán rechtor, kristubohuprisám,
     <br/>
     snesiem vám capa, vidieť, aký je
     <br/>
     A nech ma hoci tu hrom zabije,
     <br/>
     ak to nie pravda. Azda viete, kto som!
     <br/>
     — Veď to, že vieme!
     <br/>
     A tak s dlhým nosom
     <br/>
     podkýnajúc sa ani poslepačky,
     <br/>
     vlečú sa lovci so psy s poľovačky:
     <br/>
     krehunký farár, s pohľadom jaks’ mdlým,
     <br/>
     okrúhly rechtor, s pekným podhrdlím,
     <br/>
     a fuzáč notár, mládenec bez hán,
     <br/>
     i slávny jáger Kalčo, zvaný Ján…
     <br/>
     Na tvárach vrásky hlboké sú veru.
     <br/>
     — Tí žandári, juj! — Ale nech ho berú! —
     <br/>
     zahreší rechtor mocne, vyberane.
     <br/>
     — Bodaj ten — hm, a nech mi príde k Hane!
     <br/>
     Pytliaci? Hej!… hrmen! K dobru je,
     <br/>
     keď nevedieť, kto vlastne škoduje,
     <br/>
     a fuzáč notár ešte sa i šklebí,
     <br/>
     že nestačili vytiahnuť tie žreby.
     <br/>
     I necítia si úst, a nebodaj nôh,
     <br/>
     keď rozídu sa tíško v Kadlubanoch…
     <br/>
     Záhumním ide každý do domu,
     <br/>
     a heslom: neriecť o tom nikomu!
     <br/>
     <br/>
     Lež deň-dva, prejde jakás’ tajná vlna,
     <br/>
     a všakých chýrov dedina je plná.
     <br/>
     Čarovný nápoj, a to v zlatej čaši, —
     <br/>
     čo sa to dialo hore na salaši…
     <br/>
     Jak zázračný cap stál tam na brale,
     <br/>
     a márne bili lovci v zápale,
     <br/>
     len hrom ho zdurkol s vysokého neba.
     <br/>
     Však nenašli ho… — Dobre! Tak im treba! —
     <br/>
     znie v chalupách, i záhumním sa šušká:
     <br/>
     — Nač’ je len nášmu farárovi puška?
     <br/>
     A ten náš rechtor doma ledva fučí.
     <br/>
     Tam? Vylezie ti hoci po pavučí!
     <br/>
     A notár? To je ešte za kvietok!
     <br/>
     Však i tak ide ten náš majetok…
     <br/>
     — Čož’ to! Lež dievky abys’ pred ním chránil.
     <br/>
     — Ba keby sa len už raz zahrtmanil
     <br/>
     s poriadnou babou, keď rád sladké chvíľky,
     <br/>
     nech by ho, máčka, chvatla do kosílky!
     <br/>
     Tak berú radom — hubou hrá sa, hrá.
     <br/>
     A nezabudnú ani na jágra,
     <br/>
     skúpu ho riadne žravých rečí morom:
     <br/>
     — Veď všetkého len on je fundátorom!
     <br/>
     O gazdovstvo ti mysľou nezarazí.
     <br/>
     Len flintička… Hej, on nám pánov kazí!
     <br/>
     — Ba od úradu svádza, od kostola, —
     <br/>
     hrmotí rychtár, — už im iba hoľa!
     <br/>
     Umre ti žena, dcéra, abo mať?
     <br/>
     Nemá ti ich kto ani pochovať,
     <br/>
     a nieto konca všelijakým biedam…
     <br/>
     Ja im ten sôsyp, bohuprisám — nedám!
     <br/>
     A keby len to! Ale snesie diabol
     <br/>
     o Puterovi chýry, jak sa zabol…
     <br/>
     Neslúchal rady babské, ani kňazské.
     <br/>
     Už ho vraj viedli dolu na retiazke,
     <br/>
     i letí za ním rečí, ani hrúd:
     <br/>
     okradol Gdola, bude z toho súd!
     <br/>
     A dvacať oviec — to nie chleba oval —
     <br/>
     čož’ keď tým mäsom našich pánov choval?
     <br/>
     To ešte ľahko aj ich zatopí,
     <br/>
     a pôjdu sedieť pekne do kopy…
     <br/>
     tým viac, keď Adam všetko na nich váľa.
     <br/>
     A starý Gdol vraj bol už u fiškála,
     <br/>
     hen u toho, čo má tie zuby zlaté,
     <br/>
     ten nenechá len košeľu a gate…
     <br/>
     Lež čo si spafli — nech si odnesú,
     <br/>
     to naučí ich aspoň móresu! —
     <br/>
     Tak obec… rychtár však zas inak stáča.
     <br/>
     Adama viní: — No-no, je to bača?
     <br/>
     Najprv ti pána hrá a ľudí hostí,
     <br/>
     a potom páše také mrzutosti!
     <br/>
     Ak úradných nám zavrú, čo on tam dbá?
     <br/>
     Veď je to naša škoda — naša hanba!
     <br/>
     Ej, kristu… však ja tomu — uvidí jak,
     <br/>
     nepomôže mu ani jeho kyjak!
     <br/>
     Mne veru divoch na dlaň netreskne:
     <br/>
     zaplatí si on teraz bolestné!
     <br/>
     Tej našej Zuze dalo sa to zhojiť.
     <br/>
     No, on? Už ovce nebude mi dojiť.
     <br/>
     Iného azda v Kadlubanoch nieto?
     <br/>
     Ja najdem baču, len nech minie leto!
     <br/>
     — vynáša takto viny-neviny
     <br/>
     a zastrája sa hlava dediny,
     <br/>
     chlap plešivý už, zato v dobrej pare.
     <br/>
     — A čože u vás, dievča, na tej fare? —
     <br/>
     pristaví slúžku. Tá hneď ako z dlaní:
     <br/>
     — Tí, to je rámus! Hnevajú sa pani…
     <br/>
     I flintu zamkli. Tam je búrky, zloby!
     <br/>
     Len nepovedzte, ujček! — Ale čo by!
     <br/>
     Rozumný človek hriechu nehľadá!
     <br/>
     <br/>
     A u rechtorov ešte paráda!
     <br/>
     Tu žena dobrá, ako rybka tichá,
     <br/>
     lež starý — čo zvesť — funí, kľaje, vzdychá:
     <br/>
     — Čo lezú na nás? Tisíc hrmených!
     <br/>
     Oni mňa? Či ja potrebujem ich?
     <br/>
     Tu balík, tu zas groše prinesú,
     <br/>
     a milý rechtor píš hneď adresu!
     <br/>
     No len mi príď sem! Mara, Zuza, Eva,
     <br/>
     nech napíše si, kto sa na mňa hnevá,
     <br/>
     vieš? Však ja tým dám! — seba uistí —
     <br/>
     a praská v pošte pečať na listy,
     <br/>
     až ozýva sa a stôl stone, puká…
     <br/>
     A keď mu ešte vojde Anča dnuká,
     <br/>
     odvrátiac zrak hen, utiera si líca.
     <br/>
     — Nuž čože ziapeš, ty… ty, somarica?
     <br/>
     — Čo? Bol tu, — schvie sa duša v driečnom tele:
     <br/>
     a teraz celá dedina nás mele!
     <br/>
     Kam reku ideš v noci? Ovce hľadám.
     <br/>
     A ja mu na to: Adam, Adam, Adam,
     <br/>
     do basy pôjdeš! On — jak latovec…
     <br/>
     — Pst! Aspoň o tom nikde nepovedz!
     <br/>
     A neryč toľko, za ten kúsok mäsa —
     <br/>
     ak ho i chvatli, len ho neobesia! —
     <br/>
     dáva si rechtor veci do poriadku.
     <br/>
     Vtom pichne ho čos’: — A ja mu dal zlatku!
     <br/>
     Tí, otca jeho, ak to vylemeší,
     <br/>
     tak pôjdem dolu aj ja, a to peší!
     <br/>
     Hej, Hana! — zdrží dievku, — človek, bieď!
     <br/>
     Iď do Kalčov, nech príde ujec hneď,
     <br/>
     i s farárom! A — nebež ešte, hrome,
     <br/>
     — nech ohlásia i na obecnom dome…!
     <br/>
     Tu treba — myslí, — udrieť na klinec.
     <br/>
     Veď je už z obce celý blázinec!
     <br/>
     <br/>
     Ked súmrak kľakne na vysokú hoľu,
     <br/>
     i kamaráti sedia vážne spolu,
     <br/>
     každému jaksi jeho kabát tesným.
     <br/>
     Mienka je: len ísť pekne za okresným.
     <br/>
     Veď má vraj dušu, jak vosk, mäkuškú,
     <br/>
     a dá on takto dosť i na pušku,
     <br/>
     len nemá šťastia — jakživ nezastrelí…
     <br/>
     a práve preto s okresom sa delí.
     <br/>
     — Ty srnku, — vravia, — ja hoc zajačka,
     <br/>
     už toho baču veľmi nezmačká!
     <br/>
     Hoc zaslúžil by… dosť ver’ príčiny!
     <br/>
     — Čož’? Však nám poslal i z tej capiny!
     <br/>
     Len hlavu nie! — Tá našla cestu krátku!
     <br/>
     Však vyvolá ťa… povie, dals’ mu zlatku,
     <br/>
     by v žinčici sa varil baran — či nie?
     <br/>
     A to, jak by ťa chvatli s ním pri čine!
     <br/>
     — Čo — ťa?! — zas rechtor v to, i trochu zvädlý,
     <br/>
     — on kradol ovce a my všetci jedli!!
     <br/>
     — Veď! — Veď! — Veď! — kývnu hlavy dokola:
     <br/>
     — zlá hostina to ani nebola! —
     <br/>
     vyzdvihne Kalčo. — Ale nech súd na tom,
     <br/>
     aby vec nešla do rúk advokátom!
     <br/>
     — Nič! — vzpnie sa naraz notár v svojej výši,
     <br/>
     vykrútiac fúzy, kamarátov tíši:
     <br/>
     — Ja som dnes dolu u fiškála bol,
     <br/>
     a koho nájdem tam — je bača Gdol,
     <br/>
     len omyká sa, jak keď blchy kúšu:
     <br/>
     — Nech spustia, pán môj, aspoň pre tú dušu!
     <br/>
     Ten zgáni naňho tak raz po raze:
     <br/>
     — Nič! Bohu dušu a mne peniaze!
     <br/>
     Vieš, Jano, ja som drel, sa učil… a ty
     <br/>
     chodil si zatiaľ sem-tam za dievčaty!
     <br/>
     Ja potrovil som veru peňazí dosť,
     <br/>
     teraz ty plať! Vieš? To je spravodlivosť!
     <br/>
     Najprv si očisť starý, potom nový
     <br/>
     začneme účet proti Puterovi! —
     <br/>
     blysne mu z úst: — Ver’ inak ani svätým!
     <br/>
     — Keď tak, — Gdol poškrabe sa, — tedy platím!
     <br/>
     Kľakne si, raz-dva spúšťa návlaky…
     <br/>
     Však toto reku čudák nejaký!
     <br/>
     Kým fiškál nad ním ani anjel zhubca,
     <br/>
     on trasie, a len trasie čosi z krpca,
     <br/>
     vtom zastone a svisne hlava lisá:
     <br/>
     — Bankovky… Bože! Lenže predraly sa!
     <br/>
     Hneď z rána hnal ma po doline úpal,
     <br/>
     a, bysťu, pošly jak som na ne stúpal.
     <br/>
     Nuž nech sa páči, dve desiatky, — áno!
     <br/>
     — Čo? — zgáni zas ten, — Jano! Ale, Jano… —
     <br/>
     v tú zúfalú tvár oči sa až vžerú:
     <br/>
     — myslíš, mne dá kto niečo za tú dieru?
     <br/>
     Nič! — Veď-veď Putera to zaplatí…
     <br/>
     — To vravíš ty. Lež čo, ten dá sa ti?
     <br/>
     Hej, Adam berie, keď mu je čos’ blízko.
     <br/>
     Ty starší si, však jak on — zbojníčisko,
     <br/>
     to svoje „veď-veď!“ sám si doma upec!
     <br/>
     Ta choď mi!… — A Gdol podviaže si krpec
     <br/>
     a ide, šomrúc o veľkosti strát.
     <br/>
     — Nebude, myslím, pri tom advokát, —
     <br/>
     vypráva notár, tešiac dumné hlavy.
     <br/>
     — A nech si bude, čože nám súd spraví? —
     <br/>
     pohmká Kalčo, odkašľúc si zlostne:
     <br/>
     — Ak Adam chodil, iste iba vo sne.
     <br/>
     Jak ja viem, nemá z čoho by sa kajal.
     <br/>
     On môže za to, že i ovce zajal?
     <br/>
     — No-no-no, — farár apeluje na cit:
     <br/>
     — ak zajal v noci — vo dne mal ich vrátiť!
     <br/>
     — Tak! — prisviedčajú: — Aké sny-nesny?
     <br/>
     Ak pomôže kto, to je okresný,
     <br/>
     on šiel vždy k ruke lovcov sboru ctnému!
     <br/>
     Nuž čo sa škriepiť? Pôjdeme ta k nemu!
     <br/>
     Ty roháčka a ja hoc zajačka,
     <br/>
     už toho baču veľmi nezmačká…
     <br/>
     I pofŕkajú vínkom po tom súde,
     <br/>
     a mienka je tá: bude, ako bude!
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2560456">
       </a>
       VI.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     I minú deň-dva. Z toho hluku-kriku
     <br/>
     prvý sa pohne farár na vozíku.
     <br/>
     — Koníčky moje, pekneže ma neste,
     <br/>
     rozhliadneme sa po okresnom meste!
     <br/>
     Pohonič ta, lež nedá sa tu hnať,
     <br/>
     keď tade vraj čert vozí starú mať —
     <br/>
     hegá to, vŕzga, ráfy škrípu — škrípu.
     <br/>
     A radosti niet v duši, nieto vtipu.
     <br/>
     Ten pohľad mdlý, zrieť — pyká nekáranec,
     <br/>
     tvár vyholená, ale samý ranec.
     <br/>
     Kde by i nie? Veď toľko biedy tu je,
     <br/>
     i keď si človek trochu zapoľuje!
     <br/>
     Zrak ženin doma ani ostrá dýka.
     <br/>
     Ba dobre, že má aspoň kostolníka,
     <br/>
     čo opatrí mu aj tie kone vrané,
     <br/>
     a ak je búrka — na jeho je strane.
     <br/>
     I teraz stará tvár sa uškerí:
     <br/>
     — Už bude nejak, sto striel v materi…
     <br/>
     Len do nijakej liečky nikdy vojsť
     <br/>
     a nepriznať sa v ničom, ich milosť!
     <br/>
     Ja viem — rád desať, dvacať, snáď i na sto,
     <br/>
     však pred súdom som stál, a veru často,
     <br/>
     tu o sejbe a niekdy zasa o žni,
     <br/>
     znám, ako súdia toť pán veľkomožný!
     <br/>
     Len nepoddať sa, najmä bez viny! —
     <br/>
     Tak prejdú šťastne so tri dediny,
     <br/>
     pod hradom stanú, keď vtom gazda kynie:
     <br/>
     — A zajaca ta, vezmi — do kuchyne!
     <br/>
     <br/>
     Okresný? Jak vždy, prijme hosťa v chvíli.
     <br/>
     Je to pán starý, ale veľmi milý,
     <br/>
     ak na čo hrdý je, tak na meno.
     <br/>
     Hlavu má hladkú, ani koleno,
     <br/>
     tvár ružovkavú. Tiež je vyholený,
     <br/>
     v kaštieli žije tíško a bez ženy.
     <br/>
     Už dávne roky tento okres súdi
     <br/>
     a jak sa patrí — pozná všetkých ľudí.
     <br/>
     — Pán farár? — vzdychne, jak keď do plaču:
     <br/>
     — Ach, aká radosť! — Idem pre baču!
     <br/>
     — Pre Adama? Hm! — hodí pohľad kosom,
     <br/>
     napraví cviker, púšťa hlásky nosom:
     <br/>
     — Hja, má čos’ u nás! — Dedina sa jaší,
     <br/>
     vraj — už tu sedí. — Ba? Je na salaši!
     <br/>
     Až bude súd, tak síde pekne dolu.
     <br/>
     A myslím, vy tiež máte prísť s ním spolu,
     <br/>
     i notár, rechtor, Kalčo s akous’ tetkou.
     <br/>
     — A ozaj načo? — Dal si vás za svedkov!
     <br/>
     — Nás? — zdúpnie farár, fľochnúc zrakom žravo.
     <br/>
     — Vás, priateľu môj, veď to jeho právo!
     <br/>
     Pri súde pomôcť nik sa nezdráha,
     <br/>
     a pravdu stvrdí svätá prísaha.
     <br/>
     Však od tej vás troch oslobodím razom,
     <br/>
     tí úradskí sú a vy zasa kňazom…
     <br/>
     — No, dobre, — zdvihne ten zrak s chladnej zeme, —
     <br/>
     lež čo my svedčiť? Veď my nič nevieme!
     <br/>
     — Keď nič, tak nič! — v to sudca, — jak ste piati,
     <br/>
     to svedectvo, čo dáte, pre mňa platí.
     <br/>
     Nijaká starosť, drahý priateľu,
     <br/>
     a majte myseľ dobrú, veselú!
     <br/>
     I na lov choďte, však to leda bájka.
     <br/>
     Spafnite radšej srnku miesto zajka!
     <br/>
     A jak to bolo? Niečo čul som shora…
     <br/>
     zabili ste vraj capa-profesora?
     <br/>
     — Hej, veru… — napne hosť hneď lepšie pľúce,
     <br/>
     kým starý sudca každé slovko hlce:
     <br/>
     — Čo bačovci? Tí jednakí sú páni,
     <br/>
     raz jeden, zas sa druhý vycigáni!
     <br/>
     Lež taký cap! — Že tam som nebola — ch!
     <br/>
     A pri vínku čas míňa v smiechotách…
     <br/>
     <br/>
     Po farárovi notár — zrnko k zrnku —
     <br/>
     na okres síduc, snesie peknú srnku.
     <br/>
     Starému veľmi ani neonačí:
     <br/>
     — Počujte, báči, spravte to jaks’, báči,
     <br/>
     nech písma skapú, už tie udaje!
     <br/>
     Veď vaša práca vždycky správna je.
     <br/>
     Adama súdiť? Nech ho súdia besi.
     <br/>
     A na ten účet radšej lumpneme si!
     <br/>
     — No, — pokrúti on lesklou hlavou, — synak,
     <br/>
     ak to i pôjde, ale musí inak.
     <br/>
     Už slúžim roky okresu i mestu,
     <br/>
     však nedal som sa jakživ na zlú cestu.
     <br/>
     Ten Putera váš iste nie je svätý,
     <br/>
     lež — ja mu preto nepolámem hnáty,
     <br/>
     len sver to na mňa! A nič nehovor!
     <br/>
     <br/>
     Za notárom tu rechtor — mäkčiť spor,
     <br/>
     on starší je a s okresným si tyká.
     <br/>
     — Priniesol som ti onô — roháčika.
     <br/>
     Pozdravuje ťa pekne naša mama,
     <br/>
     a nezaľahni veľmi na Adama!
     <br/>
     Vieš, človeku sa môže vždy ujsť v pračke,
     <br/>
     a on bol s nami na tej poľovačke.
     <br/>
     Tu nielen oňho ide. Ved vieš — oč’,
     <br/>
     rob, čo máš robiť, no — nás nezamoč!
     <br/>
     Najlepšie bačov vyrovnať by bolo…
     <br/>
     — Ach, moje drahé ementálske kolo, —
     <br/>
     objíme hosťa, — čo to za reči?
     <br/>
     A — klopne v čelo, — rozum že je čí?
     <br/>
     Ja zamočiť vás? — za hlavu sa lapá:
     <br/>
     — Len povedz, ty si strelil toho capa?
     <br/>
     — Nuž a kto? — oči až mu vystanú:
     <br/>
     — Za blesku dostal som ho na ranu!
     <br/>
     — Ťaj! — zadiví sa sudca tak po očku,
     <br/>
     a zapáli si, sipnúc, na fajočku:
     <br/>
     — Kamarát, to sú chvíle iste zlaté.
     <br/>
     Lež inokedy že ma zavoláte!
     <br/>
     — No samosebou! Potečú ti sliny,
     <br/>
     naješ sa syra, ba i baraniny!
     <br/>
     Len nezabudni!…
     <br/>
     Za ním z Kadlubian
     <br/>
     pritrieli ešte jáger, Kalčo Ján,
     <br/>
     tá zoraná tvár jaksi vyjavená,
     <br/>
     prihrnie fúzy, čo má ani mrena,
     <br/>
     a spustí smelo podľa svojej mysle:
     <br/>
     — Pán veľkomožný, ja viem, kde sú sysle,
     <br/>
     a Putera vie, i kde hlucháň toká…
     <br/>
     — Hí, Kalčo, po tom túžim od tak roka! —
     <br/>
     zabrnká sudca. — Ale ozaj? Vskutku?
     <br/>
     — Hej, bohuotcu, spravíme i búdku.
     <br/>
     Čečiny dáme tak na rárohy,
     <br/>
     lapíte vtáka ver’ i za nohy,
     <br/>
     ak neuletí, vyplašený dačím,
     <br/>
     bo hlucháňa, kým spieva, chytať načim!
     <br/>
     Však strelíte doň pekne a ho máte,
     <br/>
     mäsko, to zjete — kožku vypchať dáte…
     <br/>
     — Ach, Kalčo, — duša túhou umiera…
     <br/>
     Len kde to? — To vie Adam Putera!
     <br/>
     A má vraj súd pre ovce, a či za čo.
     <br/>
     Hlucháňa pustiť len tak pre ledačo,
     <br/>
     Gdolovi k vôli chlapa piecť na rožní —
     <br/>
     škoda by bolo, môj pán veľkomožný!
     <br/>
     — Myslíš? — No, myslím! — jáger nadháňa:
     <br/>
     — Kde takého nájsť ešte hlucháňa?
     <br/>
     A takto ten vták ľahko v dyme-čmude!
     <br/>
     Nuž čo? — Veď počkaj! Bude, ako bude!
     <br/>
     <br/>
     Napokon svitne deň, ten boľavý,
     <br/>
     i príde Adam — Gdol sa dostaví,
     <br/>
     ten krepký ešte, ani mládenčisko,
     <br/>
     tomuto hlava jaksi padá nízko,
     <br/>
     pokyvkáva si, jak by písal nosom
     <br/>
     dosť zaostreným, — hľaďte, ja som, čo som!
     <br/>
     Šediny sa mu sypú zpod širáka,
     <br/>
     však chôdza ešte ta — nuž aká-taká,
     <br/>
     len pohľad ostrý — dobre neďobe,
     <br/>
     chlap neúrekom v toľkej starobe,
     <br/>
     a nebyť dychu, čo ho hrdúsi…
     <br/>
     Oba sú so psy. Hľadia hajdúsi
     <br/>
     vyšnurovaní, fúzy vykrútené,
     <br/>
     — jak obracajú tmavý zrak svoj k stene.
     <br/>
     Oheň dvoch býkov v tom ich vnútri horí.
     <br/>
     Iste sa načnú. Len kto začne? Ktorý?
     <br/>
     A bača Gdol by už i začal ver’,
     <br/>
     však žandár ide — známy strážmajster,
     <br/>
     čo na lajstroch hen podal hriechov nával,
     <br/>
     jak kosodrevie kedys’ prekutával,
     <br/>
     a pravde slúžiť jeho zbožným prianím…
     <br/>
     Vtom kroky, aj hluk po chodbe znie za ním,
     <br/>
     i slová počuť, tvrdé vyhrážanie,
     <br/>
     a ťažkú kliatbu, však i tleskot dlane.
     <br/>
     To veru farár, s pohľadom jaks’ mdlým,
     <br/>
     okrúhly rechtor, s pekným podhrdlím,
     <br/>
     i fuzáč notár, mládenec bez hán,
     <br/>
     i slávny jáger, Kalčo, zvaný Ján,
     <br/>
     i Anča s nimi ide svedčiť dneska.
     <br/>
     Ktos’ pohladí ju, až to na nej tlieska.
     <br/>
     — Eh, fuzáč! — vdovca pri srdci hneď bodá:
     <br/>
     — Odkedy je to, pán môj, panská móda?
     <br/>
     — Nuž odkedy nás takto vláčia sem…
     <br/>
     — Vy smiete niečo — niečo aj ja smiem!
     <br/>
     Veď bol som s vami — so mnou boli ste vy, —
     <br/>
     pohľadom utkvie v očiach švárnej devy,
     <br/>
     i zasmeje sa veselo a sýte:
     <br/>
     — Načo vás vláčim? Zaraz uvidíte! —
     <br/>
     A v tom už zo dvier hajdúch vyzerá:
     <br/>
     — Tak tedy dnu sa — Gdol a Putera!
     <br/>
     <br/>
     Sokovia vojdú. Adam pohrozí psom.
     <br/>
     Okresný sedí už pred krucifixom,
     <br/>
     a jak sa patrí, hneď sa práce chytí.
     <br/>
     Vybaví najprv všaké formality,
     <br/>
     dá prečítať, čo treba, vedľa z lajstra,
     <br/>
     skúmavo fľochne sboka na strážmajstra,
     <br/>
     i Gdola zmeria, však i Adama.
     <br/>
     — Tak čo to máte? — hodí rukama,
     <br/>
     jak na rífy by plátno meral kdesi:
     <br/>
     — Už trháte sa zasa za pačesy?
     <br/>
     Nuž čo je, Jano? — Ten zas nosom čiara:
     <br/>
     — Hen, onô — on mi vošiel do košiara,
     <br/>
     otca mu, v čase, zakiaľ som ja spal,
     <br/>
     deväť si oviec pekne odčítal,
     <br/>
     z nich v kosodreví iba tri som našiel.
     <br/>
     Bodaj krk zlomil!… — pochytí ho kašeľ,
     <br/>
     dobre mu oči z jamôk nevyloví.
     <br/>
     — Dnes idem sem k vám, ako ku otcovi,
     <br/>
     ráčte ma, prosím, zastať, vaša milosť,
     <br/>
     veď ja som v práve, ak je spravodlivosť!
     <br/>
     A nemám mania, mimo starej chaty!
     <br/>
     Nech Putera mi moje ovce vráti,
     <br/>
     a odsedí si trest, hej, odpyká!
     <br/>
     Priučte ctnosti tohto zbojníka!
     <br/>
     Boh odplatí vám iste prebohato…
     <br/>
     — A čo ty, Adam? — Kde má dôkaz na to?
     <br/>
     — Čo, aký dôkaz? — Nuž či kto ma videl?
     <br/>
     — Hja, vidieť, keď je v ňom sám pokušiteľ! —
     <br/>
     Gdol uškľabí sa, oprúc naňho zrak:
     <br/>
     — On chodí horou ani vlkodlak!
     <br/>
     Však po tebe hoc škriatky tú zem skopú,
     <br/>
     žandársky pes ti jednak nájde stopu…
     <br/>
     I teraz vystrel rovno ku kolibe…
     <br/>
     — Hm, čerti vedia, za čím psisko šibe!
     <br/>
     Ak tam i stopa, ešte otázka — čia? —
     <br/>
     Adam v to. — A nech poriadny si bača,
     <br/>
     máš svoje psiská, zlodejom až k desu!
     <br/>
     — Nuž a či nemám? Lež keď podkúpne sú.
     <br/>
     A ak dá na to človek lecktorý,
     <br/>
     čo tebe dostať také potvory?
     <br/>
     Chceš do košiara? Pohodíš im rezeň.
     <br/>
     Hoc po nebo plot — ľahko prejdeš cezeň.
     <br/>
     Azda ja neviem, čo kde potreba?
     <br/>
     — Ľať, mohol som sa učiť od teba! —
     <br/>
     odvrkne Adam. — A ver’ jak chceš ondej —
     <br/>
     na okolí ty najväčší si zlodej!
     <br/>
     — Ja, kristu? — Nežral si dosť z môjho mäsa?
     <br/>
     — Čit! — skríkne sudca, — mlčať! Nevaďte sa!
     <br/>
     — Však ja nič nechcem s takou hubou riedkou! —
     <br/>
     Putera na to: — Prosím volať svedkov!
     <br/>
     <br/>
     Keď vkročia, hľadia — jak by mali radu,
     <br/>
     popredku páni, Anča slušne vzadu,
     <br/>
     stydlivo stane, rumeň sfarbí líce,
     <br/>
     a ani v chráme, sklopí mihalnice,
     <br/>
     nevinná plachosť šľahne zpod víček,
     <br/>
     jak na čelo si stiahne ručníček,
     <br/>
     hoc Adama tiež zrakom nechybí.
     <br/>
     Ten dokázať chce akés’ alibi!
     <br/>
     — Nech usvedčí Gdol, aký lúpežník som! —
     <br/>
     Okresný sedí pred tým krucifixom,
     <br/>
     a nevie rady, čo — jak? — Páni svedci,
     <br/>
     jak viete, — rečie, — prehovorte k veci!
     <br/>
     Vylíčte nám tu pred tým Kristom Pánom,
     <br/>
     čo je vám známo toť o žalovanom?!
     <br/>
     Ako sa choval toho večera?
     <br/>
     A či spal s vami Adam Putera?
     <br/>
     — Nuž, — počne kňaz, dar jazyka mu daný —
     <br/>
     v osudný večer, ako viete, páni,
     <br/>
     my líhali sme dobrej vôle s mierkou.
     <br/>
     Adam? Ten na koni šiel za frajerkou,
     <br/>
     i psa si pojal, tuším Dunaj to,
     <br/>
     čo odprevádzal tých dvoch odtiaľto.
     <br/>
     Viac neviem, kedy prišiel, kedy nie —
     <br/>
     ráno nás zbudil na tej čečine,
     <br/>
     kde chrápali sme ani na zamate:
     <br/>
     — Hej, darebáci, čože nevstávate!
     <br/>
     — Tak bolo, páni? — Áno! — Aha! — Veru! —
     <br/>
     prikývnu svedci, hľadiac na Puteru,
     <br/>
     čo stojí, dumá, jak by mysľou hýbal,
     <br/>
     na Anču mrkne, ako taký šibal,
     <br/>
     kým sudca vážne podopiera bradu.
     <br/>
     On tetku čakal, a tu vidí mladú
     <br/>
     dievčicu, vonnú ani malina.
     <br/>
     ’Ký div, ak v duši aj sám spomína
     <br/>
     na mladé časy, keď mu žily muchy,
     <br/>
     a nebol život, ako teraz, hluchý,
     <br/>
     keď zrak už márne hľadá, márne manká.
     <br/>
     - Jak bolo ďalej, ty nám povieš, Hanka!
     <br/>
     <br/>
     Pokročí dievka, aj sa zrumení,
     <br/>
     a stane švárna ani v plameni,
     <br/>
     osikou schvie sa pekné, štíhle telo.
     <br/>
     — Neboj sa, dievča, povedz, čo vieš — smelo!
     <br/>
     — Veď ja i poviem! — obratom hne dámy:
     <br/>
     — Pán rechtor, sú tak dobrí — odpustia mi! —
     <br/>
     Vpravo i vľavo mykne strojná hlava,
     <br/>
     o Adamovi všetko povypráva,
     <br/>
     jak prišiel večer na koníčku skoknom,
     <br/>
     a vyvliekol ju zo sna — rovno oknom,
     <br/>
     i poihral sa, ako voľný s voľnou,
     <br/>
     a vyznával jej lásku tam pod kôlňou…
     <br/>
     — Ej! — mľasknú páni. V srdci čosi spiští,
     <br/>
     a jeden-druhý zbledne od závisti.
     <br/>
     I bača Gdol zas ostrým nosom píše,
     <br/>
     lenže ho teraz drží trochu vyššie.
     <br/>
     A sudca? Jak by hnal až pod rovník.
     <br/>
     — To je už potom, pane, poľovník!
     <br/>
     Lež kto tu svedkom? — zvážnie hneď tón hlasu.
     <br/>
     — Nuž Blesk a Dunaj na to svedkovia sú!
     <br/>
     — Viac nikto? — Nik! — Veriť tvojim snahám?
     <br/>
     Odprihaháš to, Anča? — Odprisahám!
     <br/>
     — Ha, čuješ? — zrazu Adam zavolá
     <br/>
     a zgáni zrakom vedľa na Gdola,
     <br/>
     i na strážmajstra. — Tedy keď som taký,
     <br/>
     našli ste v ovčích psie a konské šľaky?
     <br/>
     — Nenašli! — Tak čo? Čia to myseľ? Čiaže?
     <br/>
     Jak to mám priznať, čo nik nedokáže?
     <br/>
     — Priznaj sa! — skríkne sok, — bo padúch si!
     <br/>
     Musíš sa priznať! — Kto ma primusí?
     <br/>
     — Ja! — skočí starec, zrak mu prejme kal.
     <br/>
     — To moje ovce zlý duch zasekal?
     <br/>
     — Zlý-nezlý, to tu dneska nemá význam,
     <br/>
     — vzpriami sa Adam, — len ak chcem — sa priznám!
     <br/>
     A slávny súde, poviem pravdu — to je:
     <br/>
     vzal som si ovce, ale iba svoje!
     <br/>
     Poď bližšie, Jano! Ukáž oči — poď sem!
     <br/>
     Neukradols’ mi oviec, a to osem?
     <br/>
     Kedy to bolo? Dva sú tomu roky…
     <br/>
     barana som si sobral za úroky.
     <br/>
     Tak vieš už? — Môž byť, — šepot vôkol, — môž’!
     <br/>
     — Nie! — vzkypí Gdol, — nie! Páni, to je lož!
     <br/>
     — Čo lož? — a Adam už i blkom horí.
     <br/>
     — Len žandárov mu poslať do komory,
     <br/>
     ich milosť! Prosím, nech mu idú na dom,
     <br/>
     tam najdú koží! Ja ich poznám radom…
     <br/>
     <br/>
     Súd nariadi a strážmajster hneď ženie.
     <br/>
     A na druhý deň aké prekvapenie?
     <br/>
     Pred slávnym súdom koží, ovčích koží!
     <br/>
     Márne sa Jano prisahá a boží,
     <br/>
     Putera nemá pod klobúkom sečku,
     <br/>
     po vrúbku jednu, druhú po kolečku
     <br/>
     poznáva. — Hľaďte, či má taký znak
     <br/>
     na ľavom ušku! Je tak? — Veru tak! —
     <br/>
     Hajdúsi kývnu, svedkovia až žasnú:
     <br/>
     — No, Adam, ty máš pamäť — ale jasnú! —
     <br/>
     farár, ni notár negazdujú slovy,
     <br/>
     so srdca kameň padne rechtorovi,
     <br/>
     Kalčo len mrká, Anča zas len sní,
     <br/>
     strašne sa diví aj pán okresný,
     <br/>
     Len Gdolovi, jak ostrým nosom píše,
     <br/>
     padajú riadky nižšie a vždy nižšie.
     <br/>
     Však spravodlivosť svoje vykoná,
     <br/>
     a rozsudok znie: … V mene zákona —
     <br/>
     Putera Adam mohol pravdu vedieť,
     <br/>
     no jednak pre ňu tri dni musí sedieť,
     <br/>
     bo slávneho sa súdu nepýtal
     <br/>
     a sám si sobral, hoc svoj kapitál,
     <br/>
     už totiž ovce, — kýchne okresný, — dosť!
     <br/>
     — Ach, bohuprisám, je to spravodlivosť?
     <br/>
     — Nič, Adam, — tíši ho, — dlaň na hube!
     <br/>
     A kto mne moje drevo porúbe?
     <br/>
     Nech ťa to srdce veľmi nerozbolí,
     <br/>
     zavolať ťa dám, len až sídeš s holí.
     <br/>
     Že by ste boli k sebe lepším citom,
     <br/>
     ty, Jano, budeš pomáhať mu pri tom!
     <br/>
     Rozumeli ste? — Aha! — Ó, ja nie!
     <br/>
     Ja prehrať? Ako? — Adam zastane,
     <br/>
     a spravodlivosť trpkou výtkou raní.
     <br/>
     — Prehrať? Nuž áno, bo si žalovaný!
     <br/>
     Čož’ azda apoštol si trinásty?
     <br/>
     Zažaluj Gdola a tak vyhráš ty!
     <br/>
     <br/>
     Chlap rozkatený, ale lieky prosté.
     <br/>
     — Svedkovia tíšia: — Adam, na rovno ste!
     <br/>
     I švárna Anča najde preňho slova:
     <br/>
     — Kto nesedel, ten ženu nevychová!
     <br/>
     — No, dobre! — letí vzdych kams’ ku holiam.
     <br/>
     — A ja vás, kamaráti, povolám
     <br/>
     narodenia to svojho na pamiatku,
     <br/>
     i že som dal raz Adamovi zlatku, —
     <br/>
     chechce sa rechtor, necítiac už vinu, —
     <br/>
     hej, povolám vás, páni, na hostinu!
     <br/>
     Aj syn mi príde, — pozre presladko, —
     <br/>
     a dúfam, bude pekné prasiatko,
     <br/>
     sám pripravím ho dobre — rešovito,
     <br/>
     poriadnym vínkom zalejeme si to,
     <br/>
     a bude trač, jak hore na sneme.
     <br/>
     Prídete, páni? — Iste prídeme!
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506974">
       </a>
       VII.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Keď schladne a sneh strúsi na skaliská,
     <br/>
     ostrejšie vetrík po doline zvýska,
     <br/>
     spúšťa sa Adam, ako zima dýše,
     <br/>
     ku Kadlubanom bližšie a vždy bližšie.
     <br/>
     Blesk sváža kotly a riad kdejaký —
     <br/>
     putery, geletky i črpáky…
     <br/>
     Smutno je jaksi v duši pastierovej,
     <br/>
     kto vie, čo čaká do jari ho novej?
     <br/>
     Preto, keď mrká, nôti na fujare
     <br/>
     boľavé piesne, dávno zašlé — staré:
     <br/>
     — Hej, vínko, vínko, vínko červené, —
     <br/>
     až slzy sperlia v očiach ozvene…
     <br/>
     Slúchajú ovce, psi i valasi,
     <br/>
     jak ten ich bača smutne píska si,
     <br/>
     čo na srdci má — bolesti, či taju?
     <br/>
     I doja ešte — ešte odvárajú,
     <br/>
     až rozdelia raz ovce medzi gazdy
     <br/>
     a po svojom si ide domov každý.
     <br/>
     I Adam šiel by psov a Bleska chovať,
     <br/>
     i na zálety, aj zas polihovať,
     <br/>
     v chalupe svojej kúriť do sporáka…
     <br/>
     lež citanka už u rychtára čaká,
     <br/>
     a ten len po ňom — ta ho prikydni!
     <br/>
     — Tak máš ísť sedieť, a to na tri dni!
     <br/>
     Rozumieš, ha? — On mrdne plecom: — Aha!
     <br/>
     — Tá baranina bude ti as’ drahá…
     <br/>
     — Keď bude — bude! — nedá sa mu mýliť.
     <br/>
     Musí? Nuž ide k súdu drevo píliť,
     <br/>
     poštiepať, zrúbať… Čo sa nahúta?
     <br/>
     Však chlap je mocný, ba až ozruta!
     <br/>
     Je pravda, Anča k uchu čos’ mu hodí,
     <br/>
     u rechtorov vraj práve budú hody,
     <br/>
     a má byť prasa, srna, k tomu hydu,
     <br/>
     i mladý pán sa čaká, lovci prídu.
     <br/>
     Prilipnú iste, ani čo by klím:
     <br/>
     krehunký farár, s pohľadom jaks’ mdlým,
     <br/>
     i fuzáč notár, mládenec bez hán,
     <br/>
     a slávny jáger, Kalčo, zvaný Ján,
     <br/>
     i okresný — no, aspoň vraj sa stroja…
     <br/>
     Nuž bude tínom-tánom, heje-hoja!
     <br/>
     On tiež je zvaný. Hana však má v rožku,
     <br/>
     pošle mu vína, z prasaťa zas nôžku,
     <br/>
     lepšie len ísť ta — k súdu — na svoj byt,
     <br/>
     a čo byť musí, raz-dva odrobiť.
     <br/>
     I soberie sa, slušne zamelduje,
     <br/>
     a píli, štiepa, rúbe… Dobre mu je.
     <br/>
     Príde i Gdol a píla až tak šústa.
     <br/>
     Zpočiatku ani neotvoria ústa,
     <br/>
     kuchárka ich však dobre nachová,
     <br/>
     tak pustia sa i pekne do slova.
     <br/>
     Zadŕha? Bryzgnú, a hneď pridajú síl,
     <br/>
     zas vyprávajú, čo kde ktorý skúsil.
     <br/>
     Veď by sa nemým hlava rozčesla,
     <br/>
     a jedného sú preca remesla!
     <br/>
     Jednako musia ťažko chodiť za mzdou,
     <br/>
     ak chcú mať niečo — rovnak klamať gazdov,
     <br/>
     a na mäso ak príde niekdy chuť,
     <br/>
     musia čos’ spafnúť abo ukradnúť.
     <br/>
     Tak čo by v dušiach večne malo pľuštiť?
     <br/>
     Čo vytýkať si? Prečo neodpustiť?
     <br/>
     Slaninku k chlebu krájajú si nožom,
     <br/>
     i odpustia si slušne v mene božom.
     <br/>
     Nech okresný tu — by sa načudoval!
     <br/>
     — A kdeže sú pán? — Veru odcestoval.
     <br/>
     — Tí, — bohuprisám, tí tiež veľa minú,
     <br/>
     bo volaní sú hore na hostinu.
     <br/>
     — A ozaj kam? — hneď kuchárôčka tlstá.
     <br/>
     — Nuž do rechtorov! — utre Adam ústa:
     <br/>
     — A tam sa veru zabaviť i oddá.
     <br/>
     Ach, odišli! No, večná, večná škoda!
     <br/>
     <br/>
     Kým Adam takto staré hriechy láce,
     <br/>
     má doma Anča plné ruky práce.
     <br/>
     O štvrtej vstane, spieva duša zbožná,
     <br/>
     keď tam sú kdes’ i pani veľkomožná.
     <br/>
     K rodine išli a v zlej metelici,
     <br/>
     vraj, dneska prídu s pánmi na sanici.
     <br/>
     Farár, i notár, jak i jáger Ján,
     <br/>
     do mesta ešte musia z Kadlubian.
     <br/>
     Ten prvý teľa mäsiarovi snesie,
     <br/>
     druhý má, jak vždy, prácu na okrese,
     <br/>
     tretí? Ten zas si habadky chce kúpiť.
     <br/>
     A všetci — trochu zahrať, trochu upiť.
     <br/>
     I mladý prídu. Na obed sú zpät,
     <br/>
     však sane majú veľké ako svet,
     <br/>
     vystlaté dobre. Na ich dne i slama.
     <br/>
     Veru by mohli zájsť i pre Adama!
     <br/>
     Chudáčik, ozaj — jak mu ten čas letí?
     <br/>
     Však píli, rúbe tam deň a to tretí!
     <br/>
     Spomnie si na ňu? Azda sa mu sčká!
     <br/>
     Keby tak videl, ako samučká
     <br/>
     si všetko chystá, aj tie fľaše na mok!
     <br/>
     Azda by oči vyliezly mu z jamôk!
     <br/>
     Divina v páci, hydina tiež bez pier,
     <br/>
     i prasiatko si očistila večer,
     <br/>
     päťtýždňové, hej, krásne zpod cecka,
     <br/>
     vybrala si ho myseľ znalecká.
     <br/>
     Pán rechtor! A ten viery nemá v nikom,
     <br/>
     keď od toho je prvým odborníkom.
     <br/>
     — Hen, to lap, — ukázal jej, — pri stene!
     <br/>
     Ono je dlhé dosť, i pustené.
     <br/>
     A pyštek, pyštek, aký len má svodný!
     <br/>
     Nie nožom, Hana, vretenom ho bodni!
     <br/>
     A nebojíš sa? — Bolo jej i ľúto,
     <br/>
     však čože robiť? Dokázala mu to.
     <br/>
     Hen leží jak sneh čisté v šaflíku
     <br/>
     a nerobí už žiadnu muziku,
     <br/>
     je ani tam to srdce z medovníka.
     <br/>
     Von ešte tíš, ba kohút kikiríka.
     <br/>
     Pán spia — no, len čo obriadi si v dvore,
     <br/>
     pre poštu prídu — oni budú hore,
     <br/>
     podojí, potom raz-dva — zakúri,
     <br/>
     a pekne pôjde, čo má, do rúry.
     <br/>
     Keď toho viac, nuž dohoda tu ústna,
     <br/>
     na fare niečo spravia, niečo krstná.
     <br/>
     A okrem mäsa má byť — jak je mienka —
     <br/>
     i božia milosť, taká krehulenká.
     <br/>
     To čaká na ňu! Však vie kopať — žať.
     <br/>
     Nevedela by fánky vyprážať?
     <br/>
     Prasa pán rechtor má mať na starosti.
     <br/>
     On majster na to - prekvapiť chce hostí,
     <br/>
     jak zružovkavie, až jas v zraku zžaslom!
     <br/>
     Hej, prichystá mu slanej vody s maslom,
     <br/>
     i brká sviaže — k vôli nech mu je,
     <br/>
     a nech to prasa pekne maľuje,
     <br/>
     by narástla chuť k všetkým jeho vnadám.
     <br/>
     A keby nejak ešte prišiel Adam,
     <br/>
     nech vidí!
     <br/>
     A jak ona z ranných spieva,
     <br/>
     pre poštu vskutku príde stará Eva,
     <br/>
     v pitvore kašle, fučí ako mech,
     <br/>
     a búcha o zem kapci, striasa sneh,
     <br/>
     i rechtor vstane na to hromobitie.
     <br/>
     Morózne hľadí, tvrdo, srdovite.
     <br/>
     Však sotva pozre na tie kusy mäsa,
     <br/>
     na mračnej tvári pekne rozvidnie sa.
     <br/>
     Zabručí, hlas má ešte pritupý,
     <br/>
     jak hne sa, šnúrky vždy si pristúpi,
     <br/>
     však pripáli si a z úst pustí kúdol:
     <br/>
     — Daj sem to vrece, či som nezabudol! —
     <br/>
     prehrnie všetko a zas zavre zámku.
     <br/>
     — Taký je človek, keď ho pohnú v spánku!
     <br/>
     — Čože? — v to Eva — o šiestej vstať — zle je?
     <br/>
     — No, choď už ta! A nech ťa nezaveje!
     <br/>
     Dnes chumelice, iste dosť i vetrov,
     <br/>
     a stúpať máš až desať kilometrov… —
     <br/>
     zdvihne jej batoh, slušne prežehná ju.
     <br/>
     — A povedz našim, nech sa ponáhľajú!
     <br/>
     <br/>
     Len čo sa naje, rechtor pohne prácu.
     <br/>
     — Hej, Hana, najprv von s tým mäsom z pácu!
     <br/>
     Vezmi ho krstnej, nech sa vrtí, nedlie,
     <br/>
     a spraví k nemu, ale riadne — knédle!
     <br/>
     Kohúta, sliepky zanes do fary,
     <br/>
     nech pani pečie, pekne ožiari,
     <br/>
     po ceste — ale raz-dva bys’ tu bola —
     <br/>
     skoč k deťom, povedz, nebude dnes škola,
     <br/>
     nech prídu zajtra! Rozumieš tú reč? Nie?
     <br/>
     — Ó, áno! — usmeje sa dievča svedčné.
     <br/>
     A už to ide, hučí v sporáku,
     <br/>
     i sháňa gazda triesku kdejakú,
     <br/>
     tu za hrncom, tu siahne pre pokrievku
     <br/>
     a postaví si mäso na polievku,
     <br/>
     keď berie plech, ver’ strhne ho i s háčky.
     <br/>
     Však prasiatko naň staví pokľakačky,
     <br/>
     do pyšteku mu citrón vloží, hej…
     <br/>
     A už sa teší vôni mámivej,
     <br/>
     pod jazykom i vystupujú sliny,
     <br/>
     keď roznesie sa skoro po kuchyni.
     <br/>
     — Eh! — na rúre si odchyľuje dvierka
     <br/>
     a pomášťa tú kožku koncom pierka,
     <br/>
     až chytí farbu, ani úsvit zôr.
     <br/>
     — A netrieľ toľko, Hana, drevom spor!
     <br/>
     Však zato prilož, ale redšie, redšie,
     <br/>
     bo prasa — hm, keď pomaly sa pečie!
     <br/>
     Toho sa drž, bo to je jeho právo,
     <br/>
     tak prižiari sa dobre na chrumkavo!
     <br/>
     … Učí sa Anča, musí prejsť cez to,
     <br/>
     i zarobí si sama na cesto,
     <br/>
     i vyvaľká, i ostrôžkou si krája.
     <br/>
     Čo ona všetko z toho navystrája!
     <br/>
     Koliké furmy v masti vypraží si,
     <br/>
     a jak to kladie do velikej misy,
     <br/>
     až radosť na rúčku zrieť preobratnú.
     <br/>
     Pán rúru má a ona zasa platňu,
     <br/>
     kdejakú mrkvu, perašín a vňať,
     <br/>
     dá do polievky, čo len treba dať,
     <br/>
     soberie s vrchu, ak už veľa peny.
     <br/>
     On frkne šafranu a pokorení,
     <br/>
     by chlapská bola, ako na vojne.
     <br/>
     A zas sa prihne k rúre pokojne,
     <br/>
     pomášťa pierkom — a div, toto prasa
     <br/>
     smeje sa naňho — on naň usmieva sa!
     <br/>
     A keď si neskôr črpne trochu vínka,
     <br/>
     zjasá mu zrak, až schvie sa podhrdlinka,
     <br/>
     spomnie si hody, vzdychne zhlboka,
     <br/>
     a glgá, ako jazyk podmoká,
     <br/>
     i zdvihne oči zrazu, ani jazvec:
     <br/>
     — Vieš, Hana, koľko som ja zjedol prasiec?
     <br/>
     — Ba ozaj koľko? — siahne prsty na soľ.
     <br/>
     — Ver’ by ich jeden pastier neupásol,
     <br/>
     hehehe!… — Potom spomnie na syna,
     <br/>
     však preňho má byť toľká hostina!
     <br/>
     — Čo myslíš, dievča, príde? — Ale iste,
     <br/>
     jak neprišiel by, keď raz pozvali ste
     <br/>
     i jeho? — Ak nie? — Azda pre ledačo?
     <br/>
     Pravdaže príde! — Veď i má prísť za čo!
     <br/>
     Ja v obleku som chodil rozodranom,
     <br/>
     a jeho, Hana, urobil som pánom.
     <br/>
     Najprvší krajčír šil mu v meste šaty!
     <br/>
     Nuž nech mi to už aspoň takto splatí!
     <br/>
     Či žiadam veľa? — Veru aká žiadosť!
     <br/>
     — A v tom je celá, celá naša mladosť —
     <br/>
     vieš, Hana? — tvár mu zmäkne, zajasá,
     <br/>
     a hneď zas fľochne tadnu — na prasa.
     <br/>
     V kuchynke vravy, ťažkej vône, pary,
     <br/>
     a pečie sa to, smaží, praží, varí.
     <br/>
     I vlčiak vskočí dnu — jaks’ podludne.
     <br/>
     Vtom zazvonia. — Ach, je už poludnie? —
     <br/>
     Cencúle tamvon počne slnko vrúbiť.
     <br/>
     — Hotový obed — mohli by i tu byť!
     <br/>
     <br/>
     I prestrú v izbe, kde chcú častovať,
     <br/>
     roztiahnu stôl, naň dajú činovať,
     <br/>
     porcelán, striebro rad-riadkom sa zjaví.
     <br/>
     Veď dostala dosť pani do výbavy,
     <br/>
     hoc skromnučká, však z dobrého je domu,
     <br/>
     a nebola by ženou hocikomu!
     <br/>
     Zavzdychne rechtor — srdce jak by mladlo,
     <br/>
     kým prídu, tam si sadne pod zrkadlo,
     <br/>
     spomienok pred ním celá priehlbeň.
     <br/>
     I dumá, dumá, ako v taký deň:
     <br/>
     myšlienka skrsne a sa v obraz mení.
     <br/>
     Rod jeho tu už v treťom pokolení
     <br/>
     na rechtorii. Vidí otca, matku,
     <br/>
     ich milý pohľad, vľúdny do ostatku…
     <br/>
     I voly uzre — sivé, rohaté,
     <br/>
     sám vedie ich — sám, kamsi v úvrate.
     <br/>
     V stajňu ich dostať? Na to fígel mnohý,
     <br/>
     na kríž dvier musia, také majú rohy!
     <br/>
     — Eh, bolo! Tam je! Všetko roky zmenia,
     <br/>
     pol šiesta kríža už od narodenia.
     <br/>
     I spomínal by, hladný je však k desu.
     <br/>
     Poštárka príde. — A tí, Eva, kde sú?
     <br/>
     — Nuž čože ja viem? — pleskne ako bič.
     <br/>
     — Mladý pán prišli? — Ale neviem nič!
     <br/>
     — A dve sú hneď, hm! — končí sa reč suchá.
     <br/>
     Stará však iba do prstov si dúcha,
     <br/>
     a rechtor bručí, poštu z vreca delí.
     <br/>
     Keď rozdelí, nuž vstane neveselý,
     <br/>
     podíde k rúre, zadíva sa krátko,
     <br/>
     a už mu sliny tečú na prasiatko.
     <br/>
     I chcel by počkať, márne — nevyčká,
     <br/>
     vábi ho najmä zadná nožička,
     <br/>
     i vezme nožík, odšmykne, jak v taju.
     <br/>
     — Len aké je — no! Dosť ho ešte majú!
     <br/>
     I zaje si a zas ho zájde dumka,
     <br/>
     len nejdú! Nuž i druhú nôžku schrumká.
     <br/>
     A vyjde na dvor, hľadí s priedomia,
     <br/>
     či na dedine už krk nelomia?
     <br/>
     Lež nič! I vojde a tak zadumá sa,
     <br/>
     až zmizne s plechu, a to celé prasa,
     <br/>
     len hŕba kostí na stole už pred ním,
     <br/>
     jak rozumuje nad tým žitím biednym.
     <br/>
     I upije si, srdce odťažká.
     <br/>
     Nech to nie — tak ho šľahne porážka,
     <br/>
     veď od obeda nasbiera sa jedu.
     <br/>
     Hľa, mrká, a tí nejdú, nejdú, nejdú:
     <br/>
     — Ej, bysťu, však si ja vás vypožičiam!
     <br/>
     <br/>
     Vtom pod oknami — čim-čam, čim-čam, čim-čam…
     <br/>
     — Sú tu? — Z búnd ťažkých zdvihnú hlavy tamtí,
     <br/>
     a vchodí žena, hrnú gratulanti:
     <br/>
     — Ad multos annos! — bozk a objíma sa.
     <br/>
     — A čo ty robíš? — Skladám toto prasa!
     <br/>
     — Preboha, — panej krv hneď stúpa do žíl, —
     <br/>
     však tys’ ho složil! Ale tys’ ho složil!
     <br/>
     — No-no-no, mal som za vami ísť a kam? —
     <br/>
     vypľaští oči, — čakám, čakám, čakám…!
     <br/>
     — I my sme! Jana! — smutno svieti s čiel.
     <br/>
     — A neprišiel? — Nie! — Čože? Neprišiel? —
     <br/>
     Tvár zmyká, krvou podbehnú mu oči,
     <br/>
     podopre hlavu, sfuní, zrazu skočí:
     <br/>
     — Bodaj ho! — maká srdce, jak kde rana:
     <br/>
     — Tak chovaj pána! Vychovaj si pána!
     <br/>
     A keby ti mal priniesť za hrsť kvieťa,
     <br/>
     ostane tam a ani neobzre ťa!
     <br/>
     Ja? Bol by mu dal niekdy aj tej krvi!
     <br/>
     Oblek mu v meste šil a krajčír prvý!
     <br/>
     A teraz, máš ho, uh!! — i počne biť
     <br/>
     o stenu päsťou, až sa trasie byt:
     <br/>
     — Uh! — práska. — Starý, ešte ten dom rozrum! —
     <br/>
     chlácholí žena. — Majže rozum! Rozum! —
     <br/>
     No on len zúri, jak kto v stave inom:
     <br/>
     — Nie! Nechcem ho! Viac nie je mojím synom! —
     <br/>
     navrú mu žily, vyrúti sa kdesi…
     <br/>
     — Nič! — vzdychne žena. — Páni, sadnite si!
     <br/>
     <br/>
     Tí si i sadnú, hladní s toľkých ciest,
     <br/>
     a Anča nosí, veď tu jest čo jesť!
     <br/>
     I vínka, jak krv, ešte od predvlaní.
     <br/>
     Však rechtor, príduc, je jak zarezaný.
     <br/>
     Nuž ťažko užiť hosťom. Je to žiaľ, čo?
     <br/>
     I vstanú skoro, farár, notár, Kalčo,
     <br/>
     nemá dnes sily ani vínka mok!
     <br/>
     No o dva týždne pôjdu na jarmok,
     <br/>
     kto junca pojme a kto dáke prasa,
     <br/>
     tam budú spolu zas a potešia sa.
     <br/>
     — Tak s Bohom! — ticho do noci sa berú. —
     <br/>
     Anča? Tá pekne počká na Puteru.
     <br/>
     Ona vie, iste nocou k nej sa brodí.
     <br/>
     Aj príde a má hody, ten má hody!
     <br/>
     Zaje si pri nej, aj mu zabalí…
     <br/>
     A sú už dve, keď vyjde pomaly.
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507001">
       </a>
       VIII.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Na jarmok hrnie saní, bričiek, vozov,
     <br/>
     kto ide s juncom, kravou, kto i s kozou.
     <br/>
     Adam, ten vezie dolu bravca-žráča,
     <br/>
     čo na holi si vychoval jak bača.
     <br/>
     I tak už, kto vie, či viac chovať bude,
     <br/>
     keď rychtár robí pohoršenie v ľude,
     <br/>
     má hnev a teraz nadišla ho fanta,
     <br/>
     nechce vraj za svet bačom areštanta!
     <br/>
     — Keď nechce, nech mu k vôli, potvore!
     <br/>
     Pôjdem, jak iní idú — za more… —
     <br/>
     na vlačuhách si húta Putera,
     <br/>
     kým po hradskej Blesk jak-tak zaberá
     <br/>
     a v slame krochká bravko vytučený.
     <br/>
     — Len keby nešly ošípané s ceny! —
     <br/>
     Rád utŕžiť by niečo. Kdeže jar tu?!
     <br/>
     A ak by bolo treba na šífkartu!
     <br/>
     Ostatné? Prídu do rechtorov mladý.
     <br/>
     Podpíšu papier! Keď nie, dajú rady!
     <br/>
     Však vyberali spolu vtáčatá,
     <br/>
     ľúbila sa im z dievok tá a tá,
     <br/>
     len on už neskôr pribral panské gusto.
     <br/>
     Nuž slovom — bude, aj čo chýba ku sto!
     <br/>
     Anči? Tej pošle lístok zo sveta.
     <br/>
     Chudobné dievča, čo tu? Príde ta,
     <br/>
     keď už raz život takým bezmilostným.
     <br/>
     Len psi! Čo s nimi? A Blesk! Bože, čo s ním?
     <br/>
     <br/>
     Jak poháňa on takto zahĺbaný,
     <br/>
     prefuní korba. Kývajú mu páni:
     <br/>
     krehunký farár, s pohľadom jaks’ mdlým,
     <br/>
     okrúhly rechtor, s pekným podhrdlím,
     <br/>
     a fuzáč notár, mládenec bez hán,
     <br/>
     i slávny jáger Kalčo, zvaný Ján.
     <br/>
     — Hej, Adam, — viac ich už ta nenasedať, —
     <br/>
     priveď nám kupca, máme svinku predať,
     <br/>
     prasicu, brucho po zem jej až siaha!
     <br/>
     Privedieš nám, ha? — Čože? — Kupca! — Aha! —
     <br/>
     Kalčovi kýva, — dobre, jágerko náš!
     <br/>
     — Veď potom prídeš k nám i na oldomáš!
     <br/>
     — V poriadku! — trhne koňa za liace.
     <br/>
     Čo treba z domu, to sa vyprace!
     <br/>
     Z neho, keď nechce, nik nič nevycicia.
     <br/>
     Však on vie dobre, čo to za prasica,
     <br/>
     jak farárka sa zlostí, horkne v žlči,
     <br/>
     že behá sa im, ale nenahučí,
     <br/>
     a ako neraz zlobne obviní
     <br/>
     i svojho muža z tejto príčiny.
     <br/>
     — Na čos’ ju kúpil? — čuť i na ulicu. —
     <br/>
     Budem ja chovať takú daromnicu?
     <br/>
     Musíš ju predať na jarmoku — vieš?
     <br/>
     A kúpiš inú, lepšiu — rozumieš? —
     <br/>
     Pán farár, gazda dobrý, tiež je na tom,
     <br/>
     do mesta ženie s celým magistrátom.
     <br/>
     Len rychtár chýba. — Kde ten, jeho deda?!
     <br/>
     No, príde! Svinka? Tá sa iste predá!
     <br/>
     <br/>
     Na mýte — stoj, máš v ceste prekážku,
     <br/>
     a milý Adam zaplať za ciašku!
     <br/>
     I podá šesták, pekne pozdravká,
     <br/>
     a ohliadne sa slušne na bravka,
     <br/>
     či nestratil ho? Stiahnutý je v hrči
     <br/>
     a zo slamy mu iba rypák trčí.
     <br/>
     Zakrochká — jak by prisviedčal, že tu je,
     <br/>
     a potom ďalej sladké sníčky snuje.
     <br/>
     Jak na sanici — srdiečko mu zkvitá,
     <br/>
     hoc je to cesta rovno do koryta…
     <br/>
     Však len keď pohodlie a dostatok!
     <br/>
     V meste už koní, kráv i prasiatok,
     <br/>
     a ľudí, trotoár až pritesný!
     <br/>
     — Hej, Adam! — volá ktos’. Toť okresný
     <br/>
     kýva mu, až i trochu pristane.
     <br/>
     — A pôjdeme raz na tie hlucháne?
     <br/>
     — Ak budem bačom! — tvárou prelietne bôľ.
     <br/>
     — Ak! Čo to za reč? Prečo by si nebol?
     <br/>
     — Rychtár ma nechce pre areštskú stravu!
     <br/>
     — No, čo len rychtár! Napravím mu hlavu!
     <br/>
     A čože vezieš? — počne v slame macať.
     <br/>
     — Nuž bravca! — A čo pýtaš? — Štyriadvacať!
     <br/>
     — Hm, pekný kus! — a tvár mu zažiari.
     <br/>
     Vtom už i stoja vedľa mäsiari,
     <br/>
     červení, tuční, ani sadla v sude.
     <br/>
     — Čo, štyriadvacať? Šestnásť dosť ti bude!
     <br/>
     — To, bysťu, nie! — i pohne, až sneh spráši. —
     <br/>
     Ten chovaný je dobre, na salaši!
     <br/>
     — Však počkaj! — kričia, mrkajúc si sboku.
     <br/>
     — Predám tak, ako bude na jarmoku!
     <br/>
     <br/>
     Poriadky v meste jaksi neprísne,
     <br/>
     ledva sa Adam cestou pretisne.
     <br/>
     Na rynku vir-var, šiatrov dlhé rady,
     <br/>
     i núka mu čos’ Židák žltobradý,
     <br/>
     však on má Anču v mysli. Spomnie na ňu:
     <br/>
     — Čo jej len kúpiť? Srdce z marcipánu
     <br/>
     so zrkadielkom — vhodný bude dar?
     <br/>
     Či radšej sedem detí za krajciar? —
     <br/>
     A Blesk len ťahá, jak sa cesta vinie,
     <br/>
     až s ostatnými prídu medzi svine.
     <br/>
     Tu kvik a hluk… sneh sčernie na blate.
     <br/>
     — Sem ruku, kmotre! — Dáte? — Nedáte? —
     <br/>
     I Puterovi hrsť je zaraz v hrsti,
     <br/>
     lež on sa nedá, bysťu, nepopustí.
     <br/>
     Takého bravca veru niet viac! Inu —
     <br/>
     má krátky pyštek, krásnu podhrdlinu,
     <br/>
     široký chrbát, ťažko na ňom strácať!
     <br/>
     — Tak dám ti rovných, chceš? — Nie! Štyriadvacať!
     <br/>
     — I s koňom? — hneď mu idú do štice.
     <br/>
     — Hja, páni, čo ten požral žinčice!
     <br/>
     — Ba psiarky! — mäsiar vtom ho osloví.
     <br/>
     — Jedenadvacať! — Ani bohovi!
     <br/>
     — Tak dvaadvacať a pol! - končí boj.
     <br/>
     Pritleskne Adam: — Povrázok však môj! —
     <br/>
     I dohodnú sa!
     <br/>
     Ohlušení kvikom
     <br/>
     stoja si zatiaľ farár s kostolníkom
     <br/>
     pri palesáku, zrakom kupcov chycú.
     <br/>
     Tí neobzrú sa jaksi o prasicu.
     <br/>
     A pomáha i panstvo z Kadlubian,
     <br/>
     i rechtor, notár, najmä jáger Ján,
     <br/>
     aj ponúkne a hoc len pozrieť volá.
     <br/>
     No, netúrne nik, až ho prejde vôľa!
     <br/>
     A na fare — hej, nieto o tom taju, —
     <br/>
     budeže kriku, akže nepredajú…!
     <br/>
     Tu vyjde z krčmy Adam, preletí
     <br/>
     pohľadom jarmok, zajde k svojeti.
     <br/>
     — Čo ešte nič? No, počkajteže málo!
     <br/>
     A raz-dva zná, čo robiť by sa malo.
     <br/>
     Po jarmokoch sa všeličomu zvyká,
     <br/>
     tu nezbýva, len hľadať priekupníka!
     <br/>
     I pustí sa jak jastrab po chvašti,
     <br/>
     a čosi-kamsi sa mu pošťastí,
     <br/>
     privedie skoro, a to baču Gdola.
     <br/>
     Ten rád i kupčí, pod snehom kým hoľa,
     <br/>
     premerá svinku, odkašle si sucho,
     <br/>
     a zdá sa mu, veď pustené má brucho.
     <br/>
     Či prekupčí ju? Toho si je istý!
     <br/>
     Srsť riedku má a chrbát sa jej blyští.
     <br/>
     Ak prasce nosí — bude prváčka.
     <br/>
     — Tak koľko za ňu? — počne jednačka.
     <br/>
     — Nuž, — myslí farár veľký nárok neklásť, —
     <br/>
     jak pre známeho nech je rovných šestnásť!
     <br/>
     — Oj, to je veľa! — poškrabe sa starý.
     <br/>
     — I desať dosť! — Ba! — Ale? — Ozaj? — Vari? —
     <br/>
     hmká si farár, s pohľadom jaks’ mdlým,
     <br/>
     okrúhly rechtor, s pekným podhrdlím,
     <br/>
     i fuzáč notár, mládenec bez hán,
     <br/>
     i slávny jáger Kalčo, zvaný Ján,
     <br/>
     i bača Adam. Jak pri takej veci,
     <br/>
     Gdol svinku haní — oni chvália všetci.
     <br/>
     — Čo? — rechtorovi tá reč, jak med plynie.
     <br/>
     — Veď je to fajta! Nikdy lepšej svine!
     <br/>
     — A nahučí sa! — oceruje ďasná
     <br/>
     i jáger Ján. — To nevidíš? Je prasná!
     <br/>
     Ten prihodí a ten zas popustí,
     <br/>
     napokon praštia riadne do hrsti.
     <br/>
     Už celý jarmok hľadí na vyhriatych,
     <br/>
     až ustália sa v cene: — dvanásť zlatých
     <br/>
     i s povrázkom. — Gdol, — vravím, — lacno to máš! —
     <br/>
     zašomre rechtor cestou na oldomáš,
     <br/>
     keď svinka tam.
     <br/>
     Však úcta rýchlo minie,
     <br/>
     náhlia sa páni znova medzi svine.
     <br/>
     Čas najsť sa musí zhriať sa, aj si upiť.
     <br/>
     Lež za prasicu lepšiu majú kúpiť,
     <br/>
     nech dvoje sŕdc sa pre nich neharká,
     <br/>
     lež poteší sa pani farárka!
     <br/>
     A keď krik detský neozve sa skoro,
     <br/>
     nech kvičí aspoň prasiec s dvanástoro
     <br/>
     na farskom dvore, zakrochká si tujška,
     <br/>
     keď poškrabkajú prsty koreň uška!
     <br/>
     I rozídu sa páni dookola,
     <br/>
     hľadajúc kúpu, kde by taká bola?
     <br/>
     Merajú dĺžku, výšku, aj pysk prísne:
     <br/>
     či má srsť riedku? Či sa chrbát lisne?
     <br/>
     Čo môže narásť na lecakom kŕči?
     <br/>
     I nájdu čos’ — lež ak sa nenahučí?!
     <br/>
     To bude vody na krst — hodný džbán!…
     <br/>
     stískajú plecmi páni z Kadlubian,
     <br/>
     sháňajú sem-tam, strácajú sa v stisku,
     <br/>
     po celom takto prejdú jarmočnisku,
     <br/>
     až jáger Ján len zrazu pozdvihne hlas:
     <br/>
     — Počkajte, páni, hen je svinka pre nás!
     <br/>
     Pozrite, tá, čo stojí pri kaluži,
     <br/>
     ten rapavý, hľa, sedliačik ju drží,
     <br/>
     kožucha práve žmolí okraje!
     <br/>
     — No, jak tá naša! — Trochu väčšia je!
     <br/>
     — I pustenejšia! — Biela, ako aj tá!
     <br/>
     — A myslím, — kývne rechtor, — dobrá fajta!
     <br/>
     Šteť nestojí jej, pyštek krátučký — ach!
     <br/>
     — A nie je, jak tá — na vysokých nohách! —
     <br/>
     mrkne i notár, fúzy vykrúca.
     <br/>
     — Nuž ta sa za ňou — jednať zhorúca!
     <br/>
     A raz-dva už i všetci obstanú ju,
     <br/>
     potľapnú chrbát, váhu odhadujú.
     <br/>
     — Tak koľko za ňu, priateľ? — Ten hne hustým
     <br/>
     obočím: — Chcete kúpiť? Vám ju pustím
     <br/>
     za dvaadvacať! — Baže? Kieho šľaka?!
     <br/>
     — No, to je svinka! K tomu fajta aká!
     <br/>
     — Nuž aká? Aká? Ako všetky tu!
     <br/>
     Načože vravieť takto bez citu? —
     <br/>
     mrzí sa rechtor, škriepiť sa mu zachce:
     <br/>
     — A nahučí sa? Bude mať i prasce?
     <br/>
     — A aké! — sedliačik v to. — Bohuchvála,
     <br/>
     ich mať ich niekdy šestnástoro mala!
     <br/>
     — Len neprechváliť, ujec! — farár jedná.
     <br/>
     — Veď je tá svinka takto aj dosť biedna!
     <br/>
     Desať dám! — Čože? — Teda jedenásť!
     <br/>
     — Ej, to nie! Azda môžem svine krásť?
     <br/>
     I nadhodí sa, jak už býva zvykom,
     <br/>
     a poradí sa farár s kostolníkom,
     <br/>
     i rychtár mieni — škoda pustiť kusa,
     <br/>
     na zlatých trinásť slušne dohodnú sa.
     <br/>
     V hostínček vojdú — proces celkom krátky,
     <br/>
     peniaze sviaže do červenej šatky
     <br/>
     sedliačik, hojne zdravia zaželá,
     <br/>
     a pohostia sa dobrí priatelia.
     <br/>
     V poriadku všetko — na dnes dosť už z činu:
     <br/>
     predali svinku — kúpili zas inú!
     <br/>
     — Nuž Boh nás živ!
     <br/>
     Však tam, kde viacej ľudí,
     <br/>
     čert ak i zdriemne — niekdy sa i vzbudí,
     <br/>
     prisype uhlia žeravého k svadám.
     <br/>
     I tu, hľa, rychtár — no, a bača Adam
     <br/>
     jak dva psi hľadia — na soka jak sok,
     <br/>
     potrhne ten, i ten svoj opasok,
     <br/>
     telnatý tamten, hlava hrdá, lysá,
     <br/>
     tento zas ani diabla nebojí sa,
     <br/>
     zdravá krv v lícach, oči sokolie,
     <br/>
     krajšieho chlapa nemá okolie.
     <br/>
     Nuž drapnú sa, jak mačky, v tom a v tamtom.
     <br/>
     Tu skočí rychtár: — Ja piť s areštantom? —
     <br/>
     a schytí širák s čiernou stuhou nadol.
     <br/>
     — Ja s ním si štrngať? Som ja s tebou kradol?
     <br/>
     Zújestil som sa, jak ty, cudzí na hnát? —
     <br/>
     vrhne mu hrdo do očú, jak magnát.
     <br/>
     — Vieš, mizerák, čo pastierska je ctnosť? —
     <br/>
     Vtom Adam praští päsťou: — Ujec, dosť!
     <br/>
     — Aké dosť? — rychtár hne sa v kroku račom:
     <br/>
     — Myslíš, ty budeš v Kadlubanoch bačom?
     <br/>
     A keď ti stanú krotko do cesty,
     <br/>
     kyjakom budeš mlátiť nevesty?
     <br/>
     Myslíš, sa vtáčik na lep nenalapá?
     <br/>
     Myslíš, ja neviem, kde je hlava z capa?
     <br/>
     Ty zlodej! Ty… Tu skok… chvat! A už mece
     <br/>
     rychtára Adam ani prázdne vrece.
     <br/>
     Márne ho tíšia, že to obce hlava,
     <br/>
     vlečie ho ako ovcu tá zver dravá,
     <br/>
     vyhodí dvermi, znak má od krpca,
     <br/>
     jak v kyprom snehu tam sa skopŕca,
     <br/>
     a nadáva, kým neschytí ho kašeľ.
     <br/>
     Však ľudia vravia, to čo hľadal — našiel!
     <br/>
     <br/>
     Panstvo? To ďalej sedí vôkol stola,
     <br/>
     a nechybuje ani dobrá vôľa.
     <br/>
     Pán rechtor práve otázkou čas kráti:
     <br/>
     — Čo najlepšie je takto na prasati,
     <br/>
     keď síde dolu, lenže s pekáča?!
     <br/>
     Ten stisne plecmi, ten zrak otáča:
     <br/>
     — Nuž hlava! — Hlava? — usmeje sa hosťom.
     <br/>
     — Hej, hlava, ale — keď sa končí chvostom!
     <br/>
     — He-he-he! — Aj sa to hneď zapije.
     <br/>
     Len bača Adam jaksi smutný je.
     <br/>
     I smejú sa a vytýkajú mu to:
     <br/>
     — Azda ti, chlape, za rychtárom ľúto?
     <br/>
     — Čert po ňom! — zšomrúc, na rechtora hľadí.
     <br/>
     — Neviete, kedy príde ten váš mladý?
     <br/>
     — Kto? — zvážnie starý. — Nekazže mi chuť!
     <br/>
     Nevieš, že nechcem o ňom ani čuť?
     <br/>
     Ja som mu dal, čo bolo z týchto rúk — nie?
     <br/>
     Teraz je pán a domov nenakukne!
     <br/>
     Hej, neoddá sa! — podopre si bradu.
     <br/>
     — A čo máš s ním? — Nuž chcel by na poradu…
     <br/>
     prihne si pohár — pravda vo víne, —
     <br/>
     však Amerika už ma neminie!
     <br/>
     — No, o tom potom! — všetci tešia dačím,
     <br/>
     a pobudnú si, až i brať sa načim.
     <br/>
     Večierkom vetrík poťahuje tuhý,
     <br/>
     naložia svinku pekne na vlačuhy,
     <br/>
     a čim-čam… ženie najprv Putera,
     <br/>
     a zápät za ním korba zaberá.
     <br/>
     Vraj múdre takto hľadieť sánok na tyl,
     <br/>
     by Adam náklad nejak nevytratil!
     <br/>
     A keď to neraz na predku až zmyká,
     <br/>
     posadia k nemu ešte kostolníka,
     <br/>
     a hio!
     <br/>
     Šibú ani z kuše strely
     <br/>
     pod hory… vôkol kraj sa krúti biely.
     <br/>
     A sype mesiac svetlo studené,
     <br/>
     až mrznú fúzy, mrznú remene,
     <br/>
     vo vzduchu mrzne i tá konská para.
     <br/>
     Však najmä v korbe — dobre sa tým fára,
     <br/>
     v kožuchoch, bundách, vínko hreje zdnuka,
     <br/>
     cigary v ústach — puká sa a puká,
     <br/>
     i narozpráva veru moc a moc,
     <br/>
     čo všetko dá sa strieľať do Vianoc,
     <br/>
     i jak si ešte sem-tam posedia…
     <br/>
     Jáger Ján vykopať chce medveďa,
     <br/>
     on prezrel si to — dávno pozná diery,
     <br/>
     a chytiť Maca v sladkom spánku — verí.
     <br/>
     — Len chlapov treba! — Ak len to, ľať, sme tu!
     <br/>
     I za uši ho vytiahneme k svetu,
     <br/>
     he-he-he! — smrká notár… Zima reže,
     <br/>
     na obzore už kadlubianske veže,
     <br/>
     cesty nič a len hore-dolu, strach,
     <br/>
     po závejoch, jak morských na vlnách,
     <br/>
     a pokým Adam myslí na zatáčky,
     <br/>
     tu vlačuhy — hup, a sú horeznačky…
     <br/>
     Prasica skrochká — ľakom a či bôľom?
     <br/>
     No, otrasie sa a pod šírym poľom.
     <br/>
     — Tí, bohuprisám, ešte ujde mi! —
     <br/>
     Putera nechá, čo je na zemi,
     <br/>
     a hybaj! Len keď nemá chôdzu stračiu!
     <br/>
     Jak vidia, čo je — páni s korby skáču,
     <br/>
     a všetci za ňou… na! na! — všetci za ňou.
     <br/>
     Tá pelia ani cestou vyšliapanou
     <br/>
     do Kadlubian a popri hornej veži
     <br/>
     do farských dvora beží, rovno beží…
     <br/>
     A panstvo za ňou, kto ten zakľaje.
     <br/>
     No farár vraví: — Jednak múdra je!
     <br/>
     Len Kalčo tuší bosorácke uzly,
     <br/>
     až vojdú na dvor.
     <br/>
     Zastanú jak zmrzlí,
     <br/>
     bo nerátali také na útoky.
     <br/>
     Farárka si tam podopiera boky
     <br/>
     a hľadí na nich, hoc je zima veľká,
     <br/>
     jak na žiačikov pani učiteľka:
     <br/>
     — Tak, drahí páni, predali ste sviňu?
     <br/>
     — Áno, a dobre! Však už máte inú!
     <br/>
     — A, — pridá notár, — už i grúli z chlieva!
     <br/>
     — Lež cudzia sviňa takto nechodieva! —
     <br/>
     zmeria ich zrakom ostro domáca,
     <br/>
     a stisnúc pery, pohľad odvracia…
     <br/>
     — Neveríš azda? Duša drahá, ver mi! —
     <br/>
     ozve sa farár. Tá len praskne dvermi,
     <br/>
     kým oni stoja, mračiac sa i desiac.
     <br/>
     Sústrastne hľadí na nich bledý mesiac.
     <br/>
     Domáci vzdychne, hmlou sa zakníše:
     <br/>
     — A dal som ešte zlatku navyše!
     <br/>
     Len nepovedzte!… Nezrieť, kto sa pýri.
     <br/>
     — Nezradíte ma? — Ani za svet šíry!
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507342">
       </a>
       IX.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Lež jak i zrádzať, čo raz toľkým v oku?
     <br/>
     Pol obce bolo v meste na jarmoku,
     <br/>
     a babám nikto reči nezabráni.
     <br/>
     Ráno sa smejú celé Kadlubany,
     <br/>
     okrúhle čiary sadnú na líca,
     <br/>
     veď vrátila sa farská prasica!
     <br/>
     — Hja, sedliačiť? To práca neľahká ver’.
     <br/>
     Nie jak mlieť hubou, abo kaziť papier!
     <br/>
     Tu treba umu, he-he, veru treba! —
     <br/>
     Z pánov kto jak vie, tak i chráni seba,
     <br/>
     v chalupách, jasné — iba smiech a lom je,
     <br/>
     nuž nejdú veru ani na priedomie.
     <br/>
     Adamovi tiež von sa sotva zachce,
     <br/>
     doma si sedí, podšíva si kapce,
     <br/>
     sneh chumelí, i vietor zavýska,
     <br/>
     nuž prichladné sú už tie krpčiská!
     <br/>
     Aj šije, dratví. Jemu šťastím kleplo,
     <br/>
     a v dreveničke útulne je, teplo.
     <br/>
     Obloky malé, stôl však veľký, to hej,
     <br/>
     poličky, na nich hrnkov po nebohej,
     <br/>
     tri psiská — Zahraj, Lapaj s Dunajom —
     <br/>
     sa rozťahujú dlážky okrajom,
     <br/>
     ten spí, ten zíva, onen zas sa vzpína,
     <br/>
     na tvrdej hline živá kožušina…
     <br/>
     A gazda šije, v obličaji mier je,
     <br/>
     však pichá šidlom, jak keď v duši žerie.
     <br/>
     Ten rychtár len mu nejde z pamäti,
     <br/>
     ešte i také niečo povie ti:
     <br/>
     Myslíš, ja neviem, kde je hlava z capa?
     <br/>
     — Eh, bysťu, mal som lepšie zmlátiť chlapa!
     <br/>
     Je pravda, hlava tam je veru hore,
     <br/>
     vypchatá slušne svieti na komore.
     <br/>
     Lež vrátiť im ju, čo by ja bol za hýl?
     <br/>
     V tej búrke oni? Ja som capa trafil!
     <br/>
     Nuž patrí mne — tu nieto podvodu,
     <br/>
     vezmem si rožky s sebou za vodu!
     <br/>
     A brýzgať mi, hej, spravil som čos’ zlého?
     <br/>
     Čo zastrelí kto — to je preca jeho!
     <br/>
     … Vtom dratva — prask! Niť stiahne s kotúča,
     <br/>
     a súka kľajúc. Psiská zavrčia.
     <br/>
     On šije ďalej, myseľ víchre schytia,
     <br/>
     až cíti tvrdú ťarchu toho žitia,
     <br/>
     v neznáme svety unáša ho túha:
     <br/>
     — I natrápim sa tu, a čo som? Sluha!
     <br/>
     Ba horšie — otrok! — v duši trpko zduní,
     <br/>
     jak päsť keď udre na tajomné struny.
     <br/>
     — A oni myslia — budem tvárou nemou!
     <br/>
     Zem táto šíra je i pre mňa zemou,
     <br/>
     v žeravom slnku je i moja časť,
     <br/>
     i pre mňa môže niekde šťastie vzrásť!
     <br/>
     Ja sa tu budem s každým bláznom hádať?
     <br/>
     Som mladý, zdravý, pôjdem svoje hľadať!
     <br/>
     A hneď by i šiel v ten svet ďaleký,
     <br/>
     lež do Vianoc má ušiť kapčeky,
     <br/>
     a preštepkané, ako svojej Anči,
     <br/>
     na fašiangy nech strojná v nich už tančí!
     <br/>
     Večer jej oddal v rozrušení veľkom
     <br/>
     medové srdce s pekným zrkadielkom,
     <br/>
     a bola rada. On ju nenechá tu,
     <br/>
     kde by i nechal takú dušu zlatú?
     <br/>
     Len notár k nej sa vždy viac dotiera.
     <br/>
     Čo nevie, kto je Adam Putera?
     <br/>
     Hej, dá si lepší pozor na fuzáča,
     <br/>
     a ak nie inak, tak s ním pozatáča!
     <br/>
     — Otca mu! On mi bude kradnúť sečku?
     <br/>
     Či ako vlk sa vrhať na ovečku?
     <br/>
     — do kapca pichá zrakom predravým.
     <br/>
     — Ja tebe kosti ľahko opravím!
     <br/>
     Eh, hrmen! — zhromží, chalupa sa schveje,
     <br/>
     až psiská skočia, čo je zlého? Kde je?
     <br/>
     — Nič!… Len keď zmrkne, jak už býva stále,
     <br/>
     za Bleskom všetci vyjdú do maštale.
     <br/>
     <br/>
     U Puteru tak pod sporákom práska,
     <br/>
     raz hnev ho zžiera a zas hreje láska,
     <br/>
     cez deň sa najviac doma premoce,
     <br/>
     a kde sa vezmú, už tu Vianoce.
     <br/>
     Postriebri okyt na doline chvoja.
     <br/>
     Chalupy snehom prikydnuté stoja,
     <br/>
     v tých detských hlavách na stá sníčkov skáče,
     <br/>
     kým mamky zrobia múky na koláče,
     <br/>
     na nebi hviezda hlása lásku, mier,
     <br/>
     a zazvonia a príde svätvečer,
     <br/>
     kde-tu i stromček, na ňom sviečka-žižka,
     <br/>
     kde-tu i darček, ako na Ježiška.
     <br/>
     Len Adam — nemá ženy ani detí, —
     <br/>
     koho má v dome, s tým hod boží svätí,
     <br/>
     keď radosť všade srdcia rozpína,
     <br/>
     tri psiská a Blesk jeho rodina.
     <br/>
     I on čos’ chystá za tej chvíle svätej,
     <br/>
     na lepšiu vôľu sebe trochu hriatej,
     <br/>
     a keď tí psi, jak jeho rovesníci,
     <br/>
     klobásy varí, a to v kapustnici,
     <br/>
     i baraninu… už i zaváňa.
     <br/>
     Krstná zas poslala mu mrváňa.
     <br/>
     Pre všetkých bude hojnosť ani z báje.
     <br/>
     Však keď raz sviatok — nech sa každý naje!
     <br/>
     Jak pod oknami zaznie: „Čas radosti“ —
     <br/>
     gazda už delí, dobre svojich hostí:
     <br/>
     — No, nate mäsa! — Psi sa hodia naň. —
     <br/>
     Narodil sa nám všetkým Kristus Pán!
     <br/>
     I sám si zaje, vzdychne zhlboka,
     <br/>
     však dá Boh — inak bude do roka!
     <br/>
     Najtiaž len prežiť túto tvrdú zimu,
     <br/>
     potom už lokše žienka navarí mu.
     <br/>
     Pri sladkej mysli na to gajdy svesí,
     <br/>
     vyjde i na dvor a tam zahudie si,
     <br/>
     do stajne vojdú — ani v Betleheme:
     <br/>
     — Blesk, na! Čo tvoje — my ti nepojeme! —
     <br/>
     Pohladí koňa, mrváňa mu dá,
     <br/>
     a potom všetkým rezko zadudá:
     <br/>
     Pásli ovce valasi,
     <br/>
     pri betlemskom salaši,
     <br/>
     anjel sa im ukázal,
     <br/>
     do Betlema ísť kázal:
     <br/>
     Vstaňte hore a poďte,
     <br/>
     Pána Krista nájdete…
     <br/>
     Mária ho kolembá
     <br/>
     a Jozef mu tak spieva:
     <br/>
     na píšťalke pi-pi-pi,
     <br/>
     a na gajdách du-du-dú.
     <br/>
     Takto si oni toho nahudú
     <br/>
     do dobrej vôle v stajni — všetci piati.
     <br/>
     Napokon povie gazda: — Kamaráti,
     <br/>
     kým vyjde sláva poli na nebeskom,
     <br/>
     Lapaj a Dunaj ostanete s Bleskom,
     <br/>
     a ak sa vám sem niekto natíska,
     <br/>
     zavinšujú mu vaše zubiská!
     <br/>
     Rozumeli ste? — zmeria zrakom terén:
     <br/>
     — Ty, Zahraj, pôjdeš so mnou na utiereň,
     <br/>
     a potom ďalej — jak nám bude priano.
     <br/>
     A — sídeme sa najneskoršie — ráno!
     <br/>
     <br/>
     Zamĺknu spevy, zredne vrzgot chôdz.
     <br/>
     Lež zahlaholia zvony na polnoc
     <br/>
     a mihnú tiene na ulice biele.
     <br/>
     O chvíľu z chalúp ľud sa sype-mele
     <br/>
     do chrámu, čo jak z čistej, sviežej peny
     <br/>
     na kopci skvie sa žiarne osvetlený.
     <br/>
     Večer sa ten ľud v hornom chráme sišiel,
     <br/>
     a teraz v dolnom obrátiť má myseľ
     <br/>
     ku Bohu… Inu, hrnie s všetkých strán
     <br/>
     tu katolík a hen zas luterán.
     <br/>
     I Adam ide vzdať česť neba tajom,
     <br/>
     chlapsky si kráča, hrdo — so Zahrajom,
     <br/>
     v kamizli len, hoc primŕza van k lícu.
     <br/>
     Pri vchode slušne strhne baranicu,
     <br/>
     na schody zahne, nezavadzia bachor,
     <br/>
     nuž pretisne sa ľahko rovno na chór,
     <br/>
     zkadiaľ zrieť čo len zmôže očú pár
     <br/>
     i do lavíc, i hentam pred oltár,
     <br/>
     spočítať radom domácich, jak hosťov.
     <br/>
     Kňaz odbavuje svoje pred sviatosťou
     <br/>
     v jasote sviec, čo blkocúc sa trasú,
     <br/>
     jak by tiež boly čiastkou jeho hlasu.
     <br/>
     Nad vencom dievok tymian sa zdymí,
     <br/>
     jedlice, Anči niet však medzi nimi.
     <br/>
     Ak by i prišla, u dvier stála by!…
     <br/>
     Obracia bača svoj zrak jastrabí,
     <br/>
     a keď už nikde nemôže nájsť Hanku,
     <br/>
     jak Zahraj na ňom — utkvie na organku,
     <br/>
     čo zjačí zvukom až to uši morí,
     <br/>
     keď pritlačí naň mocne regens chori
     <br/>
     a odpovedá hlasom jaksi mdlým.
     <br/>
     Nie ako rechtor s pekným podhrdlím,
     <br/>
     ktorý — keď spustí — vakovka až prší.
     <br/>
     — Ten organček bol azda nanajprvší…
     <br/>
     húta si Adam, hľadiac na píšťale:
     <br/>
     — Ešte sa blyštia, aké sú len malé!
     <br/>
     Lež čo, keď takou celá muzika,
     <br/>
     jej zvuk cez uši srdcia preniká,
     <br/>
     preletí azda hviezdne priestory dnes,
     <br/>
     prehluší sám chór prevysokých nebies.
     <br/>
     Však v hornom chráme znelo toho nemieň.
     <br/>
     — Ten mendíček jaks’ slabo ťahá remeň!
     <br/>
     Či dva sú? — hľadí Adam na mechy:
     <br/>
     — Slabučké ruky — slabé úspechy!
     <br/>
     No, keby on tak potiahol, hoc málo,
     <br/>
     hej, to by hralo, ale by to hralo,
     <br/>
     a znelo by až po tie raja brány!
     <br/>
     Pán Boh by pozrel: — Čo to? Kadlubany?
     <br/>
     A iste by sa nenahneval preto.
     <br/>
     Doprial by svojmu ľudu lepšie leto,
     <br/>
     od mrazov chránil — slnka od páľby,
     <br/>
     a po rychtára čerta poslal by.
     <br/>
     Nech by ho sobral, čo tam po potvore?!
     <br/>
     Nemusel by on aspoň za to more.
     <br/>
     Až opadne sneh, tráva začne pučiť —
     <br/>
     nemusel by sa so psy — s Bleskom lúčiť.
     <br/>
     Vyhnal by ovce na tie hole staré,
     <br/>
     na gajdách by si zahral — na fujare.
     <br/>
     — Eh, bolo by to! —
     <br/>
     Gazda myslí na raj
     <br/>
     a na gazdu zas jeho biely Zahraj.
     <br/>
     I ohliada sa tu-tam po kostole
     <br/>
     na kučeravé hlavy, však i holé,
     <br/>
     a zdá sa — diktuje mu jeho ctnosť,
     <br/>
     že pre takú on nie je spoločnosť,
     <br/>
     aj ohriaknu ho, ku múru zas tlačia.
     <br/>
     Čo si však počne, keď tu jeho bača?
     <br/>
     Vycerí zuby. Vyhnať? Márne túhy!
     <br/>
     Kde je raz jeden — musí byť i druhý.
     <br/>
     Veď on by radšej strážil na holi,
     <br/>
     alebo pral sa niekde v okolí.
     <br/>
     No takto zákon dávno ujednaným:
     <br/>
     ak pôjde gazda, aj on pohne za ním.
     <br/>
     A ten sa nehne, mrví rukáv čistý.
     <br/>
     Azda ho baví, jak ten organ piští?
     <br/>
     Či on by lepšie stúpal na pedál?
     <br/>
     Podíde Zahraj, sadne opodiaľ,
     <br/>
     a krotkosť samá v pohľade tom prostom,
     <br/>
     zodvihne hlavu, pokrúti i chvostom,
     <br/>
     hľadí, jak sviečky na laviciach hrajú
     <br/>
     i ako ľudia ústa otvárajú,
     <br/>
     kto slabúčko a malé, kto zas mocne.
     <br/>
     Lež najviac striehne, čo len gazda počne?
     <br/>
     Mendíček ťahá — tvár mu rumenie,
     <br/>
     a bača všíma si tie remene.
     <br/>
     Von-dnu a von-dnu… v mechoch zavrzúka.
     <br/>
     — Eh, — fľochne Adam, — čože detská ruka?!
     <br/>
     Tu rechtor práve kývne, spustiť že má
     <br/>
     — Počkajže, chlapče, trochu potiahnem ja!
     <br/>
     Remene schvatne v silné ručiská,
     <br/>
     potrhne — raz-dva. Organ zapíska…
     <br/>
     — A ešte veru nevieš, čo je chlap…
     <br/>
     Hodí sa nazad a tu zrazu — drap!
     <br/>
     S remeňom v jednej ruke, v jaku detí,
     <br/>
     oblúkom, jak tá klada, na zem letí,
     <br/>
     a Zahraj prv, než naňho bol by padol,
     <br/>
     uhne sa, zbreše a žup s chóru nadol,
     <br/>
     na dlažbu buchne chladnú, kamennú.
     <br/>
     — Ježišmária! — Aj, ho poženú.
     <br/>
     — Bodaj si skapal! Sbieraj sa a trep sa!
     <br/>
     Potvora, ideš?! To je kostol pre psa? —
     <br/>
     vzbúria sa zbožné duše pre tú vinu,
     <br/>
     ani keď balvan praskne na hladinu.
     <br/>
     — Ach, no-no! Dobre, že tam nepostál nik!
     <br/>
     Nech skočí naňho — vychytí ho zrádnik!
     <br/>
     — Také čos’! — úžas zvlní nemierou.
     <br/>
     — A číže je len? — Iste Puterov!
     <br/>
     — Ach, koľká hana! Ale koľká hana!
     <br/>
     A to pri jasliach nášho Krista Pána!
     <br/>
     No, počkaj, pliaga, — ani konca tračom, —
     <br/>
     nebudeš ty viac na doline bačom!
     <br/>
     Nie ver’! —
     <br/>
     Vtom horko-ťažko vyjde on
     <br/>
     za Zahrajom a vyvedie ho von,
     <br/>
     kým píšťale si hore divno pištia.
     <br/>
     — Čo zabudol hrať ten náš organista?
     <br/>
     Pásli ovce — fu-fu-fu —
     <br/>
     pri betlemskom — fu-fu-fu —
     <br/>
     anjel sa im — fu-fu-fu —
     <br/>
     do Betlema — fu-fu-fu —
     <br/>
     Vstaňte hore — fu-fu-fu —
     <br/>
     Pána Krista — fu-fu-fu —
     <br/>
     Mária ho — fu-fu-fu —
     <br/>
     a Jozef mu — fu-fu-fu —
     <br/>
     na píšťalke — fu-fu-fu —
     <br/>
     a na gajdách — fu-fu-fu —
     <br/>
     Puterovci len čím dial od húfu,
     <br/>
     vykročia cestou, kade sa im zazdá,
     <br/>
     a neobzre sa pes, však ani gazda.
     <br/>
     Lež kto i môže — zbytkom veru žlči —
     <br/>
     keď mechy dva sú a z nich jeden fučí?
     <br/>
     I pohne rezko, hoc bez obavy,
     <br/>
     až pred rechtorov.
     <br/>
     Tu sa pristaví.
     <br/>
     Tma v oknách, biela tichosť drieme všade,
     <br/>
     na šírom dvore, jak i na záhrade.
     <br/>
     I zamyslí sa, dotkne rukou čela:
     <br/>
     — Ak Hanulienka dvere nezavrela!
     <br/>
     Veď sliedil po nej, ako frajer verný,
     <br/>
     či neshliadne ju niekde na utierni.
     <br/>
     Nič! Váha — ísť? Hneď maká rukama,
     <br/>
     kde kľučka. — Idem, azda čaká ma!
     <br/>
     Ozaj hnúť dvermi, a dnu vrava kási.
     <br/>
     Krv zovre v ňom a dúpkom vstanú vlasy:
     <br/>
     — Ja tebe! — vojde. V kuchynke tma hustá.
     <br/>
     Tieň! Vrhnúc sa naň, pridrží mu ústa,
     <br/>
     a kým dnu rechtor, jak mu zvykom, píli,
     <br/>
     už vlečie čerta k dverám, hnevom spilý,
     <br/>
     niekoľko ráz i o stenu ho búši,
     <br/>
     niekoľko riadnych dá mu poza uši,
     <br/>
     a — kop! — Ten zdvihne hlavu, ako jež:
     <br/>
     — Ty zbojník, nebudeš viac bačom, vieš?
     <br/>
     I odtacká sa.
     <br/>
     — Kto to? Notár? — Veru! —
     <br/>
     zašepce Anka. — Prišiel na večeru,
     <br/>
     a pokúšať ma ostal, dobrá chvíľa.
     <br/>
     No ja som sa mu chrbtom obrátila.
     <br/>
     Dobre, žes’ tu! — Veď! Lenže som si dal,
     <br/>
     už nechybí ma ísť kams’ v šíru diaľ.
     <br/>
     Čo v ľuďoch láska? Ba hej, vrchol besu!
     <br/>
     Však v tejto obci všetci proti mne sú.
     <br/>
     No, nič! I mojou loďou pohnú veslá…
     <br/>
     A pôjdeš za mnou, Hanka? — Čo by nešla?!
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507369">
       </a>
       X.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Fašiangy svitnú, slanina sa načne,
     <br/>
     kde v komíne čos’, tam sa i jie šmačne.
     <br/>
     Krčma je plná, rychtár v nej je pán,
     <br/>
     s ním stály výbor slávnych Kadlubian.
     <br/>
     Tu presype sa, čo sa obce týka,
     <br/>
     ale i cirkví, až po kostolníka.
     <br/>
     Ak protestuje kto, hneď stojí v kúte.
     <br/>
     I o bačovi je už rozhodnuté.
     <br/>
     Môže si sobrať gráty a ísť hopsom,
     <br/>
     inde si robiť svoje kúsky so psom!
     <br/>
     Po nedeliach zas mládež hrnie sem,
     <br/>
     zahudie Cigán citne, zdunie zem,
     <br/>
     raz vrstva a zas druhá tancom vzplanie.
     <br/>
     Ujde sa z toho rechtorovie Hane,
     <br/>
     sukienka zšumie, zavije sa v skoku,
     <br/>
     ani tá pena bystrom na potoku.
     <br/>
     I Adam milú schytí do chuti,
     <br/>
     a jak sa patrí, pekne vykrúti,
     <br/>
     i zakreše s ňou, zvýskne, zaujuká.
     <br/>
     Tu budí rešpekt jeho silná ruka,
     <br/>
     veď vie už o tom azda tretí chotár,
     <br/>
     čo utŕžil si na záletoch notár.
     <br/>
     — Hja, taký zurval ľahko pána zruje! —
     <br/>
     Putera toho tiež nič neľutuje.
     <br/>
     Len keby prišiel Jano, kamarát,
     <br/>
     pomohol by mu! Niekdy mal ho rád.
     <br/>
     Nuž do rechtorov chodí na výzvedy:
     <br/>
     — A prídu pán syn? — Kde by! Nemá kedy! —
     <br/>
     odvrkne poštár, prasknúc na list pečať.
     <br/>
     Nech ústa má, ver’ musel by i zbečať!
     <br/>
     — Čo nevieš, Adam? Otcom som bol vari,
     <br/>
     a teraz? On pán a ja — rechtor starý!
     <br/>
     Eh, nie je hodno! Bác, a bác, a bác!
     <br/>
     — No, akby mal prísť… — Nehovor mi viac!
     <br/>
     Nechcem ho vidieť! —
     <br/>
     Takej po shovôrke
     <br/>
     ak Adam chce ísť, leda ku rechtorke.
     <br/>
     Po muzike zas život triezvo zahrá,
     <br/>
     I zájde: — Čo? A najde u nich jágra.
     <br/>
     Vraj — príde Jano! Písal, voľno mu je.
     <br/>
     A že si trochu s nami zapoľuje.
     <br/>
     Pán rechtor, tí sa ešte pajedia.
     <br/>
     — Však vykopeme s mladým medveďa…!
     <br/>
     zamrká Kalčo, negazdujúc slovom.
     <br/>
     — Ja to už mám! Viem dieru na Kubovom…
     <br/>
     Len čakany a veru žiadne klamstvo,
     <br/>
     raz-dva je von, a poteší sa panstvo!
     <br/>
     Však, pani naša? — To už váš je diel!
     <br/>
     — Parády väčšej ver’ svet nevidel!
     <br/>
     Čo zabiť Maca! My to zviera zlostné
     <br/>
     lapíme ani jahňa pekne vo sne…
     <br/>
     To bude chýr, hej! A ja som si istý,
     <br/>
     i v ministerstve puknú od závisti!
     <br/>
     No, pôjdeš s nami, Adam? — Čo by nie?
     <br/>
     Veď doma som i na tej doline.
     <br/>
     Ak pán syn prídu! — zglgne slinu horkú
     <br/>
     a dlhý pohľad upre na rechtorku,
     <br/>
     jej tvár má dosiaľ rumeň, jemné črty.
     <br/>
     — Len starému nič! Hnev ho ešte škrtí…
     <br/>
     Veď vymkol by ho! — šepce dobrá dáma.
     <br/>
     — Až všetko schystám, poviem mu to sama.
     <br/>
     Zajtra je Jano tu!
     <br/>
     - Ach, moja mať!
     <br/>
     Noc Adamovi ani neprečkať.
     <br/>
     Veď so pár zlatých má tam z bravca, ktoré
     <br/>
     však nepostačia ani po to more.
     <br/>
     A oceán je veľký, loď je drahá.
     <br/>
     Aký div, keď tak za pôžičkou siaha?
     <br/>
     Jak svitne — niekto myslí — pre sukne
     <br/>
     že do rechtorov viac ráz nakukne.
     <br/>
     Nie! On len pozrieť, ak už doma mladý?
     <br/>
     — Večer príď! — tak mu dobrá pani radí.
     <br/>
     I Anča mrkne, hoc sa okúňa,
     <br/>
     jak predo dvermi čistí kapúna,
     <br/>
     hodného, ani jahňa vypasené.
     <br/>
     Keď škrtila ho — pritlačil ju k stene.
     <br/>
     — Len večer príď! — a on i počúvne ju.
     <br/>
     Na mrku — čim-čam — spiežovce už znejú,
     <br/>
     a Adam stojí slušne na blízku.
     <br/>
     To veru pán syn v krásnom bundisku,
     <br/>
     mladučký človek, elegantnosť samá.
     <br/>
     Len vylupne sa: — Otecko! Ach, mama! —
     <br/>
     vyobjíma ich oboch, jak sa svedčí.
     <br/>
     Teplý má pohľad a jak sladké reči!
     <br/>
     — Ach, však som rád! Zas doma! A tam kto?
     <br/>
     Ľaľať, i ty ma čakáš, Adamko?
     <br/>
     Príď trochu neskôr! Hej, tak dobre mi je…
     <br/>
     uhne sa, keď chce do tej rechtorie,
     <br/>
     kde vyrástol, kým stal sa veľkým pánom.
     <br/>
     Materský pohľad spočinie si na ňom
     <br/>
     v chatrnej izbe. — Tak si, syn môj, sadni!
     <br/>
     Snesiem ti niečo — iste si i hladný.
     <br/>
     Zavečeriaš si…
     <br/>
     Ešte hovoria,
     <br/>
     keď odrazu sa dvere otvoria
     <br/>
     a vojdú farár, notár, jáger Ján —
     <br/>
     privítať pýchu obce Kadlubian,
     <br/>
     bo Kadlubancov všetkých čosi spája.
     <br/>
     — Nuž, Janíčko… niet rečiam konca-kraja.
     <br/>
     A zíde sa to, lebo otec v — žlči,
     <br/>
     najprv je v pošte a keď príde - mlčí.
     <br/>
     Jak moriak sedí v plnej svetlici,
     <br/>
     sto hromov v očiach, bledosť na líci,
     <br/>
     nuž dobre, keď ktos’ cudzí aspoň skýcha,
     <br/>
     bo ináč prasknú blesky z toho ticha.
     <br/>
     No tu niet strachu! Mama nosí na stôl,
     <br/>
     a mrzí sa, vraj — chlieb jej trochu zaschol.
     <br/>
     Vytrhne z vravy: — Nože, šunku — na!
     <br/>
     A vezmi si i z toho kapúna!
     <br/>
     Dobrý je! A ty tiež si naber, starý!
     <br/>
     — Nebudem! — Ale v očiach sa ti zmarí!
     <br/>
     I nadelí mu sama, sadnúc k stolu.
     <br/>
     Až na Adama tu sú všetci spolu.
     <br/>
     A nevystanú ani dobré zvyky,
     <br/>
     sčľapoce vínko, štrngnú poháriky,
     <br/>
     len rechtor ani balvan ľadový,
     <br/>
     nepovie slovka ani bohovi
     <br/>
     a sedí, sedí…
     <br/>
     Syn však, dobrý fiškál,
     <br/>
     vie, čo mu, aj to — ako by ho získal.
     <br/>
     Nemusí pýtať od nikoho radu,
     <br/>
     jak na slniečko dostať balvan ľadu.
     <br/>
     Nechodil darmo roky toľko škôl.
     <br/>
     I štverákom, no dobrým žiakom bol.
     <br/>
     Kým otec hľadí jak hrom do uhla,
     <br/>
     syn jak by nič. Tá hlava okrúhla
     <br/>
     kloní sa sem-ta, nulkou vystrihaná,
     <br/>
     a oči vravia: — Nepoznáte Jana?
     <br/>
     Nuž jak si bere z kapúna, či z šunky,
     <br/>
     čo jedno slovko — hľadá srdca strunky.
     <br/>
     — Vieš, mama, — vraví sladko, jak by len
     <br/>
     tu sami boli v kútoch starých stien,
     <br/>
     — vy, keď ste doma, aspoň pokoj máte.
     <br/>
     Človek tam hore ani na špagáte!
     <br/>
     Dva razy bol som už k vám vychystaný…
     <br/>
     dva razy prišli na krk veľkí páni,
     <br/>
     jak na koči keď nalomí sa oska —
     <br/>
     musel som ostať. Prví boli z Poľska,
     <br/>
     z Varšavy, rovno od vysokej vlády.
     <br/>
     Nuž venuj sa im — nieto inej rady!
     <br/>
     — Ísť? — pomyslím si doma na malér.
     <br/>
     No kdeže pôjdeš, keď si gavalier?
     <br/>
     A mama, vieš, — jie, ani nevyberá, —
     <br/>
     otecko chcel vždy mať len gavaliera!
     <br/>
     Nemyslel — však ver’ — ani ako splatí,
     <br/>
     no prvý krajčír v meste šil mi šaty!
     <br/>
     — zablysne zrakom, či ľad niečo púšťa?
     <br/>
     A starý — nič! Len trhne mu čos’ ústa.
     <br/>
     Azda mu ľúto chutnej šunôčky!
     <br/>
     — Druhý raz, — rozpráva syn, — náročky
     <br/>
     mal som už veci na stanici. V shonu
     <br/>
     len volajú ma zrazu k telefonu,
     <br/>
     a už mi Pán Boh toho nameral!
     <br/>
     Práve k nám došiel Francúz, generál,
     <br/>
     vieš, mama, človek velikého mena.
     <br/>
     Otecko vždy len chcel mať džentlmena,
     <br/>
     nuž hoc by bol ver’ ten vlak nedbal staviť,
     <br/>
     čo som mal robiť? Ostal som sa baviť!
     <br/>
     A stálo za to — s ním moc zažil som.
     <br/>
     I pohľadnicu s jeho podpisom
     <br/>
     mám pre otecka, k tomu pozdrav vrelý.
     <br/>
     Pozrite! To ste ešte nevideli…
     <br/>
     vyberie z vrecka kartu, — hľa, je snímka,
     <br/>
     tu on a tu ja! Práve sme si vínka
     <br/>
     naliali… vôkol naša chasa stála.
     <br/>
     Tu, — pichne prstom, — podpis generála!
     <br/>
     — Ach, no-no! — stanú oči, rudnú líca,
     <br/>
     do ruky z ruky ide pohľadnica,
     <br/>
     až starému ju jáger predkladá,
     <br/>
     a ľad sa topí, jasnie nálada.
     <br/>
     Zdvihne zrak, túha hne v ňom prehlboká,
     <br/>
     veď Jano jak by vypadol mu z oka,
     <br/>
     spomnie si naňho, keď bol maľunký…
     <br/>
     Vidličku vezme, bodne do šunky,
     <br/>
     a tanier skoro praskne jeho rezmi,
     <br/>
     keď zšomre: — Jano, veď jedz! Veď si vezmi! —
     <br/>
     <br/>
     Ráno už v pošte inak vstáva svit,
     <br/>
     jak Turek fajčí starý zanovit,
     <br/>
     kým Anča ešte sem-ta behá, riadi.
     <br/>
     — Nieže — nie s hurtom! Nevieš, spia nám mladý?!
     <br/>
     — Jaj! — stíši hneď, keď povie čos’ — len v hlese.
     <br/>
     Ak musí s miesta — na prstoch sa nesie,
     <br/>
     jak duch sa moce, skoro nehne piat.
     <br/>
     Teraz si nesmie pánov nahnevať.
     <br/>
     Včera, kým tamdnu slávne mier sa slávil,
     <br/>
     Adam bol u nej, v kuchyni sa bavil.
     <br/>
     Čakal, no márne — veľa bolo hostí!
     <br/>
     Zato keď ona vynášala kosti,
     <br/>
     mladému riekla, poprosila ho —
     <br/>
     pomôcť, veď ide aj jej o blaho:
     <br/>
     kde možno — poliať treba vysmädlú byľ!
     <br/>
     On? Poštipkal ju, ale všetko sľúbil.
     <br/>
     Nuž nechže spí! Však istotne, keď vstane,
     <br/>
     už na priedomí budú farských sane.
     <br/>
     I čakan tu, i niečo od lopát.
     <br/>
     Vraj medveďa dnes majú vykopať.
     <br/>
     Tak nech sa vyspia — mnie si z dobrej vôle —
     <br/>
     aspoň kým rechtor odbavia si v škole!
     <br/>
     — krúti sa Anča.
     <br/>
     Pred obedom Adam
     <br/>
     nadíde: — Tak čo, dievča? Veď ťa hľadám!
     <br/>
     Vravela si s ním? A groš bude? — Ťaj, či?!
     <br/>
     — Ach, moja lajka!… V pošte starý fajčí,
     <br/>
     od kúta chodí do druhého kúta,
     <br/>
     a podržiac si fajku, čaká — húta,
     <br/>
     keď vojde bača: — Akože sa spalo?
     <br/>
     — Hm, čože spať? Len bolo toho málo!
     <br/>
     A tebe? — Ušlo, ani vody z koša,
     <br/>
     však len by som ja dostal toho groša…!
     <br/>
     — škrabe sa, mračí. — Neboj, chlape môj,
     <br/>
     kde je raz vlk, tam najde sa i loj!
     <br/>
     Jano ti spraví! Vidíš, akokoľvek,
     <br/>
     i nazlostí, no dobrý je to človek!
     <br/>
     Už chcel k nám, a tu zlomila sa oska,
     <br/>
     na ministerstvo prišlo panstvo z Poľska,
     <br/>
     I čo mal robiť? Musel ostať ver’,
     <br/>
     keď je on — Adam, — prvý gavalier!
     <br/>
     Vieš? — bafne z fajky: — Ani niet ho viac!
     <br/>
     Druhý raz? Už je v ceste a tu — bác,
     <br/>
     generál príde francúzskeho mena,
     <br/>
     a to zas k nemu treba džentlmena,
     <br/>
     Jano vie točiť slovom, jak i vínom…
     <br/>
     — No, — Putera v to, — však je vaším synom!
     <br/>
     — To je to, Adam! — rechtor zažiari, —
     <br/>
     moje má oči, črty na tvári!
     <br/>
     Nuž nemohol k nám, uznám, služba stála!
     <br/>
     Musel tam baviť toho generála.
     <br/>
     A môžeš myslieť, bolo zábav mnoho,
     <br/>
     ni v Paríži by neužili toho!
     <br/>
     Jano to vie, a spomnel otecka…
     <br/>
     — tajnostne starý siaha do vrecka,
     <br/>
     vytiahne kartu: — Pozri, to on, áno!
     <br/>
     A vedľa neho dvíha pohár Jano!
     <br/>
     A tu zas podpis, vidíš? — prst až ohne, —
     <br/>
     jak píše Francúz, generál, há? To mne!
     <br/>
     Predstav si, Adam, — pohľadom ho troví, —
     <br/>
     generál píše tvojmu rechtorovi!
     <br/>
     To je už niečo! — To je! — prikývne
     <br/>
     Putera, — a česť celej dedine!
     <br/>
     Len keby pán syn! — Veď už len by vstával!
     <br/>
     Pod stenou čaká naňho ľudí nával.
     <br/>
     Ten chce to, ten zas… každý niečo pýta,
     <br/>
     a pánom inak mrká, inak svitá,
     <br/>
     vieš? Zato Hana brnkla trochu o vec.
     <br/>
     Však ideš s nami na lov — tak mu povedz!
     <br/>
     Či nejdeš? — Šiel by, nebyť fuzáča!
     <br/>
     — A čože? — Psi sa nám jaks’ neráčia.
     <br/>
     — No musíš ísť, veď ani to nie na diaľ…
     <br/>
     Čože tam notár? Jano by ťa hľadal…
     <br/>
     — Však len mu zasiať dobré semeno.
     <br/>
     Povedzte mu vy! — Ale dobre, no!
     <br/>
     <br/>
     A rechtor veru nešporí dnes slovy,
     <br/>
     ktokoľvek príde, čuje o Janovi,
     <br/>
     jak nemohol, keď raz už takým pánom,
     <br/>
     a toľko na ňom, Bože, toľko na ňom,
     <br/>
     tu poľskí páni, tu zas generál…
     <br/>
     Koľko to ráz a koľkým spreberal!
     <br/>
     Len niečo zje a sháňa pinty na mok,
     <br/>
     panstvo sa schodí, sadá do dvoch sánok,
     <br/>
     i čakany sú tam, i lopaty.
     <br/>
     Raz — dva a letia, jak šíp vypätý,
     <br/>
     ku bielym horám, kde si Maco chrápe.
     <br/>
     — Hej, na Kubovom lapíme ťa, chlape! —
     <br/>
     žmurkajú: — farár, s pohľadom jaks’ mdlým,
     <br/>
     okrúhly rechtor s pekným podhrdlím,
     <br/>
     i fuzáč notár, mládenec bez hán,
     <br/>
     a slávny jáger Kalčo, zvaný Ján,
     <br/>
     kým Jano len sa chechce v predu s bačom.
     <br/>
     — Čo sa tí smejú — azda jest sa na čom?!
     <br/>
     A cesta míňa… na jedliach sneh žije,
     <br/>
     s príkrych brál visia mrazu draperie,
     <br/>
     až na Kubovom stanú, tu i diera.
     <br/>
     Najprv sa Kalčo do nej zaprizerá,
     <br/>
     čakany rozdá, ťažké lopaty,
     <br/>
     a pohne prácu ani najatý:
     <br/>
     — Tu kopať! Hej, tu! — potúžia sa vínom.
     <br/>
     — Len vydržať, len, páni! Hneď sme pri ňom!…
     <br/>
     I kopú, kopú, nestačí až dychu.
     <br/>
     Ak ustane kto, oddýchne si v tichu,
     <br/>
     dve hodiny drieť veru dobrou skúškou!
     <br/>
     Jano? Ten stojí pred otvorom s puškou,
     <br/>
     a vtipom je, sťa hrniec na prekype,
     <br/>
     ak vyjde Maco, jak mu ohňa vsype!
     <br/>
     Však ten len nejde! — Milý jáger môj,
     <br/>
     váš medveď išiel iste kamsi v zboj!
     <br/>
     — Nie, Janíčko, hľa, jak i psiská vyjú!
     <br/>
     Neviedol by vás sem na komediu,
     <br/>
     môj Kastor vyňuchal to! Nazrem dnu,
     <br/>
     však som už prežil hrôzu nejednu…
     <br/>
     i vezmúc hlaveň v hĺbku posvieti sám.
     <br/>
     — No, hľaďte, chvost! Či nie, ha? Bohuprisám…
     <br/>
     Len kopať, kopať! — Keď tu Adam povie:
     <br/>
     — Chvost iste je, lež zo psa horárovie.
     <br/>
     Sem utiahol sa zdochnúť! —
     <br/>
     Čo potom?
     <br/>
     Dolina zaznie mocným hahotom.
     <br/>
     Len jáger spustí fúzy ani mrena,
     <br/>
     už Kastorovi nevie ani mena!
     <br/>
     — Ideš mi, fagan! — hneď však ďobre je,
     <br/>
     všetko sa žhavým vínkom zaleje,
     <br/>
     len nikomu nič o tom nepovedať!
     <br/>
     Slnko sa níži, bude treba sedať…
     <br/>
     Tu Adam ešte využije chvíľu:
     <br/>
     — Janíčko, ten groš… — Dáš mi svoju milú?
     <br/>
     — Ty inakších máš na hocktorý prst!
     <br/>
     — Tak pozveš ma, až bude u vás krst?
     <br/>
     — No, dobre! — tu ten preskakuje kríky:
     <br/>
     — Však si ja všetko pošlem z Ameriky! —
     <br/>
     zžiaria mu oči po trápení mnohom.
     <br/>
     Zaškrípu sane… — Dolinôčka, s Bohom!
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507397">
       </a>
       XI.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Keď spadne s duše ťarcha prehrozná,
     <br/>
     Putera ani sám sa nepozná,
     <br/>
     jednak ho lúpe, na dne srdca lúpe.
     <br/>
     Jak cudzí prejde tichej po chalupe,
     <br/>
     k sporáku sadne, na psov zahľadí sa,
     <br/>
     neteší fajka, ani plná misa.
     <br/>
     Má myšlienkami hlavu prebratú:
     <br/>
     veď odísť! Ale všetko nechať tu,
     <br/>
     i koňa Bleska, čo bol niekdy vraný
     <br/>
     a teraz je jak vápnom postriekaný,
     <br/>
     i krásnych troch psov, vernosti to sväzok,
     <br/>
     nech maliar tu — len schytiť na obrázok?!
     <br/>
     Srsť ani srieň, hoc nik ju nečeše,
     <br/>
     zraky blk iskier, svislé lemeše,
     <br/>
     zubiská ostré, nezajdené pôsty,
     <br/>
     blyštia sa ani zo slonovej kosti:
     <br/>
     Zahraj i Dunaj, Lapaj kudlatý.
     <br/>
     Komu ich dať? A kto ich zaplatí?
     <br/>
     Kto opatrí ich, ako on psov chová?
     <br/>
     K sto starostiam hneď pribudne mu nová.
     <br/>
     A čož’ to? Ale keď mu na um vzchodí,
     <br/>
     jak preobliecť sa musí podľa módy,
     <br/>
     vzbúri sa jeho duša valaská:
     <br/>
     — Kamizla sa vzdať, krpcov, opaska?
     <br/>
     Ostrihať azda i tú bujnú šticu
     <br/>
     a v cajgovkách sa spraviť na opicu?
     <br/>
     Eh! — stisne päste, jak hrom zadíva sa.
     <br/>
     — Keby ten rychtár nebol také prasa,
     <br/>
     šlo by to azda nejak v dedine!
     <br/>
     Však toho kára iste neminie!…
     <br/>
     zakľaje Adam, do vlasov si vojde
     <br/>
     a zamýšľa sa na otcovskej pôde,
     <br/>
     jak opustiť to všetko, čo len jeho,
     <br/>
     a do sveta ísť — sveta neznámeho?
     <br/>
     I chalupu mu víchre rozdrlančia!
     <br/>
     No, čo tam po tom! Ale Anča, Anča!
     <br/>
     Gazdovstva nemá, polosirota,
     <br/>
     len u rechtorov čo sa premotá,
     <br/>
     či ostane mu verná, kým on v diali
     <br/>
     a nezabudne, jak sa radi mali?
     <br/>
     On za morom a pokúšanie blízko,
     <br/>
     či nesvedie ju ten… ten notárisko?
     <br/>
     A ona dobrá je, lež primäkká…
     <br/>
     morí sa Adam.
     <br/>
     A čas uteká…
     <br/>
     I sneh sa púšťa, zanikajúc v blate,
     <br/>
     kol Kadlubian i pole zjarabatie,
     <br/>
     dni dĺžia sa a Matej láme ľady,
     <br/>
     silnejšie čo deň hučí potok mladý,
     <br/>
     slnko si z lúčov plášť svoj tká a tká,
     <br/>
     rozspievajú sa prvé vtáčatká…
     <br/>
     Keď pohladí tvár vánku ľavný švist,
     <br/>
     Putera chápe, ak ísť, tedy ísť!
     <br/>
     Už naliahlo sa jahniat za tej zimy,
     <br/>
     i ovce vyjdú — iný pôjde s nimi.
     <br/>
     Azda má čakať — prizerať sa na to?
     <br/>
     Nie! To už radšej čím skôr preč — preč zťato…!
     <br/>
     I oblek už tu, veru prv než tušil,
     <br/>
     dedinský majster mu ho pekne ušil
     <br/>
     z látky len takej — Bože, poshovej! —
     <br/>
     však mocnej, ani z kože čertovej.
     <br/>
     Kým natiahne to, podráždi sa, — stýra,
     <br/>
     na látku hreší, tu zas na krajčíra:
     <br/>
     rukávy režú — nohavice tesné!
     <br/>
     Len napne svaly — už to na ňom tresne.
     <br/>
     Hja, ťažko zvyká bača na kabát!
     <br/>
     I beží učeň: — Všetko prerábať!
     <br/>
     A prerába sa, vypustí i vkladá.
     <br/>
     — No, nebude už asi žiadna vada! —
     <br/>
     zašomre majster. — Len nech vie sa chovať,
     <br/>
     to nie jak kutle v zuboch naťahovať!
     <br/>
     Povedz mu, chlapče!… Aj mu tlmočí,
     <br/>
     uškeriac sa mu fagan do očí:
     <br/>
     — To nie tak, ujec! To zas takto, ujec!
     <br/>
     Nenaťahovať takú fajnovú vec,
     <br/>
     jak kutle v zuboch… To je práca čistá!
     <br/>
     Tu Putera: — Ja tvojho ancikrista! —
     <br/>
     zatiahne chlapca koncom haleny,
     <br/>
     druhé — to utŕži si od steny,
     <br/>
     nakrívi ústa a poď, cestou smrká,
     <br/>
     keď hrozná je tá Adamova ruka!
     <br/>
     A majster doma fľochne tak cez šiju:
     <br/>
     — Azda ti nedal, chlapče, diškréciu?
     <br/>
     Čo fňukáš?… Ten nič, len keď v duši utlie:
     <br/>
     — Však ma mal zabiť pre tie vaše kutle!
     <br/>
     — Ba? — Veru! — pre zlosť ledva vysloví.
     <br/>
     — Hja, to máš vedieť, jak riecť bačovi,
     <br/>
     ty somár!
     <br/>
     Adam niečo odjedná,
     <br/>
     vyplatí dvanásť zlatých dovedna,
     <br/>
     a šesták pridá pre chlapčiska toho,
     <br/>
     čo uňho bol a huboval tak mnoho.
     <br/>
     Oblek už doma. Oči? Márne kde čie!
     <br/>
     Veru si on ten ešte neoblečie,
     <br/>
     len večer v chvíli poslednej, až musí…
     <br/>
     Veď šly by doňho na priedomí husi.
     <br/>
     No lúčenia deň blízko — blízko je,
     <br/>
     zabolí srdce, zašpie svedomie,
     <br/>
     lež v z dravom sne sa žalosť dúhou lomí.
     <br/>
     Uzre kraj divný, vysokánske domy,
     <br/>
     rad komínov, čo vrhajú v diaľ tiene
     <br/>
     a stoja ani jedle obkliesnené.
     <br/>
     Tu zpomedzi nich Hanka ide preň
     <br/>
     a vraví: — Hľaďže, naša továreň!
     <br/>
     Stroj na stroj, stavy z červenej sú tehly,
     <br/>
     a čo tu vidieť, oči by sa nehly!
     <br/>
     Ľudia sa mrvia, všade práca samá.
     <br/>
     Hana? Ach, nie, nie, to je pekná dáma,
     <br/>
     len oči má tie isté, obŕv húšť,
     <br/>
     ten istý úsmev vôkol plných úst,
     <br/>
     na hlave klobúk, pansky priodená…
     <br/>
     Diví sa Adam: — Ty si moja žena?
     <br/>
     Ach! — vtom sa vzbudí. Škoda, aká škoda!
     <br/>
     Už o takom sniť niečom — to sa oddá.
     <br/>
     Lež v chalupe sa najsť, kde šero… holo?
     <br/>
     — Môj Bože, čo to bolo? Čo to bolo? —
     <br/>
     privre si oči, myslí nesmele.
     <br/>
     A ráno svieži vstáva s postele,
     <br/>
     keď on i veľa ani nedá na sny,
     <br/>
     no stojí za to, ak je ten sen krásny!
     <br/>
     Zjaví to Anči.
     <br/>
     Večer dáždik ločká,
     <br/>
     a Adam milú u matere počká
     <br/>
     v chalúpke skromnej, ako ktorá iná.
     <br/>
     A dobrá mamka vidí už v ňom syna.
     <br/>
     Vie pekne vravieť, ešte krajšie hrať,
     <br/>
     chudobné dievča čo má preberať?
     <br/>
     Ponúkne zaťka chleba tvrdou kôrou,
     <br/>
     keď tíško vkročí dcérka od rechtorov,
     <br/>
     ona si ľahne a sen kolembá ju.
     <br/>
     Však vie, čo tí dva medzi sebou majú,
     <br/>
     nech povedia si, veď už tam tie dni…
     <br/>
     a toto je ten večer posledný,
     <br/>
     keď duša s dušou sladko poihrá sa.
     <br/>
     A potom kedy zasa? Kedy zasa?
     <br/>
     A kým mať takto svojim zo sna praje,
     <br/>
     oni si tíško šepcú sladké taje
     <br/>
     pri olejke, čo do tvári im svieti,
     <br/>
     a sú hneď vážni, hneď zas ako deti.
     <br/>
     Napokon keď sa hojne polaská,
     <br/>
     vytiahne Adam knihu z opaska,
     <br/>
     viazanú v koži, a jak by len rástol,
     <br/>
     pred tie jej oči položí ju na stôl.
     <br/>
     — Vezmi si! — nežno pohladí jej rúčku,
     <br/>
     — to tebe, Hana moja, na rozlúčku!
     <br/>
     Či cesta moja šťastná a či klamná,
     <br/>
     keď pomodlíš sa — pomysli si na mňa!
     <br/>
     — Pomyslím veru! — zabroní jej líce,
     <br/>
     otvorí hnihu, spustí mihalnice,
     <br/>
     však hneď i skočí raz-dva do komory,
     <br/>
     a keď sa vráti, celá ohňom horí.
     <br/>
     V srdci má radosť iste preveľkú,
     <br/>
     na stôl mu vystre novú košieľku,
     <br/>
     rukávy úzke ako nosia páni,
     <br/>
     niet na nej škvrny, nieto na nej hany,
     <br/>
     sama ju šila, sama preštepkala,
     <br/>
     sama sa nad ňou horko vyplakala.
     <br/>
     — Čiaže to? — hľadí Adam. — Kohosi!
     <br/>
     a pekný zrak sa vlhkom zarosí.
     <br/>
     — Tvoja je! Keď v nej pôjdeš do kostola,
     <br/>
     by som ti, milý, na pamäti bola…
     <br/>
     A k nej ti pridám kúsok rozmarínu,
     <br/>
     aby si v svete nezaľúbil inú! —
     <br/>
     Kto by im sniesol chvíľku bohatšiu?
     <br/>
     I usmejú sa, aj si poplačú,
     <br/>
     otázok na sto — na sto odpovedí,
     <br/>
     a za šťastím sa šírym svetom sliedi,
     <br/>
     jak vypráva jej záletník ten švárny
     <br/>
     o krásnej panej zo sna, o továrni,
     <br/>
     čo má byť ich, i pekný dom, i viac…
     <br/>
     On vydobyť to ide ta z rúk prác,
     <br/>
     nech vidia — farár s pohľadom jaks’ mdlým,
     <br/>
     okrúhly rechtor s pekným podhrdlím,
     <br/>
     i fuzáč notár, mládenec bez hán,
     <br/>
     a slávny jáger Kalčo, zvaný Ján,
     <br/>
     aj rychtárovi nech raz ten svet povie,
     <br/>
     čo za tým morom z baču Puterovie!
     <br/>
     — A zabudneš ma potom! — Hanka na to.
     <br/>
     — Ja teba? Nikdy, nikdy, moje zlato!
     <br/>
     — Ty budeš pánom… — Pre teba mi prísť skok!
     <br/>
     — Ak nebudeš môcť? — Pošlem lodný lístok:
     <br/>
     soberem si ťa v prstov pätorku,
     <br/>
     abo ťa počkám pekne v New-Yorku…
     <br/>
     V chalúpke tak sa srdce k srdcu druží,
     <br/>
     na strieborné sny padá oblak ruží
     <br/>
     do druhej ráno…
     <br/>
     Keď deň svitne nový,
     <br/>
     najťažšia práca zbudne Puterovi —
     <br/>
     rozdať psov, slušne opatriť i Bleska.
     <br/>
     A to sa všetko musí spraviť dneska.
     <br/>
     Chudáci, kto si ich len prichová?
     <br/>
     Kto dožičí im toho domova?
     <br/>
     No zariadi sa všetko, ako z daru:
     <br/>
     Zahraj, ten bude verne strážiť faru;
     <br/>
     Dunaj, ten ňuchá potkany, i kde tchor,
     <br/>
     nuž vezme si ho na pamiatku rechtor;
     <br/>
     a Lapaja zas rád by bača Gdol
     <br/>
     za barana, čo Adam ukradol.
     <br/>
     A koňa Bleska majster mlynár jedná,
     <br/>
     i dal by zaň čos’, no je mrcha biedna!
     <br/>
     — Nuž, — povie gazda, — po priateľstve starom
     <br/>
     nepredám vám ho — ja vám ho dám darom,
     <br/>
     ak nedáte ho z ruky… — Tedy nie!
     <br/>
     — Tak! Nechže u vás paru vydýchne…
     <br/>
     ako sa patrí na dobrého koňa!
     <br/>
     Nezabite ho, sám nech ticho skoná…!
     <br/>
     Vtom pritúli tú múdru hlavu k lícu:
     <br/>
     — Ešte ma večer svezie na stanicu,
     <br/>
     i tie tri psiská dotiaľ moje sú,
     <br/>
     až železné ma kolá odnesú…
     <br/>
     Len keď už zaznie rachot ťažkých strojov,
     <br/>
     pôjdeme všetci smutní cestou svojou…
     <br/>
     za novým žitím…
     <br/>
     Príde poludnie
     <br/>
     a zo starostí mnohá odbudne,
     <br/>
     a jak sa slnko pomaly hôr týka,
     <br/>
     kladie si pútnik veci do kufríka,
     <br/>
     od vojenčiny stál kdes’ pohodeno.
     <br/>
     Na jednej strane tam i jeho meno,
     <br/>
     vyryté pevne, nik ho neodstráni:
     <br/>
     Putera Adam, obec Kadlubany…
     <br/>
     Sem naukladá niečo bielizne,
     <br/>
     niečo zjesť, fľašku, z nej si ulizne,
     <br/>
     fajčiva niečo, aspoň pre zábavu.
     <br/>
     Napokon chytí do rúk z capa hlavu,
     <br/>
     s doštičky svesí, pohne jazyk nemý:
     <br/>
     — Vziať? Nevziať? Možno šťastia prinesie mi!
     <br/>
     I vprace ju ta ruka jeho drsná
     <br/>
     ku fánkam, čo mu napražila krstná,
     <br/>
     a zamkne kufor. Bude mať čo vliecť.
     <br/>
     Už mrká — má sa ešte preobliecť,
     <br/>
     i primkne dvere, odberá sa zťažka
     <br/>
     od kamizla, i krpcov, od opaska,
     <br/>
     pohladí si ho, ešte raz sa vzpriami
     <br/>
     v širáčku svojom, zdobnom kosierkami,
     <br/>
     a zvlhnú čímsi oči sokolie.
     <br/>
     Ešte sa vyjde pozrieť na hole,
     <br/>
     velebne stoja mĺkve, vysočizné…
     <br/>
     Cíti, jak držia ruky dedovizne,
     <br/>
     však vytrhne sa, vyzlečie i z kroja.
     <br/>
     Blesk zarechce. Voz… ľudia vôkol stoja,
     <br/>
     vysadne Adam, vraví čos’ — hlas tupý:
     <br/>
     — Tu máte, krstná, kľúčik od chalupy…
     <br/>
     a s Bohom! — padá rosa na víčka.
     <br/>
     A pred rechtorov: — S Bohom, Anička!
     <br/>
     Za klobúčkom, hľa, kúsok rozmarínu,
     <br/>
     aby v tom svete nezaľúbil inú…!
     <br/>
     Kolesá hrčia, jagot hviezd až srší.
     <br/>
     Spomalia, cmiter tmie sa na návrší,
     <br/>
     až vpadnú v háj briez — ježatého prútia.
     <br/>
     Tri krásne psiská za nimi sa rútia,
     <br/>
     Blesk? Ten dnes ide… Veru zbytkom bič.
     <br/>
     A majster mlynár dobrý pohonič —
     <br/>
     do tmavej noci.
     <br/>
     A jak dobehne
     <br/>
     k stanici záprah — tu je lúčenie!
     <br/>
     Objíme Adam drahú konskú šiju,
     <br/>
     psi skáču naňho, tisnú hrivy, vyjú…
     <br/>
     jak tušili by, aké chvíle sú to.
     <br/>
     I ľúto mu ich — nie div! Veru ľúto…
     <br/>
     Však — s Bohom! — Ale kade ide on,
     <br/>
     i psi sa valia za ním na peron.
     <br/>
     Vysadne… vlak hne. Vráti sa k nim? Kto zná?
     <br/>
     Jak verná stráž tam sedia vedľa vozňa.
     <br/>
     Márne ich plašia — vyzerajú baču,
     <br/>
     zočia ho v okne — hybaj, za ním skáču.
     <br/>
     Zasupí rušeň, nieto pomoci,
     <br/>
     lietajú iskry, svietiac do noci,
     <br/>
     za čas zrieť ešte hole vysočizné…
     <br/>
     No všetko mizne… v šerých diaľkach mizne,
     <br/>
     kým žravá bolesť premkne dušu do dna:
     <br/>
     — Och, zem ty moja, požehnaná, rodná!
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2517156">
       </a>
       XII.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     A rušeň čiara ani blesk a hrom,
     <br/>
     Adam vie ležať i spať na tvrdom,
     <br/>
     a cesta takto nie mu nijak nová,
     <br/>
     jechal on vlakom k vojsku do Prešova.
     <br/>
     I známych nájde, hoc sa nevideli,
     <br/>
     od Žiliny ich ide transport celý,
     <br/>
     Slováci, pre nich doma chleba niet…
     <br/>
     Idú ho teda hľadať v šíry svet,
     <br/>
     chlapi, i ženy — ta — ta na Nemecko,
     <br/>
     jedna z nich túli k prsiam drobné decko.
     <br/>
     I dievok pár tu. Hentá Kysučanka, —
     <br/>
     Putera hľadí: — Ako moja Anka,
     <br/>
     no, nie tak pekná — márne zrakom strieľa!
     <br/>
     Len je tej biedy na tom svete veľa,
     <br/>
     a srdcu by sa veriť nechcelo,
     <br/>
     jak veselo je, jednak veselo:
     <br/>
     do spevu dievky a hneď vrzgot zmyká…
     <br/>
     Ozve sa z kúta čiasi harmonika,
     <br/>
     a keď dosť toho, vtedy ako v čaru —
     <br/>
     zahrá im Adam pekne na fujaru,
     <br/>
     čo vzal si s sebou, keď raz ten svet meria.
     <br/>
     Nuž nemajú nič, ale v Boha veria,
     <br/>
     keď jeho sú, však On ich k sebe stúli!
     <br/>
     Tak oni idú po tej zemeguli
     <br/>
     cez hory-doly — krásne mestiská,
     <br/>
     nevšimnú si, kde rušeň zapíska.
     <br/>
     Bavia sa, škádlia, najmä veselý pár —
     <br/>
     tá švárna Kata — Maco harmonikár.
     <br/>
     Adam? Ten už dá menej na prestrelky,
     <br/>
     zdá sa mu — svet je veľký, veľmi veľký,
     <br/>
     hoc na salaši bol tej mienky stálej,
     <br/>
     že za hoľami kus a niet už ďalej.
     <br/>
     A dobrý rechtor neraz z všetkých síl
     <br/>
     i trstenicou mapu nakreslil,
     <br/>
     lež čož’, kým nezrieť za ten končiar strmý…!?
     <br/>
     Rušeň sa rúti a vlak do diaľ hrmí,
     <br/>
     hlavy sa klonia nižšie a vždy nižšie,
     <br/>
     kto pochrapká si, kto zas ticho dýše.
     <br/>
     Až o dva dni sa zrak číms’ rozhorí:
     <br/>
     — Ľudia, hej, ľudia, už sme pri mori!
     <br/>
     Batohy berte!
     <br/>
     Hara-vara to je,
     <br/>
     keď jak tí mravci — všetci vlečú svoje,
     <br/>
     v sieni jak kostol zpráva, a to taká —
     <br/>
     na Deutschland, ich loď, dva dni vraj sa čaká.
     <br/>
     Nuž čože robiť? Tu aj iní sú,
     <br/>
     jak rozhodil by maku za misu,
     <br/>
     po laviciach tam Poliaci i Česi,
     <br/>
     i Židia, ktorým ide o pajesy…
     <br/>
     Jeden jak druhý má byť Amerikán,
     <br/>
     jeden jak druhý — inak nezajsť nikam!
     <br/>
     Adam to vie — a Židka naberá,
     <br/>
     že mu sám nájde niekde barbiera.
     <br/>
     No, keď ten nič — nuž nestojí mu v ceste,
     <br/>
     vyjde sa prejsť ta — po velikom meste.
     <br/>
     Zablúdiť? Čo by! — to ho nezastraší.
     <br/>
     Veď v Prešove bol, bol i v Mikuláši,
     <br/>
     smer našiel v horách, hoc jak v rohu hmla,
     <br/>
     azda sa dnes tu niekam zatúla?
     <br/>
     Zvedavý smelo pohne v kroku jarom,
     <br/>
     druhý deň chodí sem-tam trotoárom,
     <br/>
     všíma si stavieb, ľudí, veľkosť ruchu,
     <br/>
     a všetko zváži v svojom prostom duchu,
     <br/>
     čoho tu menej — čoho navyše
     <br/>
     jak v Kadlubanoch — v pamäť zapíše.
     <br/>
     Keď zvečerí sa, svetlá jasať počnú,
     <br/>
     ulica spieva pieseň svoju nočnú,
     <br/>
     a ľudstva behá v pestrej mrvenici…
     <br/>
     Pred krčmou, kde si pijú námorníci,
     <br/>
     nesie sa pávou vyfintená dáma
     <br/>
     a svodný úsmev vrhne na Adama,
     <br/>
     až pichne ho kdes’… Myslí, — ozaj čo
     <br/>
     len odo mňa chce toto bodajčo?
     <br/>
     Páchne to čertom, tvár má namazanú…
     <br/>
     Za tisíc takých nedám svoju Hanu!
     <br/>
     a ide ďalej… Krok a naňho strúha
     <br/>
     si divný pohľad druhá, taká druhá,
     <br/>
     po druhej — tretia, a tak krok na krok.
     <br/>
     — No, — myslí Adam, — divný poriadok!
     <br/>
     Nech v Kadlubanoch žena taká divá,
     <br/>
     po holom ju ver’ rychtár vyobšíva…
     <br/>
     A to je správne: pre poriadne dcéry
     <br/>
     o tomto čase miesto pri materi,
     <br/>
     nie na ulici! — On to myslí tak,
     <br/>
     a chce sa vrátiť, lenže neborák —
     <br/>
     nevie už kade, ulíc celý veniec,
     <br/>
     ľudí jak hmyru, ale samý Nemec.
     <br/>
     Otvára oči: — Pane Bože, kde som?
     <br/>
     Azda tu horšie, jak ísť tmavým lesom?
     <br/>
     Veď šiel tak, že si dobre zachová —
     <br/>
     tu taká, hentam taká budova!
     <br/>
     A on sa vyzná v ovciach, hoc ich na stá,
     <br/>
     lež stavba preňho zas tá, krok — a zas tá!
     <br/>
     Čože len počať? Kým tu takto chodí,
     <br/>
     tí sa už možno plavia na tej lodi!
     <br/>
     — No, to by bolo! Jak len do prístavu? —
     <br/>
     Vtom osvieti mu svetlo ťažkú hlavu,
     <br/>
     a vynajde sa v chvíli háklivej.
     <br/>
     Zastane v dave: — Ľudia boží, hej, —
     <br/>
     zašpie jak dobrá oceľ na kremenci:
     <br/>
     — počkajte trochu! Ste tu všetci Nemci?
     <br/>
     A keď vás toľko v tejto trme-vrme,
     <br/>
     či slovensky z vás nikto nerozumie?
     <br/>
     Tu pristaví sa kýs’ pán, v očiach smiech:
     <br/>
     — Čo je vám? — zrazu privraví sa Čech,
     <br/>
     ukáže cestu Slovan Slovanovi.
     <br/>
     Putera veru neskývraží slovy,
     <br/>
     poďakuje sa… Deutschland dýchne v trúbu,
     <br/>
     ľudia sa práve hrnú na palubu.
     <br/>
     I strach už oňho, čas tu, kde je, čo je?!
     <br/>
     Neskoro v noci zahurtujú stroje
     <br/>
     a loď sa pohne…
     <br/>
     Adam? Čo ten dbá,
     <br/>
     keď na vlnách sa sladko kolembá?
     <br/>
     Napísal kartu svojej milovanej,
     <br/>
     hrdá lod Deutschland, tri komíny na nej,
     <br/>
     poslal i lovcom, bedliac na pozdravy,
     <br/>
     nech v Kadlubanoch vidia, jak sa plaví!
     <br/>
     Teraz? Jak kurča pod krídlami kvočky,
     <br/>
     ba ako decko v lone kolísočky —
     <br/>
     spí s ostatnými. Noc ho neláka,
     <br/>
     mesiaca svit, ni záblesk majáka,
     <br/>
     čo sejú do vĺn zlato — rozsievačom.
     <br/>
     Je doma a zas na doline bačom,
     <br/>
     žiar slnka vrhá šípy do diaľ, do šír,
     <br/>
     a Anča ide rechtorovcom po syr.
     <br/>
     Naváži jej ho hojne na funty,
     <br/>
     i nakrája, — nech sa ho narúti,
     <br/>
     a povie mu, ak chyba v ňom, i aká?!
     <br/>
     Žinčice nameria jej do črpáka,
     <br/>
     ucho mu zdobné peknou hrivou konskou.
     <br/>
     — Jaj, to je dievka! Rád by jej pár bozkov
     <br/>
     ukradnúť, objať, keď tu plno ľudí,
     <br/>
     a vždy ktos’ príde, až sa Adam vzbudí,
     <br/>
     otvorí oči… Deň sa zabelie.
     <br/>
     Veliká sieň a samé postele,
     <br/>
     jak v nemocnici, nad jednou vždy iná.
     <br/>
     I dolu pod ním kohosi už vzpína
     <br/>
     tá hlúpa nemoc, ktorú plodia vlny…
     <br/>
     Náš pútnik vstáva, odhodlaním plný:
     <br/>
     — Nech si tá pliaga s kým chce, jak chce rúka,
     <br/>
     však podraziť mňa, chlapa — ako buka?
     <br/>
     To, bysťu, nie! — a s priečky soskočí,
     <br/>
     vybehne nahor ani v úbočí,
     <br/>
     dnu služobníctvo aj tak dlážku myje.
     <br/>
     S paluby vidieť kamsi do Anglie,
     <br/>
     či kam… a voda striebristá je, tichá.
     <br/>
     Sem vyjdú všetci, lepšie sa tu dýcha.
     <br/>
     — To je, hľa, — myslí Adam, — čo nám chybí.
     <br/>
     Ej, bohuprisám, musia tu byť ryby!
     <br/>
     Však za to, hoc by prešiel sveta kruh,
     <br/>
     niet lepšej ryby, ako je náš pstruh…
     <br/>
     I syr — no, čo sa o ňom navyhláša,
     <br/>
     a lepšieho niet, ako bryndza naša! —
     <br/>
     … Opretý o kraj, hľadí nehnute,
     <br/>
     a vidiac lode, spomnie na plte.
     <br/>
     Či odťahoval niekdy kany? — Vraj či!
     <br/>
     Lež taká loď, keď pohne sa — i fajčí,
     <br/>
     ona je pluh a úhor šíre more,
     <br/>
     jak ho len ore, do hlboka ore!
     <br/>
     A kade táto ťažká zruta fára,
     <br/>
     ostáva brázda — rozkypená čiara…
     <br/>
     … Všetkého Adam mĺkvo všíma si,
     <br/>
     i popolavých čajek ohlasy,
     <br/>
     i hukot strojov, jak to v hĺbke chrume,
     <br/>
     i zbledlých ľudí. Ale v svojej dume
     <br/>
     zajde i domov… pozerá v tie strany,
     <br/>
     kde pod hoľami ležia Kadlubany,
     <br/>
     čo robí Anča, duša premilá?
     <br/>
     Ozaj sa ráno zaňho modlila?
     <br/>
     Či nezabudne naňho ona vôbec,
     <br/>
     keď biť sa s žitím — nechal rodnú obec?
     <br/>
     — Nie! — začuje, jak z hlbokého mora, —
     <br/>
     ona je dobrá, nie jak hociktorá!
     <br/>
     On si je istý, nenamieša blenu,
     <br/>
     veď ide robiť pre ňu, pre ňu, pre ňu,
     <br/>
     by mala všetko, domec, chleba, šiat…!
     <br/>
     A cíti síl, i hory prenášať,
     <br/>
     ak treba v svete…
     <br/>
     Mrk sa stretá s ránom,
     <br/>
     a Deutschland hrdo brázdi oceánom,
     <br/>
     rozráža vlny, z komínov sa čmudí.
     <br/>
     Adam je chlap, nuž teší chorých ľudí,
     <br/>
     a času má, jak nikdy — nikdy ver’.
     <br/>
     Kamarátov by bolo na výber,
     <br/>
     len keby liezlo menej toho hmyzu.
     <br/>
     Chráň sa, či nechráň: — Hryzú? Veru hryzú!
     <br/>
     Nijaký rozkaz nič v tom nepremení,
     <br/>
     jak v mužskom — hryzú v ženskom oddelení,
     <br/>
     a jak ten dobrý obed k právu zubov —
     <br/>
     patrí tá pliaga k ceste pod palubou.
     <br/>
     Čo robiť? Najviac nádejou sa koj —
     <br/>
     zvíťaziť v boji, život preca — boj!
     <br/>
     I Puterovi v hlave čosi také,
     <br/>
     zamestnáva sa na tej šírej mláke,
     <br/>
     len neomyká toľko, ako iní.
     <br/>
     Pochytil už i pár slov z angličtiny:
     <br/>
     — Give me job!
     <sup>
      [
      <a class="footnote" href="#ftn.id2517177" name="id2517177">
       1
      </a>
      ]
     </sup>
     — Allright!
     <sup>
      [
      <a class="footnote" href="#ftn.id2517183" name="id2517183">
       2
      </a>
      ]
     </sup>
     I jak otec, mať,
     <br/>
     a prirodzene — americky kliať.
     <br/>
     Učí ho rodák, čo sem znova ide:
     <br/>
     človek vraj nevie, kde čo sa mu zíde!
     <br/>
     A pravdu má, bo ťažko z bied sa lieči,
     <br/>
     kto v cudzom kraji nezná jeho reči…
     <br/>
     Nuž uč sa deckom — tu pár slov a tu pár,
     <br/>
     jak naškľabuje ústa tučný kuchár,
     <br/>
     jak námorníci! A kým chytíš čos’,
     <br/>
     loď Deutschland dvíha jaksi vozvýš nos…
     <br/>
     k oblohe šedej, šustnú vetrom spŕchy.
     <br/>
     Z vĺn pred tým tichých — teraz celé vrchy,
     <br/>
     jak hľadel by si na vysokú hoľu,
     <br/>
     a raz si na nej a zas pod ňou dolu,
     <br/>
     tu kypí penou, reve ani ďas.
     <br/>
     Zbledne i Adam. — Bysťu, aký špás? —
     <br/>
     Uhne si z fľašky — však je neúrekom,
     <br/>
     lež v takom tanci aj to slabým liekom,
     <br/>
     skydne sa, ani hlavy zdvihnúť nechce.
     <br/>
     Tak ležia radom, ako brvná — klepce…
     <br/>
     deň, i dva…
     <br/>
     Kto sa prvý posbiera,
     <br/>
     to je náš pútnik, Adam Putera.
     <br/>
     Vyjde si hore, trochu v tvári bledý,
     <br/>
     všíma si ľudí prvej — druhej triedy,
     <br/>
     i jak deň jasá tam nad oceánom:
     <br/>
     — Ja by i zahral, — myslí, — týmto pánom!
     <br/>
     A keď sa večer vynorí z vôd oval
     <br/>
     mesiaca: — Ja by im aj zatancoval!
     <br/>
     Naslaný vánok na palube duje,
     <br/>
     fujaru vezme, Adam, fujaruje…
     <br/>
     zvuk roznáša sa po tom šírom mori,
     <br/>
     mäkunko nesie: — Zahučaly hory…
     <br/>
     Zdá sa, žas tlumí tú diaľ záhadnú,
     <br/>
     zdá sa, — vôd prsia inakšie sa dmú,
     <br/>
     jak letí pieseň odraziť sa od skál,
     <br/>
     a bozkať pery, čo by tak rád bozkal!
     <br/>
     Zo salóna i z kajút udivene
     <br/>
     šinú sa zatiaľ sem-tam mĺkve tiene,
     <br/>
     a naslúchajú, zkade ten zvuk rinie?
     <br/>
     Či vodná panna hrá si na delfíne?
     <br/>
     Až uzrú majstra… oči zahoria
     <br/>
     pri sladkom speve z hlbín pohoria,
     <br/>
     čo odieva deň v mraky, však i do zôr…
     <br/>
     — Hej, Adam, pozor! Adam, daj si pozor!
     <br/>
     Ten zrak ťa hlce, onen čosi manká…
     <br/>
     Pozri, hen stojí mladá Kysučanka,
     <br/>
     očí jak more, hlbokých a besných…
     <br/>
     Hej, Adam, nehľaď, ľahko utonieš v nich!
     <br/>
     Či — jak to? Máš vraj kúsok rozmarínu,
     <br/>
     aby s’ v tom svete nezaľúbil inú?
     <br/>
     Ozaj ho máš?
     <br/>
     A len ho musí mať:
     <br/>
     fujaru složí — mĺkvo, ide spať,
     <br/>
     však na druhý deň o tom čase samom
     <br/>
     v salóne sladko zahrá dámam — pánom.
     <br/>
     A veru výkvet lodnej krásy tu je,
     <br/>
     keď fujaruje, mäkko fujaruje,
     <br/>
     a hoc i gajd niet, pomôže si vždycky,
     <br/>
     pri harmonike tančí po zbojnícky:
     <br/>
     Bol by Jánošík bojoval,
     <br/>
     keby si bol merkoval,
     <br/>
     keby si bol svoj opaštek
     <br/>
     na stole nenechal!
     <br/>
     Zahučí potlesk — bude i groš Boh dá!
     <br/>
     Aj je čos’ — veď i skáče, ani lobda.
     <br/>
     Všade ľud chudý, sú i bohatí.
     <br/>
     Adam už vidí — on sa nestratí,
     <br/>
     i pošle z hlavy všakú starosť včerty.
     <br/>
     Tak pozdraví i Statue of liberty.
     <sup>
      [
      <a class="footnote" href="#ftn.id2505969" name="id2505969">
       3
      </a>
      ]
     </sup>
     <br/>
     Keď Deutschland stane — zatrúbi, jak na roh.
     <br/>
     Tu ľudí? — Viac, než v celých Kadlubanoch!
     <br/>
     Jak sa len hrnú — mrvia tam i tu!
     <br/>
     Však Adam musí prestáť vizitu.
     <br/>
     Akýs’ pán múdry si ho poobkuká…
     <br/>
     Lež kto by nechcel chlapa, ako buka?
     <br/>
     Usmejú sa mu a von vyvedú ho.
     <br/>
     Rachotí život, ženie tuho, tuho,
     <br/>
     tramvají, aut a domov celý les.
     <br/>
     Mal adresu, však zamárnil ju kdes’,
     <br/>
     čo človek najviac chráni — stratí neraz.
     <br/>
     I složí kufrík… hľadí: Čo už teraz?
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2517177" name="ftn.id2517177">
        1
       </a>
       ]
      </sup>
      Giv mi džab = daj mi prácu!
     </p>
    </div>
    <div class="footnote">
     <p>
      <sup>
       [
       <a class="para" href="#id2517183" name="ftn.id2517183">
        2
       </a>
       ]
      </sup>
      Všetko v poriadku.
     </p>
    </div>
    <div class="footnote">
     <p>
      <sup>
       [
       <a class="para" href="#id2505969" name="ftn.id2505969">
        3
       </a>
       ]
      </sup>
      Socha slobody.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505990">
       </a>
       XIII.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Jak pevný balvan v riave — na ulici
     <br/>
     postáva chvíľu Adam ružolíci,
     <br/>
     otvára oči na ten vír-var besný,
     <br/>
     či ozaj je tu? Či sa mu to nesní?
     <br/>
     Domy, jak veže, — schodmi do neba sú?
     <br/>
     Však hluku — veru nepočuť si hlasu!
     <br/>
     I pobaví ho ruchu divý shon.
     <br/>
     — Tak to je New-York, nový Babylon?
     <br/>
     A zem tá, ktorej nohami sa týka,
     <br/>
     je vytúžená, slávna Amerika,
     <br/>
     kde vyrobí sa — na doláry ráce?
     <br/>
     — Nuž tu som, tu — lež ktože mi dá práce?
     <br/>
     Vie, nepôjde to len tak náhodne,
     <br/>
     i ohliadne sa, raz-dva rozhodne,
     <br/>
     schytí si svoje veci s trotoáru
     <br/>
     a zamieša sa ľudstva do vír-varu,
     <br/>
     pozdraví pekne pána: — Give me job!
     <br/>
     Však neobzre ho ani, hrdý chlap,
     <br/>
     len čo mu fúkne dymu z cigarety.
     <br/>
     I druhý, tretí ukáže mu päty,
     <br/>
     ba odvrátia sa zrovna oči ktorés’.
     <br/>
     — No, v Kadlubanoch inakší je móres, —
     <br/>
     myslí si Adam. — Ak už aj nič nedať,
     <br/>
     no, aspoň na reč slušne odpovedať!
     <br/>
     Tu však, čo človek — pros ho, pekne pros, —
     <br/>
     behá jak stroj a dvíha hore nos.
     <br/>
     Hoc strhneš s úctou pred ním klobúk s hlavy,
     <br/>
     on netúrne a ani nepozdraví,
     <br/>
     len čert ho nesie kamsi do chytľana!
     <br/>
     Tak chodí, sháňa nejakého pána,
     <br/>
     čo dal by prácu na ten chlieb a byt —
     <br/>
     už nejaký ten dolár zarobiť.
     <br/>
     No, nikde nič! A nohy ledva nesú,
     <br/>
     bo bez konca tie mestské ulice sú,
     <br/>
     zapadajú v hmiel tajuplnom vrení,
     <br/>
     jak dolina tam doma o jeseni,
     <br/>
     nevidieť ani dobre k nebesám.
     <br/>
     A k tomu človek keď je ešte sám,
     <br/>
     tak mu je clivo! Ľudí, ani maku,
     <br/>
     a jeden nedá radu — akú-takú,
     <br/>
     čo tvár, to cudzia — nik ho nepozná — oh!
     <br/>
     Hej, inak je to, ako v Kadlubanoch!
     <br/>
     A keby aspoň našiel druhov z lodi!
     <br/>
     Kto vie, kde sú tí? Ako sa im vodí?
     <br/>
     Čo harmonikár? Dievča z Kysúc — kde?
     <br/>
     Do cesty jeden z nich mu nepríde…
     <br/>
     Stratil ich, stratil… sto striel v materi…
     <br/>
     A večerí sa, veru večerí…
     <br/>
     v tej jeho duši ťarchy celé centy.
     <br/>
     Zažiaria svetlá, blysnú transparenty,
     <br/>
     utkvejú oči kde-tu na výklade,
     <br/>
     však ide ďalej… ďalej, jedno kade,
     <br/>
     jak dobytča, čo márne hľadá hrant.
     <br/>
     I číta firmy, salón, reštaurant.
     <br/>
     — To bude krčma! — vybuchne až z neho, —
     <br/>
     a to je miesto iste pre každého…
     <br/>
     Nuž vojde.
     <br/>
     Dnu? Hej divné, ani stoly,
     <br/>
     pár šerých postáv lulky v kúte smolí,
     <br/>
     okrúhly stolec kde-tu — ako dlaň,
     <br/>
     kto ustal stáť — si môže sadnúť naň…
     <br/>
     Sem vojde Adam, ľahko pozná sklenku,
     <br/>
     složí si na zem kufrík, fujarenku,
     <br/>
     a stane k pultu, netrápiac sa mnoho,
     <br/>
     ukáže prosto prstom: — toľko z toho!
     <br/>
     A boss
     <sup>
      [
      <a class="footnote" href="#ftn.id2506011" name="id2506011">
       4
      </a>
      ]
     </sup>
     sa smeje, ale nenalieva,
     <br/>
     opatrí vtáčka, nech však najprv spieva!
     <br/>
     Hosť pochopí a na dne duše zmodrá,
     <br/>
     do vrecka siahne, otrčí mu kvodra
     <sup>
      [
      <a class="footnote" href="#ftn.id2517193" name="id2517193">
       5
      </a>
      ]
     </sup>
     ,
     <br/>
     nech nemá strach, že on ho poškodí!
     <br/>
     Má ešte groša, dostal na lodi
     <br/>
     za sladkú pieseň, jak moch hôrny — mäkkú.
     <br/>
     Glgne si. — Nik, nik nerobí mu prieku,
     <br/>
     len obstanú ho, vrhnú drsno pár viet,
     <br/>
     významne mrknúc na fujaru: — What s’that?
     <sup>
      [
      <a class="footnote" href="#ftn.id2506017" name="id2506017">
       6
      </a>
      ]
     </sup>
     <br/>
     Čo povedať im, ohnutým jak bahra?
     <br/>
     I vezme nástroj a jak patrí — zahrá…
     <br/>
     Hej, zahrá, až to schveje v salóne,
     <br/>
     keď tklivým bôľom duša zastone,
     <br/>
     a on ju vloží do tej piesne celú.
     <br/>
     Len počne hrať a už sa hostia melú,
     <br/>
     podivné tváre, všelijaké črty,
     <br/>
     postavy chudej námorníckej štvrti —
     <br/>
     zamĺkle stoja… Rastie kúdol dymu,
     <br/>
     tu i tu v ruke sklenku whisky trímu,
     <br/>
     kým Adam hrá. Keď stíchne — musí zas,
     <br/>
     z tých zamračených očú šľahne jas,
     <br/>
     posunky mrknú pri rezkejšom takte.
     <br/>
     Hen v tmavom kúte dva sa hrknú lakte,
     <br/>
     zablysne zrak a po chvíľôčke malej
     <br/>
     k bossovi stane ktosi: — Do dvoch nalej!
     <br/>
     Jak Adam zmĺkne — už mu robí cestu.
     <br/>
     Ten? Slovám nie, lež porozumie gestu,
     <br/>
     prevráti sklenku — liek to na muky.
     <br/>
     Fujara? Ide z ruky do ruky…
     <br/>
     Obzerajú to, kto ten probuje to.
     <br/>
     Keď Adam sháňa, už jej nikde nieto.
     <br/>
     Ta pošla a čím tvrdšie si ju hľadá,
     <br/>
     hluk rozrastá sa, prekypuje svada.
     <br/>
     On? Mračiac čelo, mĺkvo postojí.
     <br/>
     Mihajú tváre v dymu závoji,
     <br/>
     až pozná jednu, surovo sa smeje.
     <br/>
     — Tebe som ju dal, - skríkne, — kde je? Kde je?
     <br/>
     a ho i chvatne za tkaň pulovera.
     <br/>
     Zablysnú oči, päsť sa s päsťou zmerá,
     <br/>
     na úder Adam ssupie jak býk dute,
     <br/>
     raz zaženie sa — sok dych lapá v kúte,
     <br/>
     vytreštiac oči ani jablká…
     <br/>
     Vtom však sa vrhnú ani na vlka
     <br/>
     ostatní naňho, v zrakoch horia plamy,
     <br/>
     a holé ruky bijú kladivami.
     <br/>
     Tu mieri sa už, kam sa komu ľúbi,
     <br/>
     krv frfre z nosov, vyletia i zuby,
     <br/>
     i rebro praskne, jak náš bača perie,
     <br/>
     aj tisne kams’ von postavy tie šeré,
     <br/>
     pochytí chlapa, stočí dokola.
     <br/>
     Ak krčma jakživ prázdnou nebola,
     <br/>
     za chvíľu je, hoc z mnohých úst sa pení.
     <br/>
     Však v druhú chvíľu vojdú polismeni
     <br/>
     s pendrekmi v rukách, chlapi ťažkej váhy,
     <br/>
     krik spustia naňho, ba i so dva šľahy:
     <br/>
     — Čo, mňa vziať? Prečo? — Adam hlas svoj zvýši,
     <br/>
     vzoprúc sa. Lenže ich hneď ako myší!
     <br/>
     Márne on vraví, koľká krivda mu je…
     <br/>
     márne sa duší, márne vysvetľuje,
     <br/>
     nechápu, čo mu dušu umára!
     <br/>
     Čo oni vedia, čo to fujara?
     <br/>
     Nerozumejú jeho krásnej reči,
     <br/>
     vidia len jedno, že sa ten chlap prieči.
     <br/>
     — Go on!
     <sup>
      [
      <a class="footnote" href="#ftn.id2517209" name="id2517209">
       7
      </a>
      ]
     </sup>
     — Čo robiť? Neodolá dlho…
     <br/>
     Nech sa dá do nich, iste utlčú ho!
     <br/>
     Však vzpiera sa im pevne do posledku.
     <br/>
     Vyvlečú ho von, všupnú v akús’ klietku,
     <br/>
     a pohnú motor.
     <br/>
     Hľadí merave,
     <br/>
     lež kam sa ženú, čože Adam vie?
     <br/>
     Až zastanú, tu ktosi čosi velí,
     <br/>
     šupnú ho z voza do velikej cely,
     <br/>
     prichlopiac po ňom ťažkým buchom dvere.
     <br/>
     Niekoľko očú v pohľad sa mu vžerie
     <br/>
     pri slabom svetle, vybadá — sťa v hmle
     <br/>
     strapaté hlavy, tváre zarastlé,
     <br/>
     na ústach úškrn pozdravom už hostí
     <br/>
     nového člena vzácnej spoločnosti:
     <br/>
     Where do You com from?
     <sup>
      [
      <a class="footnote" href="#ftn.id2517224" name="id2517224">
       8
      </a>
      ]
     </sup>
     — Vyprávať však bieda
     <br/>
     Dnu ničoho nič, holé priče leda,
     <br/>
     jak uzre to, vtom Adama čos’ strasie:
     <br/>
     — Ej, bohuprisám, veď som ja tu v base!
     <br/>
     Fujara tam! No, krásna hostina…
     <br/>
     Pekne sa mi to veru začína,
     <br/>
     ani tej práce… k tomu také cviky!
     <br/>
     Preto som prišiel sem, do Ameriky?
     <br/>
     Cudzinca, jak ja, taká čaká postať?
     <br/>
     To som ver’ mohol radšej doma ostať!
     <br/>
     Hryzie sa — morí, hlavu popúšťa.
     <br/>
     — What s’wrong, John?
     <sup>
      [
      <a class="footnote" href="#ftn.id2517239" name="id2517239">
       9
      </a>
      ]
     </sup>
     — ktos’ mu hľadí na ústa,
     <br/>
     zpod šedej čiapky dvoje očú srší,
     <br/>
     jak komu aj tu veselo je v duši,
     <br/>
     a zdá sa, on už takto navyklý je —
     <br/>
     privítať člena tejto famílie:
     <br/>
     — What s’wrong? Čo zlého vedie ťa sem dnes?
     <br/>
     Z úst Puterových umkne prvé — Yes!
     <sup>
      [
      <a class="footnote" href="#ftn.id2523318" name="id2523318">
       10
      </a>
      ]
     </sup>
     <br/>
     Viac z jeho bied tie pery nevylíčia.
     <br/>
     Sadne si mĺkvo vedľa — na kraj priča,
     <br/>
     všíma si druhov, ako hrajú v karty,
     <br/>
     a lecikedy prizre sa im na rty,
     <br/>
     jak to len vravia? Cedia cez zuby?
     <br/>
     Nič nechytí, hoc dosť sa nahrbí,
     <br/>
     jak hádajú sa, o čom spolu dujú,
     <br/>
     len samé: That s’the matter!
     <sup>
      [
      <a class="footnote" href="#ftn.id2523333" name="id2523333">
       11
      </a>
      ]
     </sup>
     Do You! Do You? Do You?
     <sup>
      [
      <a class="footnote" href="#ftn.id2523337" name="id2523337">
       12
      </a>
      ]
     </sup>
     <br/>
     On? Pozorne si v duchu pripomína: —
     <br/>
     je čos’ v tej reči, ako slovenčina,
     <br/>
     len čo to značí? Mater duť? To nejde,
     <br/>
     i hoc je človek v akej veľkej biede!
     <br/>
     Hučí mu v hlave, myseľ ovíja,
     <br/>
     i keď už rozsype sa partia,
     <br/>
     a oni pekne pooprú si plecia
     <br/>
     tak vedľa seba, ako plné vrecia —
     <br/>
     na tvrdé dosky.
     <br/>
     Jemu sen čos’ plaší,
     <br/>
     hoc na tvrdom on spával na salaši,
     <br/>
     svalnatou rukou podoprel si šticu,
     <br/>
     na oči stiahol dlhú kabanicu,
     <br/>
     a vydrychnal sa ani v páperí.
     <br/>
     Však tu mu sen len jaksi neverí,
     <br/>
     motýľom sadá, ale nedosadne,
     <br/>
     len obletuje — obletuje zradne!
     <br/>
     No, sadnúť jak, keď toľká starosť na ňom?
     <br/>
     Práve sa trudí: — Prečo ma zvú Johnom,
     <br/>
     keď som ja Adam? Aj im ohavám,
     <br/>
     vravím a vravím, stále vyvrávam —
     <br/>
     veď som ja Adam! Oni svoje hudú,
     <br/>
     a spravia chlapa takto na obludu,
     <br/>
     hľadia a hľadia, chichot neutaja.
     <br/>
     Či John tu každý, kto len príde z kraja?
     <br/>
     A ešte dobre, keď už také rany,
     <br/>
     že za tým morom kdesi Kadlubany!
     <br/>
     Veď nech tam zvedia takom o deju,
     <br/>
     hej, vysmejú ma, kristu, vysmejú!
     <br/>
     Rychtár by v krčme iste všetkým platil:
     <br/>
     — šiel zarábať, hľa, a aj meno stratil,
     <br/>
     hehehe! — Srdce myšlienky mu trančia.
     <br/>
     A čo by Anča? Čo by Anča, Anča,
     <br/>
     nech ho tak vidí, ako sa mu darí,
     <br/>
     nie Adama, lež Johna, bez fujary
     <br/>
     na priči ležať vedľa ostatných?!
     <br/>
     Iste by skríkla, zastavila dych,
     <br/>
     azda by praskla aj tá láska stála!
     <br/>
     Obzrela by ho a šla, utekala,
     <br/>
     márne by volal, ruky za ňou vzpínal,
     <br/>
     márne by údel žitia napreklínal,
     <br/>
     napokon jednak ovisly by gamby,
     <br/>
     bo chudoba — čož’? Ale jak ujsť hanby?!
     <br/>
     To nezniesla hy ni jej duša snadne —
     <br/>
     vidieť ho takto zničeného na dne!
     <br/>
     Nuž dobre, že je tam, kde práve je.
     <br/>
     Veď on sa ešte nevzdal nádeje.
     <br/>
     Začiatok ťažký, často sa to stáva,
     <br/>
     zato však iste dôjde svojho práva.
     <br/>
     Hoc obstáva ho zlosť, jak tá hmla šedá,
     <br/>
     prebije sa a životu sa nedá,
     <br/>
     vydobyje si, nech sa shŕkne svet,
     <br/>
     fujarenku i svoje meno zpät!
     <br/>
     I Anča nech tu, ako svojej milej
     <br/>
     vytúžil by sa — všetko riekol by jej:
     <br/>
     Maj strpenie a neohŕňaj nosom,
     <br/>
     však nevedia tu ešte ani, kto som!
     <br/>
     Ak zvedia, žitia môjho okrasa,
     <br/>
     čoho sa lapím, to i poddá sa,
     <br/>
     musí sa poddať!
     <br/>
     Ráno vrznú dvere,
     <br/>
     stráž povie mená, ten i ten sa berie.
     <br/>
     I Adam vstane s priča, ako vinník.
     <br/>
     Lež naňho jaksi nie je zvedavý nik.
     <br/>
     Čeľaď sa mení, noví ľudia tu dnu.
     <br/>
     — Tí, bysťu, ak tí na mňa pozabudnú! —
     <br/>
     ustrnie, no, hneď sily naberá.
     <br/>
     Len v tretí deň čuť: Mister Putera!
     <br/>
     Vstane a kráča trochu udiveno:
     <br/>
     — Jak ozaj prišli na to moje meno? —
     <br/>
     mudruje, háda, obracia v tej mysli:
     <br/>
     — No, akokoľvek — aspoň že naň prišli!
     <br/>
     Čo ja tu budem hlivieť azda s psotou?
     <br/>
     Či ja mám času? Musím za robotou! —
     <br/>
     pokojne kráča, kam ho zavedú…
     <br/>
     Tu akýsi pán, rudý od jedu,
     <br/>
     kričí a kričí naňho v jasnej sieni.
     <br/>
     Adam len stojí, trochu farbu mení:
     <br/>
     buď, ako buď, si policajt, či sudca,
     <br/>
     darmo si pre mňa nadrapuješ pľúca!
     <br/>
     Ja nerozumiem… Odvet? — plecom myk!
     <br/>
     A kým sa sháňa vhodný tlmočník,
     <br/>
     obzre sa, zrazu skočí žiačkom v škole:
     <br/>
     fujara leží na širokom stole —
     <br/>
     a jeho kufrík, vlastný kufrík vedľa!
     <br/>
     I vyjasní sa tá tvár jeho zbledlá,
     <br/>
     keď číta písmo, čo nik neodstráni:
     <br/>
     Putera Adam, obec Kadlubany…
     <br/>
     Už všetko chápe.
     <br/>
     Čas hne, ako rak.
     <br/>
     Napokon príde akýs’ hutorák,
     <br/>
     a prísny výsluch počne zprava-zľava.
     <br/>
     A Adam pánom verne povypráva,
     <br/>
     kto je, i čo je, jak ním život metá,
     <br/>
     kde — kedy uzrel svetlo tohto sveta,
     <br/>
     jak vyštvali ho z domu, ako hada.
     <br/>
     Prečo sem ide? — Nuž — no, prácu hľadá —
     <br/>
     vyrobiť niečo, prísť i na postať!
     <br/>
     Má švárnu Anču — rád by si ju vziať,
     <br/>
     preto i lezie po všakovom pánte.
     <br/>
     A ako bolo v tamtom reštaurante?
     <br/>
     Nuž ako bolo? Povie — čo by schoval? —
     <br/>
     jak vypil si i ako fujaroval,
     <br/>
     až okradli ho — a keď žiadal svoje,
     <br/>
     povstaly v krčme bitky, nepokoje.
     <br/>
     A iste išly hneď i ohlasy,
     <br/>
     bo dostal sa jak Cigán do basy,
     <br/>
     a nech Boh chráni pána sudcu zlého,
     <br/>
     však fujara a kufrík hen — sú jeho!
     <br/>
     — A ty čo, Andrew? — fľochne sudca kosom
     <br/>
     na chlapa vedľa s rozrazeným nosom.
     <br/>
     — Ja? — sfufne trhan, — jak tie veci stoja,
     <br/>
     kufrík je jeho, fujara však moja!
     <br/>
     — Ej, — zvážnie sudca, — prípad trochu zlý,
     <br/>
     jak rozriešiť, keď tak sa zauzlí?
     <br/>
     Trpelivosti pretiahne sa struna.
     <br/>
     No, pripomnie si v mysli Šalamúna:
     <br/>
     — Fujara? — súdi múdre v chvíli danej,
     <br/>
     toho je, kto nám krajšie zahrá na nej!
     <br/>
     Rozumeli ste?
     <br/>
     Andrew kyslo mrká,
     <br/>
     fujaru vezme, ale márne fúka,
     <br/>
     ak ozve sa, len chrápne ledajak.
     <br/>
     Keď nejde to, nuž nejde — nechá tak.
     <br/>
     Sluch kaziť iným — nedovolí mu cit.
     <br/>
     On nevie hrať, lež práve chce sa učiť,
     <br/>
     he-he-he!… Adam? Chytí nástroj zbožne:
     <br/>
     — Ach, to je… to je! Ozaj, je to možné? —
     <br/>
     Pred sudcu stane, dve-tri nôty spustí,
     <br/>
     tak ako niekdy na doline v húšti.
     <br/>
     Srdce mu tlčie, v duši citov var,
     <br/>
     hrá — a, hľa, mäkne… mäkne prísna tvár,
     <br/>
     jasajú oči… jaj, tie zvuky poja:
     <br/>
     Hej, Adam, Adam, fujara je tvoja…
     <br/>
     Hraj ešte, Adam, hraj!
     <br/>
     I zahrá si.
     <br/>
     Vie, nie on — Andrew pôjde do basy.
     <br/>
     Aj tak sa stane — cestu nezahacú,
     <br/>
     ba hutorák mu poradí i prácu:
     <br/>
     rúbať kdes’ v horách — však on dobrá rasa.
     <br/>
     Sháňajú transport, už dnes nasedá sa.
     <br/>
     — Či pôjde? — Pôjde! Iste! Jak by nie?
     <br/>
     Kto nie pre prácu, ten tu zahynie!
     <br/>
     V tú chvílu vidí žitia tvár jaks’ krotkú.
     <br/>
     Len napíše čos’ Anči na karotku,
     <br/>
     tou ťažkou rukou, že už von je z vody
     <br/>
     a že sa mu tu celkom dobre vodí.
     <br/>
     Raz načmára jej všetko, jak to tu je…
     <br/>
     Ešte ju pekne, vrelo pozdravuje,
     <br/>
     želá, čo môže, svojej neveste…
     <br/>
     A teraz vpred…! Hej, hory, kdeže ste?!
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506011" name="ftn.id2506011">
        4
       </a>
       ]
      </sup>
      Bás = šéf, tu krčmár.
     </p>
    </div>
    <div class="footnote">
     <p>
      <sup>
       [
       <a class="para" href="#id2517193" name="ftn.id2517193">
        5
       </a>
       ]
      </sup>
      Štvrťdolár.
     </p>
    </div>
    <div class="footnote">
     <p>
      <sup>
       [
       <a class="para" href="#id2506017" name="ftn.id2506017">
        6
       </a>
       ]
      </sup>
      Čo je to?
     </p>
    </div>
    <div class="footnote">
     <p>
      <sup>
       [
       <a class="para" href="#id2517209" name="ftn.id2517209">
        7
       </a>
       ]
      </sup>
      Stúpaj!
     </p>
    </div>
    <div class="footnote">
     <p>
      <sup>
       [
       <a class="para" href="#id2517224" name="ftn.id2517224">
        8
       </a>
       ]
      </sup>
      Odkiaľ ideš — zkade si?
     </p>
    </div>
    <div class="footnote">
     <p>
      <sup>
       [
       <a class="para" href="#id2517239" name="ftn.id2517239">
        9
       </a>
       ]
      </sup>
      Čo zlého, Džan?
     </p>
    </div>
    <div class="footnote">
     <p>
      <sup>
       [
       <a class="para" href="#id2523318" name="ftn.id2523318">
        10
       </a>
       ]
      </sup>
      Áno.
     </p>
    </div>
    <div class="footnote">
     <p>
      <sup>
       [
       <a class="para" href="#id2523333" name="ftn.id2523333">
        11
       </a>
       ]
      </sup>
      To je vec!
     </p>
    </div>
    <div class="footnote">
     <p>
      <sup>
       [
       <a class="para" href="#id2523337" name="ftn.id2523337">
        12
       </a>
       ]
      </sup>
      Ty to (spravíš, rozumieš)?
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523349">
       </a>
       XIV.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Slniečko jasá, stápa v duši srieň,
     <br/>
     keď uzre Adam štacion i train
     <sup>
      [
      <a class="footnote" href="#ftn.id2523372" name="id2523372">
       13
      </a>
      ]
     </sup>
     ,
     <br/>
     ohromný rušeň na koľajach stone.
     <br/>
     I kamaráti sú už na peróne,
     <br/>
     ktorí blond, ktorí silno počerní sú,
     <br/>
     i mladí, badať však i hlavu lysú,
     <br/>
     jak mlátia hubou — reč ich k sluchu znie
     <br/>
     i Puterovi jaksi príbuzne,
     <br/>
     zdá sa mu rodné slová čuje šumieť,
     <br/>
     tu rozumieť im, hneď však nerozumieť.
     <br/>
     Nuž zamieša sa, slušne prihovorí.
     <br/>
     Prikývnu radom: idú rúbať hory…
     <br/>
     odvážať brvná k akejs’ veľkej píle,
     <br/>
     čo reže, jak čert, kdesi vo Woodsville,
     <br/>
     Poliaci, však i Srbi, Hrvati.
     <br/>
     Uvidia, či sa práca vyplatí.
     <br/>
     Ak nie, čo po nej? Bože, aká pliaga?
     <br/>
     Verbujú chlapov k mäsu — do Chicaga,
     <br/>
     a najmä mladých, takých — krv a mlieko.
     <br/>
     Len je to zťato iste priďaleko…
     <br/>
     No, aká diaľka? A train na čo je?
     <br/>
     A ak bys’ nemal ako za svoje,
     <br/>
     to kompániu ešte nepodrazí,
     <br/>
     keď prejdeš kúsok cesty bez peňazí.
     <br/>
     Rozumný človek vie sa dobre schovať…
     <br/>
     naslúcha Adam, jak sa pohybovať
     <br/>
     v tom novom svete…
     <br/>
     Nástup… hrmot hrozný,
     <br/>
     a oni ženú do diaľ v peknom vozni.
     <br/>
     Kraj rozšíri sa, už i poľa jesto,
     <br/>
     i hľadí sa naň, keď má každý miesto.
     <br/>
     Tu poriadku je celkom iný tok:
     <br/>
     netisnú ľudí, ako dobytok,
     <br/>
     a občan — ako občan, rovnak v právu.
     <br/>
     I Adam sedí, jak pán — nahne hlavu,
     <br/>
     striehne si veci, hoci nehne víčky,
     <br/>
     a číta knižku: „Slovák po anglicky“,
     <br/>
     poradil mu to onen hutorák:
     <br/>
     učiť sa reči všade ako mak!
     <br/>
     I láme jazyk, láme. Keď to znaví,
     <br/>
     naslúcha, čo tí ľudia povedaví?
     <br/>
     Jeden len chváli, druhý iba kľaje,
     <br/>
     jak Amerika taká — netaká je,
     <br/>
     vraj tu je rovnosť, sloboda a právo?
     <br/>
     — Využijú ťa bezohľadne, dravo,
     <br/>
     ak cudzinec si! Ideš kdekoľvek,
     <br/>
     musíš sa ťahať, drať — jak nečlovek!
     <br/>
     K starému svetu je tu inak v mnohom,
     <br/>
     však zbadáš všade, jak ten dolár bohom.
     <br/>
     Chceš prácu? Tedy, bratku drahý, vedz,
     <br/>
     i dostaneš ju, lež jak cudzinec —
     <br/>
     tú najhoršiu, ju nechce tutejší,
     <br/>
     ťažkú a lacnú! Ak ťa neteší,
     <br/>
     nechaj a choď, veď odpoveď je prostá!
     <br/>
     A môžeš skočiť s broklínskeho mosta,
     <br/>
     abo keď nemáš nijakého zisku, —
     <br/>
     odpadkami sa živiť na smetisku.
     <br/>
     …Vykladá Poliak, chlap i za dvoch vera,
     <br/>
     mohol by ta ísť kams’ i za boxera…
     <br/>
     Mládenec kýs’ mu slová podvracia.
     <br/>
     — Eh, tvoja myseľ ešte teľacia! —
     <br/>
     zašomre naňho. — Veď už šťastie kto má!
     <br/>
     — Hej, inak je tu — a je inak doma! —
     <br/>
     prisvedčia hlavy, skúškam žitia zvyklé,
     <br/>
     kníšu sa, kníšu, ako perpendikle,
     <br/>
     a zmĺknuc — mlčia…
     <br/>
     A čo tá tíš tají?
     <br/>
     Všetci sa tratia — každý v svojom kraji,
     <br/>
     kto na severe, kto zas na juhu.
     <br/>
     Myšlienky krátia cestu pridlhú,
     <br/>
     vynárajú sa rodné rovne — hory.
     <br/>
     I tu je zem, je — lenže nehovorí,
     <br/>
     vie rozkazovať, vie i dolár vsypať,
     <br/>
     lež nenadchne hruď, ducha nevie vypäť,
     <br/>
     kým tam ten hovor potokom si ločká,
     <br/>
     či je to mesto a či dedinôčka,
     <br/>
     jak prehŕňal bys’ mysľou v knihe dát,
     <br/>
     všetko ti má čos’ k srdcu povedať,
     <br/>
     i chalúpka a pred ňou strom, či skala,
     <br/>
     jak by ťa mala rada, spomínala…
     <br/>
     A ten jas duše — krásny nebies dar,
     <br/>
     ak nechals’ doma drahých očú pár,
     <br/>
     z ich lesku žiješ, jak dub z úslnia,
     <br/>
     a ony prázdny svet ti zaplnia…
     <br/>
     Kto ich len nemá? Každý k nim sa vráti —
     <br/>
     v tú rodnú zem, hoc do úbohej chaty,
     <br/>
     v kraj révy, či len zemiakov a cvikle.
     <br/>
     Kníšu sa hlavy, ako perpendikle,
     <br/>
     rušeň sa vžiera, telo znavené,
     <br/>
     však duch ten šíre more preklenie,
     <br/>
     rubači driemu, prejdúc v chvíli míľu
     <br/>
     ta do Woodsvillu, hej — ta, do Woodsvillu
     <br/>
     za svojím šťastím.
     <br/>
     Adam tiež tak blúdi
     <br/>
     v mysli, tým krajom vôkol rodnej hrudy.
     <br/>
     Zdá sa mu — vidí kadlubianske pole,
     <br/>
     kypiace vody, vysokánske hole,
     <br/>
     i pleso, nad ním — krv sa hne do žíl —
     <br/>
     pri spomienke, jak capa položil,
     <br/>
     a hlavu — hoc sbor lovcov aj dnes frfre —
     <br/>
     pre šťastie tu si pekne nesie v kufre…
     <br/>
     I fľochne naň, jak neraz-nedva v ceste,
     <br/>
     či s fujarou sú tam na svojom mieste?
     <br/>
     No, sú! Čo robiť? Znova pohne v púť,
     <br/>
     smrečina vonia, hrkot oviec čuť,
     <br/>
     i štekot psov… a mesiac zláti skáľa.
     <br/>
     On? Na Blesku si do Kadlubian cvála —
     <br/>
     a Dunaj s ním. Hej, čo sa naplahočí,
     <br/>
     však je to hodno za tie krásne oči,
     <br/>
     jak hrejú! V náruč schytí svoju milú…
     <br/>
     Tu z vravy kolies udre: — Do Woodsvillu…
     <br/>
     Adamko, pozri — tam von noc je už.
     <br/>
     Si drevorubač — vydrž ako muž!
     <br/>
     Neblúzni! Aj tak túha tvoja márna!
     <br/>
     Tu zem je dobrá, ak i jednotvárna.
     <br/>
     Lepšie byť triezvym, tvrdým — ako z kovu,
     <br/>
     a citlivosť ni nepripustiť k slovu…
     <br/>
     Hej, drž sa, Adam!
     <br/>
     Precedia sa chvíle.
     <br/>
     Tretieho rána schodia vo Woodsville,
     <br/>
     neveľké mesto, píla zavýska,
     <br/>
     a režú, režú hrozné gátriská.
     <br/>
     Tu naložia ich, práve skvú sa zore, —
     <br/>
     na železničke v predobed sú v hore,
     <br/>
     kde má sa rúbať, kliesniť z celej sily.
     <br/>
     Čo treba — už tam, sekery i píly,
     <br/>
     nástroje všaké, srdce môže žiariť,
     <br/>
     náčinie, kotly, v nich sa bude variť.
     <br/>
     Nuž allright, len to nejak skryté svetu,
     <br/>
     a všetko vôkol dáke divoké tu,
     <br/>
     mrazivý objem dávnej prahory.
     <br/>
     I Adam iba oči otvorí,
     <br/>
     ako tu voda skúpo zpod skál rinie
     <br/>
     a nezašumí, ako na doline.
     <br/>
     Rubači pohľad vymenia si vzájom:
     <br/>
     tie pniská srážať — veru tvrdý nájom —
     <br/>
     prežily iste stú a prastú zimu,
     <br/>
     kde ktoré ni tria chlapi neobjímu!
     <br/>
     Taký strom soťať, keď sa podarí,
     <br/>
     mali by vidieť naši šľogári,
     <br/>
     ak i tá haluz doma sem-tam liece,
     <br/>
     však jedle, smreky — so stola brať sviece!
     <br/>
     Lež taký peň? Hja, to sú, pane, taje!
     <br/>
     A ešte jak ho dostať na koľaje…
     <br/>
     mudruje Adam.
     <br/>
     Zato neprevracia:
     <br/>
     práca tu, hoci ťažká, jednak — práca.
     <br/>
     Druhovia? Tí, hľa, k nej i pristúpili:
     <br/>
     údery sekier znejú — skučia píly.
     <br/>
     I on sa rúče má už k pohybu.
     <br/>
     Privolá pomoc, stavia kolibu.
     <br/>
     I dosák jest, i lát, i všakých skladov,
     <br/>
     a skúsenosti dobrou sú mu radou.
     <br/>
     Večer už majú chlapi domov skromný,
     <br/>
     obstanú kotál, v ňom vrie tam na ohni.
     <br/>
     Jednaká bieda spája všetkých v jedno,
     <br/>
     hrdlačia vedno, nuž i jedia vedno,
     <br/>
     a Adamovi vzdajú pochvalu,
     <br/>
     keď vykonal im službu nemalú.
     <br/>
     On má zas radosť čistú z toho diela,
     <br/>
     o svojom kraji vypráva im veľa,
     <br/>
     i slúchajú ho v kole sediaci,
     <br/>
     Hrvati, Srbi, jak i Poliaci…
     <br/>
     Zo zeme prýštia sily nové, jaré,
     <br/>
     i zahudie im pekne na fujare,
     <br/>
     až ozýva sa do diaľ horou hluchou
     <br/>
     bôľ, jak i radosť rodných jeho vrchov.
     <br/>
     Len pozde zmĺkne.
     <br/>
     Pár dní súmrak sotne,
     <br/>
     jak oni v práci za chlieb krvopotne,
     <br/>
     a hora prijme, hora sa i fantí.
     <br/>
     Poznajú to už biedni emigranti:
     <br/>
     dva pniská padly smerom trochu niže,
     <br/>
     a na čistine dva sa týčia kríže.
     <br/>
     Dvoje sŕdc skončilo už ťažkú hru,
     <br/>
     dve duše svojeť jakživ neuzrú.
     <br/>
     No, práca ide, práca — tá ísť musí,
     <br/>
     po koľajniciach brván zrutné kusy
     <br/>
     vezú sa denne, do Woodsvillu vezú,
     <br/>
     a neskrvavie cesta od ich rezu.
     <br/>
     Ak oplače kto životy, z nich troska,
     <br/>
     to srbská majka, no a mater poľská!
     <br/>
     — Lež aj nie div! Čo, azda sekera
     <br/>
     do každej ruky? — šomre Putera,
     <br/>
     a napne svaly, mocne ohne chrbát,
     <br/>
     sám učí chlapov, ako horu rúbať.
     <br/>
     Jednak i jemu konáre jak letia,
     <br/>
     vykríkne ktosi, a to obeť tretia…
     <br/>
     V tú stranu bežia, a tu mladík istý
     <br/>
     skosený leží, ani na bojišti.
     <br/>
     Zrak vytresklý a pery sinavé,
     <br/>
     krvavá rana slzí na hlave.
     <br/>
     I Adam nad ňou, všetko s ním sa krúti.
     <br/>
     — Ach, Pane Bože, veď to hora smrti!
     <br/>
     Na kom je vina? Čo ho len ta tiahlo?
     <br/>
     Či so sveta ísť musí a tak náhlo?
     <br/>
     Nemôže život byť už bez obetí,
     <br/>
     a na čistine musí stáť kríž tretí? —
     <br/>
     I složí klobúk… pomoc? Kde jej máš?
     <br/>
     Odrieka v zmĺklej hore: Otče náš…
     <br/>
     Druhovia za ním, títo, jak i tamtí —
     <br/>
     modlia sa, modlia biedni emigranti,
     <br/>
     z nich ani jeden nezná svojho losu,
     <br/>
     kedy smrť prihne k nemu ostrú kosu,
     <br/>
     a jasná nádej kedy vyjde v zmar,
     <br/>
     keď musí tadať život za dolár?!
     <br/>
     Jak skončia, čítať s tvárí: kto na rade?
     <br/>
     V Puterovi zas dozre: Preč, preč ztade!
     <br/>
     Čo ešte čakať?
     <br/>
     Jasajú sa hviezdy.
     <br/>
     Rubači vo snách, len on čo sa zhniezdi,
     <br/>
     v kolibe z dosák, jak tieň mĺkvo vstane,
     <br/>
     vezme si veci, vopred nachystané:
     <br/>
     fujaru… kufrík pre dlhšiu púť — ťažký,
     <br/>
     priviaže si ho k pleciam na povrázky,
     <br/>
     vyrazí do tmy kams’, kde jeho cieľ,
     <br/>
     mzdu nechá druhom, už ju oželel,
     <br/>
     len preč… preč! Nevie, ale zdá sa, volá
     <br/>
     jednostaj naňho čosi shora-zdola.
     <br/>
     I vykročí, veď smer tu sotva stratí,
     <br/>
     len nepustiť sa hentej úzkej trati,
     <br/>
     tá do Woodsvillu vedie iste, hej!
     <br/>
     Nuž stúpa po tej ceste kamennej,
     <br/>
     jak niekdy doma, aj tu ide valom.
     <br/>
     Len duša jaksi v rozrušení stálom,
     <br/>
     ak čuť čo, to sú jeho ťažké kroky,
     <br/>
     lež na dne srdca žiaľ špie prehlboký:
     <br/>
     tie oči stĺpkom sajú jeho silu,
     <br/>
     a spytujú sa: — Uzreš si ty milú?
     <br/>
     Zem, kde si raz, hoc jedla do tých úst
     <br/>
     ti nedá, jednak jak jej myslíš ujsť?
     <br/>
     Si väzňom, márne bežíš do diaľavy,
     <br/>
     drží ťa pevne, čo chce z teba spraví!
     <br/>
     Si väzňom, Adam! A on cíti to,
     <br/>
     vždy kráča slabšie, vleklo, ubito,
     <br/>
     nech broklínskeho mosta tu je uhol,
     <br/>
     vyšiel by naň a s neho by sa vrhol
     <br/>
     v bezodnú hĺbku… Stane… váha chvíľu,
     <br/>
     no, vzdychnúc, kráča ďalej do Woodsvillu,
     <br/>
     vidí ju… ju… ju, svoju dedinárku…
     <br/>
     Je už deň, keď sa složí v mestskom parku,
     <br/>
     a tvrdo usne.
     <br/>
     Leží na pažiti,
     <br/>
     dlho sa nehne, dlho neprecíti…
     <br/>
     Slnko už nebom vysoko sa plúži,
     <br/>
     keď otvorí zrak… smevom sviežich ruží
     <br/>
     vpadne mu krásna dievčia tvárička,
     <br/>
     a ani jeho reči nevyčká,
     <br/>
     privráva sa mu decko zlatovlasé…
     <br/>
     On odkaz nebies čuje v jeho hlase,
     <br/>
     i zdvihne hlavu, poďakuje milo
     <br/>
     za koláč, čo tam vedľa položilo,
     <br/>
     veď týždne, čo sa nepotešil v nikom.
     <br/>
     I hľadí, ako mizne s balónikom
     <br/>
     na ciestke za kry… steblo ľalie!
     <br/>
     Adam v tom chápe — medzi ľudmi je,
     <br/>
     a povedomie v duši rastie, rastie…
     <br/>
     Verí, to naňho usmialo sa šťastie.
     <br/>
     Schápe sa — na svet má už inú mienku,
     <br/>
     soberie kufor, zdvihne fujarenku.
     <br/>
     I vo Woodsville vidí — ľudia žijú,
     <br/>
     nuž vojde sem-tam, spustí melodiu,
     <br/>
     a najde groš, i vďačné posudky…
     <br/>
     Večer zas? Šťastne skočí do búdky
     <br/>
     na dlžizný vlak s nákladnými vozni.
     <br/>
     Keď inak nejde — aj tak život možný!
     <br/>
     A až sa vo tmách tisíce hviezd zjagá,
     <br/>
     on do Chicaga jachá… do Chicaga…
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523372" name="ftn.id2523372">
        13
       </a>
       ]
      </sup>
      Train = železnica.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523384">
       </a>
       XV.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Zem tajuplná — zvlnených pŕs žena —
     <br/>
     sladko si snije jarou oplodnená.
     <br/>
     Adam? Hej, dúškom saje ten jej dych
     <br/>
     na ťažkých kolách, svetom rozbehlých,
     <br/>
     hamovač čierny v rozloženom temnu
     <br/>
     tvár detskú vidí, usmievavú, jemnú,
     <br/>
     jak žiari, jak zve — len ísť a ísť chrabre.
     <br/>
     No život už s ním len tak nevybabre:
     <br/>
     čo v divých horách obrátiť sa v trus?
     <br/>
     V Chicagu miest, on najde chleba kus!
     <br/>
     Ta pôjde rovno k mäsu do továrne,
     <br/>
     však baranov on vždycky rezal zdarne,
     <br/>
     i kožu svliekol, ani rukavičku,
     <br/>
     i feloval rád — v noci pri ohníčku.
     <br/>
     Pred nosom by mu azda brána tresla?
     <br/>
     Však je on chlap, a to chlap od remesla!
     <br/>
     Je mladý, svaly ani z ocele,
     <br/>
     jeho tá práca ľahko nezmele,
     <br/>
     čo aká ťažká — iste vydrží ju.
     <br/>
     Veľa sa vmestí na tú jeho šiju,
     <br/>
     a vyrobí… hľa, zve ho krásne dietko…
     <br/>
     A neprejie a neprepije všetko,
     <br/>
     veď život nielen z pohára a misy.
     <br/>
     I dopraje si, no i odloží si,
     <br/>
     na úrok dá… hej, nájde dobrú banku.
     <br/>
     Však chce si čím skôr priviesť sem i Hanku,
     <br/>
     a to je groší! Ale čože z nich,
     <br/>
     ak má tu žiť sám — samotný, jak mních?!
     <br/>
     Pošle jej lístok — ona jemu zprávu,
     <br/>
     on oproti jej pôjde do prístavu.
     <br/>
     A potom? Dotkne sa ich šťastia prútik:
     <br/>
     sosobášia sa, nájdu tichý kútik,
     <br/>
     a bude! On si pôjde do práce,
     <br/>
     jej na starosti veci domáce.
     <br/>
     Tak budú gazdovať, až nezaveľa,
     <br/>
     vypustia s písma Janka, ručiteľa,
     <br/>
     a ak ich šťastie ešte chytí za prst,
     <br/>
     pozvú ho — jak mu sľúbil, — až sem na krst…
     <br/>
     To bude radosť!
     <br/>
     Zjasnia nebesá,
     <br/>
     deň a noc Adam takto vezie sa,
     <br/>
     i pospí si a keď nie — v mysli snuje:
     <br/>
     jesť nabral si dosť — tedy dobre mu je!
     <br/>
     Stanice prejdú… stanú… pohnú zasa.
     <br/>
     Oňho v tej búdke nikto nestará sa.
     <br/>
     Nač’ by sa staral? Pre to miesto biedno?
     <br/>
     Však tomu rušňu ťahať veru jedno!
     <br/>
     Kolesá hrmia, mašina — tá brechce,
     <br/>
     len Chicago jaks’ ukázať sa nechce.
     <br/>
     Kraj jednotvárny srdce nezíska.
     <br/>
     Napokon vstanú akés’ vežiská,
     <br/>
     železné krámy, kolá na ich vrchu…
     <br/>
     ’Ký beťah je to? — myslí Adam v duchu,
     <br/>
     keď zastane vlak na stanici, v uhle,
     <br/>
     kde samé uhlie, ale samé uhlie!
     <br/>
     I hľadí — mal by totiž ďalej vôľu,
     <br/>
     však akýs’ pán mu ukazuje: dolu!
     <br/>
     Keď dolu — dolu! Aké tedy shony?
     <br/>
     Pán hrozí? On mu ukáže: — No money!
     <sup>
      [
      <a class="footnote" href="#ftn.id2523405" name="id2523405">
       14
      </a>
      ]
     </sup>
     <br/>
     Chicago? — slušne dovráva sa s ním.
     <br/>
     Ten hodí rukou smerom opačným:
     <br/>
     — Hear Blacktown!
     <sup>
      [
      <a class="footnote" href="#ftn.id2523413" name="id2523413">
       15
      </a>
      ]
     </sup>
     — Blacktown? — ako by ho spílil:
     <br/>
     — Tí, bohuotcu… to som cestu zmýlil! —
     <br/>
     I vysvetľuje, jak mu reči vláda:
     <br/>
     on nie je tulák… on len prácu hľadá.
     <br/>
     — Prácu? — ten mysliac, robí z núdze ctnosť,
     <br/>
     ukáže na dom, — tam je práce dosť!
     <br/>
     — Thank You!
     <sup>
      [
      <a class="footnote" href="#ftn.id2523427" name="id2523427">
       16
      </a>
      ]
     </sup>
     — tak Adam. Ide rovno k stavu,
     <br/>
     zaklope a tvár stretne usmievavú,
     <br/>
     jak postavu mu meria, svaly stuhlé,
     <br/>
     a pýta sa ho, či vie kopať uhlie?
     <br/>
     — Yes! — kývne, vediac, kto tu chce jesť chleba,
     <br/>
     do všetkých prác mu rozumieť sa treba:
     <br/>
     — Yes! — A zas v chvíli začína sa blaho:
     <br/>
     ta, k uhliu pod zem všetkým vystroja ho
     <br/>
     na nočnú zmenu.
     <br/>
     Tváre opadlé
     <br/>
     privítajú ho tam pri spúšťadle…
     <br/>
     On? Chlapisko, až tá zem pod ním zvoní,
     <br/>
     hoc vystrojený celkom, ako oni,
     <br/>
     odev jak uhol, zástera zas z kože.
     <br/>
     I jazyk láme tu-tam, ako môže.
     <br/>
     Jak baník — hľadí stavísk na trakty,
     <br/>
     vyčká rad, smelo vstúpi do šachty,
     <br/>
     spúšťa sa — spúšťa v tajný, podzemný svet.
     <br/>
     A v štólach? Na čom zrak pásť? Na čo myslieť?
     <br/>
     Tu žiaria svetlá a niet kúska neba,
     <br/>
     a jemu zdá sa — je to kraj pre seba —
     <br/>
     však život hrmí, ani na ulici…
     <br/>
     Tu sú as’ škriatky — všetci piaďmužíci!
     <br/>
     Všade sa kutí, hrabe neustále
     <br/>
     v diamantoch čiernych — na tej lesklej skale,
     <br/>
     a nakladá sa konskú na dráhu,
     <br/>
     a vozí, vozí, vozí k výťahu
     <br/>
     dňom ako nocou, hoc hneď praská šija,
     <br/>
     ak všemohúca velí kompánia…
     <br/>
     Prach vniká do pľúc — čierny, pichľavý.
     <br/>
     I Adama ktos’ k práci postaví,
     <br/>
     chlap je jak hora, nech v tom uhlí rýpe,
     <br/>
     rukami dvíha, lopatou zas sype
     <br/>
     do veľkých bagrov, ktoré, ak niet zádrh,
     <br/>
     odpnú a šachtou vznesú až hen na vrch. —
     <br/>
     I napne sily, nie jak dáky pánik!
     <br/>
     Keď má byť baník, teda bude baník,
     <br/>
     nech i boss vidí, jak sa po ňom práši,
     <br/>
     hoc nevyrástol tu, lež na salaši!
     <br/>
     Nuž robí s chuťou, robí primnoho,
     <br/>
     jak človek, čo má robiť pre koho.
     <br/>
     Hej, neraz sotre upotené temä,
     <br/>
     a robí ďalej, jak ten titan zeme.
     <br/>
     I cenia si ho, dajú dobrý plat,
     <br/>
     aj izbietku…
     <br/>
     No, ľahko navykať
     <br/>
     po toľkej biede na chlieb trochu belší.
     <br/>
     I teší sa mu Adam, veľmi teší,
     <br/>
     spomnúc si neraz, ako i to prasa
     <br/>
     z horšieho v lepšom skorej prichová sa.
     <br/>
     Ochotne schádza v zeme útroby,
     <br/>
     len nech sa má jaks’ a nech zarobí!
     <br/>
     Do budúcnosti hľadí mysľou smelou.
     <br/>
     Capovu hlavu má tam nad posteľou…
     <br/>
     Ba čo by farár s pohľadom jaks’ mdlým,
     <br/>
     okrúhly rechtor s pekným podhrdlím,
     <br/>
     i fuzáč notár, mládenec bez hán,
     <br/>
     a slávny jáger, Kalčo, zvaný — Ján,
     <br/>
     nech nakuknú tak do tej jeho skrýše?!
     <br/>
     Aj píše Anči, dlhý lístok píše,
     <br/>
     jak dobre mu je, aké prežil próby,
     <br/>
     kde je v tom šírom svete a čo robí…
     <br/>
     I reč mu ide jak-tak… Na fujare
     <br/>
     niekdy si zahrá, spomnúc časy staré.
     <br/>
     Aké má túžby, ak by chcela znať —?
     <br/>
     Nuž rád by bagry s uhlím odvážať
     <br/>
     na dráhe v bani, v nej i voda trieska.
     <br/>
     Azda by trafil na takého Bleska!
     <br/>
     A ešte rád by zhojiť srdca ranu —
     <br/>
     mať ju tu čím skôr — svoju milovanú!
     <br/>
     Ako tam doma — tak by uňho bola,
     <br/>
     mala by blízko ísť i do kostola.
     <br/>
     Tu iná reč, aj iné učenie…
     <br/>
     však Pán Boh iste všade jeden je,
     <br/>
     kto podvracal by pravdu, bol by to lhár!
     <br/>
     A prikladá jej v tomto liste dolár,
     <br/>
     nech kúpi si zaň niečo! Ku pokonu —
     <br/>
     nech napíše mu pár slov do Blacktownu
     <br/>
     na adresu… a s Bohom, anjel môj…!
     <br/>
     Hej, s Bohom!
     <br/>
     Tuho ženie práce stroj,
     <br/>
     a všetky sily chlapa využije.
     <br/>
     Adam však vládze, celkom spokojný je,
     <br/>
     najmä keď dajú na druhú ho jamu,
     <br/>
     a voz i koňa k tomu pridelia mu.
     <br/>
     Čo chcieť viac? Brown je Blesku rodina,
     <br/>
     už dobrý čas, čo svaly napína,
     <br/>
     a jeho sudbou tu si trochu požiť,
     <br/>
     prevážať uhlie, aj tu kosti složiť.
     <br/>
     Rozumie v hĺbkach, kde tmy večné driemu,
     <br/>
     on Adamovi — Adam zasa jemu.
     <br/>
     Vše pohladí ho, kŕmiac — s ním sa laská,
     <br/>
     hneď sporšie ide aj tá práca ťažká,
     <br/>
     kamarátstvo je pevné navždycky,
     <br/>
     a nemusí sa vravieť anglicky.
     <br/>
     Brown ľahko chápe, ľahko — ku podivu
     <br/>
     i na slovenské slovo zdvihne hrivu,
     <br/>
     celkom jak Blesk, ten sivý jeho drusa.
     <br/>
     A jednak skoro rozlúčiť sa musia,
     <br/>
     jak netušili, jak si nemysleli,
     <br/>
     by sa viac nikdy, nikdy nevideli —
     <br/>
     bez slova rozísť!
     <br/>
     Takto od pár dní
     <br/>
     je Adamovi život záhadný
     <br/>
     i na povrchu, však i v bani na dne.
     <br/>
     Tu i tu poňho divné slovo padne,
     <br/>
     hoc robotníci najviac, ako husi —
     <br/>
     dovedna hlavy — tíško šeptajú si.
     <br/>
     — Čo to len majú? — stlumí aj ten dych.
     <br/>
     Napokon príde k nemu jeden z nich,
     <br/>
     a spýta sa ho, zvúc ho pekne bratom,
     <br/>
     jak sa má, a či spokojný je s platom?
     <br/>
     — Som! — povie z duše nič zvlášť netušiacej.
     <br/>
     Tu ten zas k nemu: — Či by nechcel viacej?
     <br/>
     — Chcieť, kto by nechcel? To vždy po chuti!
     <br/>
     Lež kompániu ktože donúti?
     <br/>
     — My! — zdôrazní druh. — No-no, azda?… Hrome!
     <br/>
     — My! — blysnú žhavé oči povedome…
     <br/>
     — Vy?! — krúti Adam hlavou: — Čudné veci!
     <br/>
     — My a vy s nami! Rozumiete? Všetci!
     <br/>
     Keď vyhlásime štrajk, tu všetko stane…
     <br/>
     A nepopustia? Zatopíme bane!
     <br/>
     Však uvidíte — v ohni toho boja
     <br/>
     nehne sa rúk a nepohne sa stroja…
     <br/>
     Lapíme podnik zrovna za uzdu,
     <br/>
     uľavia v práci — dajú lepšiu mzdu.
     <br/>
     Nuž čo vy na to, mister Putera?
     <br/>
     Jemu sa čosi v duši vzopiera:
     <br/>
     on spokojný je a má biť sa pre nich?
     <br/>
     I hľadí do tých očú vyjavených,
     <br/>
     čo nedbaly by po holom prejsť meči.
     <br/>
     Mal by riecť pravdu, že sa mu to prieči?
     <br/>
     Niet príčiny brať takú prípomôcku
     <br/>
     a všetko stavať na jedinkú kocku…!
     <br/>
     To mal by riecť! Lež čo by na to tí,
     <br/>
     čo viac mzdy chcú si vytĺcť z roboty!
     <br/>
     S ním jeden by sa nepozdravil v bani,
     <br/>
     jak prašivec, tak bol by obchádzaný!
     <br/>
     Nuž radšej sľúbi, keď sú všetci na tom —
     <br/>
     on nespraví zle svojim kamarátom,
     <br/>
     veď jednakí sú na vrecku i hrdle,
     <br/>
     a dobrá ovca ostáva vždy v kŕdle,
     <br/>
     kým pobehajna ohľadu nie hodná.
     <br/>
     On neodbočí…!
     <br/>
     A tak istého dňa
     <br/>
     podivný vánok ulicami vanie,
     <br/>
     revolta kráča sem-tam po Blacktowne.
     <br/>
     Už nesstúpila do šacht nová zmena,
     <br/>
     stroje — tie mlčia, práca zastavená,
     <br/>
     na rynku masy robotníckych čiat.
     <br/>
     Ktosi tam reční, čo jak započiať,
     <br/>
     jak držať sa a čo sa prieči — zbúrať…
     <br/>
     Poslanstvo má ísť hneď na banský úrad —
     <br/>
     predložiť radom všetky požiadavky.
     <br/>
     Len vyhovieť im, hneď je koniec stávky!
     <br/>
     No odpoveď je krátka, prebiedna:
     <br/>
     — S odbojníkmi sa vôbec nejedná!
     <br/>
     I vzkypia vášne, masou divo zmyká:
     <br/>
     — Tak kompánia cení robotníka?
     <br/>
     A Adam, ktorý zdal sa nebyť ničí,
     <br/>
     nevie jak, len keď s ostatnými kričí.
     <br/>
     Už nedbá, čo to všetko v chvíli tu je!
     <br/>
     Jak v tmavej štóle kôň Brown prestupuje,
     <br/>
     a čaká ho, bo neistou už pôda,
     <br/>
     i zarehce, veď vystupuje voda…
     <br/>
     Márne! Ten oheň rudý, plápolavý
     <br/>
     lapil sa už i jeho srdca — hlavy:
     <br/>
     tu nerozmýšľa, iba hlavný stán…
     <br/>
     Putera Adam z obce Kadlubian
     <br/>
     je jednou slamkou v zapálenom kozli:
     <br/>
     Iní sa katia, nuž i on sa rozzlí…
     <br/>
     Polismeni tu? Bijú? Aj on bije!
     <br/>
     Už rozvrátil by hlavu kompánie,
     <br/>
     čo vyžiera ľud!
     <br/>
     Oheň vzbĺknuc — kľaká,
     <br/>
     a na Adama prekvapenie čaká.
     <br/>
     Niekoľko dní a na šachtách je pusto,
     <br/>
     niekoľko dní a zapadne mu sústo,
     <br/>
     tvár poleje mu zrazu pot a vriaci:
     <br/>
     práca sa hne, hej, a on nie je v práci!
     <br/>
     Ba odkaz znie — vraj keď vie hubou mleť —
     <br/>
     by uvoľnil i posteľ, a to hneď!
     <br/>
     — Ej, otca mu tam! — schladí myseľ dravú,
     <br/>
     keď zadíva sa na capovu hlavu:
     <br/>
     — Zas musím ďalej, ako tá zver z lesa,
     <br/>
     a sám som zas — nik o mňa neobzre sa!
     <br/>
     Ja za všetkých som bojoval — sa pral,
     <br/>
     a teraz prišli ľudia z inokiaľ,
     <br/>
     i mnohí z druhov stali do roboty,
     <br/>
     kým ja som handra, ňou si dreli boty…?!
     <br/>
     Eh! — zakľaje vtom od veľkého bôľu.
     <br/>
     Capovu hlavu složí mĺkvo dolu,
     <br/>
     i zabalí, hoc osohu z nej málo.
     <br/>
     To dievča tiež sa márne usmievalo:
     <br/>
     nie, nemá šťastia! Ani Ančin list
     <br/>
     nemôže počkať, musí ísť, hej, ísť…
     <br/>
     Len kam zas? Kolá nepotratia ráfy,
     <br/>
     má niečo groša — do Chicaga trafí!
     <br/>
     Tam v prvé ráno pred továreň stane:
     <br/>
     — Chlap ešte som,hej, prosím vziať ma, pane!
     <br/>
     I ohliadne sa z vlaku na Blacktown:
     <br/>
     Baníctvo s Bohom, s Bohom koník Brown!
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523405" name="ftn.id2523405">
        14
       </a>
       ]
      </sup>
      Niet peňazí!
     </p>
    </div>
    <div class="footnote">
     <p>
      <sup>
       [
       <a class="para" href="#id2523413" name="ftn.id2523413">
        15
       </a>
       ]
      </sup>
      Tu Blacktown.
     </p>
    </div>
    <div class="footnote">
     <p>
      <sup>
       [
       <a class="para" href="#id2523427" name="ftn.id2523427">
        16
       </a>
       ]
      </sup>
      Ďakujem!
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523438">
       </a>
       XVI.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Adama prejdú myšlienky mdlé — šeré,
     <br/>
     až stane v meste veľkom na jazere!
     <sup>
      [
      <a class="footnote" href="#ftn.id2523459" name="id2523459">
       17
      </a>
      ]
     </sup>
     <br/>
     Keď vie sa spýtať, nestratí sa vari…
     <br/>
     Hneď zavčas rána sadne do streetscari
     <sup>
      [
      <a class="footnote" href="#ftn.id2579653" name="id2579653">
       18
      </a>
      ]
     </sup>
     ,
     <br/>
     pri jatkách síde, zrovna pred bránu.
     <br/>
     I Slováci sa tuná namanú,
     <br/>
     jak všade, kde je práca ťažké drenie.
     <br/>
     Sem-tam sa tlačí trochu unavene,
     <br/>
     tá cesta dlhá, tu zas dobytčí kar…
     <br/>
     Vtom ním ktos’ strasie. — Ľaľať, harmonikár! —
     <br/>
     Krajania hneď sú vrelým citom jatí.
     <br/>
     — Kde sa tu berieš? — hľadí tamten. — Ba ty?
     <br/>
     — Ja vo fabrike, bratku, črevá skladám…
     <br/>
     — A ja zas idem z bane, — vraví Adam, —
     <br/>
     za akous’ prácou, hoci od mäsa…
     <br/>
     Nenajsť tu niečo? — Ale najde sa!
     <br/>
     Bossovi poviem, ľahko nevydranká
     <br/>
     takého chlapa. A čo tvoja Anka?
     <br/>
     Píše ti? — Kde by! Azda sem mi bude…!
     <br/>
     Dosiaľ som horšie, jak ten Cigán v búde.
     <br/>
     — Nepovedz! — Veru prešiel som ja školu.
     <br/>
     — A my zas sme tu, a sme ešte spolu.
     <br/>
     I ty k nám prídeš, — myslím, určite.
     <br/>
     Sedem nás spáva blízko na byte,
     <br/>
     ty budeš ôsmy, dobre? Aká shánka?
     <br/>
     Jesť navarí nám naša Kysučanka,
     <br/>
     my platíme jej, dosť nás bude osôb.
     <br/>
     A Kata kuchtí správne — na náš spôsob, —
     <br/>
     i halušky, i údlovinu v hrachu…
     <br/>
     Len veľmi si ju neobzeraj, brachu,
     <br/>
     bo okále má — ujsť bys’ nestačil!
     <br/>
     — Čož’ ja už! — No, si sa jej zapáčil,
     <br/>
     i spomína ťa. — Ale choďže, choď!
     <br/>
     — No, poďme, možno, práve bude vhod —
     <br/>
     k bossovi!
     <br/>
     Idú sem-ta nemárne.
     <br/>
     Napokon Adam chlapom továrne,
     <br/>
     len ohliadnu ho zvedavosti s mierou,
     <br/>
     či narábať vie dobre so sekerou?
     <br/>
     Jak nevedel by? Azda jedal šalát?
     <br/>
     Nie polená, vie ťažké pniská kálať!
     <br/>
     Potľapkajú ho, vedú po stavisku,
     <br/>
     v ohromnej sieni, ruchu, ryku, stisku…
     <br/>
     Hovädo srazí Niger, ako drak.
     <br/>
     Spustia ho z krvi, už je v moci pák,
     <br/>
     zdvihnú ho, vola, ani kurča väčšie,
     <br/>
     posunú — pár rúk kožu s neho svlečie…
     <br/>
     A ešte sa v ňom myká sila živá,
     <br/>
     pár rúk ho zasa dobre vyumýva,
     <br/>
     a posunie ho ďalej v stranu inú.
     <br/>
     Tu roztína už jeden chrbtovinu,
     <br/>
     no samotný sám musel by i zhynúť,
     <br/>
     keď nový vôl tu každých desať minút!
     <br/>
     Nuž niekoho mu ešte priberú…
     <br/>
     Tak Adamovi dajú sekeru,
     <br/>
     a rob a ukáž teraz, chlape milý,
     <br/>
     aké máš nervy, koľko v svaloch sily?!
     <br/>
     Neobzeraj sa sem-tam, čo je z vola,
     <br/>
     jak rozberú ho, sunúc dookola…
     <br/>
     Piluj si svoje, uver, za čas krátky
     <br/>
     dostanú svoje konzervárne, jatky,
     <br/>
     a na obed, hoc zrak to neverí —
     <br/>
     už bude beafsteak tam na tanieri
     <br/>
     v hoteli hrdom — v reštaurante, pane,
     <br/>
     kde okvietené stoly, pricipkané…
     <br/>
     páni a dámy, jemné ani z vaty,
     <br/>
     spracú tie volie chrbty, volie hnáty…
     <br/>
     Tak Adam! Jaj, či dusí krvi výpar?
     <br/>
     Čož’ to? Bys’ videl, kde tvoj harmonikár,
     <br/>
     v čom sa ten papre, čo sa naprelieva:
     <br/>
     len črevá čistí, jednostaj len črevá!
     <br/>
     Tomu sa, možno, chuť viac nehlási
     <br/>
     na údeniny, krásne klobásy…
     <br/>
     O čo len jednak lepšie tvoje dielo!
     <br/>
     Vôl natiahnutý, schop sa, zatni smelo,
     <br/>
     nech vidí tvoj druh, jak ti ostrie pára,
     <br/>
     a že si súci chlapík za mäsiara!
     <br/>
     Tni, nezaostaň chvíľku v letmých snoch,
     <br/>
     nie ti dosť jeden vôl — hneď máš i dvoch!
     <br/>
     Stroje, tie hrmia v búrke treskov-praskov,
     <br/>
     hej, zatni, Adam, bo tys’ tu ich čiastkou!
     <br/>
     Nedaj sa, nedaj, hoc i pukne v drieku,
     <br/>
     pás práce beží, nepristav tú rieku,
     <br/>
     bo vyhodia ťa! Sekáš tu len kosti,
     <br/>
     no presekáš sa k svojej budúcnosti.
     <br/>
     Rúb, Adam, rúb, hej rúbať potreba!
     <br/>
     Veď nerúbeš tu iba za seba,
     <br/>
     keď tvrdá práca zalieva ťa potom!
     <br/>
     Rúb — ty sa dnes tu rúbeš so životom
     <br/>
     za svoju Anču!
     <br/>
     A on rúbe rúče,
     <br/>
     svaly sa pružia, srdce prudko tlčie.
     <br/>
     Po práci Maco verne naňho čaká,
     <br/>
     pojme ho s sebou na byt — do baráka,
     <br/>
     sbitého zo skál, v chudobnej, zlej štvrti.
     <br/>
     Len bachnúť doňho, na hŕbu sa zrúti.
     <br/>
     Tu nájde známych. Je to radosti!
     <br/>
     Katuša zhíkne, aj ho pohostí,
     <br/>
     a k mäsa kusu dodá nežným hlasom:
     <br/>
     — Nuž prišiel si? No, vidíš — tušila som…
     <br/>
     — Ba? — Veru! — blysne na stôl. — Hľaďže, tvoj diel!
     <br/>
     Neraz som si tak, — ozaj, kdes’ sa podel?
     <br/>
     Ostaneš s nami? Inde je to drahé…
     <br/>
     V izbe sa vyspíš s chlapmi — na podlahe.
     <br/>
     Naješ sa… varím riadne pre náš snem…
     <br/>
     No, pôjdeš ďalej? — Ale ostanem! —
     <br/>
     prikývne Adam, složiac veci svoje,
     <br/>
     veď chudobno, lež všade čistunko je.
     <br/>
     Jie, jak by pálil, k tomu — pohľad raní.
     <br/>
     Za Katou fľochne: aká z nej len pani?!
     <br/>
     Fertuška biela na vrchhlave mašľa,
     <br/>
     nech frajera chce, iste by ho našla!
     <br/>
     Prizre sa hladne štíhle na bôčky,
     <br/>
     nevidel dávno svojskej dievočky.
     <br/>
     Však zbadá sa a — pokrm viac mu vzácny.
     <br/>
     Potom sa už tu ľahko udomácni,
     <br/>
     načiara Anči, adresu jej udá,
     <br/>
     nech odpíše mu, ako sa má, chúďa,
     <br/>
     či netrápi ju preňho ten svet podlý?
     <br/>
     Či myslí naňho — či sa zaňho modlí?
     <br/>
     Tak napíše, aj pekne pozdraví.
     <br/>
     <br/>
     Strhnú ho žitia všedné krútňavy,
     <br/>
     robí a robí, chrbtovinu kála,
     <br/>
     i mzda je dobrá, k tomu práca stála.
     <br/>
     A na ložisku? Ako to už býva,
     <br/>
     keď sídu sa, nuž prinesú si piva,
     <br/>
     a harmonikár spustí pieseň jarú,
     <br/>
     on zasa zahrá sladko na fujaru.
     <br/>
     Hej, bolo by, nech niet tých ostrých pradien,
     <br/>
     v nich duša viazne jaksi so dňa na deň!
     <br/>
     Odpoveď čaká…
     <br/>
     Listy prídu, hľa…
     <br/>
     a naňho Anča azda zabudla?
     <br/>
     Minie i mesiac, nastúpi i druhý,
     <br/>
     pod Adamovým zrakom modré kruhy,
     <br/>
     nemôže spať, až poblednú mu líca:
     <br/>
     — Ach, nevernica… veru nevernica! —
     <br/>
     zosŕka v duši, zúfa na jej vine.
     <br/>
     Napokon myslí: — Sú i dievky iné!
     <br/>
     Čo sa má moriť, Pane Bože svätý?
     <br/>
     Ked Anča nedbá — tak si všíma Katy!
     <br/>
     Tá sladne ani zrelé ovocie,
     <br/>
     ak pozre za ňou, vidí, chce ho, chce…
     <br/>
     a švárna je a okrúhle má prsia…
     <br/>
     Podivná túha na dne srdca skrsá,
     <br/>
     hoc zaháňa ju, rozbije i v kusy,
     <br/>
     zas vráti sa, on niekoho mať musí,
     <br/>
     a Anča, Anča! S dušou bolestnou
     <br/>
     píše i krstnej, čo je, jak je s ňou?
     <br/>
     No, nič… On jednak čaká, utýraný,
     <br/>
     či prepadly sa celé Kadlubany?
     <br/>
     Ak? Nuž, nech! — zvre to v ňom a zhorkne cele,
     <br/>
     popasie oči po Katinom tele,
     <br/>
     je mladé, svodné. Obstáť, kde vziať sily?
     <br/>
     Vypije niečo, večer dvere zmýli,
     <br/>
     nájde jej pery, náruč horúcu,
     <br/>
     a privinie ju zrovna ku srdcu,
     <br/>
     jak Anču niekdy…
     <br/>
     Teda koniec oštár!
     <br/>
     Tu pristaví ho istého dňa poštár,
     <br/>
     na schodoch lístok do ruky mu vtlačí.
     <br/>
     — Od hoho? — myslí Adam; — Hí, od Anči! —
     <br/>
     poznáva písmo, čosi v ňom sa zlomí.
     <br/>
     Akýsi hlas sa ozve vo svedomí,
     <br/>
     až zachveje ním, keď list šlabikuje.
     <br/>
     Hej, ťažko mu je, veľmi ťažko mu je,
     <br/>
     veď píše citne: — Drahý Adam môj!
     <br/>
     Len teraz počne v duši pravý boj:
     <br/>
     — Môj Adam? Pekne! Lež jak — pre päť svätín,
     <br/>
     či som to ozaj Ančin a či Katin?!
     <br/>
     I číta radom, ako znať mu dáva,
     <br/>
     že je i ona, chvála Bohu, zdravá…
     <br/>
     Takého zdravia ver’ i jemu praje!
     <br/>
     Neraz si myslí, však i zvedavá je,
     <br/>
     či nestratil ten kúsok rozmarínu,
     <br/>
     a v šírom svete nezaľúbil inú?
     <br/>
     — Tí! —pristaví sa: — Čož’ som padúchom? —
     <br/>
     a poškrabe sa chvatne za uchom:
     <br/>
     Jak to len píše? Azda tuší čosi?
     <br/>
     Rozmarín má, lež iný klobúk nosí…
     <br/>
     No, kto to vie? A kto to vyčaragá?
     <br/>
     Vraj tretí list už píše do Chicaga,
     <br/>
     a márne čaká akejs’ odpovedi…
     <br/>
     Či tú ich lásku azda niekto riedi?
     <br/>
     — Čože? — vtom už mu líca farbu menia,
     <br/>
     a v prekvapenie padne z prekvapenia…
     <br/>
     — To, bohuprisám, podvod akýsi,
     <br/>
     ktos’, Anča, chytá naše dopisy!
     <br/>
     Nečíta ďalej, domov ho to ženie,
     <br/>
     kým v duši skrsá čierne podozrenie
     <br/>
     na Katu… Vojde — on to presne zistí!
     <br/>
     — Ty, dievča, povedz, nedostal som listy? —
     <br/>
     Tá zachveje sa ani šiaša v mláke:
     <br/>
     — Čo vravíš, Adam, listy? Ale aké?! —
     <br/>
     a počne plakať, tak jej na duši.
     <br/>
     Hej, má ten trapov, kým ju učuší,
     <br/>
     a zhojí ranu…
     <br/>
     Noc zrie s mrakodrapov,
     <br/>
     v neveľkej izbe chrápe sedem chlapov,
     <br/>
     len ôsmy ešte trotoárom šlampe,
     <br/>
     číta list znova pri uličnej lampe.
     <br/>
     Ťažko to ide, mnoho všakých zvestí,
     <br/>
     na štyri strany sa i toho vmestí,
     <br/>
     a dosiaľ iba prvú prečítal!
     <br/>
     Na tých troch — chýrov celý kapitál,
     <br/>
     hoc na druhej — to nemá preňho ceny:
     <br/>
     kto umrel — no, a pravda — kto sa žení…
     <br/>
     Na tretej však je vdačný každej značke.
     <br/>
     Tu Anča píše čos’ o poľovačke,
     <br/>
     a akej ešte! To je, pane, dej —
     <br/>
     o poľovačke, a to medvedej
     <br/>
     na Kubovom, kde farských majú lúku!
     <br/>
     Je to strach čítať, však i do popuku:
     <br/>
     pán farár v ruke s motyčkou sem chodí,
     <br/>
     a kope jarky pre tej trochu vody,
     <br/>
     bo ináč slnko spáli v lete pažiť.
     <br/>
     Musí sa teda tá zem vlahy nažiť…
     <br/>
     ak nažije sa — aj hneď zelenie…
     <br/>
     A tu má gazda iné trápenie:
     <br/>
     do bujnej lúky zasa všetko letí,
     <br/>
     i koniari a najmä — ak sú deti…
     <br/>
     I dobytčaťu chutí tu jaks’ sladko,
     <br/>
     ak odtúla sa s hole jaloviatko,
     <br/>
     hneď je tam… ako na svojom sa pasie,
     <br/>
     Nuž vyjde farár neraz v nočnom čase,
     <br/>
     a chlapci, lotri, vezmú zvučný spiež,
     <br/>
     zachechcú sa mu: - Strež si, len si strež! —
     <br/>
     Vodia ho lúkou cengom toho zvonca
     <br/>
     raz s jedného a s druhého zas konca…
     <br/>
     Po takej noci — idú Kubovím —
     <br/>
     okrúhly rechtor s pekným podhrdlím,
     <br/>
     a fuzáč notár, mládenec bez hán,
     <br/>
     i slávny jáger Kalčo, zvaný — Ján…
     <br/>
     spafnúť si niečo, hoci akú škvarku.
     <br/>
     Hmla na lúke a čosi hne sa v jarku.
     <br/>
     — Pst! — zdrží jáger, — hľaďte, tam v tých kroch
     <br/>
     čo to? Je šedé… stojí na štyroch…
     <br/>
     To bude Maco! Na tú šelmu dravú
     <br/>
     namieri notár, keď vtom zdvihne hlavu
     <br/>
     a vstane — farár, motyčku má v hrsti…
     <br/>
     — Tí, bohuprisám, nech ten fuzáč spustí! —
     <br/>
     zosŕkne Adam, prežívajúc scénu…
     <br/>
     Už nevidí, jak streetscary sa ženú,
     <br/>
     Chicago tam… Šum hôr? I zajde ta,
     <br/>
     nadáva lovcom, aj sa rozchechtá…
     <br/>
     až zbadá sa, a pohne pomaličky.
     <br/>
     Zahne si cestou známej do krčmičky,
     <br/>
     boos je sám, tomu povie, kde čo kul,
     <br/>
     veď navštevuje riadne eveningscool!
     <sup>
      [
      <a class="footnote" href="#ftn.id2579973" name="id2579973">
       19
      </a>
      ]
     </sup>
     <br/>
     Na vzdelanie dá, nie jak akýs’ šaľo,
     <br/>
     nuž vie riecť, čo sa v Kadlubanoch stalo.
     <br/>
     I uľahčí si. Boos zas pomôže!
     <br/>
     Zná fabriku, tu v meste, — na kože,
     <br/>
     ak chcel by ta, vraj zárobky sú značné…
     <br/>
     Hrkne si Adam brandy
     <sup>
      [
      <a class="footnote" href="#ftn.id2579985" name="id2579985">
       20
      </a>
      ]
     </sup>
     : — Ale vďačne!
     <br/>
     Pri práci, jak má, aj tie zvery hynú!
     <br/>
     Azda má večne rúbať chrbtovinu?
     <br/>
     Na byte rád by nazrieť do priečinkov.
     <br/>
     Už neshodne sa s peknou Katarínkou.
     <br/>
     I pôjde! Čo by nešiel? Allright… yes!
     <br/>
     Továreň nájde za adresou kdes’.
     <br/>
     Hej, zajtra…
     <br/>
     Tak i prejde pár míľ v diaľ.
     <br/>
     Továreň, a v nej — mister John Jack Small,
     <br/>
     prijme ho — starec, ale ešte v sile.
     <br/>
     Tu vyrábajú kože krokodílie
     <br/>
     na panskú obuv, najjemnejšie tašky.
     <br/>
     — Či rozumie sa? — Yes, no, bez otázky!
     <br/>
     Na takú prácu skúseností — to má,
     <br/>
     čo baranín on vyrobil si doma!
     <br/>
     I spravia sa, tak dohodnúc sa pri tom:
     <br/>
     Putera bude v továrni i bytom,
     <br/>
     robotník vo dne — tu-tam k pomoci,
     <br/>
     a postriehne zas trochu za noci.
     <br/>
     Však voľný muž i zvôľou ľahko skysá,
     <br/>
     a preto Adam slušne ožení sa
     <br/>
     v najkratšom čase!… Prisľúbi, jak načim.
     <br/>
     — Len jak to teraz Kate vyonačím? —
     <br/>
     myslí si cestou. Ale zdarí sa mu:
     <br/>
     stihne ju práve doma, a to samú,
     <br/>
     však medzi nimi nejde nijak reč.
     <br/>
     Jak ona vidí, že sa sberá preč,
     <br/>
     i hlavu z capa strčí do kufríka,
     <br/>
     pochopí všetko, fľochne na vinníka,
     <br/>
     a vyčíta mu, všelijak ho čistí.
     <br/>
     — Hja, — ten zas, — Kata, brala si mi listy!
     <br/>
     — Ja? Tebe? Veru mala by i komu!
     <br/>
     Na! — šmarí mu ich. S tým i koniec lomu,
     <br/>
     a koniec láske! Adam odchádza…
     <br/>
     Na novom byte všaká nesnádza,
     <br/>
     svetlica veľká, jak pre ľudí párku,
     <br/>
     kuchynka vedľa čaká na kuchárku.
     <br/>
     Čo on s tým? Toľká prázdnota až desí!
     <br/>
     Na stenu hlavu z capa pribije si,
     <br/>
     a večer píše Anči: — Tak poď z kraja!
     <br/>
     Všetko ti pošlem — vyžijeme dvaja.
     <br/>
     Mám pekný byt a dosť i roboty,
     <br/>
     do New-Yorku ti prídem oproti.
     <br/>
     Jak dostaneš, čo treba — hneď sa stroj!
     <br/>
     Bozkávam ťa a… čakám, anjel môj!
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523459" name="ftn.id2523459">
        17
       </a>
       ]
      </sup>
      Chicago leží na brehu jazera Michigan (Mičígen).
     </p>
    </div>
    <div class="footnote">
     <p>
      <sup>
       [
       <a class="para" href="#id2579653" name="ftn.id2579653">
        18
       </a>
       ]
      </sup>
      Autobus, električka.
     </p>
    </div>
    <div class="footnote">
     <p>
      <sup>
       [
       <a class="para" href="#id2579973" name="ftn.id2579973">
        19
       </a>
       ]
      </sup>
      Večerná škola.
     </p>
    </div>
    <div class="footnote">
     <p>
      <sup>
       [
       <a class="para" href="#id2579985" name="ftn.id2579985">
        20
       </a>
       ]
      </sup>
      Pálenky.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580026">
       </a>
       XVII.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Týždeň, dva… a náš Adamko sa zmení,
     <br/>
     je iný celkom v novom postavení.
     <br/>
     Nároky jeho aj tu neveliké,
     <br/>
     však pleť mu zmatnie, ako v Amerike,
     <br/>
     hoc dojem budí tvárou zdravou, chudou.
     <br/>
     Obíde v noci — raz-dva komplex budov,
     <br/>
     i pánov domec, či kde aký kmín?
     <br/>
     Probuje kľučky, pozre na komín,
     <br/>
     čo k oblohe čnie vysokánsky, šedý…
     <br/>
     Po plote z drôtu pohľad jeho sliedi,
     <br/>
     po hŕbe sudov, ak tam voľakto je?!
     <br/>
     Len keď tu všetko hovie, jak tie stroje,
     <br/>
     spomnie si strážca, že by zdriemnuť mal.
     <br/>
     A môže spať i mister John Jack Small,
     <br/>
     samotár starý, po ňom vraj i pasú.
     <br/>
     Nedôjdu v jeho nedobytnú kasu,
     <br/>
     v nej dolárovky, vzniklé z jeho pile,
     <br/>
     recepty na tie kože krokodílie,
     <br/>
     za ne by iste dali pekné centy,
     <br/>
     hej, veru dali všakí konkurenti!
     <br/>
     No, márne! Akže dvere pohnú sa,
     <br/>
     cengá a Adam strieľa od kusa,
     <br/>
     nedarmo doma trímal karabínu!
     <br/>
     a jeho guľky zriedka cieľa minú.
     <br/>
     Vo dne zas, keď sa strojov ozve hluk,
     <br/>
     vždy treba kdesi jeho pilných rúk,
     <br/>
     pomáha z chuti všade, ako môže.
     <br/>
     Nedarmo močil doma ovčie kože,
     <br/>
     i vypínal ich v slnný čas a suchý —
     <br/>
     na kamizle a čiapky, na kožuchy…
     <br/>
     Však čož’ to k tomu, jak tu ide práca,
     <br/>
     a z rúk do rúk sa kožka naobracia
     <br/>
     po oddeleniach?! Proces pridlhý,
     <br/>
     kým dôjde v sklad a odtiaľ na trhy
     <br/>
     do veľkých miest…! Tak veniec v diaľ sa vije,
     <br/>
     kde John Jack Small má staré konexie.
     <br/>
     No Adam veru chlapom dobrej hlavy,
     <br/>
     i dráždi ho to, dráždi, však i baví:
     <br/>
     chce všetko vedieť, jak pes sem-tam ňuchá,
     <br/>
     a pridá očú, pridá k veci ucha,
     <br/>
     pochopí bleskom ťažké náuky,
     <br/>
     a zdarí sa, čo vezme do ruky,
     <br/>
     kým iní neraz narobia i škody!
     <br/>
     Nuž, slovom — dobre, dobre sa mu vodí,
     <br/>
     i zašatí sa, tvár má ešte mladšiu,
     <br/>
     nik nepoznal by niekdajšieho baču,
     <br/>
     náradia kúpi, tak sa z trošky vzmáha.
     <br/>
     Až prikvitne raz Anča, duša drahá,
     <br/>
     nech vidí, jak on nie je bez groša,
     <br/>
     a nebude mať muža niktoša,
     <br/>
     lež chlapa, jak ten pilier na podmostí,
     <br/>
     čo svoju ženu nevysuší pôsty!
     <br/>
     Len nech dá znať a zájde pre neborkú
     <br/>
     pútnicu, jak sa svedčí do New-Yorku…
     <br/>
     I vyratuje lístka toho let
     <br/>
     do Kadlubian, i šírym morom zpät,
     <br/>
     aj dumá, či v tom nie zas ruka podlá,
     <br/>
     keď ešte nejde, či sa nerozhodla?
     <br/>
     Lež prečo? Hneď si v duši vymaľuje,
     <br/>
     jak u známych ju slušne ubytuje,
     <br/>
     kým nezastanú, jak sa patrí — párom
     <br/>
     a nesľúbia si vernosť pred oltárom.
     <br/>
     Hej, bude to! Dni značí na vrúbky,
     <br/>
     keď žiť už môžu, jak dva holúbky,
     <br/>
     i zašatí, i prevezie si ženu —
     <br/>
     hen na jazere veľkom Michiganu
     <br/>
     v radostný prístav, kde im štastie zkvitá.
     <br/>
     Tak čaká, čaká a dni dlhé číta,
     <br/>
     až príde lístok, jak ten boží dar,
     <br/>
     vlákienka lásky čnú z tých tenkých čiar:
     <br/>
     — Nuž, mamka vravia, keď chceš — dobre, Adam,
     <br/>
     len čo sa schystám, v mene božom sadám.
     <br/>
     Potom ma čakaj!
     <br/>
     Tu on sily zmnoží,
     <br/>
     náhodou príde na lepší lesk koží,
     <br/>
     a v jeho stave tým i nová zmena.
     <br/>
     Pán povýši ho zrazu na formena,
     <br/>
     veď biznis ide, ba sa pohýna
     <br/>
     z New-Yorku až hen na trh Londýna,
     <br/>
     zkade len ešte pôjde v šír i diaľ
     <br/>
     po Europe chýr firmy John Jack Small…
     <br/>
     Nuž má byť za čo vdačný nielen slovy
     <br/>
     a poznať svojho chlapa v Puterovi,
     <br/>
     veď nemal nikdy ženy, ani dietko,
     <br/>
     jemu je meno firmy nadovšetko!
     <br/>
     V tom je tá láska, ktorej ohňom zhára
     <br/>
     to staré, zvädlé — srdce samotára,
     <br/>
     a u Adama z ťažkej práce, z cviku
     <br/>
     vybadá jaksi lásku ku podniku,
     <br/>
     váži si toho a jak jeho zvyk,
     <br/>
     i potľapká ho: — Dobrý robotník!
     <br/>
     Putera rastie, sily zdvojnásobí,
     <br/>
     hoc v očiach druhov badá dosť i zloby,
     <br/>
     však pohľady zlé jeho neutrápia.
     <br/>
     Do pomoci mu aj tá hlava capia,
     <br/>
     a neraz vidí v duchu črty milé,
     <br/>
     zorný smev šťastia, ako vo Woodsville,
     <br/>
     i verí v žitia svojho obrate,
     <br/>
     čo odplatí už borbu bohate.
     <br/>
     Však s ním ten život dosť už naonačil:
     <br/>
     on chápal sa — ten do zeme ho tlačil,
     <br/>
     hoc nijaký strom po oblohu nečnie,
     <br/>
     však ani hromy nervú nekonečne,
     <br/>
     nuž nespália ho pomstou svojou žhavou.
     <br/>
     Tak dumá doma pred capovou hlavou,
     <br/>
     a tá naň hľadí ani s braliska,
     <br/>
     zdá sa i zbečí, zdá sa — zapíska:
     <br/>
     Nedaj sa, Adam!
     <br/>
     Aj sa drží chlapsky,
     <br/>
     láska ho hreje — a chlap vládze z lásky,
     <br/>
     vo dne, i v noci, keď sa nebo jagá.
     <br/>
     Môže stáť v cestu hocijaká pliaga,
     <br/>
     on nebojí sa… v búrke, divom dáždi…
     <br/>
     Dobrodružstvo ho odjakživa dráždi,
     <br/>
     však dlho jaksi nič sa neudá,
     <br/>
     neukáže sa žiadna obluda,
     <br/>
     hoc o gangsteroch čo deň čítať veľa,
     <br/>
     jak voľnou im i nedobytná cela,
     <br/>
     pracujú zbraňou, oceľou i plynom,
     <br/>
     kto pasie po nich — ľahko smrti synom!
     <br/>
     O takých voľných, roztopašných pánoch
     <br/>
     nebolo veru slychu v Kadlubanoch!
     <br/>
     Tu rastú ani huby po daždíku,
     <br/>
     pod zemou majú celú republiku,
     <br/>
     i prezidenta, menom čierny Jack,
     <br/>
     pán ináč známy, nosí frak a lak,
     <br/>
     všade sa šepce, jak sa z prstov živí,
     <br/>
     len nevedia ho chvatnúť detektívi,
     <br/>
     hoc strach až letí z toho jeho názvu.
     <br/>
     Je svalnatý chlap, na tvári má jazvu,
     <br/>
     a zlaté zuby… Ten sa nabil za ne!
     <br/>
     Dolárov tisíc naňho vypísané,
     <br/>
     pre toho, kto raz vystihne mu fanty,
     <br/>
     a dolapí ho niekde in flagranti.
     <br/>
     — Eh, — myslí Adam, — tomu vybrať z klov!
     <br/>
     To by bol pre nás, Anča, dobrý lov:
     <br/>
     tisícku dostať na peniaze naše
     <br/>
     bolo by z toho korún ani kaše!
     <br/>
     V Kadlubanoch ver’, nech nám Boh tak milý,
     <br/>
     rychtára by sme z domu vyplatili…!
     <br/>
     — snuje si, snuje raz i na lôžku,
     <br/>
     spomnúc si svoju mater nebožkú,
     <br/>
     nech dožije to, však by radosť mala!
     <br/>
     Tu myseľ jeho farby sníčkov zhalia:
     <br/>
     zdá sa mu, striehne v noci pod komínom,
     <br/>
     keď akýsi tieň tesno stane pri ňom,
     <br/>
     a zašepce mu: — Adam, čuješ? Adam,
     <br/>
     nič nevrav, znám ťa, snahy tvoje badám!
     <br/>
     Chceš k niečomu prísť z práce svojich rúk?
     <br/>
     To snilko si, ver! detský nedouk!
     <br/>
     I zoderieš sa pre tú dušu v tele.
     <br/>
     Však ty máš srdce odvážne a smelé,
     <br/>
     môže ti pomôcť služba skromná, malá.
     <br/>
     Poď, obriadime vedno mistra Smalla!
     <br/>
     Kde trávy jest, vieš, tam sa ovce pasú…
     <br/>
     Poď, napoly si rozdelíme kasu!
     <br/>
     Neváhaj, chlape!… Noc však okatá,
     <br/>
     i vidí Adam zuby zo zlata,
     <br/>
     na tvári jazvu neodtají mrak.
     <br/>
     — Ih, bysťubohu, veď to čierny Jack!
     <br/>
     Rád by ho chvatnúť, stiahnuť do povrázka,
     <br/>
     i vykríkol by, ale ani hláska!
     <br/>
     Na prsiach ťarcha, s tvári pot sa leje,
     <br/>
     a Jack sa smeje, jak sa mu len smeje!?
     <br/>
     Až trasie sa, ba až mu štica liece…
     <br/>
     Tie oči jeho ani nebožiece,
     <br/>
     plameň z nich šľahá ani z pekla dier,
     <br/>
     a v ruke drží ťažký revolver:
     <br/>
     — No, Adam?!
     <br/>
     Vtom ho prudký cengot splaší.
     <br/>
     — Ej, bysťu, azda medveď na salaši?
     <br/>
     I skočí dupkom na ten alarm zvonku —
     <br/>
     sosníme pušku, raz-dva už je vonku.
     <br/>
     Na dvore tma, a bachnúť? — Neúčinné!
     <br/>
     Jak kocúr hľadí, ako duch sa šinie…
     <br/>
     pomedzi stavy — sudy šikovne.
     <br/>
     Vie, otvoril ktos’ dvere pracovne
     <br/>
     v pánovom dome, i hneď došlo k ušku.
     <br/>
     Naslúcha — ticho! Pridrží si pušku,
     <br/>
     z úkrytu spustiť na takého zvera
     <br/>
     istejšie, ako búchať z revolvera…
     <br/>
     I uchýli sa za poriadny val,
     <br/>
     všíma si okien, kde spí John Jack Small
     <br/>
     na poschodí, či nemihne sa čosi?
     <br/>
     Nič — iba v bureau svetielko čo zrosí,
     <br/>
     jak svätojánska muška, však i zhasne…
     <br/>
     Tak tedy jednak ruky cudzopasné?!
     <br/>
     myslí si Adam trochu rozrušený!
     <br/>
     — Do okna páliť — nemá žiadnej ceny!
     <br/>
     Len prezradí sa človek. Taký krám,
     <br/>
     keď už sem vnikol, iste nie je sám.
     <br/>
     Lepšie len počkať, nech si on tam krade,
     <br/>
     veď ako vošiel, tak i vyjde ztade,
     <br/>
     a potom chvíľka, čo už patrí stráži!
     <br/>
     Ej, však ho spraží — však ho on tam spraží,
     <br/>
     z úkrytu svojho zasiahne ho snadne!
     <br/>
     Veru si iste zlosyn na zem sadne,
     <br/>
     a chvatne, sväte chvatne gangstera…
     <br/>
     Zabiť? Nie! — húta Adam Putera.
     <br/>
     Oplana — kto vie — aké hriechy kúšu!
     <br/>
     Ktože by si ich vzal na svoju dušu?!
     <br/>
     Však tak od kroku trochu poniže,
     <br/>
     i dostane pes, aj sa vylíže…
     <br/>
     vyčkáva jastrab… Noc je tmou až sýta,
     <br/>
     len so pár hviezd čo na oblohe kmitá,
     <br/>
     však Adam — ten má oči zaostrené,
     <br/>
     on dobre vidí, tu-tam hnú sa tiene,
     <br/>
     nuž meria diaľ a mĺkvo meria šírku.
     <br/>
     Pevnejšie stíska svoju repetírku,
     <br/>
     srdce si čuje, stiahne ramená,
     <br/>
     jak na vábec, keď čaká jeleňa…
     <br/>
     Vtom hnú sa dvere — tieň sa šinie šerý.
     <br/>
     V tú chvíľu Adam zdrží dych a mieri,
     <br/>
     i praskne výstrel… Mnohá hlava hore,
     <br/>
     a buch sem — buch tam na širokom dvore,
     <br/>
     lež Slovák čo by prišiel do rozpakov?!
     <br/>
     I pytliakom bol — strieľal na pytliakov.
     <br/>
     Čo nového, keď guľky zafičia?
     <br/>
     Len škoda — tu niet húšti — jedličia!
     <br/>
     No za skaly jak uťahoval údy,
     <br/>
     tu za val zeme, za veliké sudy,
     <br/>
     a práska do tých, neustatý borbou.
     <br/>
     Keď prepadnú ho — rozpŕskne ich kolbou.
     <br/>
     Za chvíľu priestor v bojište sa zmení,
     <br/>
     však v druhú chvíľu hrnú polismeni,
     <br/>
     gangsteri zatým funia nocou šerou,
     <br/>
     jak vyplašený kŕdeľ netopierov…
     <br/>
     Len jeden z nich tam leží úbohý,
     <br/>
     pred samým vchodom, dostal do nohy
     <br/>
     a nevie s miesta…
     <br/>
     Práve s lôžka vstal
     <br/>
     a ide dolu mister John Jack Small,
     <br/>
     postava krehká, pekná biela hlava,
     <br/>
     na tenký nos si zlatý cviker stavia,
     <br/>
     a svojim očiam skoro neverí,
     <br/>
     že prepadli mu podnik gangsteri.
     <br/>
     Hľa, jeden z nich tam na zemi sa svíja,
     <br/>
     a vôkol neho slávna policia,
     <br/>
     i Adam s puškou… Vyšetrujú prísne,
     <br/>
     … kto — čo je, keď sa v taký čas sem tisne?
     <br/>
     V tvár šustnú svetlá: — Milý chlape, rec! —
     <br/>
     Tu zhíknu: — Veru vzácny zajatec:
     <br/>
     na škrani jazva, v ústach zlato samé?!
     <br/>
     — Tí! — skrížia oči, — koho my tu máme?!
     <br/>
     Veď je to Jack, ten čierny! Praskly krídla,
     <br/>
     dostal sa dobrý vtáčik do osídla…
     <br/>
     Teraz len von s tým, čo ho viedlo k dielu!
     <br/>
     Prezrú mu vrecká, siahnu za košeľu,
     <br/>
     však groša nič, len papier číručký.
     <br/>
     Pre ten by chodil cudzie na kľučky?
     <br/>
     Tu mistra Smalla prejme tucha hrozná:
     <br/>
     — Čo je to? Aha! — a v tej chvíli pozná,
     <br/>
     i znova pozre, či nie na omyle: —
     <br/>
     recepty na tie kože krokodílie,
     <br/>
     najvzácnejší taj svojho podniku!
     <br/>
     Nech ujde mu — má škodu velikú,
     <br/>
     dostal by biznis zlého pohoniča!
     <br/>
     Ba nech tak — nuž ho konkurenti zničia,
     <br/>
     a celá jeho práca v troskách veru!
     <br/>
     I zahľadí sa mäkko na Puteru,
     <br/>
     pod rúškom noci povie to, čo cíti,
     <br/>
     že odmenu má v commonhall of city
     <sup>
      [
      <a class="footnote" href="#ftn.id2580358" name="id2580358">
       21
      </a>
      ]
     </sup>
     ,
     <br/>
     však keď on dosiaľ sám nič nepodniká,
     <br/>
     vezme ho k sebe ako spoločníka,
     <br/>
     s ním požije si v radosti i v trude.
     <br/>
     A tak im azda obom dobre bude
     <br/>
     v poctivej práci!
     <br/>
     Adam chápe? Čoby!
     <br/>
     Ni doma nevie, čo sa to s ním robí?
     <br/>
     Že vydobyl si velikého mania
     <br/>
     a vo fabrike všetko sa mu klania —
     <br/>
     čož’ to?! Hej, inú na srdci má svorku!
     <br/>
     Pár týždňov, a on jachá do New-Yorku,
     <br/>
     i pre biznis, veď šťastie až ho čanká.
     <br/>
     Však čo je hlavné — písala mu Anka,
     <br/>
     už ide cez tie diaľky modravé…
     <br/>
     Nuž jachá… a loď čaká v prístave.
     <br/>
     Nejeden pohľad morom sem-tam točí,
     <br/>
     no najžhavejšie sú tie jeho oči,
     <br/>
     až uzre Deutschland. Z komínov dym ráňa,
     <br/>
     s paluby iste hľadí jeho Hana.
     <br/>
     Jaj, či ho pozná?! Už tie chvíľky mučia,
     <br/>
     veď šťastie sveta sovre do náručia…
     <br/>
     Žien dosť, a zrak ich? — srdce, len sa zažni!
     <br/>
     No Anča — ako domáci chlieb — ražný!
     <br/>
     Ten nezunuješ! Poznáš jeho chuť?
     <br/>
     Tak nemôžeš naň nikdy zabudnúť!
     <br/>
     — blysnú mu v hlave myšlienky a sladké.
     <br/>
     Len kde je, čo je? Azda na prehliadke?
     <br/>
     Ľudia už hrnú, všakí cestujúci,
     <br/>
     a márne pichá jeho pohľad vrúci:
     <br/>
     nejde! A zdržať ju — joj, aká nectnosť,
     <br/>
     veď je dnes preňho chvíľa — celá večnosť!
     <br/>
     Či nevyhla sa planej náhode,
     <br/>
     a stalo sa jej niečo na vode?
     <br/>
     — strasie ho. Zrazu… kráča dievča niečie,
     <br/>
     ťažko mu kráčať — poriadny kôš vlečie,
     <br/>
     oči jak uhoľ, pleť až svieti belom,
     <br/>
     jak štiepkom vánok — zachvie štíhlym telom,
     <br/>
     až spustí kôš a v rozpakoch tam stojí.
     <br/>
     — Anička! Anča! — Adam! — a sú svoji.
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580358" name="ftn.id2580358">
        21
       </a>
       ]
      </sup>
      Mestský dom.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580399">
       </a>
       XVIII.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Pod chladnou klenbou rozleje sa žiar,
     <br/>
     keď duše dve sa nesú pred oltár,
     <br/>
     sladučký pochod zaznie na organe,
     <br/>
     a vanie jasot šťastia — vôkol vanie.
     <br/>
     Ona hmlou, čo, hľa, rozplynúť sa túži,
     <br/>
     bielučký závoj, kytka bielych ruží…
     <br/>
     On v čiernom, biela mašľa, zora v lícach,
     <br/>
     i ostrý štráfik má na nohaviciach.
     <br/>
     Anča a Adam? Čo by — slečna, pán!
     <br/>
     To by mal vidieť národ z Kadlubian —
     <br/>
     krehunký farár s pohľadom jaks’ mdlým,
     <br/>
     okrúhly rechtor s pekným podhrdlím,
     <br/>
     i fuzáč notár, mládenec bez hán,
     <br/>
     a slávny jáger Kalčo, zvaný — Ján…!
     <br/>
     Mať užasla by, jak jej dcéra vkusná,
     <br/>
     a jeho — ak nik — obzrela by krstná,
     <br/>
     ani včiel z kláta ľudu by sa shŕklo,
     <br/>
     a starygáňa rychtára by puklo!
     <br/>
     Tu málo očí — zato veľa chvál,
     <br/>
     A svedkom i sám mister John Jack Small,
     <br/>
     potŕha pery, jak by stúpil na osť.
     <br/>
     Azda mu vzchodí na um zašlá mladosť!
     <br/>
     I on šiel lúkou, do diaľ rozostretou,
     <br/>
     však nestačil si natrhať z jej kvetov.
     <br/>
     Mal lásku, jak toť Anka — na objatie,
     <br/>
     len oči mala nebie, vlasy zlaté,
     <br/>
     lež ktosi iný počal za ňou sliediť,
     <br/>
     i zradila ho mrzko krásna Edith.
     <br/>
     Tak ostal sám, a čo len lásky mal,
     <br/>
     všetku ju na svoj podnik prenášal.
     <br/>
     A biznis šiel, a hlava osivela!
     <br/>
     Teraz však hruď mu jaksi rozochvelá,
     <br/>
     keď vidí kňaza ružové klásť puto.
     <br/>
     Za čímsi je mu ľúto, jednak ľúto,
     <br/>
     zdá sa mu — šliapnul na najkrajšie bylie.
     <br/>
     Ved továreň… veď kože krokodílie,
     <br/>
     veď New-York… Londýn… firmy dobrá zvesť!
     <br/>
     Však čo to všetko srdca na bolesť?
     <br/>
     Koho má? Ak krv z príbuzenstva aká —
     <br/>
     pre dedictvo tá smrť len jeho čaká!
     <br/>
     Čo z toho? Robí, ale komu žije?!
     <br/>
     Ten Adam dnes už iste bohatší je
     <br/>
     o pozemského žitia vzácne kvietko.
     <br/>
     Biznis je mnoho, ale nie je všetko! —
     <br/>
     — precíti mister Small, až zvlhne zrak.
     <br/>
     No usmeje sa zľahka neborák,
     <br/>
     nač volať zpäť, čo žitím nedopriano?
     <br/>
     Zpred oltára čuť dvoje tichých — áno,
     <br/>
     kňaz požehná a organ duše pojí.
     <br/>
     O chvíľu idú, ako večne svoji —
     <br/>
     so šťastím v očiach, šepcúc nežné slová,
     <br/>
     Putera Adam — Hanka Puterová
     <br/>
     kráčajú z chrámu…
     <br/>
     Doma rozhostí
     <br/>
     sa sladký úsmev tichej radosti:
     <br/>
     čakali málo — našli veľa, veľa…
     <br/>
     keď mistra Smalla majú za priateľa,
     <br/>
     aký sa iste ľahko nenamanie.
     <br/>
     Byt majú uňho v dolnom apartmáne,
     <br/>
     dve pekné izby, hodné sladkých dúm,
     <br/>
     útulnú bedroom
     <sup>
      [
      <a class="footnote" href="#ftn.id2580494" name="id2580494">
       22
      </a>
      ]
     </sup>
     , jasnú drawingroom,
     <sup>
      [
      <a class="footnote" href="#ftn.id2580498" name="id2580498">
       23
      </a>
      ]
     </sup>
     <br/>
     kuchynku ani zo skla, tabličkavú,
     <br/>
     i kúpelničku, vody ani z plavu,
     <br/>
     len skrútnuť čapom a už prší-prúdi.
     <br/>
     Nuž všetko je tu pre dvoch šťastných ľudí,
     <br/>
     a ako vkusne uložené — pansky!
     <br/>
     Nemá to ani farár kadlubiansky,
     <br/>
     kam myseľ letí neraz porovnať.
     <br/>
     — Čo by len na to všetko naša mať? —
     <br/>
     zažiaria čierne oči v podivení,
     <br/>
     keď po izbách sa prejde pani Annie
     <sup>
      [
      <a class="footnote" href="#ftn.id2580513" name="id2580513">
       24
      </a>
      ]
     </sup>
     ,
     <br/>
     a čaká, tíško čaká na Adama.
     <br/>
     I nevoľno jej niekdy, keď je sama,
     <br/>
     v tej kučeravej hlávke hneď dve na tri.
     <br/>
     Zdá sa jej: — Všetko to tu inej patrí,
     <br/>
     až tá raz príde, — snuje neborká, —
     <br/>
     bude jej zas, jak pani rechtorka,
     <br/>
     a ona navarí, riad poumýva…
     <br/>
     I do hojnosti zvláštne sa to vžíva,
     <br/>
     niekedy z dlhej chvíle aj sa zívne,
     <br/>
     veď tu to všetko samo ide — divne.
     <br/>
     Ani sa jaksi nenarobíš z chuti,
     <br/>
     čo treba — všetko na prah prinesú ti,
     <br/>
     mlieko, či chlieb, či morku pečenú.
     <br/>
     Čo ostane však robiť pre ženu?
     <br/>
     Muž zariadi a všetko, ani z báje,
     <br/>
     s obedom veru raz-dva hotová je,
     <br/>
     lež potom čo, až duša v tele zdriema,
     <br/>
     keď okrem neho nikoho tu nemá?!
     <br/>
     I šla by — už i do obchodu? Hoc ta!
     <br/>
     Však — myslí, — ako? Keď som sprostá, sprostá!
     <br/>
     Tá nová reč jej iba havká, skučí!
     <br/>
     Ona sa jej ver’ jakživ nenaučí.
     <br/>
     Nuž čo tam, hoci po najkrajších plánoch?
     <br/>
     Lepšie by bolo žiť kdes’ v Kadlubanoch,
     <br/>
     hej, lepšie doma, hoci v chalupe…!
     <br/>
     I rozplače sa, bôľno zaupie,
     <br/>
     hoc nežaluje ani v jednom slovku,
     <br/>
     však zachvejúc sa, klesne na pohovku,
     <br/>
     dnes ráno bola ešte čerstvá, rezká,
     <br/>
     včul popínavým kvetom bez obrezka,
     <br/>
     pre mladé srdce chvíľky poučné…
     <br/>
     Tu vojde Adam, tíško, nehlučne,
     <br/>
     hľadí a nežno po tej hlávke siaha:
     <br/>
     — Anička, Anča! Čo ti, duša drahá?
     <br/>
     — Ach, — blysnú oči, rosa na nich visí, —
     <br/>
     jak ťa len čakám, Adam! Ty si? Ty si?
     <br/>
     — Ja! — a ju schytí jeho náruč lačná,
     <br/>
     i šustne svetla slnko zpoza mračna,
     <br/>
     pery sa sídu, pohľad napätý,
     <br/>
     bozk sladí bôľ, i lásku pečatí,
     <br/>
     už netrápi nič, už nič nezamrzí,
     <br/>
     pod teplom očú oschnú ženské slzy,
     <br/>
     jak žhavá vášeň vznáša v sféry vtačie,
     <br/>
     kde čuť spev nebies sladko, nanajsladšie…
     <br/>
     Sú sami, iba so steny sa díva
     <br/>
     capova hlava, celkom ako živá,
     <br/>
     tá dožičí im chvíľky, čo len ich…
     <br/>
     smev šťastia na tých tvárach rumenných.
     <br/>
     V tých dušiach zneje tónov na tisíce,
     <br/>
     on blčí, jej sa chvejú mihalnice,
     <br/>
     keď mužíčkovi šepce pekná družka:
     <br/>
     — Povedz mi, duša, však som tu nie slúžka?!
     <br/>
     — Slúžka? Ba kieho?! — Čo tu, naše je to?
     <br/>
     Ja neviem veriť, keď ťa doma nieto,
     <br/>
     preto si vieš, aj neraz zanariekam…
     <br/>
     — Ach, hlupáčik môj, vyjdeme si niekam! —
     <br/>
     poteší Adam, aj hneď pojme ženu,
     <br/>
     a idú, idú na breh Michiganu.
     <br/>
     Modravé diaľky, rozihrané vlny,
     <br/>
     veselo život pestrie na úslní,
     <br/>
     však oni ujdú — medzi hovorom —
     <br/>
     pod diaľne hole šírym za morom.
     <br/>
     Ta vracajú sa znova, znova, znova —
     <br/>
     dotykom toho jemnučkého slova,
     <br/>
     zabudnú tu i žitia svojho na raj.
     <br/>
     Ich baví, čo tam Dunaj, Lapaj, Zahraj?
     <br/>
     Blesk, chudák, — ako pri oji sa zvára,
     <br/>
     a jak mu chutí ovos u mlynára?
     <br/>
     Krehunký farár, jak ľud sýti slovy,
     <br/>
     kto uväzuje šnúrky rechtorovi?
     <br/>
     Či fuzáč notár za dievkami lipne,
     <br/>
     a jáger Ján či ešte strieľa vtipne?
     <br/>
     Na fare zas, však tomu dobrá chvíľa,
     <br/>
     či sa tá svinka už raz oprasila?
     <br/>
     — spomnú si, vložiac rúčku do rúčky,
     <br/>
     a po západe slnka tichučkí
     <br/>
     vrátia sa domov…
     <br/>
     Niekdy pre hrsť smevu
     <br/>
     i mister Small k nim príde na návštevu,
     <br/>
     prinesie kvietok peknej mladej panej.
     <br/>
     Prižmúri zrak, keď spočinie mu na nej,
     <br/>
     to jeho srdce — márne, — už je chladné,
     <br/>
     no pri pohľade na to šťastie zmladne.
     <br/>
     Všimne si zprvu tichú nemiu —
     <br/>
     jak módny oblek pekne šatí ju,
     <br/>
     lesk čiernych očú, vlasov kučeravých,
     <br/>
     a z červených pier zákmit zúbkov zdravých,
     <br/>
     i spustil by hneď so dve teplé štrófy.
     <br/>
     Však ona skoro zná riecť: — Tee, or coffee?
     <sup>
      [
      <a class="footnote" href="#ftn.id2580589" name="id2580589">
       25
      </a>
      ]
     </sup>
     <br/>
     i ponúknuť, i ukázať sa milá.
     <br/>
     Ved u rechtorov darmo neslúžila!
     <br/>
     Smažiť i pražiť vie, i všakú várku,
     <br/>
     mohla by byť i jemu za kuchárku…
     <br/>
     Aspoň by videl taký veľký pán,
     <br/>
     čoho je schopná dievka z Kadlubian!
     <br/>
     On to i tuší a je vľúdnosť samá,
     <br/>
     podoprúc hlavu, slúcha na Adama,
     <br/>
     jak rozpráva mu kúsky všakých činov,
     <br/>
     hoc hneď i takto chybnou angličtinou —
     <br/>
     o krásnom kraji bystrých vôd a brál…
     <br/>
     kde na skalisku aj hen ten cap stál,
     <br/>
     na lovcov hľadel veru dlho shora,
     <br/>
     mal prepodivné vlohy profesora…
     <br/>
     a s počítadlom netrápil sa v škole!
     <br/>
     Rozpovie, ako zahrmely hole,
     <br/>
     a cap sa zrútil… i jak sily novej
     <br/>
     mu dodávala vždycky táto trofej…
     <br/>
     vo Woodsville, i v Blacktowne, i všade.
     <br/>
     Jak berie ju a pred oči si kladie,
     <br/>
     nenechá nikde, hoc by umrieť mal.
     <br/>
     … Napäto slúcha mister John Jack Small,
     <br/>
     a muchy jeho najmä poožijú,
     <br/>
     keď predstaví mu lovcov famíliu,
     <br/>
     postavy štyri, ktoré kto by tupil?
     <br/>
     Z nich farár svoju vlastnú sviňu kúpil,
     <br/>
     rechtor, keď chasa jaksi spozdila sa,
     <br/>
     upiekol, však i zjedol celé prasa…
     <br/>
     a notár, chtivý ženských novinôk,
     <br/>
     utŕžil miesto bozku — oflinok,
     <br/>
     kým jágra Jána stihla iná bieda,
     <br/>
     keď zdochlého psa mal raz za medveďa…
     <br/>
     — rozkladá Adam. A vec obrovitá,
     <br/>
     starý pán, kašľúc, za boky sa chytá:
     <br/>
     — Ha-ha-ha, he-he, také porobiť!
     <br/>
     No, mister Adam! Mohlo by to byť?
     <br/>
     He-he-he, ha-ha! A či žijú? Žijú?
     <br/>
     Ja rád by s nimi niekdy na partiu,
     <br/>
     nemal by na tom iste žiadnej straty,
     <br/>
     veď sú to — my God
     <sup>
      [
      <a class="footnote" href="#ftn.id2580625" name="id2580625">
       26
      </a>
      ]
     </sup>
     , — radom unikáty!
     <br/>
     Pôjdete so mnou? Akže budú chcieť,
     <br/>
     vezmeme si ich sem k nám — cestou zpäť.
     <br/>
     Opatríme ich — nie jak odkundesov,
     <br/>
     môžu ísť loviť do kanadských lesov,
     <br/>
     žať česť a slávu tu, kde žitia vír,
     <br/>
     a trh na kože… Či nie tak, my dear?
     <sup>
      [
      <a class="footnote" href="#ftn.id2580639" name="id2580639">
       27
      </a>
      ]
     </sup>
     <br/>
     — Yes! — prikývne on, prisvedčí i ona,
     <br/>
     len podľa neho vie, že správne koná.
     <br/>
     A mister Small je rád, až celý zjarie.
     <br/>
     A keď mu Adam zahrá na fujare,
     <br/>
     jak na doline niekdy — pred košiarom,
     <br/>
     horúca túha stúpne v srdci starom,
     <br/>
     vidieť tie hole v tom ich zvelebení,
     <br/>
     a capa, capa bralísk na temeni,
     <br/>
     ovečky jak si hrkotajú v paši,
     <br/>
     a bodrých chlapov tančiť na salaši
     <br/>
     pri gajdách v noci heje-huja-haj,
     <br/>
     rútiť sa vody, zelenieť sa háj…!
     <br/>
     I vraví mladým a tí rastú v šťastí,
     <br/>
     že majú niečo v svojej chudej vlasti,
     <br/>
     na obdiv svetu.
     <br/>
     Ináč práca stŕha,
     <br/>
     a v hluku strojov vädne mnohá túha,
     <br/>
     v továrni svitnú ver’ i tvrdé chvíle —
     <br/>
     starať sa o tie kože krokodílie,
     <br/>
     z nich topánočky, taška pre devu,
     <br/>
     azda i úspech kdes’ na randevú!
     <br/>
     Nuž dozrieť treba všetko, sjednať s klienty,
     <br/>
     veď o trh boj a nespia konkurenti!
     <br/>
     Čierny Jack sedí, recepty sú isté,
     <br/>
     však ľudský mozog večné náchodište!
     <br/>
     Dosiaľ sa márne snaží všaká klika
     <br/>
     prevýšiť firmu Small a spoločníka,
     <br/>
     ak niečo najdú, niečo odokryjú —
     <br/>
     i tu sú ľudia v laboratoriu,
     <br/>
     i Adam s nimi — a je dobrým žiakom.
     <br/>
     Na kom by starosť ostala — hej, na kom?
     <br/>
     Mister Small jaksi nebezpečne starne,
     <br/>
     pomaly zriedka príde do továrne,
     <br/>
     radšej si zájde, jak prv z večera,
     <br/>
     za peknou, mladou mistress
     <sup>
      [
      <a class="footnote" href="#ftn.id2580674" name="id2580674">
       28
      </a>
      ]
     </sup>
     Putera,
     <br/>
     niekdy i vo dne. V starobe, jak v kríži,
     <br/>
     on von už z toho, on jej neublíži.
     <br/>
     Len čo ten kvietok prinesie jej vždycky,
     <br/>
     naučí ju však veľa po anglicky,
     <br/>
     a pekne znie tá reč z jej chutných úst.
     <br/>
     Muž? Ten už čuje viac len stroje húsť,
     <br/>
     a koľko možno — bere na tú šiju,
     <br/>
     dozre si, robí organizáciu
     <br/>
     s ľuďmi, čo niekdy vychoval si starý.
     <br/>
     A biznis ide, všetko sa mu darí.
     <br/>
     Čo New-York, Londýn? On si vbije klin
     <br/>
     na kontinente: Paríž… Berlín… Wien,
     <br/>
     a neraz veru dračka o zásoby.
     <br/>
     Nuž robí tuho, veľmi tuho robí,
     <br/>
     učí sa, vzdelá. Že sem prišiel s hôľ —
     <br/>
     veru by nikto, nikto neriekol!
     <br/>
     Dosiahol veľa, ešte viacej čaká,
     <br/>
     verí, že všetko môž’ byť zo Slováka!
     <br/>
     Pripomnie žienke, keď čo krok — to zdarný,
     <br/>
     i ten sen… ten sen… doma — o továrni!
     <br/>
     Tá šepce mu čos’, aj sa začervená,
     <br/>
     a on ju nežne vezme na kolená,
     <br/>
     i vybozkáva, cítiac príboj sily.
     <br/>
     Len teraz mu je život ozaj milý:
     <br/>
     má komu žiť!
     <br/>
     A vykvitne kvet v kroví,
     <br/>
     prinesie Hana syna manželovi,
     <br/>
     a aby takto doplnila mierku,
     <br/>
     o dva roky zas porodí mu dcérku.
     <br/>
     Chlapec je Adam, dievča Anička,
     <br/>
     ten na otca, tá celá mamička.
     <br/>
     Janovi na krst, jak sa patrí, píšu.
     <br/>
     On poďakuje, má však prácu inšiu.
     <br/>
     Keby sa ešte dalo k nim zájsť kočom!
     <br/>
     Však zaznačiť ho môžu krstným otcom.
     <br/>
     Vraj pomaly už nespomnú sa ani,
     <br/>
     odkedy aj dlh dávno vyrovnaný.
     <br/>
     A či len prídu ukázať sa raz?
     <br/>
     Hej, v Kadlubanoch bol by za tartas!
     <br/>
     A poľovačka, aká nikdy predtým…
     <br/>
     I mať im píše, žehná krížom svätým
     <br/>
     tým deťom, rada pozrela by na ne.
     <br/>
     A ďakuje im pekne za poslané,
     <br/>
     i krstná. Tá je lepšie, chvalabohu,
     <br/>
     nešťastná žena zlomila si nohu.
     <br/>
     Novšieho nieto ani za máčik,
     <br/>
     len vo mlyne Blesk skonal, chudáčik,
     <br/>
     v zelenom háji — tam si odpočíva.
     <br/>
     Ba ešte — pošla duša skrivodlivá,
     <br/>
     rychtár sa opil, zmeral nosom dlážku,
     <br/>
     a čert ho schytil — skapal na porážku…
     <br/>
     Nuž dosť, čo čítať. A krv nestaja,
     <br/>
     čo jeden lístok, len zve do kraja.
     <br/>
     Jak uzrieť salaš odtúlanej ovci,
     <br/>
     tak bažia neraz domov Puterovci,
     <br/>
     veď kdeže nájsť i duše netúžiacej?
     <br/>
     Lež práca drží a tej vždy je viacej.
     <br/>
     No, čo má, dozre!
     <br/>
     Roky letia v diaľ,
     <br/>
     i usne tíško mister John Jack Small,
     <br/>
     a celý podnik pocíti tú ranu,
     <br/>
     ovisnú ruky, stroje mĺkvo stanú,
     <br/>
     po pohrebe však slávnom pohnú zasa.
     <br/>
     S dedičmi Adam múdre vyrovná sa,
     <br/>
     keď on už vlastne šnúrou na bičisku.
     <br/>
     Spravedlive im zaistí časť zisku,
     <br/>
     kým z majetku ich riadne nevyplatí.
     <br/>
     A tak raz stane svojej na postati,
     <br/>
     s ostatným už i firmu zaberá,
     <br/>
     miesto Small skvie sa — Adam Putera,
     <br/>
     výroba jemných krokodílych koží.
     <br/>
     Odbyt rok po rok množí sa a množí,
     <br/>
     však aj hlas z domu… Mať vraj, tá je chorá…
     <br/>
     Napokon príde list i od rechtora:
     <br/>
     — Príď Adam! Až tu jarný vetrík zvanie,
     <br/>
     vyjdeme ešte hore — na hlucháne.
     <br/>
     Starneme! Nezvieš — oči naše zdriemu,
     <br/>
     a sľub máš ešte splniť okresnému,
     <br/>
     pamätáš, keď si pílil drevo s Gdolom?
     <br/>
     Vidíš, ten chudák od oviec šiel k volom,
     <br/>
     a pes mu zdochol, môjho otrávili…
     <br/>
     Len farských Zahraj ešte v tejto chvíli
     <br/>
     čo zaskukne si, aj sa jak-tak krepí,
     <br/>
     však ten tiež veru už je skoro slepý…
     <br/>
     Príď, chlape, kým čas!
     <br/>
     Doma sa im zčká?
     <br/>
     — Spomínajú nás! — vraví mamička.
     <br/>
     — Kto? — deti na to. — Stará mamka? — Iste!
     <br/>
     — Poďme ta k nej! — A ozaj, išly by ste?
     <br/>
     zamieša sa i otec do reči.
     <br/>
     — Či by sme išly? — zvýsknu. — A že či!
     <br/>
     Adam má desať, Anička už osem:
     <br/>
     — Veď starej mamke veru preťažko sem!
     <br/>
     A my ju chceme viďieť! I tie strany,
     <br/>
     kde pod hoľami ležia Kadlubany…!
     <br/>
     To rozhodne. Až všetko prichystané,
     <br/>
     o niekoľko dní sú na oceáne.
     <br/>
     Vody sa valia, tisíc nových dojmov,
     <br/>
     a v tempe strojov hučí: Domov, domov!
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580494" name="ftn.id2580494">
        22
       </a>
       ]
      </sup>
      Spálňa.
     </p>
    </div>
    <div class="footnote">
     <p>
      <sup>
       [
       <a class="para" href="#id2580498" name="ftn.id2580498">
        23
       </a>
       ]
      </sup>
      Prijímacia izba.
     </p>
    </div>
    <div class="footnote">
     <p>
      <sup>
       [
       <a class="para" href="#id2580513" name="ftn.id2580513">
        24
       </a>
       ]
      </sup>
      Eny = Anna.
     </p>
    </div>
    <div class="footnote">
     <p>
      <sup>
       [
       <a class="para" href="#id2580589" name="ftn.id2580589">
        25
       </a>
       ]
      </sup>
      Tí or cofí — čaj či kávu?
     </p>
    </div>
    <div class="footnote">
     <p>
      <sup>
       [
       <a class="para" href="#id2580625" name="ftn.id2580625">
        26
       </a>
       ]
      </sup>
      Maj Good = Bože môj.
     </p>
    </div>
    <div class="footnote">
     <p>
      <sup>
       [
       <a class="para" href="#id2580639" name="ftn.id2580639">
        27
       </a>
       ]
      </sup>
      Maj dir = môj drahý.
     </p>
    </div>
    <div class="footnote">
     <p>
      <sup>
       [
       <a class="para" href="#id2580674" name="ftn.id2580674">
        28
       </a>
       ]
      </sup>
      Pani.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2580761">
       </a>
       XIX.
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Anglické brehy?… Schodia — v hluk a shon.
     <br/>
     V Londýne pozrú firmu Clark and Son,
     <br/>
     v Paríži pekný obchod Colbert fréres,
     <br/>
     kam berú tovar viac i na úver.
     <br/>
     S Berlínom už tiež majú dobrý styk,
     <br/>
     i vyhľadajú firmu Glück und Pick…
     <br/>
     V cisárskej Viedni, tu len krásny deň!
     <br/>
     Ku Stauchom zajdú rovno na Graben,
     <br/>
     a Herr Stauch pozná ešte staré ctnosti.
     <br/>
     Čo uvítať? On dobre ich i hostí,
     <br/>
     sám zavedie ich, kde je pivko zlaté,
     <br/>
     vyvezie v Prátri aj na Riesenráte,
     <br/>
     ukáže s toho velikého kola —
     <br/>
     kde kvitne valčík, jasá dobrá vôľa!
     <br/>
     Ten obchod, pravda, trochu práce dá mu,
     <br/>
     musí čos’ hodiť tu-tam na reklamu,
     <br/>
     však odmena raz bude za úsilie.
     <br/>
     Tu pôjdu, pôjdu kože krokodílie!
     <br/>
     Veď nikde viacej veselia a lásky,
     <br/>
     a pekné dámy chcú mať krásne tašky,
     <br/>
     a nôžky, nôžky — kde by ktorá snila, —
     <br/>
     že v črievičkách sa zaskvie z krokodíla?
     <br/>
     Ešte len vtedy bude ten svet skočným!
     <br/>
     Tak spoja naši — pekné s užitočným,
     <br/>
     bo biznismen už márne — ako vhod
     <br/>
     i pri zábave myslí na obchod,
     <br/>
     hoc rozkoše by letel ku záhradám.
     <br/>
     Nuž robí všetko možné aj náš Adam,
     <br/>
     hoc dopraje i žienke, jak i deťom —
     <br/>
     pokochať sa, keď idú šírym svetom.
     <br/>
     A Anna, takto ešte dáma v kvete,
     <br/>
     vie obrátiť sa už i na parkete,
     <br/>
     obliecť sa, hlavu držať v klobúčku,
     <br/>
     poklonu struhnúť celkom ľahučkú,
     <br/>
     i smevom blysnúť, smelo zdvihnúť víčka,
     <br/>
     jak opravdivá žena americká…
     <br/>
     Veď život iste škola najlepšia.
     <br/>
     I detičky sa hojne natešia,
     <br/>
     však napokon sa myseľ jaksi skľagá,
     <br/>
     i vracajú sa v duchu do Chicaga,
     <br/>
     jak je to u nich! Až sa v nich čos’ zláme,
     <br/>
     a ostane len: — Poďme k starej mame!
     <br/>
     Dosť majú všetci, aj sa vlakom šinú
     <br/>
     vdiaľ hore Váhom, ta… ta, na Žilinu
     <br/>
     pod chladné hole…
     <br/>
     Jasá stuha rieky,
     <br/>
     a hučia kolá, bijúc o preteky.
     <br/>
     I srdcia bijú, čím tie vrchy hrdšie,
     <br/>
     tlčú a tlčú tuhšie a vždy tuhšie.
     <br/>
     Veď prešli mestá, slávne krajiny,
     <br/>
     z úst tým však neznel hlások jediný,
     <br/>
     ak usmialy sa, ale boly nemé.
     <br/>
     Hej, iný je zrak drahej rodnej zeme!
     <br/>
     Tu šumia vody… rána inak zoria,
     <br/>
     a vánkom letí pozdrav od pohoria,
     <br/>
     i rozumieš mu — hoc vlak divo rafe…
     <br/>
     V duši ti hrá, jak na striebornej harfe,
     <br/>
     tešíš sa vieskam, mestám, kŕdľu vrán…
     <br/>
     — Ideme ozaj ta — do Kadlubian
     <br/>
     z Chicaga — pozrieť svojeť, no a trochu
     <br/>
     i pohovieť si na zelenom mochu?
     <br/>
     nasať sa vône, ňou len hora dýcha,
     <br/>
     nájsť osvieženie z velebného ticha,
     <br/>
     keď jasá deň a nepohne sa chvoja?
     <br/>
     Deti, tie vedno pri obloku stoja,
     <br/>
     ukazujú si prstom hor’ na hrady,
     <br/>
     pod nimi rieka strieborná sa hadí,
     <br/>
     baví ich, čo krok — nový obrázok
     <br/>
     a majú svojich tisíc otázok,
     <br/>
     všetko im jaksi vpadne do postrehu,
     <br/>
     bielučké veže, jak i pruhy snehu
     <br/>
     na vrchoch, kam jar — kráska slnných očí
     <br/>
     od Dunaja tak ľahko nevykročí.
     <br/>
     Mistress? Ju túha pred rýchlikom chyce,
     <br/>
     až nervózne sa chvejú mihalnice
     <br/>
     čiernučkých očú, čo i dnes sú pekné:
     <br/>
     objať si mater, a čuť, čo len riekne?
     <br/>
     Jak prijme, ťažkým žitím ustatá,
     <br/>
     dve milé hlávky, svoje vnúčatá?
     <br/>
     A keď jej povie, jak Boh pomáhal im
     <br/>
     v tom šírom svete, cudzím, nevítaným!
     <br/>
     Čo všetko majú a že prišli pre ňu
     <br/>
     so sebou vziať ju na breh Michiganu,
     <br/>
     iste sa zachvie čosi v chalupe,
     <br/>
     a dobrá duša v slzách okúpe,
     <br/>
     jak pozná ju, nuž sväte ruky složí
     <br/>
     a poďakuje za veľký dar boží…
     <br/>
     Veď je to zázrak! Či i vyšla kedy
     <br/>
     takáto pani, a to z toľkej biedy?
     <br/>
     Nie veru! Kým tak ona rozberá,
     <br/>
     kde lieta v duchu mister Putera?
     <br/>
     Jak prvej hole uzre hlavu lysú,
     <br/>
     tu odtrhne sa razom od biznisu
     <br/>
     a prejde púti svojej ťažké míle.
     <br/>
     V New-Yorku stane, v horách — vo Woodsville,
     <br/>
     kde ohromné pne robotníkov čiastia.
     <br/>
     No dievčí smev bol jednak záblesk šťastia,
     <br/>
     hoc prišiel Blacktown, búrny v čase onom.
     <br/>
     Ba čo sa stalo s krotkým koňom, Brownom?
     <br/>
     Jak čierne uhlie čiernym jeho diel…
     <br/>
     … A rýchlik funí. Bár by prudšie šiel,
     <br/>
     veď v Kadlubanoch čakajú ich asi…!
     <br/>
     Hej, aj tým iste zmenily sa časy,
     <br/>
     z lovcov už starci — opŕchleho peria.
     <br/>
     Až povie im, čo prežil, neuveria,
     <br/>
     lež pravdivosť slov sotva mu kto upre,
     <br/>
     ak otvorí raz svoje ťažké kufre
     <br/>
     a rozdá dary, každému čos’ k sviatku,
     <br/>
     cirkvi i obci niečo na pamiatku,
     <br/>
     a z vďačnosti i úcty na znamenie —
     <br/>
     vystaví pomník svojej prvej žene.
     <br/>
     To zlomí — jak trsť — všakú neveru,
     <br/>
     keď vidia, čo dnes z baču Puteru,
     <br/>
     ktorý má — ale svojeť nezabúda…
     <br/>
     Pred jeho zrakom zem sa mihá chudá,
     <br/>
     na roliach orú statku biedne kusy.
     <br/>
     — Cez školu sveta ešte ľud ten musí, —
     <br/>
     myslí si Adam, — nezaliať sa potom,
     <br/>
     lež zvíťaziť, jak patrí, nad životom!
     <br/>
     Tu vlohy sú, a aké! Treba cvik,
     <br/>
     a dnes si bača — zajtra továrnik,
     <br/>
     nezatisne ťa žiadna vyššia rasa! —
     <br/>
     Tak uvažuje, pohľad jeho jasá,
     <br/>
     cíti sa silným, no a v tejto chvíli,
     <br/>
     zdá sa mu — nesie rodu zdravia, sily…
     <br/>
     víťaziť, jak on… Vlak sa rúti vpred
     <br/>
     krajinou tisíc krás a tisíc bied,
     <br/>
     keď zmĺkne všetko v Adamovom srdci,
     <br/>
     len kraj si hladká jeho pohľad vrúci,
     <br/>
     hovoria k nemu tvary vrchov — známe…
     <br/>
     I vidí drahý obraz v krásnom ráme,
     <br/>
     a zchvie sa v duši, slzám neubráni:
     <br/>
     — Pozrite, deti, hen sú Kadlubany,
     <br/>
     pod tamtou hoľou!… Šťastie rozľútostí,
     <br/>
     objímu sa a slzia od radosti:
     <br/>
     — Sme doma! Doma!
     <br/>
     V jarný podvečer
     <br/>
     koč pred chalupou stane, a z jej dvier
     <br/>
     starenka hľadí, ba s nôh skoro letí:
     <br/>
     — Ach, deti, vy ste? Drahé moje deti! —
     <br/>
     padla by na zem, klesá do objatia,
     <br/>
     tu dcéra, tam zas mocná náruč zaťa,
     <br/>
     v nej osikou im zbelie, zchvie sa celá:
     <br/>
     — Už som vás veru uzrieť nemyslela! —
     <br/>
     pohládza si ich skoro s obavou
     <br/>
     — i hlávky vnúčat — rukou trasľavou,
     <br/>
     odvážne čielka, kučeravé vlásky,
     <br/>
     na tvári vrások, však i nežnej lásky.
     <br/>
     — Nuž poďte dnu, hoc chatrná to chatka,
     <br/>
     no v tejto, deti, rástla vaša matka,
     <br/>
     otec zas hen v tej s šramkovanou bránou!
     <br/>
     Čože to, pravda, pre vás — takých pánov?!
     <br/>
     Vy máte izieb ani na fare,
     <br/>
     v nich nie jak my tu — staré almáre,
     <br/>
     lež tepichy… Však dobre je mať v mysli
     <br/>
     i nachýlenú chatrč, z nej ste vyšly,
     <br/>
     zíde sa vám to aj v tom veľkom svete:
     <br/>
     hoc palác vaším — jednak nezhrdnete,
     <br/>
     tak veru, deti!… Čo má — sháňa im,
     <br/>
     okatým, na sto vecí zvedavým,
     <br/>
     prináša jej to jemný smysel ženský:
     <br/>
     — Jak rečnikujú sladko po slovensky!
     <br/>
     Syn pravý otec, dcéra — pravá mať.
     <br/>
     Len zvedavé sú, kde vraj budú spať?
     <br/>
     U rechtorov? Ach, či by ta šli? Horky!
     <br/>
     Ona si ľahne pekne do komôrky,
     <br/>
     a oni v izbe! Treba miesto väčšie?
     <br/>
     I periny im ešte preoblečie…
     <br/>
     — Nuž, viete už kde?… Zatiaľ, zrejmá to vec,
     <br/>
     schodí sa zôkol-vôkol celá obec,
     <br/>
     i krstná príde, však je ešte živá,
     <br/>
     od úrazu však na tú nohu kríva,
     <br/>
     priatelia hrnú, známi plnia dom:
     <br/>
     — Aký to zázrak s bačom Adamom? —
     <br/>
     Nakuknú jáger Kalčo, rechtor starý…
     <br/>
     I na nich poznať odkvet toľkých jarí,
     <br/>
     však junáci sú, bodro plesknú v dlane:
     <br/>
     — A pôjdeš, Adam, s nami na hlucháne?
     <br/>
     — Ako by nešiel? Mojou bude trova!
     <br/>
     — Vyberieme sa ta do Kaniakova…
     <br/>
     vykladá jáger, — tam hôr v pokraju
     <br/>
     hniezdia sa a krásne tokajú.
     <br/>
     A prenocovať môžme v kolibe…
     <br/>
     Privrené dvere v tom čos’ pohýbe,
     <br/>
     závora šťukne, ledva vlečúc nohy
     <br/>
     plazí sa psisko starý, preúbohý,
     <br/>
     však biely, jak srieň, nehľadí — len ňuchá.
     <br/>
     Ku Adamovi zavedie ho tucha,
     <br/>
     oblizne nohy, ako známemu,
     <br/>
     a napokon i ruku najde mu,
     <br/>
     no strasie sa a na podlahu klesá.
     <br/>
     — Ach, Zahraj, Zahraj! Ľudia, pozrite sa! —
     <br/>
     ozve sa z kútov, vyorúc v cit brázdu:
     <br/>
     na hlave cíti pes dlaň svojho gazdu
     <br/>
     a skukom skučí…
     <br/>
     Čo však? — Na druhý deň
     <br/>
     len rozkuje sa chýrov žhavá vyheň,
     <br/>
     keď otvoria sa ťažké kufriská,
     <br/>
     v nich pokladov, až v očiach zablýska,
     <br/>
     i zlata, striebra, látky na šaty.
     <br/>
     — Tí, musí byť ten Adam bohatý! —
     <br/>
     hartušia ženy, svedčné gazdiné:
     <br/>
     — Čo materi dal, aké náčinie!
     <br/>
     Iste to bude striebro samé, čisté!
     <br/>
     A krstnej záclony, ha — videli ste?
     <br/>
     Jak u pánov! Tie veru nie sú z ľanu.
     <br/>
     Rechtorovi dal fajku, vybíjanú
     <br/>
     zlatom a striebrom, len tak jagá sa ti!
     <br/>
     A farárovi drahý prsteň, zlatý.
     <br/>
     I na fuzáča notára mal ohľad,
     <br/>
     vraj priniesol mu pekný ďalekohľad,
     <br/>
     a jágrovi zas z toho úlovku
     <br/>
     obecal navždy expres-dupľovku…
     <br/>
     Zavďačí sa vraj všetkým nám, i Židom,
     <br/>
     a vystaviť dá pekný obecný dom
     <br/>
     na pamäť… A keď na našej žil holi,
     <br/>
     vraj deťom našim vybuduje školy…
     <br/>
     Nuž divný človek! Obrom? Neobrom?
     <br/>
     Kde kto i myslí: — To nie po dobrom!
     <br/>
     Čo bol on, vieme, aj čo ona bola…
     <br/>
     Teraz vraj chce dať rúcho do kostola.
     <br/>
     Z kosodreviny nevyrastú stromy,
     <br/>
     kto ich vie, čo tí majú na svedomí!
     <br/>
     … ide z úst do úst, šepcú chalupy,
     <br/>
     i slová chvály, však i potupy…
     <br/>
     A Adam vie to, jednak usmiaty je,
     <br/>
     na otcovizni tichunko si žije,
     <br/>
     chalúpku, ktorú čas už skoro skydal,
     <br/>
     i opraviť i pekne vystrojiť dal
     <br/>
     na tých pár týždňov… Tu si spomnie časy,
     <br/>
     so ženou dumá, s detičkami hrá si,
     <br/>
     navráva mamku do Chicaga — márne,
     <br/>
     kúpe sa v lúčoch, saje vánky jarné,
     <br/>
     i rozmýšľa, jak na tom veľkom kopci
     <br/>
     pripraví radosť, a to celej obci —
     <br/>
     pod Kaniakovom…
     <br/>
     Aj to stane sa,
     <br/>
     belasým smevom zkvitnú nebesá,
     <br/>
     zelený háj už vtáčat v rozhovore,
     <br/>
     keď istého dňa hrnú lovci hore:
     <br/>
     krehunký farár s pohľadom jaks’ mdlým,
     <br/>
     okrúhly rechtor s pekným podhrdlím,
     <br/>
     a fuzáč notár, mládenec bez hán,
     <br/>
     i slávny jáger Kalčo, zvaný Ján,
     <br/>
     aj okresný, tak lovec za rámik,
     <br/>
     a medzi nimi aj pán továrnik
     <br/>
     z Chicaga… pochod starcov zaviera
     <br/>
     chlap ešte jak dub, Adam Putera.
     <br/>
     Idú ta na noc, krok ich neistý,
     <br/>
     chápu sa, mocú, ako penzisti…
     <br/>
     no húsenka tá len sa jednak hýbe.
     <br/>
     Na mrku vyjdú až hen ku kolibe,
     <br/>
     tu složia sa, veď majú vyčkať ráno.
     <br/>
     Kto prekvapí ich? Rechtorovie Jano!
     <br/>
     I on sa vybral z mesta, však už veru,
     <br/>
     dosť nadrhol sa za tú kariéru,
     <br/>
     prešedol trochu borbou ukonaný…
     <br/>
     Nadíde večer tichých spomínaní
     <br/>
     pri veľkej vatre — ľahká príprava,
     <br/>
     rozprávajú si, Adam rozpráva,
     <br/>
     jak biť sa musel na života fronte,
     <br/>
     i pripijú mu všetci sua sponte:
     <br/>
     — No, chlap si, Adam, vykonal si divy,
     <br/>
     drž sa i ďalej, nech ťa Pán Boh živí…!
     <br/>
     … hrknúc si, zvlnia vôle riečište
     <br/>
     a zrumenia sa hlavy striebristé,
     <br/>
     zabudnú na tie roky, dobrácky
     <br/>
     sa smejú, spomnúc najmä na facky,
     <br/>
     čo vsypal Adam niekdy notárovi.
     <br/>
     — No, čože — však to pohladkaly vdovy,
     <br/>
     he-he-he! — plní miestnosť, dymom dusnú.
     <br/>
     Chechcú sa lovci, po jednom však usnú…
     <br/>
     Dohára vatra — keď von v tie tmy šaré,
     <br/>
     zahudie ešte ktosi na fujare:
     <br/>
     — Hej, hory, hory, hory čierne, — znie
     <br/>
     tak zplna vážne, mäkko, ľúbezne,
     <br/>
     bozkáva mesiac krásu skamenenú,
     <br/>
     kým pieseň letí na breh Michiganu,
     <br/>
     a kľakne na hrob pozdrav snežných hôľ,
     <br/>
     kam John Jack Small chcel — lenže nemohol…
     <br/>
     Už bolo pozde!
     <br/>
     Pred štvrtou ísť plán,
     <br/>
     i budí všetkých Kalčo, zvaný Ján,
     <br/>
     on starý chlap, však temperament prudký,
     <br/>
     pripravil všetko. Už sú tam i búdky
     <br/>
     z čečiny riedkej, skryté pod stromami,
     <br/>
     kde hlucháň rád sa svojím hlasom mámi…
     <br/>
     Ináč je to vták nie jak z kŕdľa húsok.
     <br/>
     Nuž teda vstanú, idú ešte kúsok
     <br/>
     riedučkou horou… Mesiac zhasína.
     <br/>
     I zastanú, kde malá čistina…
     <br/>
     Až prvá zora na nebi sa vzpýši,
     <br/>
     už všetci striehnu — každý v svojej skrýši.
     <br/>
     I Adam striehne, vie, je v dobrom krúžku.
     <br/>
     Však nenadarmo jágrovi dal pušku!
     <br/>
     Na trpelivosť tu ver’ nenúdza…
     <br/>
     Všíma si, jak sa hora prebúdza,
     <br/>
     spev vtáčat počne, vôňa stúpa sýta,
     <br/>
     tmy rednú, jedľa zelenie sa — svitá,
     <br/>
     keď tu vták sadne na strom znevysoka.
     <br/>
     Krásny vták, starý! Azda nezatoká?
     <br/>
     Chvost ani vejár, pod zobákom briadka…
     <br/>
     ak ohlási sa, slietne kamarátka
     <br/>
     na čistinku, on zšúcha a hup — k nej,
     <br/>
     oddať sa láske večne márnivej…
     <br/>
     Lež tento — nič! Či zbadal niečo v kole?
     <br/>
     Azda sa díva na tie snežné hole?
     <br/>
     Vtom napne krk a — o zlom nemá tuchy:
     <br/>
     c-klo, c-klo-šú — a už slepý je a hluchý,
     <br/>
     keď tu — bác!… výstrel vráti bralísk svada,
     <br/>
     a veliký vták k nohám lovca padá…
     <br/>
     — Si víťaz, Adam!
     <br/>
     Komu všetci svätí,
     <br/>
     a zvíťazil, ten prirodzene — platí.
     <br/>
     Obloha jasnou — vetrík zahnal tiene…
     <br/>
     Putera má už všetko pripravené
     <br/>
     na veľký deň — no a ten nastal dnes.
     <br/>
     Detí sa hrnie — bude majáles,
     <br/>
     pod Kaniakovom kolo na pažiti.
     <br/>
     Tu môže tančiť, kto sa k tomu cíti…
     <br/>
     Kdes’ v grúni ovce pokojne sa pasú,
     <br/>
     keď Cigán spustí na cymbal i basu,
     <br/>
     a veselí sa národ rozihraný.
     <br/>
     Čochvíľa tu sú celé Kadlubany,
     <br/>
     nechali prácu, vyšli z chalúp — chatôk,
     <br/>
     veď majú sviatok, veľký majú sviatok:
     <br/>
     ich Adam je tu! A chýr koluje,
     <br/>
     vraj v Kaniakove pre nich bačuje:
     <br/>
     jesť, piť i tančiť — na jeho dnes účet!
     <br/>
     Nuž komu by sa chcelo doma čupieť?
     <br/>
     I starý Gdol tam nechá voly v paši.
     <br/>
     Len kosť a koža z neho — no, chlap k fľaši.
     <br/>
     — Prišiel som, — vraví, — hoc už v údoch bôľu.
     <br/>
     Pamätáš, drevo pílili sme spolu?!
     <br/>
     Všetci tu a ja chodiť kade-tam?
     <br/>
     — Vitajte, ujec! Ó, hej, pamätám…
     <br/>
     smeje sa Adam. Sperlí ohnivý tok —
     <br/>
     na dobré zdravie, jak i na úžitok.
     <br/>
     I spieva hora, radosť srší z očí,
     <br/>
     varí sa, pečie, vínečko sa točí,
     <br/>
     vrtí sa mládež, stárež tlieska v dlane,
     <br/>
     ujde sa tancu peknej panej Hane,
     <br/>
     kým muž to svoje šťastie prežíva.
     <br/>
     — Hej, kariéra je to mámivá,
     <br/>
     mať iba ruky neučené, holé,
     <br/>
     a priniesť radosť, až sa ozvú hole!
     <br/>
     Jak chudák odísť — vrátiť sa jak pán,
     <br/>
     a najväčší muž obce Kadlubian…
     <br/>
     … zareční rechtor, keď sa všeho minie,
     <br/>
     ako sa patrí skvelej na hostine:
     <br/>
     — Ďakujeme ti, drahý Adamko náš!
     <br/>
     Lež zač nás takto obsýpaš a chováš? —
     <br/>
     Putera? Len sa trochu v tvári zmení,
     <br/>
     otvoriac ústa v pestrom shromaždení:
     <br/>
     — Nuž, páni, — rečie, — zjavím pravdu pravú,
     <br/>
     svoj dlh si splácam za capovu hlavu…
     <br/>
     Či pamätáte? Všakver’ — zmizla vám!
     <br/>
     Nuž nech je koniec vašim obavám,
     <br/>
     kade som chodil šírym-diaľnym svetom,
     <br/>
     bola mi veľmi dobrým amuletom.
     <br/>
     A zvedaví ste, ľudia, teraz kde je? —
     <br/>
     V pracovni mojej — v Chicagu sa skveje!
     <br/>
     Tak, drahí moji, buďte tých slov svedci,
     <br/>
     jak zvíťazil som — zvíťazte vy všetci!
     <br/>
     — i zdvihne pohár muž bez škvŕn a hán:
     <br/>
     — Na česť a slávu našich — Kadlubian!
     <br/>
    </p>
   </div>
   <p>
   </p>
   <p>
   </p>
   <p>
    <span class="emphasis">
     <em>
      (November 1933 — máj 1934).
     </em>
    </span>
   </p>
   <p>
   </p>
  </div>
 </body>
</html>
