<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e213">
       </a>
       Předmluva redaktorova
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Můj přítel Dušan Petrovíč Makovický prokázal mi čest, nabídnuv mi redakci svých
         obšírných zápisků o Lvu Nikolajeviči Tolstém, jež vedl za svého šestiletého pobytu v Jasné
         Poljaně. S radostí chopil jsem se toho díla; a čím více jsem se jím zabýval, tím raději
         jsem měl tyto zápisky a tím více jsem je cenil.
   </p>
   <p>
    Řeknu krátce, v čem vidím hlavní přednost zápisků Dušana Petroviče.
   </p>
   <p>
    Všem lidem, blízkým Lvu Nikolajeviči, je známa ona bezmezná oddanost, kterou choval k
         němu Dušan Petrovič po celý čas, co žil v Jasné Poljaně. Nejen že byl hotov každé chvíle
         obětovati vše pro milovaného učitele, ale i každé jeho slovo a čin přijímal vskutku
         nábožně. Jeho láska k učiteli byla tak veliká, že, jak mně pravil, měly proň zájem a význam
         i takové, jiným bezvýznamné, podrobnosti každodenního života Lva Nikolajeviče, jako zda byl
         v ten který den na procházce pěšky nebo koňmo.
   </p>
   <p>
    „Jen láska dává pravou pronikavost a moudrost“, napsal Lev Nikolajevič. Bezmezný cit
         nekonečné a nezištné lásky, jakou D. P. Makovický byl proniknut vůči Lvu Nikolajeviči,
         odkrýval před ním nejjemnější duševní hnutí jeho učitele, jaká nebyla patrna druhým lidem,
         méně ho milujícím. A vše to, co z lásky nacházel ve svém učiteli, vše zanášel do svých
         zápisků — a to jest jejích hlavní přednost a význam.
   </p>
   <p>
    Ať jakkoli veliký je pro všechno lidstvo význam prorockých spisů L. N. Tolstého, zdá se
         mi, že ještě větší význam má příklad jeho osobního života, jeho ustavičné, stále
         naléhavější, celou jeho bytost uchvacující snahy sjednocovati s Bohem Lásky a Pravdy.
         Osobnost Lva Nikolajeviče je neméně poučnou než jeho spisy. A nejdrahocennější materiál k
         poznání osobnosti tohoto z největších lidí dávají úryvkovité, leč něžnou láskou a citlivou
         pozorností přetékající každodenní zápisy jeho žáka a nejoddanějšího přítele. A v tom tkví
         jejich význam.
    <sup>
     [
     <a class="footnote" href="#ftn.d56e230" name="d56e230">
      1
     </a>
     ]
    </sup>
   </p>
   <p>
    <span class="emphasis">
     <em>
      N. Gusjev.
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e230" name="ftn.d56e230">
        1
       </a>
       ]
      </sup>
      Všecky poznámky k tekstu pocházejí ode mne; poznámky D. P. Makovického jsou všude
               označeny.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e241">
       </a>
       Předmluva autorova
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    R. 1909 přišel ke mně S. D. Nikolajev, muž blízký Lvu Nikolajeviči, a rozhovořili jsme
         se o mých zápiskách. Po chvíli k nám přišel Lev Nikolajevič a zvěděv, o čem rozmlouváme,
         řekl:
   </p>
   <p>
    „Prosím vás, svých přátel, abyste pamatovali tohoto: až mne nebude, nepřikládejte
         velkého významu tomu, co říkám v rozmluvách. Mluvím někdy na plano, nepromyšleně, pod
         dojmem chvíle… Při dopisech šetřím velké opatrnosti, ale plně odpověden cítím se jenom za
         to, co dávám do tisku a co jsem měl v korektuře.“
   </p>
   <p>
    Tutéž myšlenku si zapsal L. N. v deníku 25. srpna r. 1909 slovy ještě určitějšími:
         „Prosím naléhavě svých přátel, kteří sbírají mé zápisky, dopisy a zapisují má slova, by
         nepřikládali nijakého významu tomu, co nebylo mnou vědomě dáno do tisku.“ Dále L. N.
         vykládá, čím byla tato jeho slova vyvolána: „Čtu Konfucia, Laotse, Buddhu, (totéž možno
         říci i o evangeliu). A vidím vedle hlubokých myšlenek, spojených v jedno učení,
         nejpodivnější výroky: buďto náhodou pronesené nebo zkroucené. A právě těchto, zejména
         takových podivných, někdy protichůdných myšlenek a výroků využívají lidé, které učení
         usvědčuje. Nelze ani dosti na tom trvati. Každý člověk bývá sláb a pronášívá přímo
         hlouposti a lidé je zaznamenají a potom se s nimi nosí jako s nejdůležitější autoritou.“
   </p>
   <p>
    Takové stanoviako zaujímal sám Lev Nikolajevič ke svým slovům, a, rozumí se, nemohl
         zaujímati jiného. My však, jimž je drahé netoliko jeho učení, nýbrž on sám se svým duchem
         všepronikajícím, srdcem trpícím pro všecky, nemůžeme zaujímati jeho stanoviska k tomu, co
         mluvil. Nám je drahá povědomost toho, jak žil ve svém všedním životě, jak v praksi prováděl
         své učení o lásce při nesčetných stycích s lidmi nejrozmanitějšího společenského postavení,
         nejrůznějších životních názorů a nejrůznějších duševních vlastností; z čeho se těšil a čím
         se rmoutil, jak reagoval na záležitosti všeobecně vzrušující, veřejné, jak soudil o těch či
         oněch literárních pracech atd., atd., vše to, co v jeho knihách daleko není plně vysloveno,
         ba ani v deníku nebylo jím vždy zaznamenáno.
   </p>
   <p>
    Začal jsem zapisovati slova Lva Nikolajeviče s počátku pro české a slovenské přátele a
         pro životopisce Lva Nikolajeviče, potom pokračoval jsem v zápisech proto, že ti, kdo to
         mohli činiti lépe než já, toho nečinili; posléze jsem již v té práci uvízl.
   </p>
   <p>
    Zapisoval jsem někdy zpaměti, někdy však jsem se snažil při rozmluvách nepozorovaně
         zapsati vše, jak jsem stačil, jednotlivé projevy i celé myšlenky, pronesené Lvem
         Nikolajevičem. Když se všichni odebrali na lože, usedal jsem, abych přepisoval, co jsem za
         dne zapsal na lístcích, snaže se podle těchto zápisků znovu vybaviti nit rozmluvy. Žel,
         dosti často jsem nestačil přepsati vše v jedné noci: buď že jsem býval churav nebo velmi
         unaven a musil jsem přepisovati druhého nebo třetího dne a někdy i později. Přepisuje
         nemohl jsem ani druhého dne již na mnohé vzpomenouti. (Pro pozdější přepisování mohou býti
         v některých datech chyby o den i o dva.) Některé dny jsem vůbec nestačil přepsati, a teprve
         po několika letech, již po smrti Lva Nikolajeviče, jsem je přepsal z prvopisů. (Takové dny
         jsou označeny v poznámkách.) Při tom ovšem jsem se na velkou část zapsaného nemohl
         upamatovati, mnohé jsem také nemohl přečísti. Za celých šest let ani jednou jsem nepřečetl,
         nedoplňoval a neupravoval, co jsem zapsal.
   </p>
   <p>
    Nemohl jsem vždy zapisovati, neboť často, přibližně každý pátý, šestý den, byl jsem mimo
         Jasnou Poljanu, v ostatních pak dnech mi některé hodiny rovněž nepatřily.
   </p>
   <p>
    Slova osobností, s nimiž L. N. rozmlouval, jsem podrobně nezapisoval; proto v mých
         zápiskách L. N. mluví často více než jeho společníci, a mluví, jakoby naléhavě, snaže se
         vpraviti jim svou myšlenku. Ve skutečnosti bylo tomu naopak: společníci L. N. mluvili více
         nežli on a často právě oni to byli, kdož mluvili naléhavě, snažíce se příměti ho k souhlasu
         s jejich míněním. Lev Nikolajevič však jen odpovídal na jejich slova. Mám často v jednom
         odstavci shrnuté myšlenky L. N-če, jimiž odpověděl na několik po sobě jdoucích otázek nebo
         námitek společníků, jichžto jsem nezapsal. Spoléhaje na pamět doufal jsem, že příště ve
         volné chvilce obnovím, co mluvili společníci L. N-če, a k tomu přiměřeně rozvrhnu jeho
         slova. Leč s počátku nebylo k tomu času, a později jsem si již nemohl vzpomenouti.
   </p>
   <p>
    L. N. krátce po mém příjezdu do Jasné Poljany zvěděl, že zapisuji jeho slova, a bývalo
         mi časem nepříjemné vědomí, že snad na něho při rozmluvách, jež vede, působím tísnivě, jako
         bych konal na něho nátlak a nutil ho, aby se zdržoval vysloviti ony myšlenky, jejichž
         zapsání si nepřál. Zdá se mi však, jako by konec konců L. N. nebyl nespokojen, že jsem
         zapisoval: někdy mi připadalo, že L. N. pronášel některé věci tonem, v němž jsem slyšel
         slova ke mně obrácená: „Tohle zapište.“
   </p>
   <p>
    Vděčím těm, kdož mi pomáhali obnoviti v mysli slova L. N-če, pronesená za jejich
         přítomnosti: Ch. N. Abrikosovu, V. F. Bulgakovu, N. N. Gusjevu, I. K. Diteriksovi, J. I.
         Igumnovové, N. P. Ivanovové, V. A. Lebrunovi, S. D. Nikolajevu, N. L. Obolenskému, S. A.
         Stachovičovi, T. L. Suchotinové, V. M. Feokritovové. (Mezi těmito osobami byli rovněž L. D.
         Sěmjonov, M. S. Suchotin, Andrej Lvovič Tolstoj, Marie Lvovna Tolstá-Obolenská a Marie
         Alexandrovna Šmidtová.) Také děkuji A. A. Škarvanovi, že přeložil do ruštiny začátek
         zápisek ze slovenštiny, kterýmžto jazykem jsem s počátku psal, a N. N. Gusjevu, že
         redigoval zápisky a přičinil poznámky k nim.
   </p>
   <p>
    Vděčen budu čtenářům, upozorní-li mne na nepřesnosti v zápiskách nebo sdělí-li se mnou
         nová fakta, vztahující se k tomu neb onomu místu.
   </p>
   <p>
    Adresa: Moskva, Prečistenka 11, Tolstovské museum, N. N. Gusjevu.
    <sup>
     [
     <a class="footnote" href="#ftn.d56e273" name="d56e273">
      2
     </a>
     ]
    </sup>
   </p>
   <p>
    1919
   </p>
   <p>
    D. P. M.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e273" name="ftn.d56e273">
        2
       </a>
       ]
      </sup>
      Tiskem začalo toto dílo vycházeti teprve r. 1922 v Moskvě. Pozn. překl.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e283">
       </a>
       Rok 1904
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      26. října 1904
     </em>
    </span>
   </p>
   <p>
    Dnes jsem přijel z Anglie do Jasné Poljany se vzkazy a dopisem Vladimíra Grigorjeviče
         Čertkova Lvu Nikolajeviči. Zastihl jsem L. N-če v sále, kde byli shromážděni členové rodiny
         i hosté.
   </p>
   <p>
    „Bojím se Čertkovových
    <sup>
     [
     <a class="footnote" href="#ftn.d56e299" name="d56e299">
      3
     </a>
     ]
    </sup>
    dopisů,“ řekl L. N., když jsem mu odevzdal dopis a odešel do svého pokoje, aby
         jej přečetl. Po několika minutách se vrátil a řekl:
   </p>
   <p>
    „Dopis Čertkovův je krásný. Souhlasím plně s jeho názorem, že není-li svobody vůle, není
         ani Boha.“
   </p>
   <p>
    Mimo dopis přinesl jsem L. N-či od V. G. Čertkova dárek: nádherný sešit, jenž se mu
         zalíbil. L. N. se mne vyptával na Čertkovovy. Vypravoval jsem mimo jiné, že se u nich
         schází mnoho lidí a že až na Annu Konstantinovnu (jeho ženu) jedí všichni u jednoho stolu.
   </p>
   <p>
    „To se mi líbí! U nich je to vždycky tak. Když odjížděli z Petrohradu,
    <sup>
     [
     <a class="footnote" href="#ftn.d56e309" name="d56e309">
      4
     </a>
     ]
    </sup>
    sebralo se množství provázejících je a všichni jedli u nich. Tak prostě to
         dopadalo! Tohle jim závidím.“
   </p>
   <p>
    L. N. byl ve stkvělé náladě, ve stavu duchovního povznesení. Drže v rukou skvostný
         sešit, dárek V. G. Čertkova, řekl, ze na tomto papíře musí se psáti něco pěkného a žertem
         se otázal J. I. Igumnovové:
    <sup>
     [
     <a class="footnote" href="#ftn.d56e315" name="d56e315">
      5
     </a>
     ]
    </sup>
   </p>
   <p>
    „Co mám psáti, Julie Ivanovno?“
   </p>
   <p>
    „Kateřinu.“
   </p>
   <p>
    „Takové ohavnosti nebudu psáti. Něco pro děti.“
    <sup>
     [
     <a class="footnote" href="#ftn.d56e326" name="d56e326">
      6
     </a>
     ]
    </sup>
   </p>
   <p>
    „Po celý čas nyní,“ řekl L. N., „mě zaměstnávala jediná práce „Kruh četby“, ni špetky
         myšlenky jsem nevydal na jinou práci. Dva, tři měsíce jsem nečetl novin, a to je tak pěkné!
         Pocítil jsem z toho větší ulehčení a rozjasnění mysli, nežli když jsem přestal kouřit. O
         válce a o politice vím jenom z doslechu.“
   </p>
   <p>
    Vypravoval jsem o nedávné své návštěvě u Kropotkina, jenž v rozmluvě se mnou pravil, že
         japonská válka jest otázkou Sibiřanů, kteří potřebují volného přístupu k nezamrzajícímu
         moři.
   </p>
   <p>
    „S tím úplně souhlasím,“ řekl L. N. „Sibiřanům zůstává na vybranou, pod čí vládou chtějí
         žíti.Vídí-li však, že proto hynou desetitisíce a statisíce Rusů, a vidí-li tolik uložených
         daní, že budou břemenem dokonce následujícímu pokolení, to se raději Ruska zřeknou…“
   </p>
   <p>
    K otázkám L. N-če jsem řekl, že Kropotkina válka velmi vzrušuje a trápí. Kropotkin je
         jediný z Rusů, s nimiž jsem se za hranicí setkal, jenž se neraduje z ruské porážky. Soudí,
         že Rusko s Japonskem nemá uzavírati míru, dokud nezvítězí, dokud Japonci nepozbudou sil. V
         Japoncích spatřuje vojenský národ, s nímž jedině vojnou můžeme zápasiti. Podle jeho mínění
         Angličané štvali a štvou Japonce a válka tato je toliko počátkem veliké války; nevznikla
         pro lesy na Jalu, jak se obyčejně myslí. Od Japonců očekává i jiné výbojné války. Praví, že
         jsou dva váleční národové: Japonsko a Německo. Německo po třicet let šlape Francii.
         Bismarck ji chtěl ještě jednou rozdrtiti
    <sup>
     [
     <a class="footnote" href="#ftn.d56e338" name="d56e338">
      7
     </a>
     ]
    </sup>
    a litoval, že nežádal od Francouzů Champagně a 15 miliard kontribuce místo 5.
   </p>
   <p>
    Na to řekl Lev Nikolajevič:
   </p>
   <p>
    „Lituji, že Kropotkin takto smýšlí o Japoncích, že nedůvěřuje ničemu pěknému, co v sobě
         chovají, a nepokládá za možné působiti na tyto pěkné vlastnosti jejich. Kant, jehož nyní
         mnoho čítám a mám velmi rád, praví, chceme-li působiti na jiného, působme na dobré sklony
         tohoto člověka… Je s podivením, že Kropotkin, anarchista, je pro státní válku. Mně je
         státní hledisko právě jako nacionalism a patriotism naprosto cizí, jsem jich prost. On ne
         peut pas reigner innocement.“
    <sup>
     [
     <a class="footnote" href="#ftn.d56e346" name="d56e346">
      8
     </a>
     ]
    </sup>
   </p>
   <p>
    „Kropotkin,“ pokračoval jsem, „myslí, že pokud budou páni a poddaní, pokud bude
         monarchie, potud bude také válka.“ Citoval slova Herzenova: „Nechcete-li socialismu, budete
         míti třicetiletou válku.“
   </p>
   <p>
    „Socialismus jest jenom jeden z příznaků,“ namítal L. N. „Válka bude potud, pokud nebude
         přijato neprotivení se zlu; války nebude jen tehdy, až budou míti lidé náboženské vědomí.
         Škoda, že lidé jako Kropotkin zhrdají náboženstvím, hledí na ně jako na cosi přežilého…“
   </p>
   <p>
    Rozpředl se hovor o Kropotkinovi a o revoluci.
   </p>
   <p>
    „Partie oblige,“
    <sup>
     [
     <a class="footnote" href="#ftn.d56e359" name="d56e359">
      9
     </a>
     ]
    </sup>
    řekl N. N. „Nemůže se toho (t. j. uznání a propagandy revolučního násilí)
         zříci, poněvadž by se tím zřekl celé své minulosti. Je to právě tak, jako by se arcikněz,
         jenž třicet let života obětoval, aby se jím stal, zřekl církve.“
   </p>
   <p>
    „Ivan Michajlovič Tregubov
    <sup>
     [
     <a class="footnote" href="#ftn.d56e365" name="d56e365">
      10
     </a>
     ]
    </sup>
    mi pravil, že Kropotkin sám u sebe i vůči Čertkovu a jemu podobným lidem
         zaujímá jiné stanovisko: proti násilí. Je dobrý člověk,“ poznamenal jsem.
   </p>
   <p>
    „Ale nebýti francouzské revoluce, kde bychom dnes byli?“ řekla Alexandra Vladimirovna
         (žena Michajla Lvoviče). „Nebylo by všech těch blahodárných vymožeností revoluce v Evropě…“
   </p>
   <p>
    „Myslím naopak, bylo by lépe,“ namítl L. N. „po revoluci vládní moc vzrostla, revoluční
         činitelé po revoluci dali se na kompromisy; myšlénky francouzské revoluce: zrušiti
         vlastnictví půdy, zavésti důchodovou daň, odstraniti militarismus, se neuskutečnily.
         Robespierrové, Maratové a po nich Napoleon, Boulanger, Chamberlain…
    <sup>
     [
     <a class="footnote" href="#ftn.d56e373" name="d56e373">
      11
     </a>
     ]
    </sup>
    Proti Chamberlainovi je většina anglického národa, a jak ten si vede!…
         Kdybychom my měli parlament, kdo by mluvil o pozemkové otázce? Tu by škrtli s pořadu a
         řešili by otázku, jak vybudovati technické školy, postaviti pomník Nikolaji Pavloviči… Car
         by mohl provésti nacionalisaci půdy…“
   </p>
   <p>
    Vypravoval jsem L. N-či o českém spisovateli, Tomáši Masarykovi, jenž ho před časem
         navštívil.
   </p>
   <p>
    „Co pak dělá?“ zeptal se L. N.
   </p>
   <p>
    „Vydává noviny, přednáší ve spolcích i na universitě, (má mnoho posluchačů), v
         přednáškách šíří myšlenku, že nestačí odmítati lživou víru, ale třeba míti positivní
         náboženský názor světa, křesťanství. (Nepraví, v čem vidí podstatu křesťanství, nezmiňuje
         se o vás, lze však vycítiti, že vyrozumívá právě váš pojem křesťanství). Sám vede příkladný
         život, pomáhá, komu může, hlásá mravnost a žádá po společenských činitelích mravný život
         nikoli slovy, nýbrž skutky, obrací pozornost veřejnosti k poměrům dělnickým, pomáhá je
         vzdělávati a dobývati jejich práv a spravedlivé mzdy za práci), zápasí s pověrami,
         usvědčuje duchovenstvo ze lhostejnosti ke stavu pracujícího lidu, vytýká mu, že se plazí
         před mocným, bojuje se špatnými národními vlastnostmi Čechoslováků, potměšilostí a
         podlízavostí. Čechům praví, že nestačí, aby se zabývali politikou a činili opak toho, co
         dělají Němci, že však je nutno, aby každý žil v souhlase s požadavkem pravého pokroku.“
   </p>
   <p>
    „To je všecko hezké, co pravíte o Masarykovi,“ řekl L. N., „napsal celé dílo proti
         socialismu, není-liž pravda? Nepřečetl jsem je pozorně. Že je proti socialismu, to je
         dobře… Masaryk byl u mne před dvanácti lety; rozmlouvali jsme o pedagogice. Má dobrou vůli,
         ale není náboženský. Neuznává neprotivení se zlu, a to je základem křesťanského učení. Dívá
         se na náboženství s historického hlediska.“
   </p>
   <p>
    „Je velmi zaměstnán,“ řekl jsem „a nemá kdy nořiti se v náboženské otázky, čísti vás.
         Očekává od bohosloví, že lidem vyjasní pravé, pravdivé náboženství, jakého potřebují.
         Myslím, že je to možno. Není-liž pravda?“
   </p>
   <p>
    „Ne,“ odvětil L. N., „od bohosloví toho očekávati nemůže. Pojímá věc mechanicky.“
   </p>
   <p>
    Sdělil jsem s L. N-čem, že by si V. G. Čertkov přál, aby při sestavování „Kruhu četby“
         nedbal censury. L. N. odpověděl:
   </p>
   <p>
    „Při sestavování „Kruhu četby“ mám na mysli právě věci, jež nejsou pro censuru, a
         vynasnažím se, abych zachoval, co censura škrtne. Přijde Ivan Ivanovič
    <sup>
     [
     <a class="footnote" href="#ftn.d56e394" name="d56e394">
      12
     </a>
     ]
    </sup>
    a bude censurovat… A snad by bylo lépe předložiti věc v celku, nechť censura
         sama vynechává… Některé myšlenky autorů jsem pozměnil, takže jich netřeba překládati
    <sup>
     [
     <a class="footnote" href="#ftn.d56e398" name="d56e398">
      13
     </a>
     ]
    </sup>
    z originálu. Ale takových je tisícina. Při mnohých myšlenkách si nepamatuji,
         komu náležejí, budou bez podpisu jako moje myšlenky.“
   </p>
   <p>
    „Ještě mne Vladimír Grigorjevič žádal, abych vám vyřídil, že by vám byl radou, byste
         napsal panovníkovi o válce, že však sám lépe víte, máte-li tak učiniti čili nic,“
         pokračoval jsem.
   </p>
   <p>
    „Nad dopisy panovníkovi jsem udělal kříž;“ řekl L. N. „Což mohu svou sestru
    <sup>
     [
     <a class="footnote" href="#ftn.d56e406" name="d56e406">
      14
     </a>
     ]
    </sup>
    přesvědčiti, by nabyla jiných názorů? Kdybych cara znal, viděl bych, že ani
         jeho nemohu přesvědčiti. Je zbytečno mu psáti. A nemám ničeho proti tomu, to můžete
         Čertkovovi vyříditi — vytiskne-li můj poslední dopis carovi.“
    <sup>
     [
     <a class="footnote" href="#ftn.d56e410" name="d56e410">
      15
     </a>
     ]
    </sup>
   </p>
   <p>
    To řekl L. N. tonem, z něhož bylo patrno, že pokládá cara za slabého člověka, jenž
         netoliko jiným, nýbrž ani sobě nemůže pomoci.
   </p>
   <p>
    „Teď si s dovolením sklepnu,“ řekl L. N. „Smířili se N. Z., shodli se?“ „Ne,“ odpověděl
         jsem, „podle mého mínění, jsou ženy tím vinny.“ „To je škoda“, pravil L. N. Poša
    <sup>
     [
     <a class="footnote" href="#ftn.d56e418" name="d56e418">
      16
     </a>
     ]
    </sup>
    mi řekl, že se snaží, aby při sporu nepřátelský cit v sobě stlačil na nulu tak,
         aby násoben jsa kterýmkoli číslem, vždy dával nulu… Ano, dvě rodiny se těžko srovnávají v
         jednom bytě, nezapadají do sebe právě jako dvě přeslice.“
    <sup>
     [
     <a class="footnote" href="#ftn.d56e422" name="d56e422">
      17
     </a>
     ]
    </sup>
   </p>
   <p>
    Opět se svezla řeč na Čertkovovy. L. N. se zeptal na S., žijícího u nich. Řekl jsem,
         když churaví, že mívá idee fixe,
    <sup>
     [
     <a class="footnote" href="#ftn.d56e428" name="d56e428">
      18
     </a>
     ]
    </sup>
    že špatně jednal s lidmi.
   </p>
   <p>
    „To je dobře,“ řekl L. N., „člověk pak cítí k sobě odpor; ale stihomam není dobrý, tu je
         člověk zaujat sebou. Jak pak jste těšil S.?“ otázal se a dodal:
   </p>
   <p>
    „Když jsem měl jednati s duševně chorými, dařívalo se mi působení na ně. Dovedou
         oceniti, když s nimi vážně jednáme, zejména jsou-li dlouho v ústavě choromyslných, a
         vypozorují, zda se s nimi nejedná, jako s nemocnými.“
   </p>
   <p>
    „Jako u S., Č.,“ řekl dále L. N. „střídá se pokles mysli s povznešením také u mne a u
         každého. Někdy prostě nemůžeme myslet.“
   </p>
   <p>
    Potom se mne L. N. tázal na Jevg. Iv. Popova,
    <sup>
     [
     <a class="footnote" href="#ftn.d56e440" name="d56e440">
      19
     </a>
     ]
    </sup>
    o němž pak řekl:
   </p>
   <p>
    „Jest oddán matematice, má porážející objevy v měřictví. Ind našel zákon poučky
         Pythagorovy; on vyvodil z něho další.“
   </p>
   <p>
    Pak se ještě tázal, co vím o Nazarénech,
    <sup>
     [
     <a class="footnote" href="#ftn.d56e449" name="d56e449">
      20
     </a>
     ]
    </sup>
    o duchoborcích, o kozákovi, jenž odepřel vojenskou službu a jel zároveň s nimi
         do Ameriky, o A. N. Konšinovi,
    <sup>
     [
     <a class="footnote" href="#ftn.d56e453" name="d56e453">
      21
     </a>
     ]
    </sup>
    o němž mluvil s láskou a úctou. Potom se ptal na moje osobní věci.
   </p>
   <p>
    „Jste ženat? Rmoutí to otce, že jste jel ke mně? Pokračujete ve vydávání.
    <sup>
     [
     <a class="footnote" href="#ftn.d56e459" name="d56e459">
      22
     </a>
     ]
    </sup>
    Pročpak jste nepřijel rovnou k nám? Proč jste se zastavil v Tule?“, ptal se mne
         L. N. dvakrát. „Jsem tak rád, že vás vidím!
   </p>
   <p>
    Kdy jste byl u nás ponejprv? Pamatuji se, že jste měl šedý kabát… Co jste dělal v Tule?“
   </p>
   <p>
    „Odpočíval jsem po cestě, načež jsem zapsal svůj rozhovor s Kropotkinem.“
   </p>
   <p>
    „Jak dlouho jste s ním hovořil?“
   </p>
   <p>
    „35 minut.“
   </p>
   <p>
    „Přečetl bych váš rozhovor s ním, kdyby byl vydán rusky,“ řekl L. N.
   </p>
   <p>
    Dále se mluvilo o pokroku. Kdosi řekl, že při pohledu na takové hrůzy života jako je
         současná válka, vyvstává pochybnost, je-li v lidstvu pokrok a nekráčíme-li zpět.
   </p>
   <p>
    „O pokroku nemůžeme takto souditi,“ namítl L. N. „Pokrok se šíří spirálou. Jako na
         parníku, který za sebou táhne bárky, nutno i zde pozorovati sílu páry; je-li pára, je také
         pohyb. Nemůžeme souditi na pohyb podle vnějších jevů. Za časů Sokratových byla pravda
         přístupna jen malému hloučku, kdežto nyní jsou myšlenky ty přístupny množství lidí.
         Vzpomeňte časů Ivana Hrozného, kdy v Moskvě na kopích hnily lidské hlavy.“
   </p>
   <p>
    Chrysanf. Nikolajevič Abrikosov, stoupenec L. N-če, jenž tehdy žil v Jasné Poljaně,
         vypravoval mi potom, že kdysi přišel k L. N-či do Chamovnické uličky a řekl mu, že viděl
         cestou, jak vezli v kočáře šestizpřežním Iverskou,
    <sup>
     [
     <a class="footnote" href="#ftn.d56e479" name="d56e479">
      23
     </a>
     ]
    </sup>
    a jak lid smekal a křižoval se, a jak ho to zarazilo. L. N. na to odpověděl:
   </p>
   <p>
    „Chceme všecko rychle, ale Bůh má času mnoho. Nepospíchá.“
   </p>
   <p>
    Ještě se mluvilo o nietzscheovství. Poznamenal jsem, že nietzscheovství je rozšířeno v
         Rusku a v Německu, kdežto u nás na Slovensku ho není.
   </p>
   <p>
    „Již slábne, přešlo,“ řekl L. N. — „Ta legenda, jak Kristus přistoupil k posedlému a
         ďábel mu řekl: „Prosím tě, netrap mne!“
    <sup>
     [
     <a class="footnote" href="#ftn.d56e490" name="d56e490">
      24
     </a>
     ]
    </sup>
    se mi velmi líbí. Právě tak je nyní: ďáblové Nietzsche, patriotismus,
         nacionalismus jak zaslechnou Krista, zmítají sebou.“
   </p>
   <p>
    L. N. se dnes procházel v bačkorách. Bylo kluzko. Vypravoval, jak žena nemohla vozem
         vyjeti do vrchu, kůň klouzal. N. N. spolu s mimojedoucím mužikem jí pomohli.
   </p>
   <p>
    Ku konci večera počali jsme žertovati, hráti, zpívati.
   </p>
   <p>
    Tak pěknou barvu má L. N. Tak zpříma se drží! Vypadá lépe než na Krymu po nemoci v zimě
         1901 — 1902, kdy jsem ho viděl posledně. Ruce má svalnaté.
   </p>
   <p>
    Alexandra Lvovna se naučila psáti na psacím stroji a L. N. jí s oblibou diktuje.
   </p>
   <p>
   </p>
   <p>
    <span class="emphasis">
     <em>
      27. října 1904
     </em>
    </span>
   </p>
   <p>
    Dnes vypravovala Marie Lvovna, jak ženy pláčí, vyprovázejí-li muže a syny do války.
   </p>
   <p>
    Pravím jim: „A což Japonci nemají matek? Což oni jdou dobrovolně?“
   </p>
   <p>
    Ch. N. Abrikosov vypravoval, že na zpáteční cestě od A. I. Archangelského
    <sup>
     [
     <a class="footnote" href="#ftn.d56e515" name="d56e515">
      25
     </a>
     ]
    </sup>
    do Jasné Poljany jel s raněnými vojáky. Jeden voják se vychloubal, kolik
         Japonců a Číňanů zabil. „Ale zabíjeti přec jest hřích,“ řekl mu Ch. N. Abrikosov, voják
         však na to: „Však jsou nekřtění, jak psi.“
   </p>
   <p>
    „Špatné vnuknutí dává křest,“ řekl L. N., „lidé sebe rozlišují od jiných.“
   </p>
   <p>
    Přijel I. I. Gorbunov. Při obědě mluvil L. N. o fysiologu Pavlovu, jenž dostal Nobelovu
         cenu, o knize Sečenovově, v níž se rozvádí myšlenka, že jíme příliš mnoho, nerozlišujeme
         chuť od hladu. Přebytečná potrava jde tam, kde nachází nejmenší odpor, a škodí, vyvolává
         nemoc. Ocet je škodlivý, lépe je užívati citronu.
   </p>
   <p>
    Jetště mluvil L. N. o Berlíňanu, jenž vynalezl létadlo, potřebuje jen akciový kapitál,
         aby je mohl zhotoviti.
   </p>
   <p>
    „Náš přítel Archangelskij je velmi nemocen, Ljaňa
    <sup>
     [
     <a class="footnote" href="#ftn.d56e528" name="d56e528">
      26
     </a>
     ]
    </sup>
    ho navštívil,“ řekl L. N.
   </p>
   <p>
    Pak byla řeč o násilí a neprotivení se zlu. L. N řekl:
   </p>
   <p>
    „U málo koho, u jednoho z tisíce se najde náboženské vědomí, že se nemá protiviti zlu.
         Všichni hned myslí, jaké následky z toho vyplynou pro stát… Nejučenější lidé přikládají
         význam objektivním následkům, ale neuznávají náboženského vědomí. To jsou nejnebezpečnější
         lidé… O zavraždění Sypjaginově
    <sup>
     [
     <a class="footnote" href="#ftn.d56e536" name="d56e536">
      27
     </a>
     ]
    </sup>
    nelze souditi s hlediska, že se po něm situace zlepšila. Bylo by se mohlo
         předpokládati, že při dalším trpění by se byly otevřely oči na hlubší příčiny a pravé
         prostředky k vyléčení státního zla.“
   </p>
   <p>
    Ještě se mluvilo o spisovatelích v křesťanském duchu.
   </p>
   <p>
    „Možno vyjmenovati spisovatele, kteří mají náboženskou náladu,“ řekl L. N. Jsou to:
         Dickens, Hugo, Rousseau. Také Kant neztrácí nikdy mravního hlediska.
   </p>
   <p>
    O vlastenectví řekl L. N.:
   </p>
   <p>
    „Lidé, jimž je vlastenectví výhodné, vnukají je oněm, jimž výhodné není.“
   </p>
   <p>
    „Vlastenectví, právě jako rodina, omlouvá nejhorší činy.“
   </p>
   <p>
    O „svobodách“:
   </p>
   <p>
    „Kdyby se mne vyšší státní úřady ptaly na radu, neradil bych jim svobody náboženství,
         poněvadž by tím vláda podtrhla větev, na které stojí. Ale svobodou slova neztratí ničeho.“
   </p>
   <p>
    O ruském národě:
   </p>
   <p>
    „Německý národ má zevní poměr k náboženství, nejlepší z nich uznávají církevní učení;
         ruský národ je naladěn náboženštěji; a vždyť vůbec u Slovanů je nazarénství.“
   </p>
   <p>
    Dnes jsem přečetl anglický dopis, který nedávno došel L. N-če od Japonce Iso-Abe,
         socialisty, o tom, že spis „Vzpamatujte se!“
    <sup>
     [
     <a class="footnote" href="#ftn.d56e561" name="d56e561">
      28
     </a>
     ]
    </sup>
    přeložili z „Times“ socialisté do japonštiny a vytiskli ve svém časopise
         „Prostý lid“. „My socialisté,“ píše Iso-Abe, „bojujeme proti válce. Boj ten není snadný,
         leč přes pronásledování děláme vše, co můžeme. Doufaje, že budete dlouho zdráv a budete
         pokračovati v zápase proti válce, zůstávám upřímný váš ctitel Iso-Abe.“ L. N. odpověděl
         Iso-Abemu, děkuje mu za dopis a za poslané číslo časopisu s překladem díla „Vzpamatujte
         se!“
   </p>
   <p>
    Ch. N. Abrikosov vypravoval L. N-či, že jeho dědeček řekl bratranci Abrikosovovu: „Dej
         si pozor, abys nezapadl do hnojnice — Jasné Poljany.“ L. N-či výrok ten způsobil těžkou
         chvíli. Vypravoval jsem o tom Gorbunovovi a dodal jsem, že mi je L. N-če líto: co
         nepříjemností musí snášeti, co nepřátelství proti sobě, jak kráčí samoten proti celému
         světu.
   </p>
   <p>
    „Ale co radosti a lásky za to zakouší,“ řekl Gorbunov. „Čí hlas zní tak v celém světě
         jako jeho?“
   </p>
   <p>
   </p>
   <p>
    <span class="emphasis">
     <em>
      29. října 1904
     </em>
    </span>
   </p>
   <p>
    Dnes řekl L. N. mimo jiné:
   </p>
   <p>
    „Když jsem dnes prohlížel všecko, co jsem sebral pro „Kruh četby“, bylo mi nepříjemno a
         hanba, že takové věci píši, ale žíti tak nedovedu.“
   </p>
   <p>
    Přivezl jsem L. N-či knihu Davidsona-Morrisona
    <sup>
     [
     <a class="footnote" href="#ftn.d56e583" name="d56e583">
      29
     </a>
     ]
    </sup>
    „A new Book of Kings.“
   </p>
   <p>
    „Co že mi to neposlal?“ řekl L. N. „Posílává vždy, co napíše. Píše břitce a tak pěkně!“
   </p>
   <p>
    Dnes nám L. N. vypravoval z oné knihy, jak v Anglii biskupové hlasovali v parlamentě pro
         obilní cla a proti zlepšení poměrů lidu, a v Americe proti zrušení otroctví, a jaké hrozné
         byly zákony o dělnících v Anglii. Dělníci byli otroky po 10 let. Když prchl některý, byl
         trestán. Jindřich VII. (VIII.) dal pověsiti 70 tisíc tuláků za to, že nepracovali. L. N.
         nám z knihy kousek přečetl (počínaje str. 477), poznamenav:
   </p>
   <p>
    „To je v duchu Kropotkinovu.“ Když L. N. přečetl anglicky, překládal plynně do ruštiny.
   </p>
   <p>
    I. I. Gorbunovu poradil L. N., aby knihu Davidsona-Morrisana „The Annals of the Toil“
         přeložil a vydal.
   </p>
   <p>
    „Davidson-Morrison,“ řekl L. N. „píše jako Herzen, skvěle, směle, duchaplně, ale právě
         jako Herzen předpokládá, že čtenář zná současné události. Mně a starým lidem, současníkům
         Herzenovým, jsou jeho narážky srozumitelny, ale mladí potřebují komentářů. Totéž platí o
         Davidsonu-Morrisonu. Davidson-Morrison je mírný anarchista. Jak zvolna se takoví lidé
         probíjejí, kteří nechtějí
    <sup>
     [
     <a class="footnote" href="#ftn.d56e597" name="d56e597">
      30
     </a>
     ]
    </sup>
    míti ničeho společného s vládou…“
   </p>
   <p>
    „Musím v „Kruhu četby“ umístit Ruskinův výrok o obchodu. Také něco z Henryho George, z
         Davidsona-Morrisona… Jak zajímavý je životopis Garrisonův, sestavený Čertkovem.
    <sup>
     [
     <a class="footnote" href="#ftn.d56e603" name="d56e603">
      31
     </a>
     ]
    </sup>
    Boj za osvobození černochů oslabil v něm snahu plniti křesťanské učení v plné
         jeho síle. Jednomu černochu, prchajícímu na sever, dal nůž a revolver, aby se bránil. To
         mne zarmoutilo.“
   </p>
   <p>
    „Jak velkolepý je Channing,
    <sup>
     [
     <a class="footnote" href="#ftn.d56e609" name="d56e609">
      32
     </a>
     ]
    </sup>
    “ řekl potom L. N.
   </p>
   <p>
    Dále jsem neslyšel, stále L. N-či skáčí do řeči.
   </p>
   <p>
    Potom přečetl L. N. nahlas „Odkaz mexického císaře,“ napsaný kolem r. 1460 před Kristem,
         který chce zařaditi do „Kruhu četby.“
   </p>
   <p>
    „Všecko na světě má svou hranici, a nejmocnější a radostní padají ve své velikosti a
         radosti a klesají v prach. Celá zeměkoule je toliko veliký hrob a ničeho není na jejím
         povrchu, co by nezmizelo v hrobě pod zemí. Vody, řeky a potoky spějí k svému cíli a
         nevracejí se ke svému šťastnému prameni. Všecky spěchají v před, aby se pohřbily v hloubi
         nekonečného okeánu.“
   </p>
   <p>
    „Co bylo včera, toho není již dnes; a co je dnes, nebude již zítra. Hřbitov je pln
         prachu oněch, kteří kdysi byli nadšeni životem, byli císaři, vládli národy, předsedali ve
         shromážděních, vedli vojska, zmocňovali se nových zemí, vyžadovali, aby se jim klaněli,
         nadouvali se ješitností, nádherou a mocí.“
   </p>
   <p>
    „Ale sláva prchla jak černý dým, vystupující ze sopky, a nezanechala ničeho mimo zmínku
         na stránce letopiscově.“
   </p>
   <p>
    „Velcí, moudří, chrabří, výborní, běda!, kde jsou nyní? Všichni jsou smíšeni s hlinou, a
         co je postihlo postihne i nás; postihne i ty, kteří po nás přijdou.“
   </p>
   <p>
    „Ale vzmužte se, vy všichni: i slavní vůdcové, i praví přátelé, i věrní poddaní,
         pospějeme k onomu Nebi, kde je vše věčné a kde není ani hnutí, ani zmaru.“
   </p>
   <p>
    „Temnota je kolébkou slunce, aby se třpytily hvězdy, je třeba noční tmy.“
   </p>
   <p>
    Ještě nám L. N. vypravoval o svém stoupenci I. F. Naživinu:
   </p>
   <p>
    „Naživin, syn bohatých rodičů, žije prostě, straní se bohatého otce; a jeho žena,
         židovka, ho v tom podporuje.“
   </p>
   <p>
    L. N. vybízí všecky domácí k práci na „Kruhu četby“, a kteří již začali, ty povzbuzuje k
         pokračování. Za mé přítomnosti pomáhali L. N-či v práci na „Kruhu četby“. Marie Lvovna, N.
         L. Obolenská,
    <sup>
     [
     <a class="footnote" href="#ftn.d56e636" name="d56e636">
      33
     </a>
     ]
    </sup>
    N. M. Suchotinová,
    <sup>
     [
     <a class="footnote" href="#ftn.d56e640" name="d56e640">
      34
     </a>
     ]
    </sup>
    A. V. Tolstá,
    <sup>
     [
     <a class="footnote" href="#ftn.d56e644" name="d56e644">
      35
     </a>
     ]
    </sup>
    J. I. Igumnovová, V. V. Nagornovová,
    <sup>
     [
     <a class="footnote" href="#ftn.d56e648" name="d56e648">
      36
     </a>
     ]
    </sup>
    Ch. N. Abrikosov, I. I. Gorbunov, Alexandra Lvovna, Michajl Lvovič, E. V.
         Obolenská.
   </p>
   <p>
    Asi ve dvě hodiny vychází z pokoje L. N-če Marie Lvovna s kupou papírů. Všichni, kdo se
         účastní opisování, usedají v sále k okrouhlému stolu, a všichni mají práce dost. Jak praví
         Ch. N. Abrikosov, umí Marie Lvovna podivuhodně spojovati všecky k práci pro otce. Nejvíce
         pomáhá L. N-či v práci na „Kruhu četby“ Ch. N. Abrikosov. L. N. někdy přistupuje ke kupě
         papírů, látky pro „Kruh četby“ a říká:
   </p>
   <p>
    „To je Abrikosovova továrna.“
   </p>
   <p>
    Marii Lvovně a Ch. N. Abrikosovu svěřuje L. N. také, aby zodpovídali některé dopisy.
   </p>
   <p>
    L. N. dokončil nyní prvopis pro „Kruh četby“ a ještě nerozhodl, čeho se nyní chopí.
         Myslí na historické umělecké dílo a dávno již studuje vzpomínkovou literaturu dob Kateřiny,
         Pavla, Alexandra I.
   </p>
   <p>
   </p>
   <p>
    <span class="emphasis">
     <em>
      30. října 1904
     </em>
    </span>
   </p>
   <p>
    Taťjana Lvovna napsala vzpomínky na zemřelého přítele L. N-če, umělce N. N. Gea. Chce
         psáti i o jiných častých hostech v Jasné Poljaně, Rěpinovi, Turgeněvovi, Stasovovi… Kdo
         však napíše o těch chudých a prostých lidech, kteří jsou toho nejvíce hodni, aby se o nich
         psalo, kteří přicházeli k Tolstému jen proto, aby se od něho naučili žíti po božímu a
         snažili se žíti jak on učil?…
   </p>
   <p>
    Dnes mi Marie Alexandrovna
    <sup>
     [
     <a class="footnote" href="#ftn.d56e672" name="d56e672">
      37
     </a>
     ]
    </sup>
    řekla, že L. N. již mnoho let pomýšlí na to, aby napsal katechismus pro děti
         (ne ve formě otázek a odpovědí), ale nedaří se mu to.
   </p>
   <p>
    L. N. dnes řekl mimo jiné:
   </p>
   <p>
    „Lidé, kteří spěchají, aby pochopili, chápou nejhůře. Takový je Leva.“
    <sup>
     [
     <a class="footnote" href="#ftn.d56e680" name="d56e680">
      38
     </a>
     ]
    </sup>
   </p>
   <p>
    „Když někdo (L. N. myslí, že V. G. Čertkov) poslal L. N-či z Londýna nové vydání Kanta v
         německém originále, mluvilo se o tomto filosofu.“
   </p>
   <p>
    „Kant má jasný rozum, ale velmi těžký sloh a někdy se nepřesně vyjadřuje,“ řekl L. N.
         „Když napsal svou knihu o náboženství, zhrozilo se duchovenstvo a Bedřich VI. mu nařídil,
         aby se vzdal svých názorů o náboženství a nepřednášel o tom. Kant mu odpověděl: „Svých
         názorů se vzdáti nemohu, ale přednášeti přestanu…“ Channing se vyjadřuje přesněji nežli
         Kant… U Kanta „kategorický imperativ“ je totéž, co náboženské vědomí…“
   </p>
   <p>
    Zeptal se, zda jsem četl Kanta.
   </p>
   <p>
    L. N. prosí všecky, aby přísně posuzovali jeho „Kruh četby“ a upozorňovali na všecky
         nejasnosti a nepřesnosti výrazů.
   </p>
   <p>
    Ch. N. Abrikosov mi vypravoval, že se L. N-če ptal na jistého svého příbuzného, jenž
         žije se svou ženou neoddán, ona pak trvá na sňatku: má se s ní oženiti nebo ne?
   </p>
   <p>
    „Rozhodně má, není-li příčina, pro kterou se nedává oddati, náboženská,“ odpověděl L. N.
   </p>
   <p>
   </p>
   <p>
    <span class="emphasis">
     <em>
      31. října 1904
     </em>
    </span>
   </p>
   <p>
    Dnes, když jsme s Marií Lvovnou jeli mimo hřbitov dvě versty od Jasné Poljany, řekla mi
         ukazujíc naň:
   </p>
   <p>
    „Otec nebude zde ležet, prosil matku, aby ho pochovali v lese, označil místo.
    <sup>
     [
     <a class="footnote" href="#ftn.d56e708" name="d56e708">
      39
     </a>
     ]
    </sup>
    Je zvláštní, že L. N. vypadá tak pevně a čile! Kdežto na Krymu umíral, myslil,
         že umírá, diktoval mi závěť… Krmila jsem ho lžičkou, nemohl podzvihnouti ruky, donésti
         lžičky ke rtům. Jasná Poljana ho vyléčila; po Krymu se zde zotavil. Když se sem vrátil,
         řekl: „Je mi jako bych byl oblékl svůj starý oblek.“ Víte, že nedávno zemřel strýc, otcův bratr,
    <sup>
     [
     <a class="footnote" href="#ftn.d56e712" name="d56e712">
      40
     </a>
     ]
    </sup>
    rakovinou. Otec tehdy proň silně trpěl, ošetřoval ho a vypadal hůř. Nyní však —
         ku podivu! Denně jezdí na koni.“
   </p>
   <p>
    Potom mi Marie Lvovna vypravovala, že její nejlepší vzpomínky se pojí k oné době, kdy
         pracovala s vesnickými ženami a oblékala se jako vesnické děvče. Ženy při práci, nedbajíce
         únavy, zpívaly písně, a po práci tančily. Vzpomněla, jak pomohla kdysi mužikovi navléknout
         kolo, jak jí děkoval; hovořili bez okolků, neznal jí a měl ji za vesnické děvče. Potom však
         přišla známá žena a pojmenovala ji jmenem křestním a po otci, a mužik okamžitě změnil
         chování k ní jako ku slečně.
   </p>
   <p>
    Marie Lvovna má krásnou oduševnělou tvář, dobré, světlé, myslivé a zářivé oči, jaké měl,
         soudě dle podobizen, Lev Nikolajevič za mlada. Ostatní děti Lva Nikolajeviče takových očí
         nemají. Má ráda zvířata, ošetřuje nemocné psy, má útrpnost s myšmi a rusy. Pokora,
         úslužnost, pozornost ke všem, taktnost — jsou základní rysy její povahy.
   </p>
   <p>
    L. N. se mne dnes otázal, sledují-li rozvoj lékařství.
   </p>
   <p>
    „Bohužel nikoli,“ odpověděl jsem.
   </p>
   <p>
    „Ale přece čtete lékařské časopisy?“
   </p>
   <p>
    „Ne.“
   </p>
   <p>
    „Proč tedy nečtete?“
   </p>
   <p>
    „Mám mnoho prakse a čtu mnoho politického tisku a různých časopisů.“
   </p>
   <p>
    „Toho zanechte,“ řekl L. N. „Jistě váš otec, bratři čtou noviny; uslyšíte od nich všecky
         novinky, vše důležité. Takhle čtete celý měsíc noviny a co z toho?“
   </p>
   <p>
    „Dnes jsem četl Sjutajeva
    <sup>
     [
     <a class="footnote" href="#ftn.d56e737" name="d56e737">
      41
     </a>
     ]
    </sup>
    a Archangelského,“ řekl dále L. N. „Začal jsem dělati výpisky ze Sjutajeva. Tak
         pěkně odpovídá k námitce, nebudeme-li upotřebovati násilí, že nás Turci podmaní. Praví:
         „Dobuď vítězství nad Turkem v sobě, a budeme-li žíti tak, přijdou Turci sami k nám, aby
         byli živi po našem způsobu.““
   </p>
   <p>
    Večer L. N. přes hodinu a po něm jiní ještě hodinu předčítali: „Komu sloužiti?“ A. N. Archangelského.
    <sup>
     [
     <a class="footnote" href="#ftn.d56e743" name="d56e743">
      42
     </a>
     ]
    </sup>
   </p>
   <p>
    „Večer již nemohu psáti,“ řekl L. N., „mysl nepracuje. Večer se chce jen čísti a
         přemítati o tom, co psáti. A což vy mladí, cítíte večer také únavu?“ zeptal se nás.
   </p>
   <p>
    „Rád předčítám díla, o nichž si chci udělati úsudek,“ pravil dále L. N., „jaký dojem
         vyvolají u posluchačů. Vmýšlím se do posluchačů, pozoruji, je-li jim četba jasna,
         sledují-li ji, nenudí-li je to… Některá místa u Archangelského byla rozvleklá, mnoho
         metafysiky, zkracoval jsem… Má mnoho pěkného, upřímně, vřele psaného, řeč velmi krásnou.
         Archangelskij je lepší než Emerson.
    <sup>
     [
     <a class="footnote" href="#ftn.d56e751" name="d56e751">
      43
     </a>
     ]
    </sup>
    Jeho myšlenka je, že násilí, jímž chceme uspořádati život, lidi kazí, působíc z
         vnějšku. Měli jsme kočího, jenž od nás přešel do služby k smírčímu soudci. Byl velmi
         samolibý, dostal se do vězení, a to ho načisto zkazilo, naučil se tam špatným věcem… Je
         jiný způsob působení na lidi: V každém člověku je božský princip, působte na tento…“
   </p>
   <p>
    Dále řekl L. N.:
   </p>
   <p>
    „Mám chuť napsati katechismus pro děti. Budou-li si děti osvojovati pravdu, vystele to v
         jejich duších cestu, po níž posléze snáze budou kráčeti. Slovu „Bůh“ se budu podle možnosti
         vyhýbati: k tomu nechť dospějí samy, to nechť vyplývá ze způsobu života, jakým mají žíti.“
   </p>
   <p>
    Marie Lvovna vypravovala, že Marie Alexandrovna se kdysi otázala pasáka: „Kde je Bůh?“
         „Na nebíčku,“ odpověděl chlapec. „Ne, v našich duších.“ — „Ten nás tak potřebuje!“ — řekl
         hoch.
   </p>
   <p>
    „Že Bůh je v naší duši, toho dítě nepochopí,“ řekl L. N. „Napřed musí věděti o Bohu v
         sobě samém.“
   </p>
   <p>
    „Ale děti se velmi záhy dovídají o Bohu, modlí se k němu, prosí a bojí se ho,“
         poznamenal jsem.
   </p>
   <p>
    „Ano, vpravuje se jim to,“ přisvědčil L. N. „Nemůžeme se modliti prosebně, se zištným
         vztahem k Bohu, vztah ten musí býti pokorou před vůlí boží: „buď vůle Tvá,“ ale zištných
         cílů při modlitbě sledovati nemůžeme.“
   </p>
   <p>
    „Také jsem se modlil, aby mne Bůh chránil nepravostí,“ řekl A.
   </p>
   <p>
    „Ale nemůžeme se přec modliti k Bohu, aby nějakým zázrakem z nás nepravosti vyňal,“ řekl
         L. N. „Od nepravosti se musíme vlastním úsilím osvobozovati. Toto úsilí je již samo cílem,
         prací životní.“
   </p>
   <p>
    Mne se ptal L. N. na otce. Řekl jsem, že tělesně slábne, duchovně však pokračuje.
   </p>
   <p>
    „Souhlasí již s vámi ve všem, vyjímaje tři body.“
   </p>
   <p>
    „Božství Kristovo uznává?“ otázal se L. N.
   </p>
   <p>
    „Ne. Tyto jsou body, v nichž se s vámi rozchází: 1.) neprotivení se zlu, 2.) nepečování
         o zítřejší den, 3.) čistota.“
   </p>
   <p>
    Ale vždyť to jsou samé ideály, jichž dosáhnouti nemůžeme,“ řekl L. N.
   </p>
   <p>
    „Neprotivení se zlu by uznával, ale cit vlastenecký mu brání. Přijdou Němci a podmaní
         nás,“ říká.
   </p>
   <p>
    „Když jsem slyšel u Slováků tento výrok, napadalo mi vždycky: proč se má mysliti, že
         Království boží by se musilo uskutečniti jen v zemích slovanských, proč ne v Německu a
         Japonsku?…“ pronesl Ch. N. Abrikosov.
   </p>
   <p>
    „Zcela správně,“ přisvědčil L. N.
   </p>
   <p>
    „Když jsem četl ponejprv váš spis „V čem je má víra“,“ pokračoval Ch. N. Abrikosov,
         „pochopil jsem neprotivení se zlu rázem a přijal jsem je, nebylo mi dokonce ani nové, bylo
         již před tím v mém vědomí.“
   </p>
   <p>
    F. N. dal Ch. N. Abrikosovu tuto práci pro „Kruh četby“:
   </p>
   <p>
    „Prohlédněte anglické kalendáře a vyberte z nich praktické rady pro dny, na něž jsou
         sebrány různé abstraktní myšlenky, prostému lidu nudné; nechť najde na takový den aspoň
         praktickou radu. Vybral jsem takové praktické rady všeho všudy tři, pohrdal jsem jimi; a
         zatím jich potřebujeme. Na příklad: „Neodkládej na zítří, co můžeš udělati dnes!“ V Moskvě
         nutno opatřiti Ivana Vojína,
    <sup>
     [
     <a class="footnote" href="#ftn.d56e795" name="d56e795">
      44
     </a>
     ]
    </sup>
    Pauliciany…
    <sup>
     [
     <a class="footnote" href="#ftn.d56e799" name="d56e799">
      45
     </a>
     ]
    </sup>
    Jsem vám vděčen, že jste mi připomenul,“ pokračoval L. N. obrácen ke mně.
         „Pamatuji si příběh Simeonův, jenž byl náčelníkem vojska, jež vyhubilo Pauliciany, a zeptal
         se potom starého Pauliciana, jenž zůstal na živu, več věří. Ten vypravoval, a Simeon se
         stal sám Paulicianem.“
   </p>
   <p>
    Mne se L. N. ptal:
   </p>
   <p>
    „Je vaše rodina veliká? Jak stár je otec? Tedy jsme s ním o pět let od sebe.“
   </p>
   <p>
    Když mluvil o honu, tázal se mne:
   </p>
   <p>
    „Vy jste nikdy nehonil? Ani bratří?“
   </p>
   <p>
    „To je atavism pronásledovati zvíře. — Jsou u vás medvědi velcí?“
   </p>
   <p>
   </p>
   <p>
    <span class="emphasis">
     <em>
      1. listopadu 1904
     </em>
    </span>
   </p>
   <p>
    Dnes večer předčítal L. N. dva úryvky ze „Zápisků z mrtvého domu“ Dostojevského: „Orel“
         a „Smrt v nemocnici“, jež se rozhodl vytisknouti v „Kruhu četby,“ Bylo patrno, že jej
         hluboce dojímají. L. N. předčítá, že čtenáři nenapadne, že čte, zdá se, že vypravuje. Má
         podivuhodnou intonaci.
   </p>
   <p>
    L. N. si vzpomněl, že na počátku japonské války u něho byl Němec nebo Madžár
    <sup>
     [
     <a class="footnote" href="#ftn.d56e825" name="d56e825">
      46
     </a>
     ]
    </sup>
    se ženou z Rakouska nebo z Uher. L. N. marně se snažil vzpomenouti si na jeho
         jméno (zdálo se mu, že Hans). Ten popsal jejich rozmluvu „a velmi pěkně“. (L. N. ji četl v
         ruských novinách).
   </p>
   <p>
    Jak vzpomínám slov L. N-če! Celkem za týden, který jsem zde ztrávil (zítra odjíždím),
         nezapsal jsem ani z poloviny, co jsem od něho slyšel, a nikterak nemohu vzpomenouti toho,
         čeho jsem nezapsal.
   </p>
   <p>
    „Církev je zrušena a nahražena světovým společenstvím,“ poznamenal L. N. tužkou na
         okraji „Die Religion“ od Kanta, vyd. „Reclam“ str. 97.
   </p>
   <p>
    2. listopadu jsem odjel domů a vrátil se do Jasné Poljany na pozvání S. A-ny 18.
         prosince téhož roku. Přijel jsem na 3-4 měsíce, ale zůstal jsem u Lva Nikolajeviče po šest
         let, až do jeho smrti.
   </p>
   <p>
   </p>
   <p>
    <span class="emphasis">
     <em>
      18. prosince 1904
     </em>
    </span>
   </p>
   <p>
    Ve 12. hodin v noci, za velkého mrazu (30o) přijel jsem opětovně do Jasné Poljany ze
         stanice Zasěky. Ráno jsem se otázal Ch. N. Abrikosova, je-li pravdiva novinářská zpráva, že
         L. N. spadl s koně a pohmoždil si nohu. Ch. N. Abrikosov přisvědčil a dodal, že potom L. N.
         proležel půl dne na pohovce.
   </p>
   <p>
    Pak mi Ch. N. Abrikosov vypravoval, že Andrej Lvovič byl ve válce, vyznamenán řádem
         Jiřího a L. N. při tom pronesl: „To dostal proto, — je to ode mne neskromné, — že je můj
         syn.“ Glěbovová, tchyně Michajla Lvoviče, byla u císařovny — vdovy Marie Fjodorovny, a ta
         jí vyslovila podiv, že syn Tolstého jel na vojnu. Glěbovová odpověděla: „Za našich časů
         děti jednají na vlastní vrub, a ne, jak by si rodiče přáli.“
   </p>
   <p>
    Jak Ch. N. Abrikosov praví, není „Kruh četby“ stále ještě ukončen.
   </p>
   <p>
    „Je mnoho moudrých myšlenek, nemůžeme jich vyčerpati, vždy opět můžeme nalézati nové a
         nové,“ pronesl kdysi L. N.
   </p>
   <p>
    Nabídl G. A. Rusanovu,
    <sup>
     [
     <a class="footnote" href="#ftn.d56e853" name="d56e853">
      47
     </a>
     ]
    </sup>
    aby vybral pro „Kruh četby“ vhodné myšlenky z jeho (L. N-če) spisů a poslal mu
         je k opravě.
   </p>
   <p>
    Ve vsi řádí těžká spála.
   </p>
   <p>
   </p>
   <p>
    <span class="emphasis">
     <em>
      19. prosince 1904
     </em>
    </span>
   </p>
   <p>
    Zdá se, že L. N. není zcela zdráv. V posledních dnech trvají veliké mrazy, až 31° R. L.
         N. chodí na procházky, ale stěžuje si, že vzduch je příliš studený na dýchání.
   </p>
   <p>
    Dnes se L. N. vrátil z ranní procházky kolem 10té hodiny promrzlý, tvář měl svěží, na
         knírech a vousu rampoušky. Pozdravili jsme se a on šel do svého pokoje.
   </p>
   <p>
    Ke třetí hodině setkal jsem se s L. N-čem u domovních dveří.
   </p>
   <p>
    „Kde jste byl?“ otázal se mne. „Jaký jste šedivý! Jdu na procházku.“
   </p>
   <p>
    Šel, zahaliv se do kožichu, v rukou hůl rozkládací k sezení přizpůsobenou a poprosil,
         aby v určitou hodinu poslali za ním saně.
   </p>
   <p>
    Dnes L. N. vydatně pracoval: upravoval „Hadži Murata“ (jeho vzpomínky na syna Jusufa),
    <sup>
     [
     <a class="footnote" href="#ftn.d56e878" name="d56e878">
      48
     </a>
     ]
    </sup>
    a napsal mnoho dopisů.
   </p>
   <p>
    Včera jsem přečetl L. N-či dopis o Moravanu Nemravovi, jenž vlivem knih L. N-če odepřel
         vojenskou službu. L. N-če věc zajímala a vypravoval potom vše Marii Lvovně, jež nebyla
         předčítání přítomna.
   </p>
   <p>
    „Takoví lidé jsou ojedinělí,“ řekl L. N., „bude trpěti. Ku podivu, že je číšníkem.“
   </p>
   <p>
    L. N. poslouchal mou četbu velmi pozorně, opravoval mne, když jsem při překladu dopisu
         do ruštiny užíval nepřesných výrazů a řekl potom:
   </p>
   <p>
    „U Dušana Petroviče se budeme učiti ruštině. Užívá stejně zvláštních výrazů jaké máme
         my, ale znějí směšně, nebo jich není ve spisovné řeči, užívají jich jen mužici. Na příklad
         „dotýkati se“.“
    <sup>
     [
     <a class="footnote" href="#ftn.d56e891" name="d56e891">
      49
     </a>
     ]
    </sup>
   </p>
   <p>
    Potom mluvil L. N. o mínění Haigově, že masa, fazolí, hrachu a čočky se nemá požívati,
         poněvadž vytvořují škodlivou kyselinu močovou. Vypravoval obsah jeho článku, sděliv s námi
         nejpodstatnější věci (jak to umí!). L. N. četl mnohé z prací Haigových, (jsou v
         jasnopoljanské knihovně), dopisuje si s ním a zachovává některé z jeho rad.
   </p>
   <p>
    R. 1910 poslal L. N-či svou novou knížku „Uric Acid in the Clinic“ s tímto věnováním:
   </p>
   <p>
    „With all good wishes to Count Leo Tolstoy from one who owes to his teaching that
         knowledge which alone makes life worth living.“
   </p>
   <p>
    20th July 1910
   </p>
   <p>
    Alexandr Haig
   </p>
   <p>
    („Hraběti Lvu Tolstému s přáním nejlepšího od člověka, jenž vděčí jeho učení ono
         poznání, které jediné činí život hodným bytí.“)
   </p>
   <p>
    Mne se L. N. ptal na otce a bratry. Vypravoval jsem mu mimo jiné, že můj bratr z
         rozčilení dostal srdeční vadu.
   </p>
   <p>
    „Ano, o tom jsem přesvědčen, že rozčilení podporují srdeční choroby, zkusil jsem to na
         sobě,“ řekl L. N.
   </p>
   <p>
    Paní, jež přijela na návštěvu z Moskvy, dotazoval se L. N. na 2. a 3. eskádru a na
         ústavu, očekávanou v kruzích moskevské inteligence. Potom se mne tázal, jak se soudí v
         cizině o ústavě, očekávané v Rusku. Řekl jsem, že některé slovenské noviny na základě
         vlastní zkušenosti neočekávají od ní pro lid ničeho dobrého.
   </p>
   <p>
    „Dobře činí, mají pravdu,“ řekl L. N.
   </p>
   <p>
   </p>
   <p>
    <span class="emphasis">
     <em>
      20. prosince 1904
     </em>
    </span>
   </p>
   <p>
    L. N. má rýmu a bronchitidu. Ráno nebyl na procházce, chodil v županu po sále. Odpověděl
         Mac Goanovi, dopisovateli „Standardu“ na jeho telegrafický dotaz, zda psal cárovi a co. L.
         N. odpověděl: „Zpráva nepravdivá, dopisu jsem nepsal.“
    <sup>
     [
     <a class="footnote" href="#ftn.d56e925" name="d56e925">
      50
     </a>
     ]
    </sup>
    Při tom řekl o novinářské činnosti:
   </p>
   <p>
    „Jaká to je marnost, jako ve věci Dreyfussově.
    <sup>
     [
     <a class="footnote" href="#ftn.d56e931" name="d56e931">
      51
     </a>
     ]
    </sup>
    Spinoza praví, že jsou dva způsoby poznání: jeden vnější, zkušenost,
         pozorování, druhý vnitřní: svědomí, Bůh. První způsob snaží se lidé ze všech sil rozvíjeti,
         druhý přehlížejí. Můžeme nemíti náboženského vědomí,“ dodal L. N. a připomenul ze svého
         života toto:
   </p>
   <p>
    „Před „Vojnou a mírem“, když mi bylo něco přes 30 let, poslal mi Strachov Epikteta
    <sup>
     [
     <a class="footnote" href="#ftn.d56e937" name="d56e937">
      52
     </a>
     ]
    </sup>
    ve francouzském překladu. Přečetl jsem jej a pomyslil si, že to všecko je
         staré, známé. Když se mi posléze dostavilo náboženské vědomí, přečetl jsem znovu Epikteta,
         a stal se mi drahým, našel jsem v něm navlas totéž, co jsem sám procítil a promyslil…“
   </p>
   <p>
    Večer L. N. předčítal z knihy Davidsona-Morrisona „Anarchistic Socialism versus State
         Socialism“ tuto myšlénku Ernesta Lesina (zařaděnou do „Kruhu četby“):
   </p>
   <p>
    „Jsou dva druhy socialismu. Oba sledují největší blahobyt všech. Jeden se snaží
         dosáhnouti všeobecného štěstí; druhý umožniti každému, aby byl šťasten svým způsobem. Jeden
         uznává moc státu, druhý nepřiznává žádné moci. Jeden požaduje monopolů pro stát; druhý žádá
         odstranění všech monopolů. Jeden si přeje, aby třída ovládaná se stala vládnoucí, druhý
         chce, aby třídy vůbec pominuly. Jeden věří v sociální boj, druhý věří jen v práci mírovou.
         Jest jen tento dvojí socialismus. Jeden je v dětském věku, druhý v mužném. Jeden jest již
         minulostí, druhý budoucností. Jeden musí ustoupiti druhému. A každý z nás se musí
         rozhodnouti pro jeden z tohoto dvojího socialismu, nebo se vůbec nemíti za socialistu.“
   </p>
   <p>
    „To je pěkné!“ — řekl L. N. „Davidson-Morrison předvídal budoucnost: státní socialismus
         je dětství, anarchistický socialismus dospělost. Psal v r. 1896. a nyní se to již
         uskutečnilo (t. j. socialismus se stal minulostí, anarchismus budoucností).“
   </p>
   <p>
    Na jakýsi popud přešla řeč na narkosu chloroformem. L. N. řekl, že při narkose právě
         jako při obyčejném snu se ztrácí představa času a prostoru.
   </p>
   <p>
   </p>
   <p>
    <span class="emphasis">
     <em>
      21. prosince 1904
     </em>
    </span>
   </p>
   <p>
    L. N. má dále rýmu, bronchitida je horší nežli včera. Dokončil „Kruh četby“ a ve 3
         hodiny jej přinesl a odevzdal Ch. N. Abrikosovu, aby v něm ještě něco přemístil a pozítří
         by jej odvezl do Moskvy. I. I. Gorbunovu, jenž bude dílo tisknouti.
   </p>
   <p>
    Prohlížel jsem v „Review of Reviews“ kresby zobrazující ruské ležení, před Liaojanem,
         kde za nočního útoku zhynulo 3000 Japonců. L. N. projevil také zájem a jal se sešit
         prohlížeti. Na jedné kresbě jsou zobrazeny zákopy a před nimi jámy ve 3 řadách a 3-4 řady
         hustě ostnatého drátu.
   </p>
   <p>
    „Hrůza,“ řekl L. N. „My tu uvažujeme o hrůzách války a oni tam, vojáci, všecku pozornost
         obracejí na obuv, aby nebyli bosi (půda je ostře kamenitá) a na jámy, kde spí; důstojníci
         jako Andrjuša se pak obírají vyznamenáními a zábavami.“
   </p>
   <p>
    „Co vy děláte? Bojím se, že se budete nuditi,“ řekl mi L. N.
   </p>
   <p>
    „Ne, jsem zaměstnán. Ba mám dokonce mnoho práce.“
   </p>
   <p>
    „Jaké?“ — projevil L. N. zájem.
   </p>
   <p>
    Kdykoli k nám L. N. vyjde do sálu, má pro každého slovo. Slyší-li, že rozmlouvám s Ch.
         N. Abrikosovem, hned se zeptá, o čem hovoříme.
   </p>
   <p>
    Včera L. N. uložil Ch. N. Abrikosovu, by odpověděl na jistý dopis, a dodal:
   </p>
   <p>
    „Práce mi přibývá v obráceném poměru k úbytku sil.“
   </p>
   <p>
    Sofia Andrejovna dnes řekla, že se L. N. nerad šetří. L. N. na to odpověděl, že kdyby
         vždy poslouchal jejich rad, již by dávno nebyl mezi živými. (Ať má jakékoli bolesti, na př.
         v játrech, ať je mu jakkoli slabo, jen je-li schopen pohybu, chodí daleko pěšky nebo jezdí
         na koni.)
   </p>
   <p>
    Večer L. N. vypravoval o japonském mnichu, představeném několika kláštěrů, jenž hrál
         vynikající úlohu na náboženském kongresu v Chicagu, a nyní jel do války, aby povzbuzoval
         vlasteneckého ducha ve vojště, mluvě k nim: „Jsou dvě věci, jež stojí za to, aby člověk byl
         živ: je to rozum a pravda, za které nyní válčí Japonsko; nuže, zápaste za ně!“
   </p>
   <p>
    „Totéž jako u nás a všude,“ dodal L. N. na konec vypravování o mnichovi.
   </p>
   <p>
    Potom dal Ch. N. Abrikosovu přečísti nahlas Arcybaševovu „Smrt Landeho“ v posledním
         čísle „Časopisu pro všecky.“ Leč povídka se L. N-či nelíbila hned od začátku, několikráte
         čtoucího přerušil, a kázal vynechávat, na konec pak řekl:
   </p>
   <p>
    „Nechte toho, je to neupřímné, řeč nepřirozená a je to nudné.“
   </p>
   <p>
    N. L. Obolenskij však tvrdil, že je povídka pěkná. Po čaji ji dal L. N. znovu předčítati
         Alexandře Lvovně a při jednom místě řekl: „Tohle je upřímné,“ a rozhodl, že se zítra dočte
         do konce.
   </p>
   <p>
    Pro silnou rýmu nemohl L. N. předčítati, ba ani čísti pro sebe. Naslouchal řečem
         druhých, přinesl Dickense, trochu z něho četl a smál se jeho vtipům. Mimo jiné řekl:
   </p>
   <p>
    „Nemají se přijímati nekritické myšlénky známých autorů, jako se nemá pohrdati
         myšlénkami lidí neznámých, neproslulých. Tuto myšlénku jsem si včera zaznamenal.“
   </p>
   <p>
    N. L. Obolenskij vypravoval o francouzském anarchistickém časopise L’Ere nouvelle,
         redigovaném Armandem. Podle jeho slov uveřejňuje tento časopis všecky případy odepření
         vojenské povinnosti a vše, co se píše proti státu.
   </p>
   <p>
    „Ku podivu, že se anarchism tak pomalu ujímá a rozšiřuje,“ řekl N. L. Obolenskij.
   </p>
   <p>
    „Ano, pomalu,“ přisvědčil L. N.
   </p>
   <p>
    „Armand je prý dělníkem,“ pokračoval N. L. Obolenskij. „Prostředků L’ Ere nouvelle nemá
         žádných, ze čtrnáctidenníku mění se v měsíčník.“
   </p>
   <p>
   </p>
   <p>
    <span class="emphasis">
     <em>
      22. prosince l904
     </em>
    </span>
   </p>
   <p>
    Přijeli M. A. Maklakovová a E. F. Jungeová
    <sup>
     [
     <a class="footnote" href="#ftn.d56e1010" name="d56e1010">
      53
     </a>
     ]
    </sup>
    se synem, mladíkem, jenž se právě byl vystonal. L. N. se ho tázal, co mu bylo.
   </p>
   <p>
    „Neuralgie žaludku.“
   </p>
   <p>
    „Proč neuralgie?“
   </p>
   <p>
    „Měl jsem žaludek vždycky v pořádku a pojednou začaly bolesti a bolesti, po užití
         kokainu přestaly.“
   </p>
   <p>
    „Porucha žaludku,“ řekl L. N. „Kokain škodí, nemá se ho užívati. Máme trpěti. Míval jsem
         hrozné bolesti! Ležím v chladném pokoji a celý se potím…“
   </p>
   <p>
    Co rozmlouval L. N. v sále s E. F. Jungeovou a jejím synem, přišla Maklakovová od Sofie
         Andrejevny a řekla, že nespala celou noc, má rýmu, kašel a nyní se potí.
   </p>
   <p>
    „Patrně po užitém léku. Hlavní nemocí jsou lékaři a léky,“ řekl L. N.
   </p>
   <p>
    Ráno jsem přinesl L. N-či knihu Komenského „Labyrint světa a ráj srdce.“
   </p>
   <p>
    „Četl jsem knihu Komenského, a neupoutal mne, nevím proč,“ řekl L. N.
   </p>
   <p>
    Vzal knihu, jal se ji čísti, pak listovati.
   </p>
   <p>
    „Ano, je to alegorie — té nemám rád. Z téhož důvodu se mi nelíbí „Cesta“ Bunianova,
    <sup>
     [
     <a class="footnote" href="#ftn.d56e1035" name="d56e1035">
      54
     </a>
     ]
    </sup>
    řekl. O tak důležité věci, jako je náboženství, se mám vyjadřovati co
         nejprostěji. Někdy se můžeme jako Kristus vyjadřovati podobenstvími.“
   </p>
   <p>
    L. N. ještě pět minut prohlížel knihu Komenského, pak mi ji vrátil, řka:
   </p>
   <p>
    „To se mi nelibí, odpuzuje to alegoričností.“
   </p>
   <p>
    Při odpoledním čaji chválil L. N. rukopisy Kapnistovy práce „Dialog“ a dvě básně v
         prose, jež obdržel. „Dialog“ je rozmluva mužika s umělcem na výstavě obrazů. Mužik praví,
         že obrazy jsou zbytečný přepych, a všecko to odnášejí mužici.
   </p>
   <p>
    „Pozoruhodné, viděti nadání, je mu teprve 17 let,“ řekl L. N.
   </p>
   <p>
    M. A. Maklakovové uložil L. N., by sestavila pro „Kruh četby“ Pascalův životopis. Při
         čaji se mluvilo o Pascalovi, jak je ucelený a důsledný.
   </p>
   <p>
    L. N-či omrzl okraj chřípí a loupe se. Tázal se mne, rozumějí-li mi nemocní ve vsi.
   </p>
   <p>
    „Ano, snažím se mluviti zvolna.“
   </p>
   <p>
    „Poslouchají napiatě, porozumějí,“ řekl L. N.
   </p>
   <p>
    Opět mi říkal, že se obává, jak se u nich budu nuditi.
   </p>
   <p>
    Před obědem byl u L. N-če jakýsi vysloužilý kapitán. L. N. s ním krátce pohovořil v
         pracovně a dal mu 3 ruble.
   </p>
   <p>
    Večer předčítal pokračováni Arcybaševovy povídky, ale zdála se mu opět nudnou.
   </p>
   <p>
    L. N. jí mnoho bílého pečiva a chválí Haiga, že to radí.
   </p>
   <p>
   </p>
   <p>
    <span class="emphasis">
     <em>
      23. prosince 1904
     </em>
    </span>
   </p>
   <p>
    Ráno zde byl žurnalista z Tiflisu. Večer přijel z Vladimíru seminarista Frolov, 18-letý
         mladík. Přišel, aby přečetl L. N-či výklad svého názoru na svět ve statích: „Kdo jsem“ a
         „Co je mimo mne.“
   </p>
   <p>
    „Podivno,“ řekl L. N., „že vyjadřuje totéž, píše o téže věci, co já, 76-letý stařec.
         Jako mladý člověk hledá soucítění. Poradil jsem mu, aby nepsal spisů, ale aby vyjadřoval
         své myšlenky ve 3 řádcích nebo na 3 stránkách. Má příjemnou tvář. Ptal se, co má dělat, zda
         pokračovati ve studiích. Poradil jsem mu, by nepokračoval ve studiích, ale aby se stal
         učitelem, bude pak mít čas ku čtení.“
   </p>
   <p>
    M. A. Maklakovová z jakéhosi popudu mluvila o tom, že se máme chrániti bosáků.
   </p>
   <p>
    „Nikdy jsem neslyšel, že by bosáci někoho přepadali,“ namítal L. N.
   </p>
   <p>
    M. A. Maklakovová řekla, že se to stávalo mnohokráte:
   </p>
   <p>
    „Nikdy jsem o tom neslyšel,“ opakoval L. N.
   </p>
   <p>
    L. N. dostal z Ameriky nástěnný kalendář s podobiznou M. S. M. Jones-a a s jeho výroky.
         Jones jako starosta města Toleda prováděl neprotivení se zlu. L. N-či o něm psal Crosby,
    <sup>
     [
     <a class="footnote" href="#ftn.d56e1086" name="d56e1086">
      55
     </a>
     ]
    </sup>
    a ještě obdržel L. N. zprávu o smrti jakéhosi G. O. Millera. G. O. Miller ve
         mnohém souhlasil s L. N-čem. Před smrtí napsal v poslední vůli, aby byl spálen, poněvadž je
         to nejhygieničtější, a aby proň netruchlili, ale žili tak, jak žil on: těšili se ze života
         a žili pro jiné.
   </p>
   <p>
    Mluvilo se o spiritismu. L. N. řekl, že nijakých spiritistických zázraků není, točí-li
         se stoleček, tedy jej posunují, a pod.
   </p>
   <p>
    Sofie Andrejevna pořádá v Moskvě dobročinný koncert.
   </p>
   <p>
    „Škoda, že neuslyšíte mého koncertu,“ řekla Ch. N. Abrikosovu.
   </p>
   <p>
    „Povíme mu to, až se vrátíme,“ zažertoval L. N.
   </p>
   <p>
    Sofie Andrejevna se přela s Al. Lv. o tom, jak se mají hráti na pianě silné akkordy,
         zda-li se má přitlačit na klavesy jen prsty nebo i rukou, a zda musí se při tom nahýbati
         hořejší část těla. L. N. naslouchaje jejich hovoru, řekl se smíchem, že by se měla
         nakresliti karikatura, jak pianista bere akkordy, zdvihaje nohy vzhůru a stoje na rukou.
   </p>
   <p>
    Marie Lvovna mi vypravovala, že za mé nepřítomnosti L. N. řekl:
   </p>
   <p>
    „Má víra v Boha by zakolísala, kdyby nebylo rovnováhy štěstí a neštěstí v životě všech
         lidí. My všichni v celém svém životě jsme stejně šťastni a nešťastni. Strýc Serjoža
    <sup>
     [
     <a class="footnote" href="#ftn.d56e1104" name="d56e1104">
      56
     </a>
     ]
    </sup>
    měl těžký život, nevěřil, a za nemoci hrozně trpěl; ale umíraje, vydával zvuky:
         „ach! ach!“ — jakoby byl něco shlédl, něco pochopil. Snad v těch chvílích prožíval takové
         blaho, jež vykoupilo všecky jeho útrapy…“
   </p>
   <p>
    Dále vypravovala Marie Lvovna, že když Taťjana Lvovna dávala svou půdu v Ovsjannikově
    <sup>
     [
     <a class="footnote" href="#ftn.d56e1110" name="d56e1110">
      57
     </a>
     ]
    </sup>
    v nájem mužikům za nepatrné nájemné, jež plynulo do obecné pokladny na pomoc
         těm, jimž padl kůň, kdo vyhořeli a p., platili mužici nájem v prvním roce správně a rozumně
         penězi nakládali: pomohli několika pohořelým sousedům, v neúrodném roce koupili ovsa k
         setbě, vykopali obecní rybník. Potom však, když viděli, že nikdo peníze nekontroluje,
         přestali platiti, ba jali se výdělkařiti nájemným. Když se T. L. provdala, prodala všecku
         svou ornou půdu mužikům po 100 rublech za děsjatinu.
    <sup>
     [
     <a class="footnote" href="#ftn.d56e1114" name="d56e1114">
      58
     </a>
     ]
    </sup>
    Mužici se za rok nájmu a po koupi velmi zmohli: nehrají karty, neopíjejí se.“
   </p>
   <p>
    „Chci to udělati právě tak,“ řekla Marie Lvovna, „dám svou půdu zemědělcům, jenže
         nájemné budu vybírati sama a obstarávati z něho jejich potřeby.“
   </p>
   <p>
   </p>
   <p>
    <span class="emphasis">
     <em>
      24. prosince 1904
     </em>
    </span>
   </p>
   <p>
    Ráno hovořil L. N. opět se seminaristou a daroval mu svůj vázaný výtisk „Křesťanského učení“,
    <sup>
     [
     <a class="footnote" href="#ftn.d56e1130" name="d56e1130">
      59
     </a>
     ]
    </sup>
    jediný v Jasné Poljaně, a jiné knihy. Později mluvil o něm L. N. nadšeně s M.
         A. Šmidtovou a P. I. Birjukovem, nazývaje ho filosofem.
   </p>
   <p>
    Po snídani jsem jel k nemocné Marii Alexandrovně Šmidtové. Seminarista jel se mnou až do
         Zasěky. Pochází ze selské rodiny z Nižegorodské gubernie; přál by si dostati se na
         universitu, ale L. N. mu radí, aby se stal učitelem a opatřil si vědomosti samostatně.
         Nerozhodl se dosud, co učiní.
    <sup>
     [
     <a class="footnote" href="#ftn.d56e1136" name="d56e1136">
      60
     </a>
     ]
    </sup>
   </p>
   <p>
    Marie Alexandrovovna mé návštěvě nebyla ráda, řekla, že se jí nelíbí, že mne honí k ní,
         že takto stůně každou zimu a vždy to přejde. Krátce přede mnou přijel na koni L. N., ohřál
         se v předsíni, pohovořil s ní pět minut a odjel. Později se L. N. znepokojoval, zda-li ji
         nerozčílil svým příjezdem.
   </p>
   <p>
    V rozmluvě o Lvu Nikolajeviči řekla mi Marie Alexandrovna mimo jiné:
   </p>
   <p>
    „Přemýšlím-li řádně o slovech Lva Nikolajeviče, shledávám vždycky, že má pravdu. Časem
         mi připadává, že se mýlí, ale když si rozmyslím věc jak náleží, docházím vždycky k tomu, že
         jsem sama věci nerozumněla.“
   </p>
   <p>
    Vrátiv se do Jasné Poljany, setkal jsem se s P. L. Birjukovem.
   </p>
   <p>
    Od šesté hodiny odpolední do jedné s půlnoci byl L. N. téměř po celý čas v sále, jen na
         malou chvíli odešel do svého pokoje s P. I. Birjukovem. Měl velmi prudký spor se Sergějem
         Lvovičem, jenž si přál, aby L. N. přisvědčil, že ústava je velmi žádoucím pokrokem proti
         absolutismu.
   </p>
   <p>
    L. N. naopak tvrdil, že agitace zemstev pro ústavu je zbytečným mrháním sil. Kdyby každý
         z těchto lidí pečoval o sebe, o to, aby sám dobře žil, bylo by to užitečnější. Každý se má
         snažiti, aby zlepšoval vlastní život a nepřemýšlel o druhých, t. j. nezabýval se
         propagandou. O následcích, jak účinkuje tato vnitřní práce vlastní na jiné lidi, nemáme
         přemýšleti. Mínění druhých lidí o mé činnosti rovněž není důležito; pracovati máme před
         Bohem, Herzen řekl: „Kdyby lidé místo zachraňování světa chtěli zachraňovati sebe, místo
         osvobozování lidstva kdyby osvobozovali sebe, tolik by udělali pro spásu světa a osvobození
         lidstva.“
   </p>
   <p>
    „Dolgorukov má 12000 desjatin půdy a agituje pro ústavu, ač výborně ví, že by bylo lépe,
         kdyby dal mužikům půdu. Vede jej slavomam a 99 procent ostatních rovněž,“ řekl dále L. N.
   </p>
   <p>
    „Žádnými změnami vnějších forem lidského života vůbec a ruského národa zvláště,“ pravil
         dále L. N., „nemůžeme dostihnouti onoho souladu, jehož můžeme dosáhnouti vnitřním
         zdokonalováním každého jednotlivce.“
   </p>
   <p>
    „Snad se ústavou něco hmotného zlepší,“ pokračoval, „ale starosti o tato hmotná zlepšení
         zdržují vnitřní zdokonalování lidí, poněvadž je odvádějí na zcela jinou stranu. Kdyby se
         několik lidí dalo do orání a pojednou by je odvolali, aby zametli dvůr, nemohli by
         uposlechnouti, když je nutno orati. Starají-li se lidé o své zdokonalení, dosahují jednou
         ranou i hmotného zlepšení tak, jak pokračují v onom. Jsou-li lidé dobří, stává se hmotný
         život sám sebou lepším. Příklad dávají duchoborci.“
   </p>
   <p>
    Sergěj Lvovič namítl, že v dobrých formách života budou i lidé lepší.
   </p>
   <p>
    „Naopak,“ řekl L. N., pak lidé budou oněmi formami sváděni, a vnitřní práci se budou
         odcizovati, jak je viděti v jiných zemích, kde jsou stejné hříchy.“
   </p>
   <p>
    „Přec jen nebude obětí molokanů, duchoborců, štundistů,“ řekl Sergěj Lvovič. „Nač je
         třeba utrpení?“
   </p>
   <p>
    „Budeme se snažiti, aby jich nebylo,“ odpověděl L. N., „ale nač jich je třeba, to je
         jiná věc.“
   </p>
   <p>
    „Schvaluješ přec Henry Georgea,“ pokračoval Sergěj Lvovíč, „a jeho zřízení je přece
         rovněž vnitřní politika.“
   </p>
   <p>
    „Že se návrh Henry Georgea provádí násilím, jest jeho nedostatkem,“ odpověděl L. N.
   </p>
   <p>
    „Kdyby byla dána ústava,“ pokračoval L. N., „potěšilo by mne to právě tolik, jako mne
         teší nově napadlý sníh, když jest špatná sanice. Ústava jest maličkost ve všeobecném
         pokroku lidstva, který se způsobuje náboženstvím, vědou, uměním, ba i válkou… A tu kladou
         tuto maličkost nade vše a vším ostatním pohrdají.“
   </p>
   <p>
    L. N. uvedl z „Kruhu četby“ myšlenku, že v republikánských státech vládne určitý hlouček lidí.
    <sup>
     [
     <a class="footnote" href="#ftn.d56e1175" name="d56e1175">
      61
     </a>
     ]
    </sup>
    Potom mluvil o tom, jakých podskoků se užívá k docílení většiny, oné většiny,
         jež rozhoduje, co má býti zákonem pro všecky.
   </p>
   <p>
    O nynější agitaci na prospěch ústavy řekl L. N.:
   </p>
   <p>
    „Nemají vůbec prostředků, jimiž by přinutili cara, aby se vzdal moci. Jsou to tedy
         všecko v podstatě jenom prázdné řeči, poněvadž vláda dá jen to, co bude chtíti. Kdyby se
         mne vláda ptala, co má činiti, řekl bych: dáti to, čeho si všichni žádají, poněvadž by to
         všecky uspokojilo, uklidnilo. Ale veřejnosti nemohu raditi, aby všecky své síly vynaložila
         na vymáhání ústavy agitací, rozčilováním, násilím.“
   </p>
   <p>
    Sergěj Lvovič řekl, že L. N. dokonce škodí svou autoritou oněm, kdož se domáhají ústavy.
   </p>
   <p>
    „Proto právě mám autoritu, že myslím samostatně, jakž jinak ani nemohu,“ odpověděl L. N.
   </p>
   <p>
    Spor byl velmi prudký. Sergěj Lvovič přecházel sem tam po pokoji a hrozně se rozčiloval,
         přerušoval L. N-če, přel se i s N. L. Obolenským, jenž byl plně při L. N-či. L. N. také
         neustupoval, neprominul Sergěji Lvoviči ani jediné chyby, namítal mu na každou myšlénku.
   </p>
   <p>
    „Rozčiluješ se,“ řekl L. N. na projevy nevole Serg. Lvoviče proti vládnoucímu
         politickému zřízení, „poněvadž se chceš rozčilovati.“
   </p>
   <p>
    Došlo tak daleko, že se Lvu Nikolajeviči počalo stahovati hrdlo a mluvil tenkým,
         přerývaným hlasem, zadýchával se a div se nedal do pláče; již chtěl odejíti do svého
         pokoje, ale zastavil se mezi dveřmi a jal se opět namítati. Byl by již dříve odešel, ale
         zadržel jei P. I. Birjukov, jenž mu kladl otázky, aby ho přiměl k doznání, že ústava je
         přece lepší nežli monarchie a že je proto třeba si jí přáti jako pokroku. Leč L. N. tohoto
         ústupku neučinil.
   </p>
   <p>
    Když L. N. odešel do svého pokoje, řekla Marie Lvovna:
   </p>
   <p>
    „L. N. jest anarchistou, neuznává vlády a nemůže si přáti změny ve formě vládní, — a
         mělo by se to dodati ku konci telegramu „American Newspaper“.“
   </p>
   <p>
    Tato slova M. L. týkala se telegramu, který odeslal L. N. redakci Filadelfských novin
         „American Newspaper“ v odpověď na telegrafický dotaz její, co soudí „o významu, účelu a
         pravděpodobných následcích zemské agitace“. Telegram přišel se zaplacenou odpovědí na 100
         slov. Zde plný text odpovědi L. N-če:
   </p>
   <p>
    „Účelem agitace zemstva jest, omeziti despotismus a zříditi poslaneckou vládu. Ať
         dosáhnou vůdcové agitace svého účelu nebo budou jen nadále rozčilovati obecenstvo — v obou
         případech jistě se celou tou věcí oddálí skutečné sociální povznesení, neboť pravého
         sociálního povznesení lze dosáhnouti jedině nábožensky mravním zdokonalováním jednotlivých
         osobností. Politická agitace však vzbuzujíc u jednotlivců zhoubnou ilusi sociálního
         zdokonalení pomocí změněných vnějších forem, obyčejně zastavuje pravý pokrok, což lze
         pozorovati ve všech ústavních státech: Francii, Anglii i v Americe.“
   </p>
   <p>
    Sergěj Lvovič projevoval nevoli, že „Moskevské Vědomosti“ kalí obecné mínění, klamou
         obecenstvo nesprávným výkladem tohoto telegramu.
   </p>
   <p>
    Dnes poslal Bryan
    <sup>
     [
     <a class="footnote" href="#ftn.d56e1207" name="d56e1207">
      62
     </a>
     ]
    </sup>
    L. N-či svou knihu „Under other flags“ věnovanou L. N-či. V knize je vylíčení
         návštěvy Bryanovy u L. N-če a dvě ilustrace: na jedné je L. N. s oběma Bryany, otcem a
         synem, na druhé je L. N. mezi římským papežem s pravé a Mikulášem II. s levé strany. (Když
         Bryan psal tuto knihu, pokládal ruského cara za nejsilnějšího monarchu v Evropě). Když při
         obědě P. L. Birjukov vypravoval L. N-či o této ilustraci, řekl L. N., usmívaje se:
   </p>
   <p>
    „Ale já protestuji proti této společnosti.“
   </p>
   <p>
    L. N. uložil Marii Lvovně, by psala Crosbymu a v tomto dopise by mimo jiné poděkovala
         Bryanovi za knihu.
   </p>
   <p>
    J. I. Igumnovová vypravovala, že Bryan byl u L. N-če v prosinci 1903. Přijel ráno, když
         L. N. pracoval a ve 12 hodin musil odjeti, poněvadž příštího dne měl schůzku s carem
         Mikulášem II. L. N. přerušil svou práci a vyšel k němu. Pohovořiv s L. N-čem, rozhodl se
         Bryan, že zůstane do večera, a telegrafoval do Cárského Sěla odřeknutí.
   </p>
   <p>
    V otázce nepřípustnosti násilí shodl se Bryan plně s L. N-čem.
   </p>
   <p>
    „Bryan byl vážný,“ řekl L. N. „Je mi s podivem, že se může ucházeti o presidentské
         křeslo. Je svými názory velmi výjimečný Američan.“
   </p>
   <p>
    I. K. Diteriks,
    <sup>
     [
     <a class="footnote" href="#ftn.d56e1223" name="d56e1223">
      63
     </a>
     ]
    </sup>
    který dnes přijel, vypravoval o vydání Porth-Arthuru. L. N. řekl:
   </p>
   <p>
    „Chytil jsem se: Když Rusko postoupilo Kuldžu,
    <sup>
     [
     <a class="footnote" href="#ftn.d56e1229" name="d56e1229">
      64
     </a>
     ]
    </sup>
    bylo mi toho líto, že ji postoupili, když jednou již Rusku náležela…“
    <sup>
     [
     <a class="footnote" href="#ftn.d56e1233" name="d56e1233">
      65
     </a>
     ]
    </sup>
    Vlastenecké cítění.
   </p>
   <p>
   </p>
   <p>
    <span class="emphasis">
     <em>
      25. prosince 1904
     </em>
    </span>
   </p>
   <p>
    Ráno byl u L. N-če žid z Oděssy, jenž přijel, aby zvěděl jeho mínění o sionismu a
         territorialismu (přesídlení židů do Afriky, do Ugandy). Rozmluva byla vážná, pro L. N-če
         únavná. Patrno, že sionismus jest mezi ruskými židy nejsilnější. Territorialismus je L.
         N-či sympatičtější než sionismus, který podporuje židovskou výlučnost a dogmatičnost
         židovské víry.
   </p>
   <p>
    „Židé se musí snažiti, aby očistili svou víru; tím přestanou býti výlučnými,“ řekl L. N.
   </p>
   <p>
    Vzpomněl tří židů, kteří mu byli sympatičtí: tulského bankovního odborníka Londona a
         ještě dvou, jichž jsem si nezapamatoval. Mínorovi mladšímu dal L. N. doporučení na
         Turgeněva, druhému židovi na Crosbyho. Ještě si L. N. vzpomněl, jak uče se s rabínem
         Minorem hebrejštině došel ke slovu Jahve (Jehova), Minor řekl, že nesmí slova toho pronésti
         a místo něho řekl: Adonai.
   </p>
   <p>
    Později předčítal L. N. několik stránek z knihy Macchiavelliho „Panovník“, že vládci se
         mají tvářiti jako dobrodinci svého národa, pečující o jeho blaho. Macchiavelli radí, jak se
         má vládnouti, aby se udržela moc: buď 1.) zničiti a oslabiti zemi („To dělají Romanovovi,“
         poznamenal L. N.), nebo 2.) usaditi se uprostřed porobeného národa, nebo 3.) dodržovati
         přísně ústavu a ukládati daně obyvatelstvu.
   </p>
   <p>
    Potom předčítal L. N. z francouzské knihy Vališevského o Kateřině II. dvoje vypravování
         o její smrti; jedno z nich od polského mnicha Kalinky. Podle těchto vypravování zemřela
         Kateřina sedíc na noční stolici, zhotovené z trůnu polských králů. Kalinka v tom vidí boží
         trest, že znesvětila polský prestol.
   </p>
   <p>
    Když L. N. přečetl místo to, řekl:
   </p>
   <p>
    „Hledám stále, čím se drží vláda, — jak mohla taková zhýralá, omezená, zlá žena
         vládnouti po 30 let?… I nyní vládnou právě takoví lidé… Petr III. a Pavel byli lepší, než
         jak jsou líčeni. Poněvadž je zavraždili, musili je vrahové pomluviti, aby sebe
         ospravedlnili. Kateřina a Alexandr I. naopak byli mnohem horší, nežli je popisují.“
   </p>
   <p>
    O Alexandru I. řekl L. N., že nebyl tak osvíceným, jak jej historikové líčí, byl to
         člověk lstivý.
   </p>
   <p>
    Řeč přešla na nynějšího Mikuláše II. Kdosi pronesl, že se o něm praví, že na oko se
         svými rádci souhlasí, ale dělá si co chce. Své řeči k vojákům, když se ubírají do války,
         pronáší směle.
   </p>
   <p>
    Potom nám dal L. N. přečísti psaní V. V. Stasova, „pokud dámy nepřišly,“ jak se
         vyjádřil; dopis líčil zhýralost Kateřiny, tlumočil obsah dokumentu chovaného ve Veřejné
         knihovně. L. N. odešel do svého pokoje, pokud jsme četli. Vrátiv se, tázal se nás:
   </p>
   <p>
    „Přečtli jste to? Nebylo vám špatně?“
   </p>
   <p>
    „Věru, chtělo se zvracet,“ řekl I. K. Diteriks, jenž dopis předčítal.
   </p>
   <p>
    P. I. Birjukov se ptal L. N-če: „Byli u vás, L. N-či, někdy Číňané?“
   </p>
   <p>
    „Ne, a lituji, že jsem neměl příležitosti pohovořiti s nimi. Co tu bylo Japonců!“
   </p>
   <p>
    P. I. připomenul knihy dvou Číňanů, kteří psali, že Tolstoj se odvolává na jejich mudrce
         a souhlasí s nimi. A. N. Dunajev, jenž včera přijel, vypravoval o Číňanu ve Vladivostoku,
         který k jeho známým mluvil s velikou úctou o L. N-či a zná dobře jeho spisy.
   </p>
   <p>
    I. K. Diteriks vypravoval, že mu bylo jeti z Kanady do Nagasaki spolu s Japonci, kteří
         zvěděvše, že jest znám s L. N. Tolstým, vyptávali se ho naň a s velikým zájmem prohlíželi
         jeho podobiznu, kterou měl I. K. Diteriks při sobě.
   </p>
   <p>
    A. E. Junge vypravoval, že za jízdy jeho matky v Italii po dráze, došlo k řeči na L.
         N-če, a tu zpozorovala, že se cestující o něm vyjadřovali s velikou úctou.
   </p>
   <p>
   </p>
   <p>
    <span class="emphasis">
     <em>
      26. prosince 1904
     </em>
    </span>
   </p>
   <p>
    Třeba, že tu dlí návštěvou P. I. Birjukov, A. N. Dunajev, Sergěj Lvovič, I. K. Diteriks,
         pracuje L. N. jako kdykoli jindy.
   </p>
   <p>
    Když L. N. četl svůj životopis, sepsaný P. I. Birjukovem, řekl, že by chtěl vylíčiti
         svůj život umělecky.
   </p>
   <p>
    „Bers
    <sup>
     [
     <a class="footnote" href="#ftn.d56e1293" name="d56e1293">
      66
     </a>
     ]
    </sup>
    má vylíčení mé cesty s bratrem Nikolajem po Volze. O tom by se dala napsati
         celá kniha… Když jsem jel z Kavkazu k dunajské armádě, projížděl jsem Jasnou Poljanou;
         tehdy to tu bylo velmi prosté, všichni čtyři bratři jsme spali na podlaze…
    <sup>
     [
     <a class="footnote" href="#ftn.d56e1297" name="d56e1297">
      67
     </a>
     ]
    </sup>
    To jsou vzpomínky…!“
   </p>
   <p>
    V jakémsi ilustrovaném časopise jsme přišli na podobiznu spisovatelky
         Merežkovské-Gippiusové v obleku dekadentském, podobném mužskému. Při tom jsme vzpomněli
         její návštěvy L. N-če,
    <sup>
     [
     <a class="footnote" href="#ftn.d56e1304" name="d56e1304">
      68
     </a>
     ]
    </sup>
    Alexandra Lvovna vypravovala, že Merežkovská i do Jasné Poljany přijela v
         dekadentském šatě a mluvila s L. N-čem shovívavým tónem.
   </p>
   <p>
    Přešla řeč na Merežkovského. L. N. řekl, že si hraje náboženstvím.
   </p>
   <p>
    „To je ještě horší, nežli využívati náboženství pro ješitné, ctižádostivé a zištné účele,“
    <sup>
     [
     <a class="footnote" href="#ftn.d56e1312" name="d56e1312">
      69
     </a>
     ]
    </sup>
    dodal.
   </p>
   <p>
   </p>
   <p>
    <span class="emphasis">
     <em>
      27. prosince 1904
     </em>
    </span>
   </p>
   <p>
    Mrazivý den. L. N. vyšel ráno na procházku, ač si stěžoval, že ho tlačí v krku… Není mu
         dobře. Po snídaní na procházku nešel.
   </p>
   <p>
    „Ani se mi nechce,“ řekl. Když pak viděl, jak se zdvihá metelice, prohlásil, jak je rád,
         že nešel na procházku.
   </p>
   <p>
    Dnes přijeli: Sofie Nikolajevna (žena Ilji Lvoviče) s dcerou a dvěma chlapci, Mich.
         Mich. Suchotin a I. I. Gorbunov.
   </p>
   <p>
    Přišel jsem z ambulatoria ve tři čtvrti na tři. Když jsem obědval, přišel L. N., ptal se
         mne, kolik mám nemocných a jaké nemoci se vyskytují. Pak se tázal, jsem-li zdráv. (Ch. N.
         Abrikosov mi pak řekl, že za mé nepřítomnosti L. N. vypravoval, že mne viděl dnes ve snu,
         přišel jsem a chtěl vystoupiti po schodech, ale nemohl jsem, jsa nemocen.)
   </p>
   <p>
    Ve 3 hodiny usedl L. N. k obědu a při něm rozmlouval s A. N. Dunajevem. Později se
         účastnil hovoru dopisovatel „Rusi“, jenž byl raněný do prsou pod Liaojanem a přijel z
         Dálného východu.
   </p>
   <p>
    Co pak se tam teď děje ve vojně?“ otázal se L. N.
   </p>
   <p>
    „Podle mého mínění a i podle mínění mnohých jiných je věc ztracena,“ řekl dopisovatel.
         „A nevadí to: porážka bude Rusku k dobrému, přinese nejširší reformy. Kdybychom však
         vyhráli, sesílila by moc vlády ještě víc.“
   </p>
   <p>
    „Pochybuji, že přijdou reformy,“ řekl L. N., „a bude-li to Rusku k dobrému, nemůžeme
         vůbec věděti. Nepochybný pokrok lidstva je toliko jeden: na poli duchovním, v
         sebezdokonalování každého jednotlivce. A člověk může zdokonalovati jedině sebe sama,
         nikoliv pak jiné lidi státními reformami… Příčin, působících na pokrok lidstva, je ohromné
         množství a příčiny ty jsou nesmírně složité, pročež nemůžeme ničeho předpověděti, a směšné
         je připisovati určité vnější reformě vážný vliv na pokrok lidstva. Vezměme náš vlastní
         duchovní vzrůst, u jedince: jak různé a složité byly vlivy na každého z nás… Pokrok jest,
         ale nepozorujeme ho jako nepozorujeme vzrůst dubu. Někdy má dráhu spirály.“
   </p>
   <p>
    „Sláva ruských zbraní pohasla,“ řekl dále dopisovatel.
   </p>
   <p>
    L. N.; „Jaká pak tu sláva, jen kdyby hanby nebylo,“
   </p>
   <p>
    Dopisovatel: — Dříve se myslilo, že máme nejlepší armádu a Japoncům se s počátku neřeklo
         jinak než „Japošky opice“.
   </p>
   <p>
    L. N.: „To bylo vždycky tak: za sevastopolské války, za francouzsko-německé…“
   </p>
   <p>
    Dopisovatel: „Ale Japonci zvítězili jen proto, že naše organisace byla hrozně špatná.“
   </p>
   <p>
    L. N.: „Totéž se projevilo za sevastopolské a za turecké války. Psal jsem již, tehdy o
         tom. A i Angličané za burské války měli totéž. To se nezměnilo… Viděl jsem hned od počátku
         v Japoncích lid vojenského ducha, jaký se vyskytoval ve známých dobách: za Kyra, Alexandra,
         Karla VII., Bedřicha Velikého… Bude-li jim vítězství k užitku, jest jiná otázka. Německu
         vítězství užitku nepřineslo a Francii byla porážka spíše prospěla. Bolelo vás poranění?“
   </p>
   <p>
    Dopisovatel: „V prvním okamžiku.“
   </p>
   <p>
    L. N.: „Jako když udeří holí. Pamatují si to od Sevastopolu.“
   </p>
   <p>
    Dop.: „Ano, jako polenem. Klesl jsem. Kulka byla dobrá: prorazila prsa a vyletěla
         lopatkou. — Celkem způsobil postup války vystřízlivění.“
   </p>
   <p>
    L. N.: „To bylo vždycky.“
   </p>
   <p>
    Dopis.: „Japonci, myslím, nevystřízlivěli.“
   </p>
   <p>
    L. N.: „Viděl jste Japonce?“
   </p>
   <p>
    Dopis.: „Ne, neměl jsem příležitosti, leda u Liaojanu, kde jsem byl u nejpřednější
         baterie, z níž zbylo na živu 5 lidí. Japonci stříleli na půldruhého tisíce kroků.“
   </p>
   <p>
    Dopis.: „To jen v noci.“
   </p>
   <p>
    L. N.: „Jaké jsou to nechutné popisy srážek muže proti muži, koušou se navzájem…“
   </p>
   <p>
    A. N. Dunajev: „O tom jste se Lve Nikolajeviči, již dávno přel s Dragomírovem. Podle
         Dragomírova „kule je hlupák, bodák je chlapík“.“
   </p>
   <p>
    L. N.: „Bodák jest jenom pro strach.“
   </p>
   <p>
    Dopis.: „Kuropatkin čekal v listopadu stále útok Japonců. V Mukdenu se denně
         připravovali na přijetí raněných. Ale ani Japonci, ani Rusové se necítili dosti silnými k
         výpadu.“
   </p>
   <p>
    Dnes došel telegram od Andreje Lvoviče z Dálného východu (bylo ho možno sotva
         rozluštiti, tak byl přeházen, jako všecky telegramy odtamtud), že přijede v polovině ledna,
         že jej kůň udeřil do týle (vyňali mu kost) a že ho bolí hlava. Dopisovatel řekl, že se s
         ním setkal a že se nevrátil dosud, protože obdržev řád Jiřího, nechtěl hned odjeti, aby
         nepůsobil špatným dojmem.
   </p>
   <p>
    Před obědem rozmlouval L. N. s I. I. Gorbunovem o „Kruhu četby“.
   </p>
   <p>
    „22 dni přebývají,“ řekl. „Třeba je rozděliti tak, aby připadly na dny, kdy je řeč o
         speciálních otázkách, na příklad o vegetariánství. Takto přibude v oněch dnech četby a bude
         sesílena. Pro „týdenní četbu“ také přebývá 8 povídek. Vyberte je sám.“
   </p>
   <p>
    „Musíme býti opatrní s Marksem, vydavatelem Čechovovým, a s Glazunovem, nakladatelem
         Turgeněvovým,“ řekl I. I. Gorbunov.
   </p>
   <p>
    L. N. prosil dopisovatele, by k jmenovaným nakladatelům zašel a požádal o povolení k
         vytisknutí dvou povídek Čechovových („Uprchlík“ a „Dušička“) a jedné Turgeněvovy („Živé
         ostatky“) v „Kruhu četby“, byť i za peníze, jež budou za něj strženy.
   </p>
   <p>
    Od půl sedmé
    <sup>
     [
     <a class="footnote" href="#ftn.d56e1390" name="d56e1390">
      70
     </a>
     ]
    </sup>
    do půl 12té zůstal L. N. v sále. P. I. Birjukov se dotazoval po jeho mládí.
         Odpovídaje na jeho otázky, vypravoval L. N. mimo jiné, že potkal dvakráte Alexandra
         Nikolajeviče, nepozdravil ho. Jednou na schodišti fotografického závodu. Měl poděšenou tvář
         jako štvaný zajíc.
   </p>
   <p>
    O své cestě v cizině uvedl:
   </p>
   <p>
    „Herzen mi dal dopis k Proudhonovi, uvedl mne do nejbližších styků s ním, — též k Lelewelovi.
    <sup>
     [
     <a class="footnote" href="#ftn.d56e1398" name="d56e1398">
      71
     </a>
     ]
    </sup>
    Lelewel má zvonek v podobě kalamáře. Otevřel mi stařec. Přivezl jsem mu
         poručení od Herzena, přijal mne a vypravoval o starých časech…“
   </p>
   <p>
    N. L. Obolenskij přečetl na přání L. N-če z Brockhausova slovníku životopis Lelewelův.
         Lelewel se účastnil příprav k polskému povstání, r. 1830 byl členem dočasné vlády, r. 1831
         prchl za hranice.
   </p>
   <p>
    L. N. pozorně naslouchal, doptávaje se na to, co jeho sluchu uniklo, a po skončené četbě
         řekl:
   </p>
   <p>
    „Pěkně. Kdo to napsal?“
   </p>
   <p>
    Článek je podepsán: V. M-n. (V. A. Mjakotin).
   </p>
   <p>
    I. I. Gorbunov připomenul, že byl kdysi v Jasné Poljaně návštěvou člen strany „Země a
         Svoboda“, dělostřelcký důstojník. L. N. to slabě pamatoval.
   </p>
   <p>
    „V Drážďanech jste byl?“ tázal se P. I. Birjukov: „působily na vás klasické obrazy,
         obrazárny?“
   </p>
   <p>
    „Nikterak,“ odpověděl L. N. — „t. j. byl jsem ještě v hypnose, že musím býti nadšen.
         Tlačil jsem nadšení ze sebe, nafukoval jsem se, marně.“
   </p>
   <p>
    „Čičerin vypravoval, že jste v Brusselu sbíral obrázky,“ řekl A. N. Dunajev.
   </p>
   <p>
    „Ty obrázky byly roztomilé,“ odpověděl L. N., „genrové. To je umění; ale Madonna
         Rafaelova není uměním. Byl jsem v Brusselu r. 1861…“
   </p>
   <p>
    Marie Lvovna se tázala, co by měla přeložiti. L. N. řekl:
   </p>
   <p>
    „Davidsonovu-Morrisonovu knihu „A new Book of Kings“ nutno přeložiti. Snad jí pustí
         (censura).“
   </p>
   <p>
    Byla řeč o pokroku. L. N. řekl:
   </p>
   <p>
    „Psal jsem před 40-ti léty
    <sup>
     [
     <a class="footnote" href="#ftn.d56e1429" name="d56e1429">
      72
     </a>
     ]
    </sup>
    a dnes jsem téhož mínění — snad se mýlím — že pokroku není.“
   </p>
   <p>
    „Co bylo ideálem skutečného pokroku — sebezdokonalování — před 2000 lety, zůstává jím
         podnes.“
   </p>
   <p>
    L. N. píše nyní o despotismu.
    <sup>
     [
     <a class="footnote" href="#ftn.d56e1437" name="d56e1437">
      73
     </a>
     ]
    </sup>
   </p>
   <p>
    „Pročítám ponejprv svou práci „Království boží““… řekl v těchto dnech. „Líbí se mi. Je v
         ní totéž, o čem píši nyní. O státě je to dobře napsáno…“
   </p>
   <p>
    Řekl jsem Iljovi Vasiljeviči (sluhovi), aby nehřmotil židlemi nebo talíři, když dělá
         něco v sále a L. N. právě něco mluví. L. N. má slabý hlas, často pokašlává, často ho bolí
         hlava, a proto těžce snáší hluk. (Pozoruji to).
   </p>
   <p>
    „Dobře. Člověk zapomíná,“ odpověděl I. V.
   </p>
   <p>
    „Víte, že L. N. je nejvýznačnější člověk naší doby?“ zeptal jsem se Ilji Vasiljeviče.
   </p>
   <p>
    „Ano, svou mírumilovností, dobrotivostí. Dříve nežli by projevil hněv, ubrání se mu.
         Člověk slouží v domě 12 roků, co všecko se tu může přihoditi. Ale od něho jsem nikdy
         neslyšel hněvivého slova, neviděl křivého pohledu. Je největší z lidí. Takových je asi
         málo.“
   </p>
   <p>
    „Myslím, že nyní není takového člověka, ba že ho ani nikdy nebylo v celém Rusku,“
         poznamenal jsem.
   </p>
   <p>
    „Lidí dobrých obětavých, jemnocitných je v Rusku mnoho, jenže o nich nevíme, ale člověka
         takového ducha druhého není.“
   </p>
   <p>
   </p>
   <p>
    <span class="emphasis">
     <em>
      28. prosince 1904
     </em>
    </span>
   </p>
   <p>
    L. N. vypadá svěže, tvář má jasnou, hladkou, klidnou, únavy není znáti. Dnes od 3 do 5
         hodin jezdil na koni. Před procházkou doprovázel Sofii Nikolajevnu na pianě. Při obědě s ní
         mluvil o hudbě.
   </p>
   <p>
    „Hudba má uklidňovati, buditi pohnutí, nikoli vášně,“ řekl L. N. Dodal, že S. N. zpívala
         cosi únavného a potom vášnivého, a takovou že hudba býti nemá. Vzpomněl si na jakousi
         zpěvačku v Moskvě, jež zpívala „sapalujte ochně“. Řekl, že hudební kritik Stasov hudbě
         pranic nerozumí.
   </p>
   <p>
    Mne se L. N. ptal na spisovatele Eugena Schmidta, který jest jemu svými názory blízký.
         Když jsem pověděl, co mi o něm známo, L. N. poznamenal:
   </p>
   <p>
    „Ano, má spletitou mluvu.“
   </p>
   <p>
    „Chce vaše učení spořádati v soustavu,“ řekl P. I. Birjukov.
   </p>
   <p>
    „Vidí v něm tento nedostatek?“,
    <sup>
     [
     <a class="footnote" href="#ftn.d56e1476" name="d56e1476">
      74
     </a>
     ]
    </sup>
    zeptal se L. N.
   </p>
   <p>
    „Ano.“
   </p>
   <p>
   </p>
   <p>
    <span class="emphasis">
     <em>
      29. prosince 1904
     </em>
    </span>
   </p>
   <p>
    Dnes se mne L. N. zeptal:
   </p>
   <p>
    „To vy jste psal Čertkovovi o dopise panovníkovi?“
   </p>
   <p>
    „Ano, dokonce dvakráte, dotazoval se opětovně.“
   </p>
   <p>
    „Jak pak, že se neobrátil na mne?“ řekl L. N. „Pospíšil si, vytiskl jej bez vysvětlení,
         a dopadlo to nešetrně. Je mi to nepříjemné, ne že bych byl pronásledován — to by bylo
         příjemné — ale je tu indiscretion.
    <sup>
     [
     <a class="footnote" href="#ftn.d56e1497" name="d56e1497">
      75
     </a>
     ]
    </sup>
    Nechtěl jsem o tom mluviti před Sofií Andrejevnou, není Čertkovovi nakloněna.
         Jí zodpovídám já sám, ne Čertkov.“
   </p>
   <p>
    Po procházce řekl L. N.:
   </p>
   <p>
    „Dnes jsem po desíti krocích ve sněhu byl unaven. To je stařecká slabost. Zde však,“
         ukázal na hrudní kost a na levou čáru parasternalis — „cítím bolest, snad od žaludku; tep
         je špatný.“
   </p>
   <p>
    Před tím říkal L. N., jakou rozkoš působí jízda na koni.
   </p>
   <p>
    „Někdy se mi nechce, ale sotva projedu asi dvě versty, jsem rád, že jsem jel. Sašiň
    <sup>
     [
     <a class="footnote" href="#ftn.d56e1510" name="d56e1510">
      76
     </a>
     ]
    </sup>
    kůň
    <sup>
     [
     <a class="footnote" href="#ftn.d56e1514" name="d56e1514">
      77
     </a>
     ]
    </sup>
    neklopýtá, má pevné nohy a je vždy veselý. Obyčejně jezdívám ke Kozlovce
    <sup>
     [
     <a class="footnote" href="#ftn.d56e1518" name="d56e1518">
      78
     </a>
     ]
    </sup>
    nedojížděje k železnici obrátím v levo k silnici, k mostu, potom na levo lesem
         ke koupelně a pak naším lesem domů. Kolo 10 verst.“
   </p>
   <p>
    P. I. Birjukov se otázal, je-li dosud živ hnědouš.
    <sup>
     [
     <a class="footnote" href="#ftn.d56e1524" name="d56e1524">
      79
     </a>
     ]
    </sup>
   </p>
   <p>
    „Ne,“ odpověděl L. N. „To byl také mírný, dobrý kůň.“
   </p>
   <p>
    L. N. obdržel dnes dopis od S. T. Semjonova,
    <sup>
     [
     <a class="footnote" href="#ftn.d56e1532" name="d56e1532">
      80
     </a>
     ]
    </sup>
    jenž nyní žije v Anglii u Čertkovových.
   </p>
   <p>
    „U Semjonova je důležitější, že se dobrovolně usídlil na vsi, a žije v ní a pracuje,
         nežli jeho spisovatelství,“ řekl L. N. „Ještě jej vábí všelijaké svody, jako že chce viděti
         Paříž. My jsme to již zakusili (to je, zdá se jedinou výhodou bohatství),
    <sup>
     [
     <a class="footnote" href="#ftn.d56e1538" name="d56e1538">
      81
     </a>
     ]
    </sup>
    pro něho však to je dosud svod.“
   </p>
   <p>
    S M. M. Suchotinem L. N. hovořil o vnitřním vědomí a zkušenosti.
   </p>
   <p>
    „Nesmějí se zaměňovati,“ řekl L. N. — „Vědomí je reálné, zkušenost nereálná. U
         materialistů je naopak.“
   </p>
   <p>
    Potom L. N. předčítal dopis mužika, jenž pamatuje osvobození selského lidu, a jeho
         satirickou báseň na osvobozené mužiky.
   </p>
   <p>
    „Dobře napsáno, není to špatné,“ řekl L. N.
   </p>
   <p>
    Ještě přečetl z „Volkserzieher“ (č. 1. 1905 Berlín) stať Weissovu (přítele Egidiho) o
         smrti: že smrti není a proto není, proč se jí báti. (Podle bohosloví však naopak smrt a
         práce jsou tresty).
   </p>
   <p>
    Alexandře Lvovně řekl L. N., aby si nebrala k opisování, co dnes napsal, poněvadž se mu
         špatně psalo a není s napsaným spokojen.
   </p>
   <p>
    Pak se
    <sup>
     [
     <a class="footnote" href="#ftn.d56e1557" name="d56e1557">
      82
     </a>
     ]
    </sup>
    vyptával Sofie Nikolajevny, kam chodí do školy její děti, a proslovil vzhledem
         k tomu některé své názory o tom, že je stanoveno učivo a metody vyučovací.
   </p>
   <p>
    „Proč vláda pečuje o školy?“ řekl. „Jak směšné, že vláda řídí vzdělání, stanoví učivo a
         nepřipouští jiného. Chápu, že si nepřeje, aby bylo učeno v duchu skopců nebo v duchu
         revolucionářském… Když jsem byl kurátorem tulské reálky a chtěl jsem v ní zavésti anglický
         jazyk, ministr nedovolil…“
   </p>
   <p>
    „V reálce se učí jazykům tak, že je 50 pravidel pro 49 slov. To už by bylo lépe naučiti
         se nazpaměť slovníku. Aby si někdo osvojil řeč tak dalece, by čtenému rozuměl, na to má
         vzíti knihu onoho jazyka a přečísti ji s dobrým překladem.“
   </p>
   <p>
    „Naučil jsem Serjožu
    <sup>
     [
     <a class="footnote" href="#ftn.d56e1567" name="d56e1567">
      83
     </a>
     ]
    </sup>
    násobiti zlomky nazpamět. Odpověděl při skoušce podle toho. Řekli mu, že musí
         znáti pravidlo a počítati podle pravidla. Zeměpisu, dějepisu, rostlinopisu se nikdo
         nenaučil v gymnasiu. To získal sebevzděláním.“
   </p>
   <p>
    „Jak může někdo učiti ruské mluvnici, nechápu, nějakým periodám se učí… Semjonov se
         nikdy neučil mluvnici a jak píše…! Ministr osvěty Uvarov ptal Göthemu německý dopis a v něm
         vyslovil politování, že zapoměl německou mluvnici. Göthe mu odpověděl, že on naopak lituje,
         že jí zapomenouti nemůže.“
   </p>
   <p>
    Dále vypravoval L. N.:
   </p>
   <p>
    „Píše mi Holanďan, že chce založiti sdružení těch, kdož odpírají vojenskou službu. Že
         potom někteří slabí k odporu spíše se vzeprou, budou-li míti oporu.“
   </p>
   <p>
   </p>
   <p>
    <span class="emphasis">
     <em>
      30. prosince 1904
     </em>
    </span>
   </p>
   <p>
    Dnes je L. N. sláb, cítí bolest pod hrudní kostí. (J. I. Igumnovová mi řekla, že minulé
         zimy a také rok před tím byl v touž dobu nemocen.) S procházky se vrátil v saních. Po oběde
         odešel do svého pokoje, s nikým nemluvil, jen velmi kratince s P. I. Birjukovem. Marie
         Lvovna k němu zašla. Tepna byla slabá, měl trvalou bolest, slabost, žáhu (předešlé noci
         zvracel žluč). Marie Lvovna se bojí, že bude následovati záchvat anginy.
   </p>
   <p>
    Večer přivezli poštu z Tuly. L. N. přišel v 11 hodin do sálu pro dopisy. Prohlédnuv
         poštu, řekl, že obdržel dopis od Čertkova, jenž píše, že psaní carovi bylo vytištěno 21.
         prosince v Timesu.
   </p>
   <p>
    „Od té doby by již byli mohli něco podniknouti,“ řekl L. N. (t. j. uveřejnění dopisu
         bylo by mohlo vyvolati proti němu pronásledování).
   </p>
   <p>
   </p>
   <p>
    <span class="emphasis">
     <em>
      31. prosince I904
     </em>
    </span>
   </p>
   <p>
    Po snídani jel L. N. na koni k Marii Alexandrovně Šmidtové. Přijeli dva synové M. S.
         Suchotina.
   </p>
   <p>
    Ch. N. Abrikosov přivezl L. N-či anglickou knihu B. Jamesa „Mnohostrannost náboženské
         zkušenosti“.
   </p>
   <p>
    „To je kniha, jakých je v anglické literatuře mnoho,“ řekl L. N. „Kritisuje náboženství
         s hlediska vědy, a zatím náboženství a věda, podle významu, který jim v životě náleží, se k
         sobě mají jako slon a blecha. Vědu přjímá bez kritiky, náboženství však kritisuje. K vědě
         má míti stejně kritické stanovisko jako k náboženství a ke všemu. Mluví-li někdo o národním
         hospodářství, nikomu nenanadne prohlásiti jej za nenormálního; promluví-li však někdo o
         náboženství, hned se mluví o nenormálním jeho duševním stavu.“
   </p>
   <p>
    Povolali mne k dětem přednosty stanice (přes tři versty). Když L. N. viděl, že vůz i
         kůň, jejž pro mne poslali, jsou ve špatném stavu, dal zapřáhnouti pro mne do saní koně S.
         A—ny.
   </p>
   <p>
    I. K. Diteriks mi vypravoval, že za mé nepřítomnosti mluvil s L. N-čem o záměru Beněvského,
    <sup>
     [
     <a class="footnote" href="#ftn.d56e1608" name="d56e1608">
      84
     </a>
     ]
    </sup>
    zříditi zemědělskou kolonii. L. N. prý se k záměru postavil nepříznivě. Ještě
         se mnou I. K. Diteriks sdělil slova, pronesená L. N-čem, že teprve ve stáří si získal klid,
         jasnost vědomí a rovnováhu.
   </p>
   <p>
    Večer P. I. Birjukov se opět dotazoval L. N-če na některá fakta z jeho života.
   </p>
   <p>
    „Někrasov vám psal,“ řekl P. I. Birjukov, „že jedna z vašich „Sevastopolských povídek“
         byla censurou seškrtána k nepoznání.“
   </p>
   <p>
    „Sebastopol — květen“ byl vytištěn seškrtaný,“ řekl L. N. „Mám-li originál, nevím.
         „Zápisky markérovy“ také censura seškrtala.“
   </p>
   <p>
    „Čertkov a Mood,“ pokračoval P. I. Birjukov, „přišli na to, že tam v „Sebastopolu v
         květnu“ byly vlastenecké fráse, vepsané Panajevem pro censuru. Kdo četl váš rukopis říkal,
         že z něho zbyly jen jednotlivé výrazy.“
   </p>
   <p>
    „Ano, to je pravda,“ přisvědčil L. N.
   </p>
   <p>
    „Panajev byl omezený člověk,“ řekl P. I. Birjukov.
   </p>
   <p>
    „Ano, omezený,“ přisvědčil L. N. Potom se P. I. Birjukov otázal L. N-če na jeho poměr k
         Bělinskému. L. N. odpověděl:
   </p>
   <p>
    „Taková věc na podiv! Bělinskij byl zkomolený člověk, prostý náboženského citu. A takoví
         lidé mi byli cizí…“
   </p>
   <p>
    K otázce P. I. Birjukova, psal-li verše, odpověděl L. N.:
   </p>
   <p>
    „Pokoušel jsem se psáti verše: kozáčci, setkání, ale chvála Bohu nic z toho nebylo…
         Podobizny tužkou jsem kreslil velmi zdařilé: tetičku, lokaje, kozáka…“
   </p>
   <p>
    Ještě k nějaké otázce P. I. Birjukova L. N. odpověděl:
   </p>
   <p>
    „Slyšel jsem — je to faktum — že kozák, který utekl do hor, stal se abrekem
    <sup>
     [
     <a class="footnote" href="#ftn.d56e1637" name="d56e1637">
      85
     </a>
     ]
    </sup>
    a zabíjel kozáky, zatesknil, přišel do vesnice a vydal se přímo do rukou úřadů,
         odsoudili ho k smrti, pověsili, a on statečně, klidně zemřel.“
   </p>
   <p>
    O svém poměru k nevolnickým sedlákům, řekl L. N.:
   </p>
   <p>
    „Toho hříchu, myslím, nemám, abych je byl propouštěl za peníze, ale obročí jsem bral,
         ten hřích na duši mám.“
   </p>
   <p>
    O německém lidovém spisovateli Bertholdu Auerbachovi (jehož navštívil v Drážďanech r.
         1860) řekl L. N.:
   </p>
   <p>
    „Auerbach se mi velice líbí. Čtu právě jeho „Denkers Leben“. Zromanisoval historii
         Spinozovu podle přesných dat… Bylo mi u něho velmi příjemno: byl člověk starý, já mladý, a
         on mne laskavě uvítal.“
   </p>
   <p>
    V Kissingenu, (kde byl téhož roku 1860) seznámil se L. N. se spisovatelem Juliem
         Froeblem, (autorem „Systému sociální politiky“).
   </p>
   <p>
    „Měl přítele Franka, revolucionáře,“ vypravoval L. N., „povídal jsem jim oběma o ruských
         sedlácích, o obščině (spol. majetku)… Nesouhlasili se mnou. Když jsem se jim zmínil o
         Auerbachovi, vyjádřil se o něm Frank pohrdlivě, protože je žid. Toto judofobství u
         revolucionáře mne odpudilo. Froebel byl jemnější.“
   </p>
   <p>
    „Mám chuť na své i na vaše,“ řekl L. N. Birjukovovi. „U vás plynou fakta rovnoměrně,
         kdežto v mých vzpomínkách jest jeden jako Mont-Blanc a jiný jako mraveniště…“
   </p>
   <p>
    (Vlivem dotazů P. I. Birjukova jal se L. N. znovu psáti své vzpomínky.)
   </p>
   <p>
    Řeč přešla na současné společenské hnutí. L. N. řekl:
   </p>
   <p>
    „Vidím to přímo, až bude ústava… Taine má skvostné místo, co je ústava. Již o volbách
         volí lidi, jichž neznají, kteří však si dovedou udělati reklamu… Zápas stran… Ničím se to
         nepodobá hájení zájmů národa…“
   </p>
   <p>
    Na jakýsi popud vypravoval L. N. anekdotu o Nikolaji Alexandroviči.
    <sup>
     [
     <a class="footnote" href="#ftn.d56e1664" name="d56e1664">
      86
     </a>
     ]
    </sup>
    Když sestupoval v Paříži se schodů jakési budovy a lid očekávající ho provolal
         pozdrav: „Vive l’empereur!“ „Vive l’imperatrice!“, zvolal kdosi v nastalém tichu hlasitě:
         „Vive la dame a gauche!“
    <sup>
     [
     <a class="footnote" href="#ftn.d56e1668" name="d56e1668">
      87
     </a>
     ]
    </sup>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e299" name="ftn.d56e299">
        3
       </a>
       ]
      </sup>
      Tehdy Č-ovi žili v těžkých poměrech (hmotný stav a nemoc Anny
               Konstantinovny).
     </p>
    </div>
    <div class="footnote">
     <p>
      <sup>
       [
       <a class="para" href="#d56e309" name="ftn.d56e309">
        4
       </a>
       ]
      </sup>
      Bylo to v r. 1897, když V. G. Čertkov s J. J. Birjukovem a J. M. Tregubovem byli
               vypovězeni pro svou činnost ve prospěch duchoborců. L. N. je tehdy přijel
               vyprovodit.
     </p>
    </div>
    <div class="footnote">
     <p>
      <sup>
       [
       <a class="para" href="#d56e315" name="ftn.d56e315">
        5
       </a>
       ]
      </sup>
      Malířka, jež žila tehdy v Jasné Poljaně a pomáhala L. N-či v jeho pracech.
     </p>
    </div>
    <div class="footnote">
     <p>
      <sup>
       [
       <a class="para" href="#d56e326" name="ftn.d56e326">
        6
       </a>
       ]
      </sup>
      Viz níže zápis z 31. října 1904.
     </p>
    </div>
    <div class="footnote">
     <p>
      <sup>
       [
       <a class="para" href="#d56e338" name="ftn.d56e338">
        7
       </a>
       ]
      </sup>
      R. 1875. Válku tu odvrátil Alexandr II. D. M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e346" name="ftn.d56e346">
        8
       </a>
       ]
      </sup>
      Nelze ovládnouti nevinně.
     </p>
    </div>
    <div class="footnote">
     <p>
      <sup>
       [
       <a class="para" href="#d56e359" name="ftn.d56e359">
        9
       </a>
       ]
      </sup>
      Strana zavazuje.
     </p>
    </div>
    <div class="footnote">
     <p>
      <sup>
       [
       <a class="para" href="#d56e365" name="ftn.d56e365">
        10
       </a>
       ]
      </sup>
      Stejně smýšlející s Tolstým.
     </p>
    </div>
    <div class="footnote">
     <p>
      <sup>
       [
       <a class="para" href="#d56e373" name="ftn.d56e373">
        11
       </a>
       ]
      </sup>
      Ministr kolonií v Anglii (1895 — 1903), pokládaný za hlavního původce angloburské
               války.
     </p>
    </div>
    <div class="footnote">
     <p>
      <sup>
       [
       <a class="para" href="#d56e394" name="ftn.d56e394">
        12
       </a>
       ]
      </sup>
      Ivan Ivanovič Gorbunov, přítel a přívrženec Lva N-če, stojící v čele vydavatelství
               „Posrědnik“, jež tisklo tehdy první vydání „Kruhu četby“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e398" name="ftn.d56e398">
        13
       </a>
       ]
      </sup>
      V. G. Čertkov organisoval překlady nových děl L. N-če do hlavních jazyků.
     </p>
    </div>
    <div class="footnote">
     <p>
      <sup>
       [
       <a class="para" href="#d56e406" name="ftn.d56e406">
        14
       </a>
       ]
      </sup>
      Mniška, Marie Nikolajevna, jež zemřela r. 1912
     </p>
    </div>
    <div class="footnote">
     <p>
      <sup>
       [
       <a class="para" href="#d56e410" name="ftn.d56e410">
        15
       </a>
       ]
      </sup>
      L. N. měl na mysli dopis Mikuláši II. napsaný r. 1902 v Gaspře. Čertkov jej
               vytiskl ve „Svobodném Slově“, jež vydával v Londýně, r. 1904 a r. 1918 vytištěn znovu
               v knížce: „L. N. Tolstoj a ruští carové“, již vydal v Moskvě.
     </p>
    </div>
    <div class="footnote">
     <p>
      <sup>
       [
       <a class="para" href="#d56e418" name="ftn.d56e418">
        16
       </a>
       ]
      </sup>
      Pavel Ivanovic Birjukov, stoupenec L. N-čův
     </p>
    </div>
    <div class="footnote">
     <p>
      <sup>
       [
       <a class="para" href="#d56e422" name="ftn.d56e422">
        17
       </a>
       ]
      </sup>
      L. N. si patrně vzpomněl na národní pořekadla: „Dvě kosy jsou vedle sebe i v
               hromádce, ale dvě přeslice nikdy.“ „Sedm toporů vedle sebe leží, ale dvě přeslice
               porůznu.“ D. M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e428" name="ftn.d56e428">
        18
       </a>
       ]
      </sup>
      Utkvělou myšlenku.
     </p>
    </div>
    <div class="footnote">
     <p>
      <sup>
       [
       <a class="para" href="#d56e440" name="ftn.d56e440">
        19
       </a>
       ]
      </sup>
      Stoupenec L. N-če, který žil tehdy v cizině.
     </p>
    </div>
    <div class="footnote">
     <p>
      <sup>
       [
       <a class="para" href="#d56e449" name="ftn.d56e449">
        20
       </a>
       ]
      </sup>
      Náboženské učení, rozšířené převahou v Uhrách a v Srbsku. Jeho stoupenci odpírají
               vojenskou povinnost.
     </p>
    </div>
    <div class="footnote">
     <p>
      <sup>
       [
       <a class="para" href="#d56e453" name="ftn.d56e453">
        21
       </a>
       ]
      </sup>
      Stoupenec L. N-čův, jenž jel s duchoborci do Ameriky.
     </p>
    </div>
    <div class="footnote">
     <p>
      <sup>
       [
       <a class="para" href="#d56e459" name="ftn.d56e459">
        22
       </a>
       ]
      </sup>
      D. P. Makovický pomáhal vydávati díla L. N-če a jemu blízkých autorů ve
               slovenských překladech.
     </p>
    </div>
    <div class="footnote">
     <p>
      <sup>
       [
       <a class="para" href="#d56e479" name="ftn.d56e479">
        23
       </a>
       ]
      </sup>
      Zázračný obraz matky boží. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e490" name="ftn.d56e490">
        24
       </a>
       ]
      </sup>
      Lukáš VIII., 27. — 28.
     </p>
    </div>
    <div class="footnote">
     <p>
      <sup>
       [
       <a class="para" href="#d56e515" name="ftn.d56e515">
        25
       </a>
       ]
      </sup>
      Alexander Ivánovič Archangelskij, jeden z nejhorlivějších stoupenců L. N-če, žil v
               Bronnicích v moskevské gubernii. Zemřel 1906.
     </p>
    </div>
    <div class="footnote">
     <p>
      <sup>
       [
       <a class="para" href="#d56e528" name="ftn.d56e528">
        26
       </a>
       ]
      </sup>
      Ch. N. Abrikosov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e536" name="ftn.d56e536">
        27
       </a>
       ]
      </sup>
      Ministr vnitra, zavražděný r. 1902 Balmašovem
     </p>
    </div>
    <div class="footnote">
     <p>
      <sup>
       [
       <a class="para" href="#d56e561" name="ftn.d56e561">
        28
       </a>
       ]
      </sup>
      Článek L. N-če o rusko-japonské válce, napsaný v první polovině 1904 a vydaný
               tehdy v cizině „Svobodným Slovem“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e583" name="ftn.d56e583">
        29
       </a>
       ]
      </sup>
      Současný anglický spisovatel
     </p>
    </div>
    <div class="footnote">
     <p>
      <sup>
       [
       <a class="para" href="#d56e597" name="ftn.d56e597">
        30
       </a>
       ]
      </sup>
      William Lloyd Garrison (1805 — 1879), americký sociální pracovník, zápasník pro
               osvobození černochů. Sdílel učení o neprotivení se zlu násilím.
     </p>
    </div>
    <div class="footnote">
     <p>
      <sup>
       [
       <a class="para" href="#d56e603" name="ftn.d56e603">
        31
       </a>
       ]
      </sup>
      W. L. Garrison: A short Biopraphy by V. Tchertkoff and F. Holah.
     </p>
    </div>
    <div class="footnote">
     <p>
      <sup>
       [
       <a class="para" href="#d56e609" name="ftn.d56e609">
        32
       </a>
       ]
      </sup>
      Americký spisovatel (1780 — 1879), jehož kniha „O sebevýchově, o sebezapření, o
               duchovní svobodě“ byla vydána „Posrědnikem“ v Moskvě.
     </p>
    </div>
    <div class="footnote">
     <p>
      <sup>
       [
       <a class="para" href="#d56e636" name="ftn.d56e636">
        33
       </a>
       ]
      </sup>
      Vnučka sestry L. N-če, Marie Nikolajevny.
     </p>
    </div>
    <div class="footnote">
     <p>
      <sup>
       [
       <a class="para" href="#d56e640" name="ftn.d56e640">
        34
       </a>
       ]
      </sup>
      Dcera M. S. Suchotina, muže Taťjany Lvovny (z prvního manželství).
     </p>
    </div>
    <div class="footnote">
     <p>
      <sup>
       [
       <a class="para" href="#d56e644" name="ftn.d56e644">
        35
       </a>
       ]
      </sup>
      Žena Michajla Lvoviče.
     </p>
    </div>
    <div class="footnote">
     <p>
      <sup>
       [
       <a class="para" href="#d56e648" name="ftn.d56e648">
        36
       </a>
       ]
      </sup>
      Neteř L. N-če.
     </p>
    </div>
    <div class="footnote">
     <p>
      <sup>
       [
       <a class="para" href="#d56e672" name="ftn.d56e672">
        37
       </a>
       ]
      </sup>
      Mar. Alex. Šmidtová, stoupenkyně L. N-če, jež žila ve vzdálenosti 5 verst od Jasné
               Poljany, ve vsi Ovsjannikově, živíc se vlastní prací. L. N. ji měl velmi rád a vážil
               si jí. Zemřela r. 1911. Nežli se seznámila s L. N-čem, byla třídní dámou (učitelkou)
               v Nikolajevském sirotčinci v Moskvě.
     </p>
    </div>
    <div class="footnote">
     <p>
      <sup>
       [
       <a class="para" href="#d56e680" name="ftn.d56e680">
        38
       </a>
       ]
      </sup>
      Lev Lvovič, syn L. N-če.
     </p>
    </div>
    <div class="footnote">
     <p>
      <sup>
       [
       <a class="para" href="#d56e708" name="ftn.d56e708">
        39
       </a>
       ]
      </sup>
      Za dva roky po této rozmluvě, v listopadu 1906, byla na témže hřbitově pohřbena
               Marie Lvovna, když zemřela na zápal plic.
     </p>
    </div>
    <div class="footnote">
     <p>
      <sup>
       [
       <a class="para" href="#d56e712" name="ftn.d56e712">
        40
       </a>
       ]
      </sup>
      Sergěj Nikolajevič Tolstoj, zesnulý v srpnu 1904 u věku 78 let, na svém statku
               Porogově, 35 verst od Jasné Poljany.
     </p>
    </div>
    <div class="footnote">
     <p>
      <sup>
       [
       <a class="para" href="#d56e737" name="ftn.d56e737">
        41
       </a>
       ]
      </sup>
      Vasilij Kirillovič Sjutajev, sedlák z tverské gubernie, jenž silně působil na L.
               N. za jeho přerodu. L. N. chtěl o něm psáti do „Kruhu četby“ a četl stať o něm od A.
               Prugavina v knize jeho „Náboženští odštěpenci“, I. Moskva.
     </p>
    </div>
    <div class="footnote">
     <p>
      <sup>
       [
       <a class="para" href="#d56e743" name="ftn.d56e743">
        42
       </a>
       ]
      </sup>
      Práce A. I. Archangelského o poměru pravého křesťanství ke státu a jeho potřebám.
               L. N. tuto knihu velmi cenil. Byla tištěna rusky v Burgasu (Bulharsku) r. 1911. V
               „Kruhu četby“ byly z ní vytištěny úryvky, podepsané pseudonymem Buka.
     </p>
    </div>
    <div class="footnote">
     <p>
      <sup>
       [
       <a class="para" href="#d56e751" name="ftn.d56e751">
        43
       </a>
       ]
      </sup>
      Ralph Emerson (1803 — 1882), americký spisovatel-filosof. „Posrědnik“ vydal jeho
               statě: „O důvěře v sebe“ a „Vyšší duše“. Mnohé z jeho myšlenek umístil L. N. v „Kruhu
               četby“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e795" name="ftn.d56e795">
        44
       </a>
       ]
      </sup>
      Křesťanský světec, jenž zanechal vojenské služby. L. N. měl na mysli populární
               knížku o něm, vydanou v létech 80tých „Prostředníkem“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e799" name="ftn.d56e799">
        45
       </a>
       ]
      </sup>
      Racionalistická sekta, vzniklá v Řecku v VII. století a vyhubená císařovnou
               Theodorou v IX. stol.
     </p>
    </div>
    <div class="footnote">
     <p>
      <sup>
       [
       <a class="para" href="#d56e825" name="ftn.d56e825">
        46
       </a>
       ]
      </sup>
      L. N. tak slovo to vyslovoval. Stejně psal A. S. Chomjakov, a tak pronášejí je i
               Srbové a Bulhaři. Jest jedno z kočovných plemen Turků (Jurjuků) v Malé Asii, jež se
               nazývá „Madžáři“ D. M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e853" name="ftn.d56e853">
        47
       </a>
       ]
      </sup>
      Stoupenec L. N-če.
     </p>
    </div>
    <div class="footnote">
     <p>
      <sup>
       [
       <a class="para" href="#d56e878" name="ftn.d56e878">
        48
       </a>
       ]
      </sup>
      23. kapitola povídky.
     </p>
    </div>
    <div class="footnote">
     <p>
      <sup>
       [
       <a class="para" href="#d56e891" name="ftn.d56e891">
        49
       </a>
       ]
      </sup>
      Slovo „dotýkati“ má v ruštině ještě několikerý význam. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e925" name="ftn.d56e925">
        50
       </a>
       ]
      </sup>
      V té době byl v cizině uveřejněn dopis L. N-če carovi, napsaný r. 1902. L. N. o
               tom nevěděl. (Viz níže zápisky z 29. a 30. prosince.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e931" name="ftn.d56e931">
        51
       </a>
       ]
      </sup>
      Alfred Dreyfuss, francouzský důstojník generálního štábu, r. 1894 obviněný z
               vlastizrady. Jeho proces byl dvakráte revidován (posledně 1904 — 1906) a Dreyfuss byl
               nakonec osvobozen. O věci Dreyfussově vznikla ohromná literatura.
     </p>
    </div>
    <div class="footnote">
     <p>
      <sup>
       [
       <a class="para" href="#d56e937" name="ftn.d56e937">
        52
       </a>
       ]
      </sup>
      Zde patrně L. N-či paměť vypověděla. N. N. Strachov mu poslal Epikteta r. 1882. V
               dopise z 11. října 1882 psal mu L. N.: „Čtu Epikteta, jehož jste mi poslal; je to tak
               krásné.“ Patrně to bylo právě ono druhé čtení Epikteta, kdy L. N. pocítil svou
               blízkost k tomuto mysliteli. Ponejprv však, před „Vojnou a mírem“ nemohl L. N. čísti
               Epikteta od Strachova, s nímž se seznámil mnohem později.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1010" name="ftn.d56e1010">
        53
       </a>
       ]
      </sup>
      Kateřina Fjodorovna Jungeová (1843 — 1913), rozená hraběnka Tolstá, vzdálená
               sestřenice L. N-če. Byla citlivá, měla ráda život a umění. Zajímavé jsou její
               vzpomínky z dětství (ve Věstníku Evropy 1909). Rozhovory její s L. N-čem jí byly
               požitkem. L. N. o ní také rád rozmlouval a poměr jeho k ní byl přátelský. (L. N.
               vůbec rád hovoříval se starými lidmi, což se mu zřídka stávalo, neboť starých lidí
               bylo mezi jeho návštěvníky málo.) L. N. říkal o E. T. Jungeové, že byla d’une laideur
               grande (velmi nehezká). D. M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1035" name="ftn.d56e1035">
        54
       </a>
       ]
      </sup>
      John Bunian (1628 — 1688), anglický kazatel a spisovatel, autor knihy „Cesta
               poutníkova“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1086" name="ftn.d56e1086">
        55
       </a>
       ]
      </sup>
      Arnošt Crosby, Američan, stoupenec L. N-če. Zemřel 1907.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1104" name="ftn.d56e1104">
        56
       </a>
       ]
      </sup>
      Bratr L. N-če Sergej Nikolajevič. Viz zápis z 31. listopadu 1904.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1110" name="ftn.d56e1110">
        57
       </a>
       ]
      </sup>
      5 verst od Jasné Poljany.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1114" name="ftn.d56e1114">
        58
       </a>
       ]
      </sup>
      109,25 arů. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1130" name="ftn.d56e1130">
        59
       </a>
       ]
      </sup>
      Spis L. N-če tehdy v cizině tištěný.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1136" name="ftn.d56e1136">
        60
       </a>
       ]
      </sup>
      Po půl létě přinesl L. N-či svůj veliký článek, který se L. N-či zalíbil. Za další
               rok nebo půl druhého byl opět v Jasné Poljaně, všecek jsa uchvácen revolučním duchem.
               Šel pěšky, bez peněz, na jih k svému příteli hlavně proto, aby na vlastní oči viděl,
               co se děje v nejrevolučněji naladěných místech Ruska a myslím, aby sám povzbuzoval
               lid k účasti na „osvobozovacím hnutí“. Jakkoli byl stržen revoluční činností, přece
               ještě měl pochybnosti, dostihuje-li tato svých cílů. Když odcházel, plály mu zraky,
               na vážné tváři pravil výraz: Když zahynout — tož zahynout. Více jsme o něm neslyšeli.
               Patrně někde zahynul. D. M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1175" name="ftn.d56e1175">
        61
       </a>
       ]
      </sup>
      Viz zápis z 20. prosince 1904.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1207" name="ftn.d56e1207">
        62
       </a>
       ]
      </sup>
      Severoamerický politický pracovník, tehdy kandidát presidentství republiky za
               demokratickou stranu, posléze státní sekretář zahraničních věcí Spojených
               států.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1223" name="ftn.d56e1223">
        63
       </a>
       ]
      </sup>
      Stoupenec L. N-čův.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1229" name="ftn.d56e1229">
        64
       </a>
       ]
      </sup>
      Kuldža patřila Rusku v létech 1871 — 1881.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1233" name="ftn.d56e1233">
        65
       </a>
       ]
      </sup>
      K objasnění těchto slov L. N-če uvádím toto místo z jeho deníku (31. prosince
               1904): „Postoupení Port-Arthuru mne zarmoutilo, bolí mne. Je to vlastenectví. Jsem v
               něm vychován a nevyprostil jsem se z něho, stejně jako jsem se nevyprostil z osobního
               sobectví, sobectví rodinného, ba ani aristokratického. Všeliké toto sobectví ve mně
               žije, mám však v sobě vědomí božského zákona, a toto vědomí drží sobectví to na uzdě
               tak, že mohu mu nesloužiti, a sobectví to ponenáhlu hubne.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1293" name="ftn.d56e1293">
        66
       </a>
       ]
      </sup>
      Švakr L. N-če. Jeho „Vzpomínky na L. N. Tolstého“ byly vydány 1893 (Smolensk).
               „Cesta“, jíž vzpomíná dále L. N., konala se z jara 1851 a je u S. A. Bersa popsána
               takto: Hrabě Nikolaj Nikolajevič (starší bratr L. N-če) sloužil u dělostřelců na
               Kavkaze za války s horaly a zlákal tam mladšího bratra, jenž dokončil právě
               universitu. A L. N. jel s bratrem jako kadet na Kavkaz. V kočáře, provázeni jsouce
               sluhou, vyjeli z Kazaně podél řeky Volhy. Jízda povozem taženým koňmi brzy je
               znudila. Opatřili si velikou loď, postavili na ni kočár, usedli, a svěřili se proudu
               řeky, zabývajíce se čtením a těšíce s z přírody. Cesta do Astrachaně trvala asi tři
               neděle. Na dolním toku Volhy, přistávajíce ku břehu, setkávali se s polodivokými
               Kalmyky. (Str. 8. — 9.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1297" name="ftn.d56e1297">
        67
       </a>
       ]
      </sup>
      To bylo r. 1854.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1304" name="ftn.d56e1304">
        68
       </a>
       ]
      </sup>
      Popsala ji v časopise „Nový mír“ v listopadu 1904.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1312" name="ftn.d56e1312">
        69
       </a>
       ]
      </sup>
      Ve svém deníku z 22. prosince 1904 zapsal si L. N.: „Jsou lidé, kteří využívají
               náboženství pro ctižádost, zištnost, pánovitost; jsou však i takoví, kdož ho užívají
               pro zábavu, pro hříčku. Ti jsou hrozní.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1390" name="ftn.d56e1390">
        70
       </a>
       ]
      </sup>
      Další až po rozmluvu o pokroku jsem přepsal z prvopisů po 8 letech. D. M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1398" name="ftn.d56e1398">
        71
       </a>
       ]
      </sup>
      Joachim Lelewel (1786 — 1861), slavný polský dějepisec a zápasník za osvobození
               Polský.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1429" name="ftn.d56e1429">
        72
       </a>
       ]
      </sup>
      Ve článku „Pokrok a výměr vzdělanosti“ r. 1862. Viz „Pedagogické články“ L.
               N-če.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1437" name="ftn.d56e1437">
        73
       </a>
       ]
      </sup>
      Článek nazvaný později „Jediné potřebné.“ Ponejprv byl vytištěn v cizině r.
               1905.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1476" name="ftn.d56e1476">
        74
       </a>
       ]
      </sup>
      L. N. sám nepokládal za „nedostatek“, že neměl soustavy ve svém učení, pravil, že
               filosofové obyčejně uměle seženou své učení do nějaké soustavy samovolně
               vymyšlené.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1497" name="ftn.d56e1497">
        75
       </a>
       ]
      </sup>
      Ve svém deníku 31. prosince 1904 zapsal L. N.: „Tyto dny vyšel můj dopis Mikuláši
               II. Čertkov jej vytiskl k mému svolení, jež jsem dal prostřednictvím Dušanovým. Bylo
               mi to nepříjemné. Kdyby proti mně bylo jakkoli zakročeno, čím krutěji, tím lépe — to
               by mi bylo milé; ale zdá se mi, že jsem jednal nedelikátně k Mikuláši II. a k
               Mikuláši Michajloviči.“ — (Velkokníže Mikuláš Michajlovič odevzdal dopis L. N-če
               carovi.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1510" name="ftn.d56e1510">
        76
       </a>
       ]
      </sup>
      Alexandry Lvovny.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1514" name="ftn.d56e1514">
        77
       </a>
       ]
      </sup>
      Delír.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1518" name="ftn.d56e1518">
        78
       </a>
       ]
      </sup>
      Nejbližší stanice železniční (31 versty).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1524" name="ftn.d56e1524">
        79
       </a>
       ]
      </sup>
      Kůň, na němž jezdil L. N. v 90tých letech.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1532" name="ftn.d56e1532">
        80
       </a>
       ]
      </sup>
      Spisovatel, jenž vyšel z lidu. Mnohé jeho práce se velmi líbily L. N-či. K jeho
               „Selským povídkám“ napsal L. N. předmluvu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1538" name="ftn.d56e1538">
        81
       </a>
       ]
      </sup>
      Jedinou totiž výhodu bohatství spatřoval L. N. v tom, že bohatí, přijavše již vše,
               čeho může bohatství poskytnouti, vědí ze zkušenosti, že bohatství nedává štěstí,
               kdežto chudí toho dosud z vlastní zkušenosti nevědí.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1557" name="ftn.d56e1557">
        82
       </a>
       ]
      </sup>
      Další, až po ukončení zápisu toho dne, jsem opsal z prvopisu po 8 letech. D.
               M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1567" name="ftn.d56e1567">
        83
       </a>
       ]
      </sup>
      Syn Sergěj Lvovič.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1608" name="ftn.d56e1608">
        84
       </a>
       ]
      </sup>
      Iv. Ark. Beněvskij, stoupenec L. N-če.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1637" name="ftn.d56e1637">
        85
       </a>
       ]
      </sup>
      Muž, jenž se zaslíbil úhlavnímu nepřátelství. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1664" name="ftn.d56e1664">
        86
       </a>
       ]
      </sup>
      L. N. v rozmluvách obyčejně nazýval ruské cary jménem vlastním a otcovým: Nikolaj
               Pavlovič, Alexandr Nikolajevič, Alexandr Alexandrovič atd. (nikoliv Mikuláš I.,
               Alexandr II., III. atd.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1668" name="ftn.d56e1668">
        87
       </a>
       ]
      </sup>
      Ať žije dáma vlevo!
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1675">
       </a>
       Rok 1905
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      1. ledna 1905
     </em>
    </span>
   </p>
   <p>
    L. N. je sláb a je mu příliš hlučno z hostů. Ráno byl na procházce a po obědě vyjel na
         koni. Přijel V. I. Skorochodov
    <sup>
     [
     <a class="footnote" href="#ftn.d56e1689" name="d56e1689">
      88
     </a>
     ]
    </sup>
    s 19tiletým synem a Ilja Lvovič.
   </p>
   <p>
    V. I. Skorochodov přijel, aby si vyprosil u L. N-če rady pro svého syna: matka chce aby
         se vzdělával, a on chce, aby syn pokračoval v zemědělské práci. V. I. Skorochodov je se
         synem spokojen, vedle toho, že dobře pracuje v poli, umí obuvnictví a truhlářství.
   </p>
   <p>
    L. N. schválil V. I. Skorochodovu, aby syn jeho zůstal zemědělcem. (Sofie Nikolajevna mi
         řekla, že L. N. závidí rodičům, jejichž děti milují práci.)
   </p>
   <p>
    Potom se L. N. podrobně vyptával V. I. Skorochodova na půdu v ufimské gubernii, kde
         tento nedávno byl, a na tamnější způsoby hospodaření.
   </p>
   <p>
    V. I. Skorochodov vzal syna s sebou proto, aby mu ukázal, jak lidé žijí, a aby ho ukázal
         L. N-či, a zvěděl, je-li hoden, aby dostal „vysvědčení dospělosti“, jak se žertem vyjádřil.
         L. N. byl se Skorochodovem-synem spokojen. Dlouho s ním mluvil, klada mu různé otázky a
         nakonec se zeptal:
   </p>
   <p>
    „Náboženské otázky vás nezajímají?“
   </p>
   <p>
    „Ne.“
   </p>
   <p>
    „Jak pak je to možno? Otec bude umírat… Jak pak je možno nemyslit, kdo jsem, kam spěji?
         Jsme tu jako na parníku. Máme plouti u vědomí, že nás vysadí na poslední stanici, ale mohou
         nás vysaditi i dříve, a že musíme býti poslušni kapitána: Boha v sobě, svého svědomí.“
    <sup>
     [
     <a class="footnote" href="#ftn.d56e1708" name="d56e1708">
      89
     </a>
     ]
    </sup>
   </p>
   <p>
    Později byla řeč o děkabristech. L. N. řekl:
   </p>
   <p>
    „Dvakráte mne přestaly zajímati umělecké práce. Ponejprv r. 1875., když jsem psal „Annu
         Kareninovou“ a po druhé r. 1878, kdyrž jsem se dal znovu do „Děkabristů“, potom jsem začal
         „Zpověď…“ Děkabristé byli náboženští, obětaví lidé; stále víc a více si jich vážím. Kdyby
         se měli srovnati s vašimi ženevskými…,“
    <sup>
     [
     <a class="footnote" href="#ftn.d56e1716" name="d56e1716">
      90
     </a>
     ]
    </sup>
    řekl obraceje se k P. I. Birjukovu.
    <sup>
     [
     <a class="footnote" href="#ftn.d56e1720" name="d56e1720">
      91
     </a>
     ]
    </sup>
    „Volkonskij byl generál-majorem, bohatý člověk a šel do té akce, věda, že bude
         zítra v okovech…“
   </p>
   <p>
    V. I. Skorodochov se ptal L. N-če na Nietzschcho. L .N. odpověděl:
   </p>
   <p>
    „Nečtěte ho. Je to obratný feuilletonista, ale ne filosof. Čtěte Kanta, Schopenhauera,
         Spinozu, Rousseaua…“
   </p>
   <p>
    Mně řekl L. N. (tak, že toho Skorochodov nemohl slyšeti):
   </p>
   <p>
    „Slyšel jste o Skorochodovu? Je to dobrý, pravdivý člověk. Již 20 let žije na půdě.“
   </p>
   <p>
    Ještě řekl dnes L. N.:
   </p>
   <p>
    „Mluví-li muž s vysoce postavenou osobností, jistě bude vypravovati, co osobnost
         mluvila; mluví-li dáma, poví, jak byla osobnost oblečena.“
   </p>
   <p>
   </p>
   <p>
    <span class="emphasis">
     <em>
      2. ledna 1905
     </em>
    </span>
   </p>
   <p>
    Dnes mi V. N. Skorochodov vypravoval, že nejmilejšími knihami sektářů na Kavkaze jsou
         „Síť víry“ Chelčického,
    <sup>
     [
     <a class="footnote" href="#ftn.d56e1746" name="d56e1746">
      92
     </a>
     ]
    </sup>
    kterou mnozí opisují, a spisy Henry Georgea.
    <sup>
     [
     <a class="footnote" href="#ftn.d56e1750" name="d56e1750">
      93
     </a>
     ]
    </sup>
    Třírublové akademické vydání „Sítě víry“ bylo rozebráno hlavně kavkazskými
         sektáři.
   </p>
   <p>
    Dále vypravoval V. N. Skorochodov, že v Ufě žije dvojník L. N-če. Jeho podobizna byla
         vystavena ve skříni knihkupectví. Jakýsi důstojník rozbil sklo a roztrhal podobiznu.
   </p>
   <p>
    Večer přijel kníže D. D. Obolenskij, 65-letý stařec, starý známý Tolstých.
   </p>
   <p>
    Od čtvrti do tří čtvrtí na tři předčítal L. N. výňatky z Taineových „Les Origines de la
         France contemporaine“, jak lidé, volíce zástupce do parlamentu, dávají moc nejen nad svým
         vnějším, nýbrž i nad svým vnitřním životem lidem jim neznámým, a většinou takovým, že od
         nich nemohou ničeho očekávati. Pak mluvil o tom, že změní-li v Rusku formu vlády, vyvolí za
         presidenta nějakého Petrunkeviče, a Petrunkevič a spol. nestojí výše cara.
   </p>
   <p>
    „Jako se mohl Mikuláš pustiti do války Mandžurské, Chamberlain do burské války, stejně
         budou Petrunkeviči dělati totéž. Dávati Petrunkeviče místo Mikulášů, monarchii místo
         konstituce, je stejný nesmysl, jako kdyby pravoslavní navrhli paškovství nebo skopectví,
         nebo Armádu spásy. Neměnil bych, ale hledal bych lepšího; a dokud bych lepšího nenašel,
         zůstal bych při starém. Pro cara a aristokracii mluví aspoň to, že u něho nehraje úlohu
         ctižádost a ziskuchtivost; ale Petrunkeviče přivede možnost státi se ministrem jistě ke
         kompromisům.“
   </p>
   <p>
    Řeč přešla na původ některých současných státníků ruských. D. D. Obolenskij řekl, že
         loni zavražděný ministr Pleve byl židovského původu; Aleksejev, jehož pokládají za jednoho
         z hlavních vínníků současné války, arménského. Potom D. D. Obolenskij vypravoval o svých
         předcích. Ivan Hrozný dal popraviti sedm knížat Obolenských-Stříbrných; osmý je praotec
         dnešního rodu. Jednomu z nich pálil Ivan knihu na břiše, dokud mu nepropálil břicha a dokud
         neskonal.
   </p>
   <p>
    S. N. píše dále o státu. Není přítelem monarchie, ješté méně však ústavy. Praví: „Ústava
         je zastřená forma násilí, monarchie forma zjevná, proto je s ní snazší zápas.“
   </p>
   <p>
   </p>
   <p>
    <span class="emphasis">
     <em>
      3. ledna 1905
     </em>
    </span>
   </p>
   <p>
    Včera i dnes četl L. N. Dickense a chválil jej. Pravil, že dobře popisuje bouři a
         ztroskotání lodi, — „lépe nežli Homér v Odyssei.“
   </p>
   <p>
    Večer byli u L. N-če návštěvou Bulyginové,
    <sup>
     [
     <a class="footnote" href="#ftn.d56e1777" name="d56e1777">
      94
     </a>
     ]
    </sup>
    L. N. cítil dnes slabost, časně (v 11 hodin) šel spát, jedl méně než obyčejně.
         Dal svolení, abych jej vyšetřil, ale naprosto lhostejně, jen k vůli S. A—ně. Postěžoval si,
         že se mu sil nedostává na práci, staroba že ho zmáhá; skončil slovy:
   </p>
   <p>
    „Musím zvykati.“
   </p>
   <p>
    Tázal se mne, co jsem dělal. Když jsem odpověděl, že jsem prohlížel a pořádal dopisy,
         došlé z ciziny, řekl:
   </p>
   <p>
    „Prosebné dopisy rovnou zahazujte, nejsou zajímavé.“
   </p>
   <p>
    Mnozí se k L. N-či obracejí v duševním stavu podobném onomu, v jakém se obrátil Zacheus
         k Ježíši. Mnozí žádají o poslední jeho podobiznu. Píší: obchodník z Lissabonu; Bulhar,
         gymnasista z Varny, ředitel Théatre comique, autor dramatu „Rusko a Japonsko“, v němž
         vystupuje i L. N., dáma z Ameriky, že v genealogii jejího otce je poznámka, že on (Louis
         Frideric Marindin) byl učitelem u Tolstých. E. Maud píše, že byl na představení „Vlády tmy“
         v Royalty Theater v Londýně. Drama nemělo velkého úspěchu; Maud to vykládá tím, že anglické
         obecenstvo navštěvuje divadlo výhradně pro „amusement“ (zábavu).
   </p>
   <p>
   </p>
   <p>
    <span class="emphasis">
     <em>
      5. ledna 1905
     </em>
    </span>
   </p>
   <p>
    Dnes přijel Alex. Boris Goldenweiser
    <sup>
     [
     <a class="footnote" href="#ftn.d56e1799" name="d56e1799">
      95
     </a>
     ]
    </sup>
    se ženou.
   </p>
   <p>
    Prohlížeje cizozemskou korespodenci L. N-če, našel jsem v dopise A. Jíny z Růžodolu v
         Čechách závěť F. L. Riegra. Přečetl jsem z ní jedno místo L. N-či, a on si vzpomněl, že
         Rieger, Palacký, Dobrjanskij
    <sup>
     [
     <a class="footnote" href="#ftn.d56e1805" name="d56e1805">
      96
     </a>
     ]
    </sup>
    byli na slovanském sjezdu v Moskvě.
    <sup>
     [
     <a class="footnote" href="#ftn.d56e1809" name="d56e1809">
      97
     </a>
     ]
    </sup>
   </p>
   <p>
    „Přemýšlím-li o Slovanech“, řekl L. N., „soudím, že právě jako židé se musí oprostiti ze
         své výlučnosti. Utlačují je Němci, Madžáři, oni však nemají na násilí odpovídati násilím,
         nýbrž mají míti strpení. To však neznamená, že by se měli vzdáti svého bohatého jazyka a
         nahraditi jej nějakým německým.“
   </p>
   <p>
    Ve všeobecné rozmluvě řekl L. N. mimo jiné:
   </p>
   <p>
    „Četl jsem v anglické brožuře Benjamínové, že máme stále v sobě vyvolávati vědomí Boha,
         aby stále v nás byl přítomen. Je to modlitba. A ještě, že máme ctíti duši dítěte, neboť je
         to budoucí mohutná síla.“
   </p>
   <p>
    O sobě si L. N. postěžoval Marii Lvovně:
   </p>
   <p>
    „Mám podivné bolesti. Nyní mě stále zde (ukázal na krajinu slepého střeva) tak bolí, že
         se nemohu obrátiti. Myslím, že to je rakovina… Nemohu se vyhnouti schodům, po nichž bude
         nutno sestoupiti; myslím, že to jsou ty schody.“
   </p>
   <p>
    Večer Alex. Lvovna vzala si jako obyčejně opisování všeho, co L. N. toho dne mapsal, a
         přišla k němu s rukopisem, žádajíc za vysvětlení. (V rukopisu bylo velmi mnoho oprav.) L.
         N. vyložil opravy a litoval, že jí bude těžko luštiti.
   </p>
   <p>
    S Marií Lvovnou mluvil L. N. o duchovním stavu ruského národa v současné době.
   </p>
   <p>
    „Jako v našem vědomí zvolna a nepozorovaně nastávala změna a tys z dítěte se stala
         ženou, já starcem, tak se i v národě mění vědomí; a když v národě má nastati změna, vyvádí
         všelijaké hlouposti: Mandžurie, dekadenství… Nyní docházíme vědomí, že státu není třeba, že
         je to útvar přežilý. K řízení života lidské společností není třeba násilí, ale náboženského
         vědomí. A podle toho, jak se bude rozvíjeti náboženské vědomí, bude se rozplývati stát.“
   </p>
   <p>
    V 8 hodin, po dvou partiích šachu, jal se L. N. čísti Korkunovovu učebnici „Ruského
         státního práva“, kterou studuje M. M. Suchotin, studující práv, a četba ta ho tak vzrušila,
         že pocítil tlak na prsou. Vzal knihu do svého pokoje, aby pokračoval ve čtení, a rozhodl
         se, že si ji ponechá.
   </p>
   <p>
    Po večerním čaji se přel s M. M. Suchotinem o „státním právu“.
   </p>
   <p>
    „Stále píší, ale neřeknou, co to vlastně je stát,“ pravil L. N. „Dříve psávali, že to je
         božské zřízení, potom, že to je „contract“, smlouva, nyní jej vykládají hospodářskými
         podmínkami. To je totéž, jako kdyby se řeklo, že posílají lidi s četníky do Jakutské
         oblasti proto, že se chléb zdražil… Mluví o „subjektu“ i o „objektu“, čemuž nikdo
         nerozumí…“
   </p>
   <p>
    M. M. Suchotin se jal vykládati, co je „subjekt“ a „objekt“ podle teorie práva. L. N. se
         termínům těm posmíval, tázal se ironicky, zda může „objekt“ tančit?
   </p>
   <p>
    „Právnické vědy jen zacpávají rozum,“ řekl.
   </p>
   <p>
    Od právnictví přešla řeč k vědě vůbec. M. M. Suchotin hájil vědu, přičítaje význam
         zejména lékařství. L. N. řekl:
   </p>
   <p>
    „Lékařství nepřináší vůbec užitku. Obchodníkovi dovedou znamenitě vyříznouti slepé
         střevo, ale v lidu 50 procent dětí nedožívá roku života, a ve vychovatelnách 80 procent.“
   </p>
   <p>
    „A i tohle jste se dozvěděl ze statistiky, — tedy vědy,“ namítl M. M. Suchotin.
   </p>
   <p>
    „Zvěděl jsem to od vesnických bab,“ odpověděl L. N.
   </p>
   <p>
    „A tuhle Pasteur,“ namítl M. M. Suchotin, a počal mluviti o velikém významu objevů
         Pasteurových. L. N. na to odpověděl:
   </p>
   <p>
    „Kdyby se tím byl Pasteur zabýval r. 1850, nechť si; nyní však jsou na řadě otázky
         daleko důležitější… Je jistý pořad věcí a stanoví jej náboženský názor světa. Orati je
         dobrá věc, je-li však obilí na půl lokte venku, orat nebudeme. Psal jsem již o tom. Stavím
         se proti tomu, aby určitá náboženská zařízení se pokládala za církev, — a za to mne
         napadají, praví, že jsem atheistou; stavím se proti tomu, aby se moderní věda pokládala za
         neomylnou pravdu (vždyť se mění: nyní se smějí, že pouštěli žilou, a za 50 let se budou
         smáti bacilům), — a napadají mne, že jsem protivníkem vědy, kdežto jsem protivníkem lži ve
         vědě…“
   </p>
   <p>
   </p>
   <p>
    <span class="emphasis">
     <em>
      6. ledna 1905
     </em>
    </span>
   </p>
   <p>
    L. N. je sláb, přece však se ráno procházel, a před obědem vyjel na koni.
   </p>
   <p>
    Včera večer L. N. řekl A. B. Goldenweiserovi, že nyní píše o státě.
   </p>
   <p>
    „Stát je příčinou toho, že jsou možny takové nesmysly jako mandžurská válka. Potěmkin si
         vymyslí plán řecký a děvka Káťka si vymyslí indický, Uchtomskij mandžurský, a neví se
         ještě, jaké budou dále… Je-li takové zřízení jako stát, pak je všecko možno. Proto stát
         musí býti odklizen, ne však násilím, nýbrž vyšším náboženským vědomím, při němž lidé budou
         státi nad státními požadavky. Toto vědomí již v lidech nejasně žije.“
   </p>
   <p>
    L. N. dodal, že se mu chce vyložiti přístupněji, co je podstatou náboženského vědomí.
   </p>
   <p>
    Mně uložil dnes L. N., abych odpověděl I. I. Gorbunovovi, od něhož došel dopis, že
         Čechovova „Dušička“, zařazená do „Kruhu četby“, je příliš nezávazně napsána a proto se
         jaksi pro knihu tu nehodí. L. N. trvá na tom, aby „Dušička“ byla zařazena.
   </p>
   <p>
    „Čechov měl tupý světový názor, ale byl prozíravý umělec; jako Maupassant uhodl vždy
         svým básnickým čichem pravdu. Chtěl vypravovati o lásce „Dušičky“ směšně; ale příchylnost,
         láska k milované bytosti, to je nejpohnutlivější zjev u ženy. Znáte „Dušičku“?“ obrátil se
         na mne.
   </p>
   <p>
    „Neznám.“
   </p>
   <p>
    „Děvče se provdalo za divadelního podnikatele, zabývalo se divadlem, prodávalo lístky a
         nejdůležitějším ve světě bylo pro ní divadlo. Pak ovdověla, provdala se za obchodníka, jenž
         prodával lesy, a nejdůležitějším stal se jí prodej lesů. Pak se sblížila se ženatým
         zvěrolékařem a jevila zájem o nádor spodiny lebečné. Zvěrolékař dal k ní do bytu svého
         chlapce a ona k němu přilnula celým srdcem. — Čechov si chtěl ztropiti žert z této
         vlastnosti, příchylnosti, lásky, obětavosti ženské. Ale vždyť to je nejmohutnější jejich
         vlastnost! Výchova dětí, vliv na muže, domácí starosti, to vše muž nemůže tak dobře plniti
         jako žena. Kterýsi feuilletonista v „Novém Vrěměni“ psal o ženách, že mohou dělati všecko,
         co muži, a mimo to ještě, čeho muži dělati nemohou… Ničeho nenamítám proti ženským
         učitelkám nebo lékařkám, ale není to jejich hlavní povolání.“
   </p>
   <p>
    Byla řeč o tom, mohou-li zdravá děvčata z domů, v nichž jsou nemocní spálou, choditi do
         školy k Alexandře Lvovně. (A. L. učí jasnopoljanská děvčata, počtem 20). Řekl jsem, že
         nemohou, třeba vyčkati 5 neděl po nemoci. L. N. na to poznamenal:
   </p>
   <p>
    „Měly by se trochu umýt, převléci do čistých šatů a nechť si chodí.“
   </p>
   <p>
    Sofie Andrejevna vypravovala (podle slov dcery Zavadovského, ministra národní osvěty za
         Alexandra I., jež to povídala jejímu dědečkovi), že matka L. N-če, Marie Nikolajevna, uměla
         tak zajímavě vypravovati pohádky, že poslouchajíce její pohádky, zapomněli tancovati na plesích.
    <sup>
     [
     <a class="footnote" href="#ftn.d56e1883" name="d56e1883">
      98
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      7. ledna 1905
     </em>
    </span>
   </p>
   <p>
    V 10 hodin vrátil se L. N. s procházky; bylo čarovné jitro, slunce zářilo, větru nebylo,
         všude bělostný sníh.
   </p>
   <p>
    Alexandra Lvovna řekla otci, že jej očekávají tři záložníci a prosí o peníze.
   </p>
   <p>
    „Proč jim dávati peníze,“ řekl L. N., „jsou syti, mladí, leda aby vyváděli. A potom
         abych dal všem. Na Kosé Hoře
    <sup>
     [
     <a class="footnote" href="#ftn.d56e1901" name="d56e1901">
      99
     </a>
     ]
    </sup>
    jich je 1200. A jak mluví?“
   </p>
   <p>
    „Rusky.“
   </p>
   <p>
    L. N. k nim vyšel a pohovořiv s nimi, přinesl jim knížky.
   </p>
   <p>
    Po snídaní vyšel L. N. na procházku na Gorjelou Poljanu a nařídil, by za ním byl ke
         čtvrté hodině poslán kůň k mostu na silnici.
   </p>
   <p>
    Při obědě byl L. N. nadšen nádherným počasím. A. L. se doptával, jak se učí těsnopisu.
         Mně řekl, že v Courrier Européen je článek o Slovanech v Uhrách, ale nemohl ho nalézti.
         Říkal, že se mu nelíbí článek Björnsonův o tom, že Francie je vinna válkou na Dálném
         východě, poněvadž půjčila Rusku 8 miliard, mimo jiné i na válečné účely. Potom vypravoval,
         že četl Dickense a dosti podrobně reprodukoval jeho povídku o dvou ženách, jež na parníku
         porodily a zaměnily své děti.
   </p>
   <p>
    J. I. Igumnovová vypravovala, že došel dopis od Gedgovta,
    <sup>
     [
     <a class="footnote" href="#ftn.d56e1915" name="d56e1915">
      100
     </a>
     ]
    </sup>
    v němž mezi jiným píše, že čínský vyslanec ve Vladivostoku je velikým ctitelem
         L. N-če.
   </p>
   <p>
    L. N. churaví: má časté krkání, stěžuje si na bolest v bocích (myslí, že je to od jater)
         v noci jej mrazí, teprve k ránu se zahřívá.
   </p>
   <p>
    „Je mi nepříjemné,“ řekl, „že za večerů nemohu dělati sebe lehčí práci. A chce se mi.“
   </p>
   <p>
    Dnes obdržel L. N. dopis od seminaristy Frolova z Vladimíru, — onoho, jenž byl u něho
         23. prosince — dopis plný mladického nadšení a důvěry ve vlastní síly. Hodlá napsati nový
         spis, myslím o Bohu. Druhý dopis byl od jiného Frolova, slavjanofila. Uznává jako Solovjev
         nebezpečí žluté rasy. Četl „Vzpamatujte se“ a je mu k nevíře, že to mohl napsati L. N.
   </p>
   <p>
    Upozornil jsem L. N-če na dopis mladého Australce, Crawforda, zavrhujícího církev a
         stát. Byl dříve sociálním demokratem, posléze však došel přsvědčení, že každá vláda,
         jakožto vláda je nepřítelem lidu. Píše, že i když se dostane někdy do parlamentu dobrý
         člověk, jistě se zkazí jako čerstvé jablko ve hromadě nahnilých.
   </p>
   <p>
    „A to je v zemi nejpokročilejšího státního zřízení,“ řekl L. N.
   </p>
   <p>
    Poděkoval mi za upozornění na tento dopis.
   </p>
   <p>
    „Ale německé dopisy jsou nejméně zajímavé. Stále žádají o autograf,“ poznamenal L. N.
   </p>
   <p>
    Po obědě přijeli A. A. Stachovič,
    <sup>
     [
     <a class="footnote" href="#ftn.d56e1936" name="d56e1936">
      101
     </a>
     ]
    </sup>
    G. A. Stachovič (mladý právník) a Sergěj Lvovič.
   </p>
   <p>
    Večer v půl desáté vyšel L. N. do sálu. Právě jsem usedl ke stolu a jal se prohlížeti
         illustrace „Nového Vrěmene“. L. N. přistoupil ke mně a ptal se:
   </p>
   <p>
    „Nač se díváte?… Nemohu se dívati na tyhle vojáky: připomínají mi novobrance, které jsem
         dnes potkal. Jdou, zpívají, a do taktu házejí rukama, to je tak nepřirozené. Cítil jsem, že
         se z nich tvoří hrubý stroj. Kůň se splašil a já jsem cítil, kdyby se dal splašeně na útěk,
         že by to jimi nehnulo… Jsem dnes chatrný, špatně se mi pracovalo. Stále mne pronásledovali
         ti vojáci.“
   </p>
   <p>
    Pak mi řekl:
   </p>
   <p>
    „Pojďte, dám vám Bondarjeva,
    <sup>
     [
     <a class="footnote" href="#ftn.d56e1948" name="d56e1948">
      102
     </a>
     ]
    </sup>
    prohlížel jsem ho pro „Kruh četby“, ale ničeho jsem nevybral. Buduje na liteře
         Starého zákona. To odpuzuje.“
   </p>
   <p>
    „Gorbunov jej chce vydati v „Posrědníku“,“ podotkl jsem.
   </p>
   <p>
    „Vezměte ho k sobě, pak ho dejte Serjožovi, nechť ho odevzdá Gorbunovu,“ řekl L. N.
         „Nevíte, kde jsou Bondarjevovy dopisy? Ostatně, je v nich málo zajímavého, pozoruji všecko
         podle toho jak se to hodí pro „Kruh četby“.“
   </p>
   <p>
    „Ti pánové se diví, že se nezajímám o ústavu,“ řekl potom L. N., maje na mysli A. A.
         Stachoviče, Sergěje Lvoviče a jiné. „Stát spočívá na násilí jedněch nad druhými, a aby stát
         trval, musí se stále páchati násilí. K čemu pak nahrazovati jednu formu násilí druhou? To
         znamená
    <span class="emphasis">
     <em>
      uznati
     </em>
    </span>
    násilí, kdežto se ho máme
    <span class="emphasis">
     <em>
      zbaviti
     </em>
    </span>
    .
         Jako Řekové (Plato) soudili, že otroctví, (t. j. násilí některých nad mnohými) je nezbytné,
         že bez něho není život možný, stejně soudíme i my nyní o státě. Stát musí býti usvědčován.“
   </p>
   <p>
    Při večerním čaji L. N. vypravoval obsah povídky Dickensovy, kterou nikde nemůže
         dostati, psal pro ni i do Anglie. V oné povídce je zobrazeno, jak děti vychovávají dospělé.
         Děvčátko ukazuje návštěvníku své chovance. „Tohoto,“ vypravuje, „jsem postavila do kouta za
         to, že hraje stále karty, prohrává poslední groš a má rodinu. Toho jsem dala do kouta
         klečet pro jeho špatný návyk pronášeti řeči za stolem s pohárem v ruce. Co jsem se jim
         namluvila, a stále se nelepší.“ (Když L. N. říkal tato slova, A. A. Stachovič a N. N.
         smějíce se ukazovali vzájemně na sebe).
   </p>
   <p>
    „Pročítám Dickense,“ řekl L. N., „hledám pro „Kruh četby“; dosud se mi nepodařilo
         nalézti něco. A tak pěkně píše!“
   </p>
   <p>
    A. A. Stachovič se ptal na Marka Twaina. L. N. odpověděl, že ho necení vysoko.
   </p>
   <p>
    „A Thackeray?“
   </p>
   <p>
    „Ten má daleko do Dickense.“
   </p>
   <p>
    Potom vypravoval L. N. podrobně obsah Dickensovy povídky o ztroskotání lodi, a druhé,
         jak se narodili dva hoši na parolodi. Zdálo se mi, že to vypravoval jen proto, aby se
         vyhnul řečem a sporům o ústavě.
   </p>
   <p>
    Před tím byla řeč o válce. A. A. Stachovič řekl, že by byl rád, aby byl uzavřen mír, a
         kdyby byl parlament, že by války nebylo; parlament by hlasoval proti ní. Sergěj Lvovič
         podotkl, že myslí, že v květnu bude parlament. L. N. řekl:
   </p>
   <p>
    „Jak Sofie Andrejevna vždy pospíchá, když odjíždí, tak její dědeček nepospíchal, opakuje
         si: „Nespěchej, máš dost času!“ — a přicházíval pozdě k vlakům. Tak mi připadá Kuropatkin
         se svou váhavostí. Měl obhájiti Port-Arthur.“
   </p>
   <p>
    „Sily mu nestačily,“ řekl A. A. Stachovič. „Pokoušel se. I povznesený duch byl v armádě,
         a přece nás porazili.“
   </p>
   <p>
    „Voják, který psal Táně,
    <sup>
     [
     <a class="footnote" href="#ftn.d56e1985" name="d56e1985">
      103
     </a>
     ]
    </sup>
    píše o Japoncích, že jsou „houževnatí“. Patrně jimi vojsko nepohrdá, nýbrž váží
         si jich.“
   </p>
   <p>
    (Tolstí a mnozí z jejích hostů jsou toho mínění, že car je jediný člověk špatně zpravený
         o postupu války. Dodávají mu zprávy jednostranné).
   </p>
   <p>
    Vlivem knihy Vališevského, kterou nyní L. N. čte, mluvil opět o Kateřině.
   </p>
   <p>
    „Ta omezená, hloupá, negramotná (dopisy její Voltairovi nepsala ona, nýbrž Andrej
         Šuvalov), hysterická, zhýralá žena utratila tisíce životů a miliony peněz!… Lidé
         poslouchají každého, kdo se chytí třebas jen šroubečku státního stroje…“
   </p>
   <p>
    Zeptal jsem se L. N-če, co umožnilo Kateřině, že po 30 let vodila svět za nos?
   </p>
   <p>
    „Že se lidé poddávají moci, autoritě, podrobuje se člověk člověku.“
   </p>
   <p>
    „Co má býti místo toho?“
   </p>
   <p>
    „Máme žíti za vedení
    <span class="emphasis">
     <em>
      vlastního
     </em>
    </span>
    rozumu, vlastního svědomí. Kristus,
         Buddha mají býti jen nápomocni…“
   </p>
   <p>
    A. A. Stachoviče požádal L. N., aby vyřídil I. I. Gorbunovovi, že z „Kruhu četby“ má
         vybrati nejlepší místa a sestaviti z nich nový, stručný kalendář.
   </p>
   <p>
    „Co radostí mi poskytla tato práce, je tak snadná, co jsem se načetl,“ řekl L. N.
   </p>
   <p>
    L. N. hrál s Al. Lvovnou volant (velmi obratně). O půl dvanácté v noci šel na procházku.
         Byla měsíčná noc.
   </p>
   <p>
   </p>
   <p>
    <span class="emphasis">
     <em>
      8. ledna 1905
     </em>
    </span>
   </p>
   <p>
    L. N. je churav. „Samá žluč, játra se vzbouřila,“ řekl mi. Při obědě nejedl ničeho mimo boršč.
    <sup>
     [
     <a class="footnote" href="#ftn.d56e2022" name="d56e2022">
      104
     </a>
     ]
    </sup>
    V 11 hodin večer přišla od něho Alexandra Lvovna a řekla, že ho mrazí. Zašel
         jsem k němu. Četl Dickensův „Old curiosity shop“ („Krám starožitností“). Pochváliv spis
         ten, poznamenal, že kapitola o vězení by se hodila do „Kruhu četby“. Tepnu měl 72. Stěžoval
         si na žáhu, na zvláštní pocit v lopatce. Zeptal se mne, nenudím-li se a co dělám? Řekl
         jsem, že jsem četl výpisky z Masaryka a jiných spisovatelů, jež čeští přátelé sebrali pro
         „Kruh četby“, a přečetl jsem mu také slova Bismarckova, jež tento kdysi pronesl:
   </p>
   <p>
    „Těžko je mi v duši. Za celý svůj dlouhý život jsem nikoho neučinil šťastným: ani svých
         přátel, ani rodiny, ba ani sebe sama. Mnoho, mnoho jsem natropil zla… Zavinil jsem tři
         velké války. Mou vinou zahynulo více než 800.000 lidí na bojištích; nyní je oplakávají
         matky, bratři, sestry, vdovy… A to vše stojí mezi mnou a Bohem.“
    <sup>
     [
     <a class="footnote" href="#ftn.d56e2029" name="d56e2029">
      105
     </a>
     ]
    </sup>
   </p>
   <p>
    „Ach, to je podivuhodné, podivuhodné,“ řekl L. N. „Opatřete mi to německy, a není-li
         kniha drahá, mohla by se koupiti. Bismarck byl energický, moudrý. Kde by se to dalo umístit
         v „Kruhu četby“?“
    <sup>
     [
     <a class="footnote" href="#ftn.d56e2037" name="d56e2037">
      106
     </a>
     ]
    </sup>
   </p>
   <p>
    Ve 12 hodin vyšel L. N. do sálu k čaji a zeptal se mne:
   </p>
   <p>
    „To vám poslal váš přítel učitel?“
   </p>
   <p>
    „Ne, to mi poslal strojní inženýr Janáček, s nímž jsem se sblížil dík „Kreutzerově
         sonatě“.“
   </p>
   <p>
    Vypravoval jsem L. N-či o Janáčkově otci, jenž vidí příčinu všech běd Čechů v
         pronásledování od Říma. Je protestantský rolník.
   </p>
   <p>
    „Kdy přijali Češi katolictví?“ otázal se L. N.
   </p>
   <p>
    „V době od r. 1619 do 1780. Za Marie Terezie pronásledovali ještě protestanty.“
   </p>
   <p>
    „Že se protireformace zdařila, že úřady mohly Čechy přiměti k změně víry, to ukazuje,
         jak víra jejich byla slabá; pravou víru zlomiti nelze. Hle, Hus, — to je příklad! A chápali
         ho již za jeho doby. Jak se jmenuje onen velmož, který jej chránil?“
   </p>
   <p>
    „Chlumský.“
   </p>
   <p>
    „Jakým způsobem byli Čechové nuceni přijmouti katolictví?“
   </p>
   <p>
    „Kdo nebyl katolíkem, nemohl míti půdy, musil se vystěhovati; a kazatele odsuzovali k
         smrti.“
   </p>
   <p>
    „Bylo by dobře opatřiti knihu o náboženských pronásledováních, počínaje Pauliciany až po
         naše časy. Jsou o tom v dějinách církví a států zmínky, ale obyčejně popisují jenom vnější
         pronásledování, ne vnitřní změny.“
   </p>
   <p>
    „Mohu požádati přítele, gymnasijního učitele v Praze, aby se informoval u Masaryka o
         takových knihách.“
   </p>
   <p>
    „Co pak Masaryk! Ten myslí nesměle, potřebuje autority, není samostatný člověk.
         Pozoroval jsem to, když jsme spolu hovořili. Tenkráte byl protestantem.“
   </p>
   <p>
    Potom se tázal L. N. na rodinu Masarykovu, a dále se dotazoval:
   </p>
   <p>
    „Což ten umělec, jehož album jste mi daroval?
    <sup>
     [
     <a class="footnote" href="#ftn.d56e2072" name="d56e2072">
      107
     </a>
     ]
    </sup>
    Pozoruhodný umělec.“
   </p>
   <p>
    „Tak jsme si pohovořili,“ řekl mi na rozloučenou L. N. a podal mi ruku. Zůstal mi však
         dojem, že celou tu rozmluvu vedl jen proto, aby se vyhnul dotazům po svém zdraví.
   </p>
   <p>
   </p>
   <p>
    <span class="emphasis">
     <em>
      9. ledna 1905
     </em>
    </span>
   </p>
   <p>
    L. N. je sláb. Po snídaní se vzdálil do svého pokoje, ani na procházku neměl chuti,
         pokoušel se o něho spánek. Ale za čtvrt hodiny přece vyšel a odebral se na procházku. Před
         snídaní se mnou hovořil o historických osobnostech posledních století: O Ferdinandu II.,
         Leopoldu II., o Marii Terezii. Požádal mne, abych mu přinesl z knihovny Ilovajského a jiné
         knihy dějin poreformační doby.
   </p>
   <p>
    Později jsem se L. N-če zeptal, jak mu je.
   </p>
   <p>
    „Jsem sláb; to je — stáří,“ odpověděl. „Když mi bylo 35 let, bývaly také dny, kdy se mi
         práce nedařila, ale to se mi stávalo tak jednou za čtyři měsíce, kdežto nyní se mi to stává
         častěji.“
   </p>
   <p>
    Před obědem přijel Pavel Alex. Boulanger.
    <sup>
     [
     <a class="footnote" href="#ftn.d56e2094" name="d56e2094">
      108
     </a>
     ]
    </sup>
    L. N. se jím velice potěšil. P. A. Boulanger se ptal L. N-če, jak se mu daří.
   </p>
   <p>
    „Dobře, jak se patří. Úspěšně se blížím smrti,“ odpověděl L. N., usmívaje se laskavě.
         „Jsem však sláb a mám bolesti u srdce. Ale zabývám se mladými sny: chtěl bych napsati pro
         „Kruh četby“ na neděle, krátké povídky, — mám asi 20 námětů; práce je to snadná, ale na
         škodu jiné, těžké
    <sup>
     [
     <a class="footnote" href="#ftn.d56e2100" name="d56e2100">
      109
     </a>
     ]
    </sup>
    práci, která mne nyní zaměstnává.“
   </p>
   <p>
    „Udělejte to, L. N-či,“ řekl P. A, Boulanger.
   </p>
   <p>
    „Nu co je nového?“ otázal se L. N. P. A. Boulangera.
   </p>
   <p>
    „Witte jest prý jmenován ministrem vnitra,“ řekl A. P. Boulanger. „Bude ochoten k jistým
         ústupkům.“
   </p>
   <p>
    „To by mne netěšilo,“ řekl L. N.
   </p>
   <p>
    „Witte je ctižádostivý,“ pokračoval A. P. Boulanger. „Ale je to jediný člověk, který se
         k úřadu tomu hodí. Je tu třeba kombinace rozumu, smělosti a chytráctví.“
   </p>
   <p>
    „S radostí bych napsal znovu telegram do Filadelfie,
    <sup>
     [
     <a class="footnote" href="#ftn.d56e2116" name="d56e2116">
      110
     </a>
     ]
    </sup>
    řekl L. N. „Na onen, který jsem napsal, dostávám námitky, na př. od Velikanova
         velice rozumný dopis.“
   </p>
   <p>
    P. A. Boulanger vypravoval o „hloupém“ článku L., na což L. N. poznamenal:
   </p>
   <p>
    „Já novin nečtu, nerozčiluji se.“
   </p>
   <p>
    „Moskevské Vědomosti“ tonuly v blaženosti, že jste s nimi v jednom táboře,“ pokračoval
         A. P. Boulanger. „Využitkovali vašeho telegramu do Nord American Newspaper pro své účely,
         vybrali z něho co se jim hodilo: co je proti liberálům.“
   </p>
   <p>
    „Moje linie je křivá,“ řekl L. N. „a na své cestě přetíná linii „Moskevských Vědomostí“,
         aby potom přeťala linii krajních radikálních stran.“
   </p>
   <p>
    Později mluvil L. N. o rozdílu mezi životem inteligence a životem lidu:
   </p>
   <p>
    „Veze-li mužik dříví do Tuly, koná rozumnou, účelnou práci; kdyby nepracoval, žena by mu
         nadala a rodina by neměla čeho jísti. Ale inteligence žije v ustavičném rozmachu,
         zbytečných starostech, rozčilení, rozptýlenosti… Jako řekl Pascal: člověk honí zajíce;
         podejte mu ráno z nich čtyři, nevezme je, žádá si vzrušení; nebo hraje karty — ne pro
         výhru, výhra bez hry nemá proň zájmu, ale proto, aby měl zábavu. Stejně inteligence;
         rozčiluje se, poněvadž potřebuje rozčilení. Život inteligence je prázdný život; život
         mužika jest účelný… Mužici jsou proti ústavě. Doufají, že cár, když vzal pánům nevolníky,
         vezme jim i půdu. Očekávají to bezpečně, vědí, octne-li se vláda v rukou pánů, půdy od nich
         nedostanou, mužici však chtějí přede vším půdu. Není dosud orgánu, jenž by tlumočil přání
         lidu…“
   </p>
   <p>
    P. A. Boulanger vypravoval, že „Prostředník“ chce koupiti nákladem 35000 rublů tiskárnu,
         v níž bude dělníkům dobře platiti; mimo to hodlá vydávati vlastní časopis.
   </p>
   <p>
    „Proč to?“ — řekl L. N. „Aby tiskl Levovy
    <sup>
     [
     <a class="footnote" href="#ftn.d56e2137" name="d56e2137">
      111
     </a>
     ]
    </sup>
    “ články? Rozmnožoval prázdné řečnění?
   </p>
   <p>
    „Řekněte ještě jednou Ivanu Ivanoviči,“
    <sup>
     [
     <a class="footnote" href="#ftn.d56e2143" name="d56e2143">
      112
     </a>
     ]
    </sup>
    pravil dále L. N., „aby „Dušičky“ nevynechával. Čechov si chtěl dobrati ženu a
         vylíčil směšně její příchylnost k muži a dítěti. Ale dopadlo to jako s Balaamem: měl Židy
         trojnásobně proklíti, ale on jim žehnal, načež oslice promluvila: Stejně Čechov jako pravý
         umělec vylíčil, co je v ženě nejkrásnější: obětavá láska. A že to je napsáno s humorem, tím
         právě je to milé a tím to silněji působí, právě jako Karel Karlovič…
    <sup>
     [
     <a class="footnote" href="#ftn.d56e2147" name="d56e2147">
      113
     </a>
     ]
    </sup>
    Nechť si jdou ženy na učitelství a lékařství, jsou pro to stejně způsobilé jako
         muži; ale je-li žena vdána, je první věcí rodina.“
   </p>
   <p>
    Vrátili se v řeči opět k časopisu, který mysleli vydávati v „Posrědniku“. L. N. řekl
         mimo jiné:
   </p>
   <p>
    „Ať přetiskují Erasma Rotterdamského, Diderota, Rouseaua, Voltaira. Umělecký oddíl se
         musí zcela vyloučiti. Široké vrstvy čtenářstva si přejí článků obecně vzdělávacích…“
   </p>
   <p>
    L. N. povídal, že Stachovič Alexandrovič a Sergej Lvovič chtějí také vydávati týdenník
         politicko-selsko-hospodářsko-hygienického obsahu). Stachovič byl u Svatopluka-Mirského,
    <sup>
     [
     <a class="footnote" href="#ftn.d56e2157" name="d56e2157">
      114
     </a>
     ]
    </sup>
    vytkl mu, proč nedává svobodu slova a tisku. Vždyť má své orgány „Moskevské
         Vědomosti“, „Graždanina“, „Novoje Vremja“, které i při svobodě tiskem budou uplatňovati
         tytéž názory. Ale naši ministři se bojí kritiky, čemuž Angličané již plně přivykli.
   </p>
   <p>
    P. A. Boulanger poznamenal, že v nejbližších dnech uplyne 20letí založení „Posrědnika“,
         Našel dopisy L. N-če z té doby o vydávání lidového týdenníku, jehož se měli účastniti: L.
         N. sám, Kramskoj, Rjepin, Gey a jiní. (Časopis ten se neuskutečnil.)
   </p>
   <p>
    „Jak lidé v oné době hořeli přáním sloužiti lidu!“ — řekl P. A. Boulanger.
   </p>
   <p>
    „Ano, jako probuzení,“ řekl L. N. „Za Čertkova
    <sup>
     [
     <a class="footnote" href="#ftn.d56e2168" name="d56e2168">
      115
     </a>
     ]
    </sup>
    byl v „„Posrědníku“ přísný výběr, jen nejlepší se tam dostalo.“
   </p>
   <p>
    „Nyní vyjde v „Posrědníku“ kniha Stasova o Geovi,“ řekl Boulanger, „také „Zpověď“ a „V
         čem je má víra“ vytiskneme. V tom ruchu to proklouzne.“
   </p>
   <p>
    „Zdá se mi, že neprotivení se zlu dnes již není tak divokou myšlénkou jako před 20 léty.
         Co myslíte?“ — zeptal se L. N.
   </p>
   <p>
    „Ano, v některých českých časopisech
    <sup>
     [
     <a class="footnote" href="#ftn.d56e2178" name="d56e2178">
      116
     </a>
     ]
    </sup>
    otázka ta nepřichází z pořadu,“ řekl jsem.
   </p>
   <p>
    Později L. N. říkal P. A. Boulangerovi o Ch. N. Abrikosovu:
   </p>
   <p>
    „Chce si založiti rodinný život — výborně, ať se žení… Jeho otec mi poslal knihu
         Jamesovu o náboženství. Dívá se na náboženství z vnějška — je to totéž jako kdyby někdo
         soudil o hudbě podle pohybu hudebníkových, co dělá rukama, smyčcem… Jací tupí lidé jsou
         tihle učenci!“
   </p>
   <p>
    Pak L. N. vypravoval P. A. Boulangerovi o V. I. Skorochodovu a jeho synovi, kteří u něho
         byli před týdnem.
   </p>
   <p>
    „Skorochodov má skvostného syna. Jest skromný, mlčelivý, moudrý. Byli u jeho babičky,
         nelíbilo se mu tam zařízení; stejně v Jasné Poljaně. Orá půdu, odpovídá moudře, tvář má
         inteligentní.“
   </p>
   <p>
    Potom se mluvilo o Marii Alexandrovně Šmidtové. L. N. řekl:
   </p>
   <p>
    „Budu-li živ, podívám se k ní zítra.“
   </p>
   <p>
    A na vysvětlenou proč, řekl: „budu-li živ,“ dodal:
   </p>
   <p>
    „Nutno mysliti na smrt. Za poslední nemoci jsem shledal, jak je dobře, nebojí-li se
         člověk smrti…“
   </p>
   <p>
   </p>
   <p>
    <span class="emphasis">
     <em>
      10.ledna 1905
     </em>
    </span>
   </p>
   <p>
    V noci na dnešek přijel z vojny Andrej Lvovič s vyznamenáním sv. Jiří. L. N. jej uvítal
         slovy, vyjadřujícími nevoli pro jeho odjezd. Andrej Lvovič odůvodnil svůj odjezd tím, že
         déle sloužiti nemohl pro bolesti v hlavě a závrati, jež se dostavily po kopnutí koně do
         hlavy.
   </p>
   <p>
    Podle slov Andreje Lvoviče Japonci špatně střílejí a vítězí statečností. Kuropatkin u
         nás není oblíben, poněvadž u Dašičao nepoužil 4. sboru a ustoupil u Liaojanu.
   </p>
   <p>
    Ráno přijela Sofie Andrejevna. Slyšela v Moskvě, že generál-gubernátor obdržel z
         Petrohradu telegrafickou zprávu, že na ulicích města bylo vojskem usmrceno z 65.000
         stávkářů, 3.000 dělníků.
   </p>
   <p>
    Vyslechnuv to, řekl L. N.
   </p>
   <p>
    „Myslím si jen dvě věci: je možný jenom mírný, spořádaný život na základě všeobecného
         náboženského vědomí, nebo zoufalá, příšerná revoluce, kterou vláda potlačí, a vše bude opět
         jak bývalo.“
   </p>
   <p>
    Šel jsem jako obyčejně s Alexandrou Lvovnou do ambulatoria (A. L. se učí léčiti). Když
         jsme šli stromořadím, řekla Al. Lv.:
   </p>
   <p>
    „Na těchto břízách nás budou věšet. V Tule je 12 tisíc novobranců, a co továrních
         dělníků! Bude-li revoluce, ti budou vyvádět — hrůza!“
   </p>
   <p>
    Vzpomněl jsem si, jak M. S. Suchotin vypravoval, že zaplatil v Ženevě za revoluční
         knihy, jež ho došly, 25 franků. Revolucionářům se to zdálo málo, žádali ještě. „Což vám
         musím dáti peníze na provaz, na němž mne oběsíte?“ — řekl M. S. Suchotin.
   </p>
   <p>
    „Za ty peníze bude provaz tenký,“ odpověděl revolucionář.
   </p>
   <p>
    Byl u mne dnes v ambulatoriu 55tiletý mužik z Jasenek,
    <sup>
     [
     <a class="footnote" href="#ftn.d56e2227" name="d56e2227">
      117
     </a>
     ]
    </sup>
    jenž se učil ve škole L. N-če. Vypravoval, jak dobrý byl L. N. k dětem, jak se
         v masopustním týdnu s dětmi vozil na saních, jak oženiv se přivedl ženu do školy, aby jí
         ukázal žáky, jak mnoho různých věcí jim daroval… „Učilo se“ u něho 12 učitelů.
   </p>
   <p>
    Když vyšel L. N. k obědu, řekl, že celou noc nespal, trápilo ho říhání, bolelo srdce —
         dávno mu nebylo tak špatně; před obědem také nemohl usnouti. Na otázku Al. Lvovny, jak se
         má nyní, odpověděl:
   </p>
   <p>
    „Špatně.“
   </p>
   <p>
    V noci se mu zdálo, že mu kdosi tlačí na prsa koleny; a procitl. V podobných případech
         se ho zmocňuje tesknota. Dříve mu za nespavosti vstřikovali morfium, nyní však by to těžko
         snášel.
   </p>
   <p>
    Večer od půl 10. do třičtvrtě na 12 hod. rozmlouval L. N. s Andrejem Lvovičem o vojně a
         o Mandžurii.
   </p>
   <p>
    Když jsem o dvanácté hodině v noci přišel k L. N-či, abych mu změřil teplotu, měl opět
         bolesti a tlak na srdci.
   </p>
   <p>
    „Dobře tak; blíže smrti,“ řekl mi.
   </p>
   <p>
   </p>
   <p>
    <span class="emphasis">
     <em>
      11. ledna 1905
     </em>
    </span>
   </p>
   <p>
    L. N-či se ulevilo. O půl jedenácté přivezli velkou poštu. J. I. Igumnovová přečtla
         nahlas zprávu o událostech 9. ledna v Petrohradě. 70 lidí bylo zabito, 100 raněno. Byly
         stavěny drátěné barikády.
   </p>
   <p>
    „Co se nyní stane se zatčenými dělníky?“ — řekla J. I. Igumnovová.
   </p>
   <p>
    „Že nechápou; že to nebude míti výsledku!“ — zvolal L. N.
   </p>
   <p>
    „Kdyby jednali všechni naráz, a ne porůznu,“ řekla J. I. Igumnovová.
   </p>
   <p>
    „Pak by bylo ještě více zabitých,“ poznamenal L. N. „Ti, kdo pobuřují dělníky, si myslí,
         že takto zapůsobí na vládu. Ale to je mýlka.“
   </p>
   <p>
    „Ale car přece musí věděti, co se děje,“ řekla J. I. Igumnovová.
   </p>
   <p>
    „Car není volný,“ odpověděl L. N. „Říká každou chvílí něco jiného, tu to, tu ono.
         Poslouchá strýců, matky, Pobědonosceva… Je politováníhodný, nicotný, ba nedobrý.“
   </p>
   <p>
    Andrej Lv. se L. N-če otázal, zda Svatopluk-Mirský jedná dobře, když vychází vstříc
         požadavkům veřejnosti a tisku.
   </p>
   <p>
    „Velmi krásně jedná,“ odpověděl L. N.
   </p>
   <p>
    Po snídaní se L. N. dlouho procházel. Musili za ním vyjeti na saních do Ovsjannikova ke
         včelínu v dobu jím samotným určenou, ale kočí ho nenalezl. L. N. se znavil, prošel v
         krátkém kožíšku 13 verst, ale při obědě byl čilý, veselý. Sofie Andrejevna vypravovala, že
         se jí Andrej Lvovič vyznal, jak je nešťasten, že jen proto jel na vojnu, aby byl zabit a
         při návratu se chtěl sám usmrtiti. Sofie Andrejevna mu na to řekla:
   </p>
   <p>
    „Jsi proto nešťasten, že nedobře žiješ; žij jinak a budeš šťasten; ale usmrcovati se
         proto, je hloupé. Je to stejné, jako kdybych si dnes zoufala, že jsem včera byla zlá. Z mé
         včerejší zloby vyplývá jen to, že dnes musím býti dobrou. Stejně i ty.“
   </p>
   <p>
    „Zcela správně,“ řekl L. N. — Cítím přímo, že jsem
    <span class="emphasis">
     <em>
      povinen
     </em>
    </span>
    býti
         šťastným. Jsem-li nešťasten, sám jsem toho vinen. Je nám dáno vše, abychom byli šťastni…“
   </p>
   <p>
    Opět se mluvilo o petrohradské bitce. Potom Andrej Lvovič vypravoval L. N-či o donských
         kozácích, o vlcích, o starobylých zbraních.
   </p>
   <p>
   </p>
   <p>
    <span class="emphasis">
     <em>
      12. ledna 1905
     </em>
    </span>
   </p>
   <p>
    Ráno přijel Štěpán Eug. Strumenskij, večer P. A. Boulanger.
   </p>
   <p>
    L. N. jel koňmo do Tuly, vrátil se o půl osmé, zajel dát se ostříhat, podal telegram
         Andreje Lvoviče a přijal poštu. Když se vrátil, vypadal znaveně. Po obědě nešel spát, četl.
         V 9 hodin mi přišla Alex. Lvovna říci, že otec jest dotčen, že nahoře nikoho není, že si
         chtěl při oběde pohovořiti ze Strumenským a nyní že mi chce něco uložiti. Odebrali jsme se
         do sálu a L. N. zavolal k sobě mne a potom i Š. E. Strumenského. Dal mi několik dopisů a
         telegramů.
   </p>
   <p>
    „Ptají se na mé mínění o událostech v Petrohradě,“ řekl L. N. „Nechtěl jsem odpověděti,
         ale nyní míním dáti odpověď. Snad odpovím; nechte telegramy bez odpovědi do zítřka.“
   </p>
   <p>
    Členové obščiny žijící v Gelandžiku napsali provolání proti válce, v němž vyzývají
         všecky, aby je podepsali a podpisy posílali L. N-či. Bylo mu to nepříjemné, a prosil
         pisatele provolání, aby je nerozšiřovali. Dnes obdržel na účet provolání dva hanopisy,
         jeden od plukovníka a druhý, anonymní, od důstojníka.
   </p>
   <p>
    Při večerním čaji byla řeč o současném veřejném hnutí v Rusku. L. N. pravil:
   </p>
   <p>
    „Potřebujeme sebezdokonalování, stupňovaného náboženského vědomí. Zápas s vládou,
         roztrpčenost se protiví lásce a proto jsou nepěkné. Oddalují od sebezdokonalování, poněvadž
         nemůžeme sloužiti dvěma pánům, najednou konati dvě věci. A jaký bude výsledek těchto
         pouličních srážek?… Tak počínaly všecky revoluce. Již nyní je tu utrpení, a co ho bude
         ještě!…“
   </p>
   <p>
    „Jací lidé budou držiteli moci za ústavnosti? V lidech to spočívá, ne ve formě vládní.
         Sociální demokraté nadávají byrokratům, kapitalistům, ale my všickni přece jsme právě
         takoví byrokraté, takoví kapitalističtí vykořisťovatelé…“
   </p>
   <p>
    „Kdyby se mne car zeptal, co má dělati, odpověděl bych mu: „Dáti ústavu.“ Ale lidské
         společnosti bych nebyl radou, aby se tím obírala, poněvadž to oddaluje od
         sebezdokonalování.“
   </p>
   <p>
    „Galja a Olga Konstantinovna
    <sup>
     [
     <a class="footnote" href="#ftn.d56e2307" name="d56e2307">
      118
     </a>
     ]
    </sup>
    jsou nespokojeny mým telegramem do Filadelfie. Čertkov mi radí, bych nedával
         krátkých odpovědí, protože zavádějí, uvádějí lidi v omyl.“
   </p>
   <p>
    „Žádati po vládě, aby postoupila svou moc, nemůžeme, nepostoupí jí. Zbývá jedno z
         dvojího: buď ničiti vládní osobnosti, zavésti vraždy, terror, aby se vláda rozprchla, a pak
         by nastoupila anarchie; nebo potřebujeme sebezdokonalování každého jednotlivce. A jen druhý
         prostředek jest účinný. Lidé vidí, jak vláda lidmi vládne pomocí vnějších prostředků,
         násilím se domáhá svých cílů, dělá co chce; lidé podléhají nákaze, chtějí stejnou cestou
         násilí dojíti brzkých a blahodárných výsledků. Ale to je stejně nemožné, jako je nemožné
         přesazovati velké stromy tím, že je porážíme, malé stromky nutno přesazovati, pak se jistě
         ujmou… Lidé zhrdají přirozeným, nejmocnějším prostředkem, jak zlepšiti život: svým osobním
         zdokonalením… Vstupujíce do vládních zařízení lidé ztrácejí svou důstojnost, podrobujíce se
         jistým požadavkům. Je však třeba především zachovati svou důstojnost, uchovati svou
         svobodu. Souditi nebudu, zabíjeti nebudu, daně platiti nebudu. Je třeba pohotovosti k
         oběti. Člověk musí konati svou povinnost a bude-li ji konati, nepřemýšleje o následcích, o
         dosažení viditelných blízkých cílů vnějších reforem, vytváří se samo sebou, čeho je třeba…“
   </p>
   <p>
    K námitce, že se především máme domáhati toho, co vláda může nyní povoliti a ne
         stanoviti si neuskutečnitelné úkoly, odpověděl L. N.:
   </p>
   <p>
    „Mne nezajímá co bude r. 1910, ale co bude za 70 let. Kdyby ti, kdož se bili za
         francouzskou revoluci, byli mohli veděti co se stalo po 70 letech, to by bývalo pro ně
         vystřízlivění!“
   </p>
   <p>
    „Dříve, za dob Homérových, ptali se o radu starců; nyní sa táží studentek, mládeže.
         Literatura lichotí ženám a mládeži, očekávají od nich jakéhosi nového slova! Göthe správně
         praví o starcích, že jsou moudřejší tím, že předešli lidstvo své doby.“
   </p>
   <p>
    P. A. Boulanger přivezl zprávu o jmenování Trjepova petrohradským generálním
         gubernátorem s takovou mocí a takovými plnomocenstvími, jež přímo vedou k sesílení
         nepokojů. Potom vypravoval o vládních proklamacích, nalepených v moskevských ulicích, kde
         se vykládá, že dělnické nepokoje v Petrohradě byly vyvolány snahami Japonska a Anglie.
   </p>
   <p>
    L. N. to vyslechl mlčky, ale bylo patrno, že cítí nevoli proti vládě za tuto licoměrnou
         a nestydatou lež.
   </p>
   <p>
    Š. E. Strumenskij se otázal L. N-če, zda-li má národ právo žádati po carovi svobodu
         slova, vyznání, lidovou vládu, půdu. Lid přece i s hlediska konservativního má právo
         „čelobití“, t. j. bezprostředního jednání s carem. Proto si petrohradší dělníci, kteří
         vydali se 9. ledna k zimnímu paláci, počínali správně. L. N. na to odpověděl:
   </p>
   <p>
    „Carská moc je jisté zřízení, právě jako kostel, do něhož nepouštějí psů. S carem mohou
         jednati podle jistých forem, přísně vymezených. Stejně jako se nemůžeme za bohoslužby příti
         s knězem, tak je i všeliké jednání s carem mimo ustanovený pořádek nepřípustno. Car může
         zvěděti mínění lidu, kdyby chtěl, byl by to mohl dávno učiniti. Jsou tu zemstva, jež
         vysílala k němu své zástupce, ale nepřijal jich; jak pak bude přijímati dělníky
         elektrotechnické továrny? Po nich přijdou deputace písařů, pak „Moskevských Vědomostí“ atd.
         Car nemůže vyslechnouti petrohradských dělníků; dovídá se o tom, co se děje, svým pořádkem
         a dělá, co se mu zdá býti vhodným. Jako já se nemohu zabývati vším, s čím se na na mne lidé
         obracejí, stejně on. Vládní stroj je přece tak složitý! Dnes jsem byl v Tule, podával jsem
         telegram. Za jediný den byla jen oficiálních telegramů v mizerné Tule taková hromada
         (ukázal do výše několika centimetrů). Tuhle Pavel Alexandrovič
    <sup>
     [
     <a class="footnote" href="#ftn.d56e2327" name="d56e2327">
      119
     </a>
     ]
    </sup>
    ví, co znamená ohromná práce i v takovém zařízení, jako je správa železnic. Co
         pak znamená pro stát hlas petrohradských dělníků?…“
   </p>
   <p>
    „Říkají, že kdybyste se vy, L. N., připojil ke hnutí ruské inteligence,“ řekl S. E.
         Struměnskij, „kdybyste podepsal petici a osobně ji odevzdal carovi, mohli bychom míti
         ústavu, a za ústavní vlády by mohla býti zastavena válka a osvobozena půda.“
   </p>
   <p>
    L. N. namítl:
   </p>
   <p>
    „Za ústavní vlády se pustí do nové války, jako byla na Filipínech, v Transwaalu; co pak
         se týče otázky pozemkové, vezme jí vláda, jako v Americe a Anglii, vždycky s pořadu. Otázka
         pozemková může býti konečně řešena jen nenásilnou cestou. Návrh Henry Georgea může býti
         uskutečněn násilím, potom však nebude státi pevně; pevným bude jenom tenkráte, až lidé
         odřeknou se násilí a budou nábožensky odmítati vlastnictví půdy, právě jako nyní odmítají
         loupež…“
   </p>
   <p>
    „Zeptáte-li se ruského lidu, čeho si přeje, zda samoděržaví či ústavnosti, odpoví vám 90
         procent že trvají na samoděržaví, t. j. na oné formě, které uvykli. Lid očekává, že car
         odejme statkářům půdu, jako jim odňal nevolníky. Přijde-li však ústavnost a u vesla se
         octnou mluvkové advokáti, vyssavači a zbankrotělí velkostatkáři, ví, že se mu půdy
         nedostane…“
   </p>
   <p>
    „Kdyby car nyní dal lidu půdu, to by byla sláva! Rusko by se stalo nejpřednější zemí,
         příkladem světu. Jakého by nabyly významu Vladivostok, Petrohrad!“
   </p>
   <p>
    „Francouzská revoluce nejprve začala snímati se státního stroje ručičky, potom
         jednotlivá kolečka; a když je všecka vyňali, byla z toho taková kaše s Maraty a
         Robespierry, že byli vděčni Napoleonovi, když znovu vybudoval jiný stroj, hrubší, prvému
         podobný, ale mnohem horší. Právě tak u nás ústavnost nepomůže omeziti násilí, ale spíše je
         posílí.“
   </p>
   <p>
    S. E. Struměnskij mluvil o tom, jak málo lidé odpírají vojenskou službu; nejvíce jich
         jest v Rusku. L. N. k tomu poznamenal:
   </p>
   <p>
    „Pravíte, že málo lidí odpírá vojenskou službu, ale nehořekuji příliš pro to, že se
         myšlenka neuplatňuje naráz. Je-li jednou myšlenka rozumně a zřetelně vyslovena, jest již
         uskutečněna; ale sledovati její další rozvoj, její upotřebení v činech lidských — není
         zajímavo a není potřebno.“
   </p>
   <p>
    L. N. radil S. E. Struměnskému, aby si přečetl „Child’s History of England“ (Dějiny
         Anglie pro děti) od Dickense.
   </p>
   <p>
    Ilja Vasiljevič (sluha) již čtvrtý den má pneumonii.
    <sup>
     [
     <a class="footnote" href="#ftn.d56e2352" name="d56e2352">
      120
     </a>
     ]
    </sup>
    Místo něho posluhovala u stolu 16tiletá jasnopoljanská dívčina, Dáša. Když
         přistoupila s mísou k Andreji Lvoviči, řekla: „Buď zdráv, tatínku!“
    <sup>
     [
     <a class="footnote" href="#ftn.d56e2356" name="d56e2356">
      121
     </a>
     ]
    </sup>
    (Andr. Lv. jí byl kmotrem, když mu bylo 11 let) a políbila jej. Všem se tato
         prostota zalíbila (a L. N. na to po několika měsících s pohnutím vzpomínal).
   </p>
   <p>
   </p>
   <p>
    <span class="emphasis">
     <em>
      13. ledna 1905
     </em>
    </span>
   </p>
   <p>
    Dnes nepřišli noví hosté. S. E. Struměnskij odjel časně ráno. L. N. litoval, že se s ním
         nerozloučil. Sofie Andrějevna se ptala, není-li zvědem.
   </p>
   <p>
    „Ne,“ řekl L. N.
   </p>
   <p>
    „A čím je?“
   </p>
   <p>
    „Advokátem.“
   </p>
   <p>
    Včera vypravoval A. P. Boulanger, jak vojáci z Mandžurie píší že jsou nazí a hladoví. L.
         N. poznamenal, že to asi sotva je pravda, je to zveličeno.
   </p>
   <p>
    „Nedovedou psáti, nedovedou se vyjádřiti v dopisech. Píší samé pozdravy a mimo to, myslí
         si, musí si ještě stěžovati. Tuhle Andrjuša říká, že je o vojáky dobře postaráno.“
   </p>
   <p>
    Večer Sofie Andrějevna s nevolí vypravovala o jakýchsi opatřeních nového petrohradského
         generálního gubernátora Trjepova. L. N. na to pravil, že není možno vládu ve všem
         odsuzovati, a kdyby byla revoluce, vynikli by lidé jako Marat, Robespierre, a bylo by ještě
         hůře nežli dnes.
   </p>
   <p>
    Sofie Andrějevna mluvila o Pobědonoscevu, o jehož nemoci noviny přinášejí zprávu. L. N.
         chtěl věděti, jak je stár. Nahlédl do slovníku Brockhausova a přečetl z něho nahlas výklad
         jeho názorů:
   </p>
   <p>
    „To je světový názor!“ — řekl L. N. — „A v takových ideách je vychován Mikuláš II. To je
         na vlas totéž, co on činí.“
    <sup>
     [
     <a class="footnote" href="#ftn.d56e2386" name="d56e2386">
      122
     </a>
     ]
    </sup>
    Potom L. N. vypravoval, že mu píše syn obchodníka s lihovinami, že otec jej
         určil k témuž povolání, on pak se za ně stydí a chtěl by studovati.
   </p>
   <p>
    „Chtěl jsem mu odpověděti, ale věc ta je mi vzdálena
    <sup>
     [
     <a class="footnote" href="#ftn.d56e2408" name="d56e2408">
      123
     </a>
     ]
    </sup>
    a nemám kdy.“
   </p>
   <p>
    Potom L. N. přinesl J. I. Igumnovové pět dopisů, jež včera večer napsal, a řekl:
   </p>
   <p>
    „Bál jsem se, že Věra
    <sup>
     [
     <a class="footnote" href="#ftn.d56e2417" name="d56e2417">
      124
     </a>
     ]
    </sup>
    přijede dřív a že nebudu do té doby s těmito dopisy hotov, ale přijede až
         zítra. Jsem rád, že jsem je dopsal.“
   </p>
   <p>
    Pak se ptal na nemocného Ilju Vasiljeviče a vzpomněl na baňky a mušky, jež za starých
         časů dávali. Dnes Ilju Vasiljeviče navštívil a řekl o něm:
   </p>
   <p>
    „Jaksi se spadl, má takovou černou tvář.“
   </p>
   <p>
   </p>
   <p>
    <span class="emphasis">
     <em>
      16. ledna 1905
     </em>
    </span>
   </p>
   <p>
    Včera večer odjela I. A. do Moskvy. Dnes ráno přijeli: Nik. Vasil. Orlov
    <sup>
     [
     <a class="footnote" href="#ftn.d56e2434" name="d56e2434">
      125
     </a>
     ]
    </sup>
    a Iv. Fjodor, Naživin se ženou; večer I. K. Diteriks; v noci V. A. Kuzminská.
   </p>
   <p>
    I. K. Diteriks vypravoval, že byl na sjezdu sektářů v Charkově. Pravili tam mimo jiné o
         apoštolu Pavlovi, že kázal pokoru vůči vrchnostem, ale sám si počínal jinak: nejprve, když
         plnil přikázání vrchností, pronásledoval křesťany, potom však, když zaslechl hlas boží,
         přestal jich býti poslušen. Tudíž sám jednal proti vlastnímu svému ustanovení pokořiti se
         vždy a ve všem vrchnostem.
   </p>
   <p>
    Dále se mnou. I. K. Diteriks sdělil zajímavé perské přísloví: „Spal koran, služ modlám,
         zneucti každou kaabu, jen neubližuj lidem.“
   </p>
   <p>
    Večer od 6 do 10 hodin byla společná zábava s L. N-čem. Potom nám přečetl svůj nový
         článek o státu.
   </p>
   <p>
    Mluvilo se mimo jiné o Sjutajevu. L. N. si vzpomněl jak na počátku let osmdesátých, když
         se zabýval veřejnou dobročinností, mu Sjutajev řekl:
   </p>
   <p>
    „Je v Moskvě půl milionu žebráků, rozebereme si je; nejsem bohat, ale hned si vezmu
         dva.“
   </p>
   <p>
    „Řekl to tak přirozeně a s přesvědčením,“ dodal L. N. „Tu je rozluštění sociální
         otázky!“
   </p>
   <p>
    I. F. Naživin vypravoval o nedostatku půdy poltavských sedláků. L. N. byl ohromen. Dále
         vypravoval, jaké velkolepé domy se stavějí pro choromyslné, jen kuchyně je za 30.000; a
         vedle jsou sedláci — tíž, za jejichž peníze se budují ústavy pro choromyslné — nedojedí se,
         hladovějí, opíjejí se, t. j. dělají všecko, z čeho upadají v choromyslnost. Žena I. F.
         Naživina je lékařkou, vypravovala, jak tvrdě se zachází s nemocnými v ústavech pro
         choromyslné; bijí je do tváře, i lékaři.
   </p>
   <p>
    Pak se hovořilo o sektářích. I. F. Naživin řekl, že na jihu jsou sektáři velmi
         pronásledováni. V Pavlovkách (charkovská gubernie) se stávalo, že sektář, jenž zašel k
         druhému sektáři na návštěvu, byl zatčen a souzen. Sektářští Malorusové se více zajímají o
         ducha a Velkorusové o literu Písma (podle vypravování Kostomarovova).
   </p>
   <p>
    „Tak těžko bývá prostým lidem zříci se autority Písma!“ — řekl L. N. „V Bondarjevu na
         příklad byla tato modloslužba vůči liteře Písma živa až do konce.“
   </p>
   <p>
    „Znáte Bondarjeva osobně?“ zeptal se I. F. Naživin. —
   </p>
   <p>
    „Ne,“ odpověděl L. N. „Povšiml jsem si ho na popud poznámky Glěba Uspěnského, jemuž
         Bondarjev poslal svůj spis.“
    <sup>
     [
     <a class="footnote" href="#ftn.d56e2461" name="d56e2461">
      126
     </a>
     ]
    </sup>
   </p>
   <p>
    I. F. Naživin řekl, že překládá knihu Carpenterovu
    <sup>
     [
     <a class="footnote" href="#ftn.d56e2467" name="d56e2467">
      127
     </a>
     ]
    </sup>
    The Civilization, its cause and cure.
    <sup>
     [
     <a class="footnote" href="#ftn.d56e2471" name="d56e2471">
      128
     </a>
     ]
    </sup>
    (Civilisace, její příčina a léčení). Carpenter je anarchistou; shoduje se s L.
         N-čem ve mnohých otázkách, na př. o civilisaci, o manželství, o vědě.
   </p>
   <p>
    L. N. poznamenal, že Angličané mají pevnost a rozhodnost, jako Carlyle, Ruskin,
         Carpenter.
   </p>
   <p>
    Pak se hovořilo o válce.
   </p>
   <p>
    „Bylo mi příjemno, když Port-Arthur padl,“ řekl I. F. Naživin.
   </p>
   <p>
    „Mně ne,“ namítl L. N. „Ve mně žije ještě atavism: vlastenectví, s nímž ovšem zápasím.“
   </p>
   <p>
    Na jakýsi popud řekl L. N.:
   </p>
   <p>
    „Nám je snadno souditi o církvi, když jsme z ní vyrostli; ale sedíme ve vědě a věda je
         škodlivější než církev ve své neomylnosti… Jedno mizí, druhé se rodí — jako všecky ty
         darwinismy: neposkytují ničeho, ale rozvracejí… Chtěl bych napsati něco o vědě, a napíši,
         budu-li živ…“
   </p>
   <p>
    Ještě řekl dnes L. N.:
   </p>
   <p>
    „Nietzsche je dekadent, ale Skorochodovu uvízl v hlavě.“
   </p>
   <p>
    I. F. Naživin mi vypravoval, že na procházce, již podnikl s L. N-čem do lesa, tento řekl
         mimo jiné, že býti účasten vraždy, byť jen soucítěním, je hrozné. I. F. Naživin se zeptal:
   </p>
   <p>
    „Ale je přece rozdíl mezi vraždou, jíž se dopouští revolucionář, a mezi vraždou, kterou
         páše strážník?“
   </p>
   <p>
    L. N. odpověděl:
   </p>
   <p>
    „Je jako mezi kočičím a psím výkalem. Ale nepřeji si čichati ani toho, ani onoho.“
   </p>
   <p>
   </p>
   <p>
    <span class="emphasis">
     <em>
      17. ledna 1905
     </em>
    </span>
   </p>
   <p>
    L. N. je přes zažívací obtíže a bolesti v žaludku veselý, čilý a žertuje.
   </p>
   <p>
    Dnes řekla Alexandra Lvovna, že by se mohla na zkoušku zapřáhnouti do lehkých sáněk
         Bělka (hlídací pes). L. N. odpověděl, že to nejde, bylo by na to třeba 6 — 8 psů.
   </p>
   <p>
    „Pamatujete se, jak jede v povídce Lěskovově „Na kraji světa“ arcikněz s psím potahem?“
         — řekl.
   </p>
   <p>
    Pak s námi sdělil, že našel konečně u Dickense povídku vhodnou pro „Kruh četby“, jak
         nevlastní otec zabil (nejdříve jen v mysli) svou nevlastní dceru.
    <sup>
     [
     <a class="footnote" href="#ftn.d56e2516" name="d56e2516">
      129
     </a>
     ]
    </sup>
   </p>
   <p>
    Při obědě vypravovala J. I. Igumnovová L. N-či, že jí psal N. L. Obolěnskij, s jakým
         potěšením čte Henry Georgea a nalézá u něho potvrzení vlastních myšlenek. L. N-če to
         těšilo. Zeptal jsem se ho, je-li skutečně hlavním úkolem vlády, aby zachovala pozemkové
         vlastnictví?
   </p>
   <p>
    „Mně je jasno, že tomu tak je,“ odpověděl L. N. „Je to změněná podoba otroctví. Bylo
         otroctví nevolnické, nyní je otroctví pozemkové.“
   </p>
   <p>
    Dále jsem se L. N-če zeptal, zda ho na myšlenku o nesmírné důležitosti otázky pozemkové
         uvedl Henry George.
   </p>
   <p>
    „Ne,“ odpověděl, „vzniklo to ve mně, když jsem si ujasnil křesťanství. Hned se dostavila
         potřeba zbaviti se půdy.“
   </p>
   <p>
    „Podivno,“ poznamenal jsem, — „že v některých zemích ještě vůbec neznají Henry Georgea,
         jako v Čechách, v Uhrách…“
   </p>
   <p>
    „To je tím, že se tam vede zápas politických stran. I ve Francii jej znají málo.“
   </p>
   <p>
    Večer vzpomínal L. N. na svůj život na Kavkaze: když jeko kunak
    <sup>
     [
     <a class="footnote" href="#ftn.d56e2534" name="d56e2534">
      130
     </a>
     ]
    </sup>
    Sado vypravoval, jak kradl židovi: „Chrápe, až je to slyšet za stěnou, a já
         jsem mu zatím berany vyvedl.“ Horalé odváděli koně, skot, hlavně aby ukázali svoje
         hrdinství. Děvče by se neprovdalo za toho, kdo by se podobným činem vykázati nedovedl.
   </p>
   <p>
    Dále vypravoval L. N., jak jednou přisedl do saní k těljatinskému
    <sup>
     [
     <a class="footnote" href="#ftn.d56e2540" name="d56e2540">
      131
     </a>
     ]
    </sup>
    mužiku a ten se hned chlubil, jak odvedl statkáři koně, jak je prodával. „Který
         kůň se mi zalíbí, už je můj,“ řekl.
   </p>
   <p>
    „Krádež koní, to je manie, vášeň, jako hra v karty,“ poznamenal L. N.
   </p>
   <p>
    Jiný mužik L. N-či řekl: „Který strom se mi v lese zalíbí, ten je můj.“ L. N. se vesele
         usmál, když to vyprávěl. (Stejně vesele se usmíval, když onehdy vypravoval P. I. Birjukovu
         o své rozmluvě, týkající se „sebastopolské písně“),
    <sup>
     [
     <a class="footnote" href="#ftn.d56e2549" name="d56e2549">
      132
     </a>
     ]
    </sup>
    kterou složil r. 1855. Jel s jakýmsi kapitánem, jenž písně oné vzpomenul a
         řekl:
   </p>
   <p>
    „Jak to obratně nabral, potvora!“
   </p>
   <p>
    N. L. Obolenskij poslal L. N-či „Ruské dějiny“ Ključevského. L. N. řekl, že to je
         nejjalovější kniha; přednášky profesora se žertíky.
    <sup>
     [
     <a class="footnote" href="#ftn.d56e2557" name="d56e2557">
      133
     </a>
     ]
    </sup>
    Čta Ključevského, povšiml si L. N., že Speranskij za vlády Alexandra I., když
         viděl, že každému pokroku je na překážku nerovnost, chtěl přede vším tuto ostraniti:
         zrušiti nevolnictví.
   </p>
   <p>
    Potom prohlížel L. N. Courrier Européen a z Nizzy mu zaslané výstřižky z francouzských
         novin o událostech v Petrohradě. Ptal se na loďstvo Rožděstvěnského a na vyšetřování
         hullského případu.
    <sup>
     [
     <a class="footnote" href="#ftn.d56e2563" name="d56e2563">
      134
     </a>
     ]
    </sup>
    Tyto jeho otázky zodpověděla J. I. Igumnovová.
   </p>
   <p>
    Mne se L. N. otázal, co mi píší z domova. Řekl jsem, že jsou u nás právě volby do sněmu,
         velmi těžká doba. L. N. se vyptával na podrobnosti, a já jsem vypravoval, jak si maďarská
         vláda tropí posměch z voličů, nutíc je úředním terrorem, za pomoci vojska a četníků, aby
         volili osobnosti, příjemné vládě: Maďary, Židy, maďaróny (pomaďarštěné lidi různých
         národností) a některé Sasy (staré německé osadníky), připouštějíc při tom jistý počet
         oposičních kandidátů z lidí týchž národností, ale nepřipouštějíc již po desítiletí ani
         jediného zástupce Slováků, Rusů, Slovinců, Srbů, Rumunů.
   </p>
   <p>
    „To by se mělo vylíčiti právě nyní,“ řekl L. N.
   </p>
   <p>
    „Máme mnoho takových knih, kde to vše je vypsáno,“ řekl jsem.
   </p>
   <p>
    Přinesl jsem z knihovny Kálalovu knihu „Unterdrückung der Slowaken,“ leč právě o volbách
         do sněmu nebylo tam ani slova, mluvilo se jen o pronásledování kněze D. Loučka ve Hnušti,
         jenž byv zvolen slovenskou náboženskou obcí, byl z fary vykázán a nebyl připuštěn k volbám
         v žádném jiném kraji. L. N. si knihu prohlédl. Pak dal „dobrou noc“ a šel spát, (velmi
         časně, k 11. hodině).
   </p>
   <p>
   </p>
   <p>
    <span class="emphasis">
     <em>
      18. ledna 1905
     </em>
    </span>
   </p>
   <p>
    Dnes ráno se mne L. N. tázal, zda byl Hus ženat a mluvil o ženách — pomocnicích mužů: o
         ženách děkabristů, o Kláře, spolubojovnici Františka z Assisi za pravdu boží.
   </p>
   <p>
    Po obědě přijel Štange, bývalý revolucionář, spravující již 15 let Pavlovské
         společenstvo zámečníků. Jede ke Svjatopolk-Mirskému s návrhem nižegorodské městské rady,
         aby byl svolán zemský sněm. L. N. mu poradil, by zajel ke Lvu Lvoviči, jenž psal carovi o
         téže věci.
   </p>
   <p>
    „Přijel jsem k vám, abych se poradil, co si máme počíti v nynější době,“ řekl Štange.
         „Četl jsem váš dopis do Ameriky a mrzel jsem se, že my Rusové zvídáme přes Ameriku, co o
         nás myslí Tolstoj, a velmi jsem se zarmoutil. Po několik dnů jsem se nemohl vzpamatovati.
         Ba i teď ještě mne bolí a hanbím se za to, že jste zajedno s „Moskevskými Vědomostmi“, že
         jste proti dobrým snahám.“
   </p>
   <p>
    L. N. vida, že má co činiti s politikem, mluvil jen o praktických otázkách: o hmotném
         pokroku, o Henry Georgovi, ale ni slovem se nedotkl náboženství. Štange mluvil o stavu
         Ruska, o svolání zemského sněmu. Rozmluva trvala od 6 do 12 hodin.
   </p>
   <p>
    L. N. trval na tom, že hlavním úkolem naší doby jest osvoboditi půdu od soukromého
         vlastnictví.
   </p>
   <p>
    „Proč se má osvobozovati jen půda, proč ne také továrny a dílny?“ — zeptal se Štange.
   </p>
   <p>
    L. N. řekl:
   </p>
   <p>
    „Henry George odpovídá na tuto otázku takto: jeden lupič oloupil lidi před 300 léty,
         druhý nyní. Zákon se o starou loupež nestará, ale věci nově ukradené vrací vlastníkovi.
         Poněvadž vlastnictví půdy je ustavičné zlodějství, musí je zákon zrušiti.“
    <sup>
     [
     <a class="footnote" href="#ftn.d56e2599" name="d56e2599">
      135
     </a>
     ]
    </sup>
   </p>
   <p>
    O ruské vládě pronesl L. N. následující:
   </p>
   <p>
    „My Rusové jsme šťastni tím, že si zřetelně uvědomujeme ničemnost své vlády. Kanaďan
         však (psal mi takový) se pyšní anglickou vládou.“
   </p>
   <p>
    O Mikuláši II. řekl L. N., že je slabého ducha, o Vilémovi II., že trpí velikášstvím, o
         Edvardovi, že je hrubý.
   </p>
   <p>
    Dále se mluvilo o židech. L. N. poznamenal:
   </p>
   <p>
    „Kosmopolitism židů by se měl vočkovati nám. Mezi židy je čtvero typů: 1.) kosmopolité,
         jimž všeobecné
    <sup>
     [
     <a class="footnote" href="#ftn.d56e2614" name="d56e2614">
      136
     </a>
     ]
    </sup>
    je nad židovské (jako Grigori Moisjejevič), — smělý, nikoli však náboženský
         člověk, 2.) svého náboženství se držící, ale vybírající si z něho jen nejvyšší, 3.) o
         náboženství nepřemýšlející, vykonávající pouze obřady, obchodní lidé, jimž kšeft je nade
         vše, 4.) sionisté.“
   </p>
   <p>
    Louče se se Štangem, řekl mu L. N.:
   </p>
   <p>
    „Přeji vám, abyste úspěšně působil na dobré lidi.“
   </p>
   <p>
   </p>
   <p>
    <span class="emphasis">
     <em>
      19. ledna 1905
     </em>
    </span>
   </p>
   <p>
    Ráno přijel: Davitt, vůdce irského lidu, a Mac Kenna, dopisovatel N. J. World-u. Zdrželi
         se jen hodinu, ale jelikož měli otázky pro L. N-če předem připravené a jeho odpovědi
         stenografovali, mohli se ho v té době zeptati na vše a přišli v čas k vlaku.
   </p>
   <p>
    Davitt byl u L. N-če předešlého léta. L. N. jej ihned poznal a velmi laskavě přivítal.
         Davitt býval kdysi dělníkem, potom spravoval irskou pozemkovou ligu v čase, kdy styky mezi
         Angličany a Iry byly co nejvíce přiostřeny. Pak byl členem parlamentu, když počala burská
         válka, vystoupil z něho. Ze svého života 9 let proseděl ve vězení.
   </p>
   <p>
    Davitt a Mac-Kenna přijeli jako zástupci deseti amerických listů, aby se L. N-če
         otázali, jak se dívá na stav Ruska, a co soudí o petrohradských událostech. L. N. jim řekl
         totéž, co píše ve článku „O společenském hnutí v Rusku.“
   </p>
   <p>
    Potom se jich L. N. zeptal, jaké jsou víry. Davitt odpověděl: „Jsem svobodný katolík,
         neuznávající papeže ani kněží.“
   </p>
   <p>
    Mac-Kenna: „Narodil jsem se jako katolík, nyní však se cítím nejblíže Emersonovi a po
         případě vám.“
   </p>
   <p>
    Davitt vypravoval, že byl u velkoknížete Vladimíra Alexandroviče, jenž mu řekl, že dal
         stříleti devátého ledna do demonstrantů za souhlasu carova. (Mluvil o demonstraci zlostně,
         tluka pěstěmi do stolu). Ale car, podle jeho slov, byl později zarmoucen tím, co se stalo.
   </p>
   <p>
    „Věříte, L. N-či, že byl skutečně zarmoucen?“ — otázal se na konec Davitt.
   </p>
   <p>
    L. N.: „Ne, nevěřím, protože je lhář.“
   </p>
   <p>
    Davitt: „Smí se to vytisknout?“
   </p>
   <p>
    L. N.: „Raději toho netiskněte. Já sám ve svých článcích tak píši, ale od cizince…“
         (Dále jsem nedoslechl).
   </p>
   <p>
    Dále poznamenal L. N., že postavení Vladimíra Alexandroviče bude nyní těžké: v Rusku se
         bude báti atentátu, a v cizině se mu budou vyhýbati.
   </p>
   <p>
    Když Davitt odjel, pronesl o něm L. N.:
   </p>
   <p>
    „Příjemný, milý člověk. Když mi cizinci říkají poklony, bývá to nepříjemné, ale od něho
         ne. Je patrno, že mluví upřímně.“
   </p>
   <p>
    Mac-Kenna je též Ir, oba nemluví ani slova rusky. Tlumočník jejich zůstal v Tule.
    <sup>
     [
     <a class="footnote" href="#ftn.d56e2658" name="d56e2658">
      137
     </a>
     ]
    </sup>
   </p>
   <p>
    Řekl jsem, že Bretoňci, (lid, příbuzný Irům) jak je popisuje Renan, jsou svými duševními
         vlastnostmi (dobromyslností, prostotou) velmi blízcí Slovanům. L. N. namítl, že Irové se
         spíše podobají Gaskoňanům, jsou stejně živí, energičtí.
   </p>
   <p>
    Dnes jsme četli, že papež poslal dva své gardisty k carovi s dotazem, nemohl-li by mu v
         této těžké době býti nápomocen radou.
   </p>
   <p>
    L. N. řekl (maje patrně na zřeteli sebe):
   </p>
   <p>
    „Tu si máme vzíti naučení, že nejprve se máme dotazovati, nikoliv rovnou psáti dopisy s
         radami.“
   </p>
   <p>
    L. N. obdržel hanlivou pohlednici se svou podobiznou, na níž nad čelem byly nakresleny
         rohy. Zeptal jsem se, zda to není vzhledem k jeho telegramu do Filadelfie o ústavě.
   </p>
   <p>
    „Ne, to je staré,“ odpověděl L. N., „to posílají lidé, zfanatisovaní kněžími.“
   </p>
   <p>
    Od Čertkova obdržel L. N. výstřižky z anglických novin o událostech v Petrohradě,
         Moskvě, Rize a jiných městech.
   </p>
   <p>
    Alexandře Lvovně uložil L. N., aby opsala načisto článek „O společenském hnutí v Rusku“
         a poznamenal, že nebude již na tomto článku pracovati.
    <sup>
     [
     <a class="footnote" href="#ftn.d56e2679" name="d56e2679">
      138
     </a>
     ]
    </sup>
   </p>
   <p>
    L. N-či se zalíbil článek Alexandra Haiga, (jehož knihy o výživě často vzpomíná) „The
         true cause of physical degeneration“ (v National Review, edited by L. S. Maxse).
   </p>
   <p>
    Včera byla předčítána povídka Naživinova „V ústavě choromyslných“. Líbila se L. N-či.
   </p>
   <p>
   </p>
   <p>
    <span class="emphasis">
     <em>
      20. ledna 1905
     </em>
    </span>
   </p>
   <p>
    Před obědem přijel Williams, dopisovatel Manchester Guardianu. Je rodem z Nového
         Zeelandu, studoval bohosloví v Berlíně a tam se také naučil rusky. Již dva měsíce žije v
         Petrohradě. Je mu 28 let, zná 24 řečí, mezi nimi řeckou, latinskou, sanskrt, hebrejskou,
         téměř všecky románské, germánské, polskou, malajskou, havajskou, novohebridskou,
         filipinskou, maorijskou a ještě několik polynezských jazyků. Dopisy L. N-či psané židovsky,
         řecky, portugalsky, španělsky a skandinavsky, jež ležely nečteny, všecky přečetl a
         poznamenal jejich obsah.
   </p>
   <p>
    Williams rozmlouval s L. N-čem rusky, poněkud zatrhuje a tichým hlasem, ale správně, L.
         N. mu odpovídal snaže se pronášeti slova zřetelně, zvolna. Williams je stejně jako
         Mac-Kenna blízek L. N-či. Hovořili o náboženství, pak přešli na současné veřejné hnutí v
         Rusku. L. N. pravil, že vnější formy se vytvářejí podle vnitřního duševního stavu.
         Zlepší-li se nábožensko-mravní stav lidí, pokročí v poměru k tomu lepšímu i vnější formy.
         Angličané jsou hrdi na to, že mají personal freedom (osobní svobodu), ale je u nich stejné,
         ne-li horší otroctví nežli v Rusku.
   </p>
   <p>
    „Angličan přijde na svět a nemá ani kousku půdy, nesmí šlápnouti na trávu, musí platiti
         daň k vydržování městských hudeb, onemocní-li nakažlivou nemocí, musí se léčiti přímo v
         nemocnici, ne doma. V Americe mluvili o svobodě a vládli dvěma miliony otroků; a ani nyní,
         kdy půda je výhradním vlastnictvím jedněch, není svobody, je tam však 10 milionů trvale
         hladových, kteří nemají šatů ani přístřeší. My v Rusku máme naději, že půda bude
         osvobozena, vy však jí nemáte.“
   </p>
   <p>
    Dále se hovořilo o výpravě do Tibetu a na Filipiny, o Burech, potom o parlamentu.
   </p>
   <p>
    „V parlamentě se může sloužiti lidu, jsou přece takoví členové parlamentů,“ řekl
         Williams.
   </p>
   <p>
    „Kazí se,“ odpověděl L. N., „když dávají zákony, jež jsou prováděny násilím, vybírají
         daně a rozdělují vybrané peníze. Thoreau pravil: „Nebudu platiti daní, sice můj dollar
         půjde na podporu otroctví,“ — jako šel potom na válku s Bury! Většina Angličanů byla proti
         této válce a přec ji Chamberlain vede.“
   </p>
   <p>
    „Většina nikoliv, lidové vrstvy nebyly proti ní,“ namítal Williams.
   </p>
   <p>
    „Lidové vrstvy se dají vždycky strhnouti,“ řekl L. N. Potom přečetl Williamsovi několik
         stránek z knihy Macchiavelliho „Panovník“.
   </p>
   <p>
    „Máme býti svoji. Každá osobnost je svým způsobem jedinečná, nechť se tedy projevuje
         svým způsobem,“ pravil L. N.
   </p>
   <p>
    Řeč se přesunula na současné hnutí v Rusku. Williams řekl, že se mu Petrunkevič zdál
         býti nejlepším z vynikajících pracovníků ruských.
   </p>
   <p>
    „To jim děláte špatnou poklonu,“ řekl L. N. „Šipova, Dolgorukova žene ješitnost a
         ctižádost. V Polsku nějaký vysloužilý úředník nebo pobaltský Němec-karierista, člen senátu
         nebo státní rady, bude říkat, že věc národa nosí ve svém srdci — stejně to dělají tito
         pánové.“
   </p>
   <p>
    Williams řekl, že dělníci 9. ledna nestříleli a počínali si nejapně, poněvadž neznají
         způsobů demonstrací jako Francouzi. Jsou zarmouceni nezdarem. Všecky vrstvy obyvatelstva
         jsou velmi pobouřeny proti vládě. Jistě bude revoluce.
   </p>
   <p>
    „Snad, bude vražděn car, Sergěj, Vladimír,“ odpověděl L. N.
   </p>
   <p>
    „Nás nerozčiluje smrt,“ pravil L. N. dále, nýbrž to, že chceme, aby bylo jinak, a chceme
         silné dojmy. Dámy chodily po Petrohradě, aby viděly krev, nebo alespoň lidi, kteří na ulici
         leželi omdlelí, — totéž co podněcuje literatura. 200 mrtvých nás rozčiluje, ale ustavičné
         umírání 50 proc. dětí nikoli. Žurnalistika se přizpůsobuje vkusu obecenstva, píše všeliký
         nesmysl. Dobře by bylo, kdyby stávkovali žurnalisté bylo by méně lhaní.“
   </p>
   <p>
    „Nu, a kdyby stávkovali advokáti, lékaři?“ — tázal se Williams. „To by bylo pro lid
         špatné.“
   </p>
   <p>
    „Kdož ví? Snad by bylo lépe. Lékaři se rozmohly, pokud já pamatuji, dříve lidé žili a
         umírali bez lékařů… Smrt není nic zlého, zlý je špatný život.“
   </p>
   <p>
    „V Anglii, myslím, nezbylo žurnalistů, všichni odjeli sem, aby viděli revoluci,“ — řekl
         usmívaje se L. N. „Proč jste žurnalistou?“ zeptal se.
   </p>
   <p>
    „Musím něčím naplniti život. Chtěl jsem věnovati svůj život maorskému národu
    <sup>
     [
     <a class="footnote" href="#ftn.d56e2732" name="d56e2732">
      139
     </a>
     ]
    </sup>
    a v budoucnu hodlám tak učiniti.“
   </p>
   <p>
    L. N. to rád slyšel a vzpomněl svého zemřelého přítele Jakobiho, jenž, jsa již stár,
         věnoval svůj život sibiřským domorodcům;
    <sup>
     [
     <a class="footnote" href="#ftn.d56e2738" name="d56e2738">
      140
     </a>
     ]
    </sup>
    usadil se mezi nimi a snažil se usnadniti jejich život. (L. N. vzpomínal na
         Jakobiho několikráte v mé přítomnosti a cenil jej velmi vysoko).
   </p>
   <p>
    Mluvilo se také o ruské a západní literatuře. O povídce L. Andrejevově „Život Vasilije
         Fivejského“ L. N. řekl, že je strojená.
   </p>
   <p>
    „Znáte Roseggera?“ — zeptal se. „Také strojené. Göthe řekl: greif in die Mitte mit
         kecker Hand, wo du’s auch packst, dort ist’s interessant.
    <sup>
     [
     <a class="footnote" href="#ftn.d56e2746" name="d56e2746">
      141
     </a>
     ]
    </sup>
    Proč vyhledávati náměty jako Ibsen…? Björnson je lepší.“
   </p>
   <p>
    Williams řekl, že Polenz
    <sup>
     [
     <a class="footnote" href="#ftn.d56e2752" name="d56e2752">
      142
     </a>
     ]
    </sup>
    je více čten od té doby, kdy na něj L. N. upozornil.
   </p>
   <p>
    Dále se hovořilo o Anzengruberově „Der Schandfleck“.
    <sup>
     [
     <a class="footnote" href="#ftn.d56e2758" name="d56e2758">
      143
     </a>
     ]
    </sup>
   </p>
   <p>
    „To není život,“ poznamenal L. N. a vypravoval obsah povídky.
   </p>
   <p>
    „Literatura existovala dříve právě jako komorní hudba pro neveliký kruh bohatých
         zahalečů a přizpůsobovala se jejich vkusu,“ pravil dále, „nyní dospěla až k příručím, a
         musí se vytvořiti nová literatura pro široké vrstvy prostého lidu, podle jeho potřeb.
         Takové literatury prozatím není…“
   </p>
   <p>
    Zapisuji ještě jiné výroky L. N-če o literatuře.
   </p>
   <p>
    „Thoreau
    <sup>
     [
     <a class="footnote" href="#ftn.d56e2771" name="d56e2771">
      144
     </a>
     ]
    </sup>
    řekl: Pospěšte, abyste přečetli nejlepší knihy. Není jich mnoho, a může se
         státi, že váš život mine, nežli je přečtete.“
   </p>
   <p>
    „Dickens je světový genius. Oživuje i předměty neživé: „moře se směje.“ Napodobí jej u
         nás Naživin, Gorkij… Nynější mladí spisovatelé nemají smyslu pro úměrnost. Vkládají do úst
         svých hrdinů tolik a takových věcí, jichž by nemohli ve skutečnosti mluviti…“
   </p>
   <p>
    „Byrona jsem nemohl dočísti. Jeho hrdinové mluví, co předem určil, co jim vložil do úst.
         Z úcty k vám jsem se o něm nechtěl zmíniti,“ omluvil se L. N. „Dcera Karamzinova,
         Měščerskaja, mi v Montreux vypravovala, že jí Puškin řekl: „Víte-li pak: že Taťjana odmítla
         Oněgina; toho jsem od ní vůbec neočekával.“ Puškin ji vytvořil takovou, že jinak jednati
         nemohla. U Gorkého však jednají hrdinové tak, jak on jim stanoví… Gorkij nemá ani jediné
         dobré osoby; Čechov jich má spoustu: děti, stejně Dickens, Hugo… U Gorkého nemůžete
         vycítiti dobroty, něhy…“
   </p>
   <p>
    Kdosi řekl, že Gorkij má typ dobrého člověka — starce ve hře „Na dně“.
   </p>
   <p>
    „Nu, to je strojené,“ řekl L. N. „Na dně“ se mi nelíbilo.“ Williams mluvil o Longfellowovi.
    <sup>
     [
     <a class="footnote" href="#ftn.d56e2783" name="d56e2783">
      145
     </a>
     ]
    </sup>
    L. N-či se líbí.
   </p>
   <p>
    „V Americe byla v letech čtyřicátých a padesátých celá pleiada nábožensko-filosofických
         básníků a spisovatelů. Nejhlubší z nich je Emerson; potom Channing, Parker, Harrison,
         Thoreau, Ballou.
    <sup>
     [
     <a class="footnote" href="#ftn.d56e2789" name="d56e2789">
      146
     </a>
     ]
    </sup>
    Ale Američané jich téměř neznají. Všech jsem se jich ptal: Četl jste Henry
         Georgea?“ — „Ne, ale slyšel jsem o něm.“
   </p>
   <p>
    „Když jsem napsal knihu „V čem je má víra“, dostal jsem psaní od Harrisonova syna, že
         jeho otec také dospěl k non-resistance.
    <sup>
     [
     <a class="footnote" href="#ftn.d56e2795" name="d56e2795">
      147
     </a>
     ]
    </sup>
    To mne velmi potěšilo, že nejsem sám, ale že přede mnou a jiní lidé to z
         evangelia poznali.“
   </p>
   <p>
    „Velmi vděčnou prací je popularisovati Kanta. Filosofii uznávám, filosofie a náboženství
         je totéž, jen s různých stran. Špatný směr ve filosofii začal teprve Leibnitzem, Hegelem,
         nyní Nietzschem, u nás Solovjovem. Solovjov se s náboženstvím mazlí. To je nejhorší.
         Náboženství může býti prostředkem výživy knězovy, ale ne mazlením. Jako Michel Angelo
         vytýčil 5 bodů a podle nich kreslil hlavu, nohy a ruce, tak Solovjov roztahuje náboženství
         na všecky způsoby — co chce dokázati, to dokazuje.“
   </p>
   <p>
    Tu jsou ještě některé jednotlivé myšlenky, jež L. N. vyslovil v rozmluvě s Williamsem,
         pokud jsem stačil zapsati je:
   </p>
   <p>
    „Dobrou věc můžeme dělati jen s vynaložením sil. Bez úsilí, ze zvyku dobře činiti
         nemůžeme; to by pak byl zvyk a ne dobré dílo. Nemůžeme se zastaviti na cestě dobra; musíme
         jíti dále, znovu usilovati.“
   </p>
   <p>
    „Vy věříte v osobního Boha?“ — otázal se Williams.
   </p>
   <p>
    „Osobnost je omezením,“ odpověděl L. N. — Bůh však je všecko, čeho částí se býti cítíme.
         Tudíž osobnosti nemůžeme vůbec použíti u Boha.“
   </p>
   <p>
    Na otázku, zda věří v posmrtný život, odpověděl:
   </p>
   <p>
    „Kant řekl, že prostor a čas jsou formy našeho poznání. „Budeme“ věčně žíti, to říci
         nemůžeme, poněvadž nyní žijeme věčně. Ježíš řekl: Dříve nežli Abraham byl, byl jsem já…“
   </p>
   <p>
    Dále L. N. pravil:
   </p>
   <p>
    „Spolupůsobiti k tomu, aby se lidé místo násilím řídili rozumem a dobrovolným souhlasem,
         to je životní dílo, tím sloužíme lidstvu. Po stech letech se lidé nebudou říditi násilím…
         Schopenhauer praví: „Myšlenka, kterou jsme si jasně uvědomili a vyjádřili, jakoby se již
         uskutečnila: dříve či později bude uskutečněna.““
   </p>
   <p>
    Williams se rozhovořil o Karlhoffovi, který dokazuje, že Ježíš nikdy nebyl.
   </p>
   <p>
    „Možná, že to je Verus,“
    <sup>
     [
     <a class="footnote" href="#ftn.d56e2822" name="d56e2822">
      148
     </a>
     ]
    </sup>
    řekl L. N. „Pokud jsem nepřečetl jeho knihy, nepřemýšlel jsem o tom, zda byl
         Ježíš čili nic. Jeho důkazy jsou závažné, ale nejsem pro ně ani proti nim… Göthe pravil, že
         není knihy napsané tak špatně, jako evangelium. Sám dávno cítil, že život Ježíšův je chudě
         a slabě vylíčen, jsou lepší životopisy: životopis Alexeje, člověka Božího, Sěmjona
         Stolpnika, Buddhy… Verus říká, že první byly napsány epištoly Pavlovy, čtyřicet roků po
         narození Kristovu; mluví v nich o křesťanech a o Spasiteli, který vstal z mrtvých. Později,
         i když počet křesťanů značně vzrostl, vytvořila se legenda o Mesiáši, kázání na hoře, atd.
         Tacitus píše o křesťanech, ale ani slova o Kristu. Josef Flavius píše dějiny židů pro
         císaře, píše v nich o křesťanech, ale nikoli o Ježíši. Později bylo v jeho dějinách přidáno
         místo o Ježíšovi — cítila se toho potřeba — a místo to bylo zjištěno jako podvržené.“
   </p>
   <p>
    Rozhovořili se o národnostních rozdílech.
   </p>
   <p>
    „Obyčejný Angličan a obyčejný Rus jsou stejní,“ řekl L. N. „Bezpečně mohu říci: všichni
         lidé jsou si rovni. Rusové jsou křesťanštější národ, poněvadž o několik století dříve než
         ostatní národové počali čísti evangelium… Katolicismus je křesťanství nepřátelským.“
   </p>
   <p>
    „Ale zásluhy reformace nutno uznati,“ řekl Williams.
   </p>
   <p>
    „Není jich,“ namítl L. N. „Anglikánství jest krok zpět. Jindřich VIII. se chtěl oženiti
         a podle řádu katolické církve nemohl, nu, tedy si vymyslil anglikánství, a podle jeho přání
         je všichni přijali. Kde je křesťanství, tam je svobodné… Pronásledováním pravá víra se
         upevňuje. Jak krásné učení mají tuhle kvakeři a jak je zlaté tele zahubilo! Bellows
    <sup>
     [
     <a class="footnote" href="#ftn.d56e2835" name="d56e2835">
      149
     </a>
     ]
    </sup>
    s jinými kvakery byli u Alexandra Alexandroviče a prosili ho, aby zastavil
         pronásledování sektářů.“
   </p>
   <p>
    „Pište mi z Filipín,“ řekl L. N. na rozloučenou Williamsovi, „co tam budete dělati. Byl
         u mne z Filipín Mestic, jenž býval před tím gubernátorem na Jávě. Přečetl mé spisy a vzdal
         se svého úřadu.“
   </p>
   <p>
    Ještě poznamenávám slova, která pronesl dnes L. N. v různém čase a na různé popudy:
   </p>
   <p>
    „Dostanu-li list na pěkném papíře, pěkným rukopisem psaný, bývá prázdný; psaní bez
         pravopisu a špatně napsaná dvě ze tří bývají obsažná, živá.“
   </p>
   <p>
    „Štangův návrh zemského sněmu se mi zdá býti praktickým…“
   </p>
   <p>
    „Pro nepěkný článek Lévův jsem obdržel psaní od Kanaďana.“
   </p>
   <p>
    L. N. vypravoval obsah dopisu a mluvil o tom, kdo je pisatelem: „Člověk divoký jako
         Indián s peřím a tomahawkem.“
   </p>
   <p>
    Byl jsem s Williamsem ve škole Alexandry Lvovny. Divil se, jak zajímavé je vyučování
         podle „Čítanek“, sestavených L. N-čem, jak plynně děti čtou a jak pěkně píší. Ve škole
         Alexandry Lvovny se děti učí jen pokud samy chtějí. Po německé dresuře, jež je Rusům tak
         protivná, není v této škole ani památky.
   </p>
   <p>
   </p>
   <p>
    <span class="emphasis">
     <em>
      21. ledna 1905
     </em>
    </span>
   </p>
   <p>
    Přijel kníže Těnišev, brjanský zástupce šlechty, zeť Trěpovův, člověk konservativního
         smýšlení.
   </p>
   <p>
    Pak přijel obchodník, jenž píše verše; jednu ze svých básní přečetl L. N-či. Vyčítá mu v
         ní. „Však jste mi ublížil,“ řekl.
   </p>
   <p>
    Večer vypravoval L. N., jak byl u něho švédský spisovatel, který napsal článek o
         Strindbergovi a Tolstém, a dodal, že Strindberg jest jako Przybiszewský, psychopat.
   </p>
   <p>
    Potom předčítal L. N. Čechovovu povídku o myslivci, jenž zápasil se vzteklým psem. Po
         skončeném předčítání vypravoval, jak na Kavkaze kousl vzteklý vlk jeho psa, který se pak
         také vztekl; jak na blízku Jesenek pokousal vzteklý vlk poklasného a mužika, u nichž obou
         potom vypukla vzteklina; jak žena, na jejíhož syna se týž vlk vrhl, ho zardousila: strčila
         mu do tlamy ruku téměř po loket. Vlk jí pokousal, ale zůstala na živu a žije podnes.
   </p>
   <p>
    „Nevěřím v Pasteurovo očkování,“ řekl L. N.
   </p>
   <p>
    (Jistá jasnopoljanská selka mi vypravovala, že její krávu pokousal vzteklý pes a ona ve
         strachu, že se od krávy nakazila vzteklinou, rozhodla se, že pojede do Moskvy k lékařům. L.
         N. jí řekl:
   </p>
   <p>
    „Zbytečně jedeš. Mne kdyby třeba tři psi pokousali, nejel bych.“)
   </p>
   <p>
    Těnišev vypravoval, že od 5. do 12. ledna nebylo v Rusku vlády, a proto úřady nebyly na
         nepořádky připraveny. Odsuzoval cara, že nejprve dělnické deputace nepřijal, ale potom,
         když do ní bylo stříleno, ji přijal.
   </p>
   <p>
    „To je nedůslednost,“ řekl Těnišev. L. N. přisvědčil.
   </p>
   <p>
    „Vždyť tihle dělníci,“ řekl potom L. N., „jsou u porovnání s mužiky praví kavalíři,
         poslední z nich je lépe živ nežli starosta na vsi. Starosta nemá takových bot jako on,
         nepije čaje s cukrem jako oni.“
   </p>
   <p>
    N. V. Orlov namítl L. N-či:
   </p>
   <p>
    „Ano, tak žijí svobodní dělníci, kteří bydlí v továrním bytě. Ale stává se, že dělník s
         rodinou dostává denně rubl, 25 rublů za měsíc a rodina jeho je sedmičlenná.“
   </p>
   <p>
    L. N.: „Mužik jde do továrny, zlákán městským životem.“
   </p>
   <p>
    N. V. Orlov: „Ne vždycky. Zde příklad: půl vesnice pod Moskvou má přiděleno 8 × 40 sáhů
    <sup>
     [
     <a class="footnote" href="#ftn.d56e2890" name="d56e2890">
      150
     </a>
     ]
    </sup>
    půdy na hlavu.“
   </p>
   <p>
    Těnišev ještě vypravoval, že slyšel od Trjepova, jak prý petrohradští dělníci litují, že
         se poddali agitaci studentů a podepsali žádost carovi; a jak dva dny po střelbě do lidu
         musila policie chrániti studenty před dělníky.
   </p>
   <p>
    Byla řeč o válce. L. N. řekl:
   </p>
   <p>
    „Japonci nemají síly, aby přiměli ruskou vládu k zaplacení kontribuce. Kdyby se změnila
         vláda, uzavřela by ihned mír za podmínek nabízených Japonskem; nyní však vyčerpané Japonsko
         musí vésti válku ještě nejméně půl léta.“
   </p>
   <p>
    Japonci žádají Koreu, Sachalin, odzbrojení Vladivostoku a jednu miliardu.
   </p>
   <p>
   </p>
   <p>
    <span class="emphasis">
     <em>
      22. ledna 1905
     </em>
    </span>
   </p>
   <p>
    Ráno přijel P. I. Birjukov, jenž byl v Petrohradě a Moskvě. Přivezl zprávu, že by si
         veřejnost velmi přála, aby L. N. napsal provolání důstojníkům a vojákům, aby nestříleli do
         svých bratří, jako to učinili v Petrohradě, Rize a jiných městech.
   </p>
   <p>
    L. N.: „O tom jsem psal již dvacetkrát, to je truismus.
    <sup>
     [
     <a class="footnote" href="#ftn.d56e2917" name="d56e2917">
      151
     </a>
     ]
    </sup>
    Říkati důstojníkům: „Nestřílejte do svých“, je totéž, jako mluviti kněžím o
         večeři Páně. Nevěří v ni, neříkají, že to je rozumné, ale následují slov creda, quia absurdum.“
    <sup>
     [
     <a class="footnote" href="#ftn.d56e2921" name="d56e2921">
      152
     </a>
     ]
    </sup>
   </p>
   <p>
    „Táňa psala o děvčeti, které zemřelo na souchotiny,“ řekl dále L. N. „Obyčejně
         souchotináři nemívají vědomí blízké smrti; tato však si byla vědoma smrti, vzpomínala na
         své sestry, neměla strachu a zemřela klidně. V tom právě je pravý život. Liberalismus však
         odvádí od vnitřní práce, dovoluje, aby se žilo lehkovážně. Liberál se omlouvá tím, že koná
         užitečnou práci. Těnišev jako zástupce šlechty je členem odvodní komise; pokládá se však za
         mravnějšího nežli ostatní, říká, že nebude rozmnožovati počet úředníků, t. j. jedná jako
         kat, který se omlouvá tím, že popravuje méně bolestně nežli druzí kati.“
   </p>
   <p>
   </p>
   <p>
    <span class="emphasis">
     <em>
      23. ledna 1905
     </em>
    </span>
   </p>
   <p>
    V Tule stávkují dělníci. Bylo učiněno opatření, aby je nikde nebrali do práce.
   </p>
   <p>
    L. N. obdržel dopis od Francouze, v němž tento Rusko nazývá le pays malheureux
         (nešťastná země).
   </p>
   <p>
    B. vypravoval, že Ilovajckij říkal v jeho přítomnosti nyní právě, že by se měl Mikuláš
         II. zříci trůnu; že všichni: i Vilém II., i papež, i kníže Trubeckoj radí carovi, by
         odvolal Kuropatkina; že prý Vladimír Alexandrovič, carův strýc, tomuto hrozil, že jej
         zardousí, dá-li Rusku ústavu. L. N. k tomu poznamenal:
   </p>
   <p>
    „Dobře, že Petr I. a Pavel ustanovili posloupnost na trůn. Sice, kdyby nyní zavraždili
         cara, byla by to pěkná matenice…!“
   </p>
   <p>
    Řeč přešla na to, jakou úlohu hráli v dějinách ruských carů Preobraženci, pak se mluvilo
         o děkabristech, že by byli dosáhli svého cíle, kdyby byl býval na jejich straně Izmailovský
         pluk.
   </p>
   <p>
    Večer, když jsem ve tři čtvrte na 9 přišel do jídelny, předčítal L. N. Batěnkovův návrh
         ústavy z r. 1824. Batěnkov proseděl 15 let v samovazbě, car naň „zapomněl“ (úmyslně),
         posmíval se mu, posílaje mu do vezení perníčky. Ve vězení si Batěnkov uvědomil že duše jeho
         je svobodná, a rozesmál se tomu, že jej car uvěznil, tak hlasitě, až přiběhla stráž.
   </p>
   <p>
    P. I. Birjukov přivezl L. N-či od V. V. Stasova dokumenty o děkabristech z tajného
         archívu. L. N. přečetl některé z nich a řekl:
   </p>
   <p>
    „Chtěl bych býti mlád, abych se mohl dáti do téhle práce.“
   </p>
   <p>
    Pak vypravoval P. I. Birjukov L. N-či obsah švédské povídky, jak důstojník, jemuž bylo
         nařízeno střílet do stávkařů, zastřelil sebe. P. I. Birjukov myslí, že podobnými povídkami
         dalo by se působiti na důstojníky a vojáky.
   </p>
   <p>
    L. N. pak namítl, že tímto způsobem se na ně může působiti i opačně, t. j. vpravovati
         jim, aby trvali při carovi, a že se má přecházeti větší krveprolití menším, t. j. včasným
         potlačením vzpoury. Nutno probuditi v člověku Boha, to je nejlepší způsob účinkování na
         někoho.
   </p>
   <p>
    O sobě řekl dnes L. N.:
   </p>
   <p>
    „Večer bývám tak unaven a sláb, že nemohu psáti.“
   </p>
   <p>
    Přijel Andrěj Lvovič z Petrohradu. Přivezl zprávu, že pozbyli Rusové u Mukdenu 10 000
         lidí… Grippenberg ujišťuje, že by byl mohl vypuditi Japonce, kdyby mu nebyl Kuropatkin
         nařídil ústup.
   </p>
   <p>
   </p>
   <p>
    <span class="emphasis">
     <em>
      24. ledna 1905
     </em>
    </span>
   </p>
   <p>
    Jak snadno se ve vsích šíří nakažlivé nemoci. Začne-li spála v takové vsi, jako Jasná
         Poljana, onemocní postupně téměř všecky děti. Bylo by třeba odděleného obydlí, do něhož by
         se na čas epidemie ubytovaly zdravé děti.
   </p>
   <p>
    Opět se mluvilo o děkabristech, jak Žukovskij a jiní lidé z jeho okolí nadávali
         děkabristům padouchů a působili jim různé nepříjemnosti.
   </p>
   <p>
    „Jejich žádost Mikuláši byla daleko smělejší a důstojnější nežli adresa současné
         moskevské šlechty,“ řekl L. N. „To byli samí vybraní lidé, jako by byl magnetem přejel
         povrch hromady smetí a železných pilin, a tyto vytáhl. Mužické vrstvy se onen magnet
         netknul.“
   </p>
   <p>
    Potom řekl L. N. P. I. Birjukovu, že má některé umělecké náměty, jež by měl chuť
         spracovati.
   </p>
   <p>
    „Mně jsou přece bližší vaše nábožensko-filosofické práce nežli umělecké,“ řekl P. I.
         Birjukov „Nyní však je ve veřejnosti taková nálada, že vaše nábožensko-filosofické práce
         nejsou včasné; prostě je přehlížejí, poněvadž jsou naplněni veřejnými věcmi. Nyní se může
         pozornost veřejnosti k vašim článkům obrátiti jenom vašimi uměleckými pracemi, jež mohou
         býti reklamou, jako by zahlaholil zvon, a veřejnost si vzpomene, že je na světě Tolstoj,
         který cosi praví.“
   </p>
   <p>
    „Vždycky jsem se tak na to díval,“ přisvědčil L. N. „Celý román Vzkříšení jsem psal jen
         proto, aby si lidé přečtli poslední kapitolu. Mají-li mé umělecké práce nějakou přednost,
         je to jen ona, že dělají reklamu myšlenkám, jež se do nich vloudí. Za tím účelem chci též v
         „Kruhu četby“ umístiti drobné povídky pro nedělní četbu.“
   </p>
   <p>
   </p>
   <p>
    <span class="emphasis">
     <em>
      25. ledna 1905
     </em>
    </span>
   </p>
   <p>
    Pří snídani L. N. řekl P. I. Birjukovu:
   </p>
   <p>
    „Anglická kniha (From theology to religion), od níž jsem čekal málo, je zajímavá.“
   </p>
   <p>
    Při obědě se L. N. tázal co je nového. Odpověděli mu, že ve Varšavě jsou nepokoje, podle
         ruských novin je tam 130 lidí zabitých. Zamazali ruské nápisy na firmách. Očekávají se
         nepokoje v Lodži.
   </p>
   <p>
    „Nemohu necítiti s Poláky, jak jim ubližují,“ řekl L. N.
   </p>
   <p>
    „Poláci jsou moudrý národ,“ poznamenal P. I. Birjukov.
   </p>
   <p>
    „Čtu Wallace o darwinismu,“ řekl potom L. N. „Nejapnost je darwinismus!… Podobnost
         církve s vědou je zarážející. Církev i věda se mají za neomylné a hádají se navzájem, a ne
         pro něco poplatného, ale pro bezvýznamné maličkosti: o božství nebo nebožství Kristovu
         (jako by to nebylo jedno!) a pod. Když Serjoža studoval, Strachov mne tehdy osvěcoval,
         vypravoval mi o čtveru skupenství hmot, (pevném, tekutém, plynném a eterickém). Věřil jsem
         mu. Pojednou mi Serjoža povídá: „Bogdanov nás učí, že to je všecko nesmysl. Eterické
         skupenství je právě taková hypotesa jako pomyslná veličina v matematice, bez které se
         nemůžeme obejíti…“ A tu jsou ještě spory v lékařství: při allopatii existuje homeopatie
    <sup>
     [
     <a class="footnote" href="#ftn.d56e3000" name="d56e3000">
      153
     </a>
     ]
    </sup>
    atd.“
   </p>
   <p>
    Večer jsme se sešli: P. I. Birjukov, N. V. Orlov, M. V. Sjasjkovová, V. A. Kuzminská,
         Andrěj Lvovič, Julie Ivánovna, Sofie Andrějevna a já. Julie Ivánovna řekla, že v novinách
         je zpráva, že Kuropatkin bude odvolán.
   </p>
   <p>
    „Tatínku, co soudíš o Kuropatkinovi?“ otázal se Andrěj Lvovič.
   </p>
   <p>
    „Myslím, že ho nemají odvolávati, jako je vždycky lépe držeti ve službě starého kočího,
         nežli nahraditi jej novým… Když byl ustanoven, nedůvěřoval jsem mu. Byl za Skobelěva
         náčelníkem štábu, byl tedy člověk obratný; kdyby však byl dobrým vůdcem pluku, byl by býval
         náčelníkem oddílu. Kuropatkin jistě četl denník Moltkeho: mají některé společné způsoby…
         Snad jej nemají rádi, že k němu je nesnadný přístup…“
   </p>
   <p>
    „Nešťastný člověk, tenhle Mikuláš!“ řekl dále L. N.
   </p>
   <p>
    „Pobědonoscev mu vnukl, že se nemůže ani na vlásek uchýliti od své moci,“ řekl Andrej
         Lvovič. „Vlak byl již připraven v Carském Sělu. 9. ledna chtěl car vyjíti, aby promluvil se
         stávkáři, ale Vladimír a Sergěj Alexandrovičové ho zadrželi.“
   </p>
   <p>
    „A Nikolaj Michajlovič cara chválil, říkal, že jest blahosklonný, a že se mu
         velkoknížata podrobují.“ řekl L. N.
   </p>
   <p>
    „Řekněte Chilkovu,“
    <sup>
     [
     <a class="footnote" href="#ftn.d56e3019" name="d56e3019">
      154
     </a>
     ]
    </sup>
    poznamenal potom L. N., „aby četl děkabristy. Nebylo nikdy takové organisované
         síly. Úspěchu neměli pro ruskou dobrotu, pro odpor ke krveprolití.“
   </p>
   <p>
    Potom předčítal L. N. japonskou pohádku a po čtení řekl, že „všecky jsou špatné“.
   </p>
   <p>
    O sobě řekl L. N.:
   </p>
   <p>
    „Ráno se cítím dítětem; když se projedu na koni je mi 40 let, večer jsem starcem.“
   </p>
   <p>
    Rozhovořili se o Němcích.
   </p>
   <p>
    „Mám rád prostý lid německý,“ řekl L. N. „Jsou výborní. Pracující lid je všude stejný.“
   </p>
   <p>
    P. I. Birjukov vypravoval o obyvatelích Kantonu Vand, jak tamější inteligence je s lidem
         nespokojena, že se nezajímá o politiku, — ne jako v Curychu. Inteligence si přeje, aby lid
         četl více knih a novin.
   </p>
   <p>
    Knihovna v Jasné Poljaně je velmi bohatá; obsahuje knihy nábožensko-filosofické nejen
         ruské, nýbrž i anglické, francouzské, německé, řecké, latinské, hebrejské; méně polských,
         vlašských, českých, srbských, bulharských, španělských, skandinávských a maďarských.
         Několik exemplářů jest i z jiných řečí.
   </p>
   <p>
   </p>
   <p>
    <span class="emphasis">
     <em>
      26. ledna 1905
     </em>
    </span>
   </p>
   <p>
    K obědu přijel Sěrgěj Lvovič. Vypravoval o tulském okresním výboru, že liberálové z něho
         vystoupili. Dále sděloval, že podle doslechu dělníci v Petrohradě spálili několik kiosků,
         ve kterých byly vystaveny podobizny Romanova. Střelba do dělníků 9. ledna udělala z mnohých
         mírně smýšlejících v jejích řadách revolucionáře.
   </p>
   <p>
    L. N. řekl dnes o sobě:
   </p>
   <p>
    „Ubývání mých sil a vzrůstání počtu prací, které bych rád vykonal, má se k sobě v
         obráceném poměru.“
   </p>
   <p>
    Mluvilo se o poměru duchoborců ke zvířatům. L. N. řekl něco, jako že „pouštějí zvířata
         na svobodu, tak má též býti.“
   </p>
   <p>
    „Duchoborci jsou počátkem nového lidu,“ řekl Sěrgěj Lvovič. „Samostatní, hrdí, Bohem
         vyvolení jako Israel. Místa, kde nyní žijí (v Kanadě), odpovídají podnebím a polohou
         Orenburgu. Severní část jest lesnatá, jižní step. „Prince Albert“ je step.“
   </p>
   <p>
    Potom vypravoval Sěrgějě Lvovič (?), jak duchoborci převáželi Angličana přes řeku, když
         šly ledy. Když Angličan přistál na druhém břehu, dával jim peníz, nevzali ho, dával celou
         tobolku, nevzali. Šli s ním dále než kilometr k tlumočníku, a jeho prostřednictvím
         vysvětlili Angličanovi, že mu posloužili zdarma.
   </p>
   <p>
    Kdosi poznamenal, že v knize Fieldingově „Duše národa“ stojí, že Birmáni
    <sup>
     [
     <a class="footnote" href="#ftn.d56e3060" name="d56e3060">
      155
     </a>
     ]
    </sup>
    chovají slepice, ale nezabíjejí jich.
   </p>
   <p>
    „Alsufier choval všecky koně do smrti, žádného neprodal,“ poznamenal L. N. „Žozja
    <sup>
     [
     <a class="footnote" href="#ftn.d56e3066" name="d56e3066">
      156
     </a>
     ]
    </sup>
    vypravoval, jak Marie Alexandrovna
    <sup>
     [
     <a class="footnote" href="#ftn.d56e3070" name="d56e3070">
      157
     </a>
     ]
    </sup>
    má ráda krávy.“
   </p>
   <p>
   </p>
   <p>
    <span class="emphasis">
     <em>
      27. ledna 1905
     </em>
    </span>
   </p>
   <p>
    Včera pochválil L. N. článek La Boétievův „Discours sur la servitude volontaire“.
    <sup>
     [
     <a class="footnote" href="#ftn.d56e3083" name="d56e3083">
      158
     </a>
     ]
    </sup>
   </p>
   <p>
    „To je pozoruhodný článek,“ řekl, „a v dějinách literatury se o La Boétieovi praví, že
         to napsal pro cvičení, pro krasořečnění.“
   </p>
   <p>
    Dnes L. N. chválil knihu Carpenterovu „Civilisation its cause and cure“
    <sup>
     [
     <a class="footnote" href="#ftn.d56e3091" name="d56e3091">
      159
     </a>
     ]
    </sup>
    a pravil, že Carpenter je smělý myslitel, a přečetl mi z oné knihy stať o
         lékařství.
   </p>
   <p>
    Brzy potom řekla S. A.:
   </p>
   <p>
    „Vyplením myši.“
    <sup>
     [
     <a class="footnote" href="#ftn.d56e3099" name="d56e3099">
      160
     </a>
     ]
    </sup>
   </p>
   <p>
    „A já přeložím Carpentera,“ řekl L. N.
   </p>
   <p>
    V ložnici L. N-če stojí past na myši. L. N. odnáší myši, které se do ní chytí, do
         Čapyže, starého dubového lesa, vzdáleného od domu přes 150 kroků.
   </p>
   <p>
    „Vždyť se vrátí,“ řekla jednou S. A.
   </p>
   <p>
    „Ne, to jsou jiné,“ odpověděl L. N.
   </p>
   <p>
    Dnes se mluvilo o rusko-japonské válce.
   </p>
   <p>
    „Následkem této války, bude sblížení Západu s Dálným východem,“ řekl L. N.
   </p>
   <p>
    „Již nyní jsou v mnohých hostincích čínští kuchaři,“ poznamenal Andrěj Lvovič.
   </p>
   <p>
    „Evropané jistě tíhnou do Číny,“ řekl L. N.
   </p>
   <p>
    K otázkám P. I. Birjukova vypravoval L. N. o své cestě po donských stepích.
   </p>
   <p>
    „Silnice tvrdá, rovná jak macadam,
    <sup>
     [
     <a class="footnote" href="#ftn.d56e3124" name="d56e3124">
      161
     </a>
     ]
    </sup>
    a po stranách stříbřitá stepní tráva; tu a tam keříky plané višně… Jak rozkošné
         jsou stepi s tou stříbřitou travou!…“
   </p>
   <p>
    O svém přesídlení do Kazaně (ve věku 13 let), vypravoval L. N.:
   </p>
   <p>
    „Když jsem jel do Kazaně, měl jsem s sebou osm svazků Dumasova románu „Monte-Christo“.
         Dobře jsem mohl čísti, oči mladé, dobré… Ani cesty jsem neviděl…“
   </p>
   <p>
    Sěrgěj Lvovič se ptal po své knize povídek Anatola France a co v ní je pěkného. L. N.
         přečetl jen jednu z nich. Vypravoval obsah povídky Crenquebil, kterou chce zařaditi do
         „Kruhu četby“.
   </p>
   <p>
    L. N. chválil překlad jeho dopisů, pořízený Adolfem Hessenem v „Deutsche Rundschau“.
   </p>
   <p>
    Rozhovořili se o ruských sektářích.
   </p>
   <p>
    „Skorochodov se vyjadřoval příznivě o Chlystech,“
    <sup>
     [
     <a class="footnote" href="#ftn.d56e3141" name="d56e3141">
      162
     </a>
     ]
    </sup>
    řekl L. N.
   </p>
   <p>
    „To je historické faktum,“ poznamenal P. I. Birjukov, „že ruští sektáři nikdy
         nepovstávali se zbraní v ruce: ani Rozkolníci, ani Štundisté, ani Duchoborci. Všichni
         snášeli trpělivě pronásledování jako Pavliciáni.“
   </p>
   <p>
    L. N. vzpomněl opět historie Simeona, jenž vyhlazoval Pavliciány a potom se stal sám
         Pavliciánem.
   </p>
   <p>
   </p>
   <p>
    <span class="emphasis">
     <em>
      29. ledna 1905
     </em>
    </span>
   </p>
   <p>
    Ráno tu byl Gruzin Michajl Kajchosrovič Kipiani, který přijel, aby vypravoval L. N-či o
         hnutí v gruzinském lidu. Co vypravoval, vše jsem poznamenal a poslal do „Svobodného Slova“,
         v němž pak vyšel (v č. 16.) článek „O gurijském hnutí“. Obsahoval toto:
   </p>
   <p>
    „Pod názvem Gurie se obyčejně míní Ozurgetský újezd Čínské gubernie. Zde právě povstaly
         nepokoje, které přivodily zakročení vojska, vedeného generálem Alichanovem.
   </p>
   <p>
    Nepokoje počaly pro krajní stísněnost rolníků na orné půdě, uchvácené statkáři, kteří
         neobyčejně zvýšili nájemné. Statkáři dostávají polovinu, někdy dokonce dvě třetiny úrody.
   </p>
   <p>
    Za takových podmínek vzniklo mezi Gurijci přede dvěma léty nové, svérázné hnutí. Většina
         rolníků (Gurijců je všeho všudy 160 000) se smluvila, že nebudou najímati ani obdělávati
         panské půdy, to pak mělo za následek, že půda ta již dva roky leží ladem. Malí statkáři se
         připojili k rolníkům a sami orají, stejně někteří kněží, ale vyšší kněžstvo to nese nelibě.
   </p>
   <p>
    Zároveň se Gurijci usnesli, že nebudou loupežiti, krásti ani lháti; nebudou se obraceti
         o pomoc k policii a choditi k soudům, proto pak se budou zdržovati činů, do nichž by se
         soudy a policie mohly vkládati, kdyby však se podobné věci přece staly, že je vyšetří sami.
         Zvolili si desátníky, setníky, tisícníky a ti volí soudce (tří na jednu vesnici).
   </p>
   <p>
    Dříve Gurijci sami pálili kořalku primitivním způsobem, a poněvadž daň z kořalky je
         vysoká a výroba se povoluje jenom při zdokonaleném postupu prací při ní, pálili ji potají a
         podpláceli úředníky, aby na ně zavřeli oko. Nyní však, kdy se rolníci usnesli, že nebudou
         lháti, nemohli již podobným způsobem klamati, odvezli destilační kotle na celní úřad a
         řekli, že již nebudou kořalky vyráběti, poněvadž ji sami přestali píti, že si však přece
         několik kotlů ponechali, aby mohli vyrobiti kořalku pro 70-80-leté starce, kteří jí uvykli.
   </p>
   <p>
    O důležitých věcech rozhodují Gurijci společnou dohodou na lidových shromážděních, jichž
         se účastnívá až 5 000 osob.
   </p>
   <p>
    Ženy chodí do shromáždění a jsou společného jednání účastny stejně jako muži. Nyní praví
         Gurijci, že ženiti se mají z lásky, ne však pro peníze, a oněm, kdož dostali se ženou věno,
         bylo dáno na uváženou, aby je vrátili rodičům. 23 muži tak učinili. Bylo jim však řečeno:
         dají-li rodiče dceři sami ze své vůle vybytí, nechť si je vezme.
   </p>
   <p>
    Děti chtějí vychovávati v odporu k vraždě.
   </p>
   <p>
    Své zloděje soudí Gurijci sami. Zloději musí obcházeti s ukradenou věcí nebo dobytčetem
         celou vesnici a doznávati, že to ukradli, kradené ovšem navrátí.
   </p>
   <p>
    Úřady, gubernátor, hrozí jim spustošením, vystěhováním. Posílají na ně vojáky, ale
         rolníci je přijímají přátelsky, hostí je, říkají jím „Vy jste naši bratří“, a vojáci vidí,
         že lidé ti se domáhají pravdy a jiným nic zlého nedělají. Když do nich vojáci stříleli a
         zabili tři z nich, řekli jim celým sborem: „A nestydíte se stříleti?…“
   </p>
   <p>
    K vyslanému vládnímu úředníku Sultan-Krym-Gireji zachovávali se Gurijci velmi
         dobrosrdečně a poukázali mu na celou řadu svých potřeb…“
   </p>
   <p>
    Naslouchaje vypravování Kipianiho, otázal se N. V. Orlov:
   </p>
   <p>
    „Máte radost, L. N-či, že jsou to vaše názory?“
   </p>
   <p>
    „Ano, to se projevuje zdravý smysl lidu,“ odpověděl L. N.
   </p>
   <p>
    Večer, když byl Kipiani již odešel, říkal L. N. o něm, jaký je milý, jak pěkně
         vypravuje, jak ho to zajímalo, ačkoliv právě v tu dobu L. N. nebyl v dobré míře, nebylo mu
         dobře, nespal v noci, — bolela ho játra. Když jsem mu ráno přišel oznámiti příjezd
         Kipianiho, řekl mi, že je podrážděn, chce se mu pracovati a dodal:
   </p>
   <p>
    „Zbylo málo času.“
   </p>
   <p>
    Ale vypravování Kipianiho odvedlo jeho myšlenky.
   </p>
   <p>
    Kipiani říkal, že od Kutaisu po Irkutsk není vězení, v němž by nebyl pobýval za své
         12-leté vazby.
   </p>
   <p>
    „To je roztomilý lid, tihle Gruzíni,“ řekl L. N., „jsou moudří, mírní i dobří jako Nakašidze.
    <sup>
     [
     <a class="footnote" href="#ftn.d56e3198" name="d56e3198">
      163
     </a>
     ]
    </sup>
    Nejsou šetrní, mají rádi přepych… Musí se zapsati, co mluvil. Ovšem poznamenal,
         že prozrazení organisace by jim mohlo uškoditi… Žádný Bellami
    <sup>
     [
     <a class="footnote" href="#ftn.d56e3202" name="d56e3202">
      164
     </a>
     ]
    </sup>
    to nevymyslí tak pěkně, jak oni to nyní uskutečnili: podle Krista mají nyní
         přebudovaný celý život.“
   </p>
   <p>
    V denníku toho dne zapsal L. N.: „Ráno byl u mne od Nakašidze milý člověk, Kipiani, jenž
         vypravoval zázračné věci o tom, co se děje na Kavkaze: v Gurii, Imeretii, Mingrelii,
         Kachetii. Lid se rozhodl, že se osvobodí od vlády a bude se spravovati sám. Dušan vše
         zapsal. Bude se to musit vyložiti. To je veliká věc.“
   </p>
   <p>
    „Přišlo právě děvče,“ řekl potom L. N., „na pohled prosebnice. Odevzdala mi dopis: „Jsem
         nevzdělané děvče, zdědila jsem 100 000, co mám dělat?“ Hned půjdu k ní, to je velmi
         zajímavé…“
   </p>
   <p>
    „Obdržel jsem hektografovaný článek Škarvanův o Slovácích,“ řekl mi L. N., „četl jsem
         jej, je velmi pěkný. Také Chelčického jsem dostal. Všecko poslal Ivan Ivánovič. Tuhle je
         Škarvanův článek. Ivan Ivánovič mi ho poslal přečísti, chce jej vytisknouti…“
   </p>
   <p>
    M. V. Sjaskovová vypravovala s politováním o jedné ze svých známých, že stále myslí na
         smrt.
   </p>
   <p>
    „To je dobře, mysliti na smrt,“ řekl L. N.
   </p>
   <p>
    Andrěj Lvovič odjel. Sěrgěj Lvovič mu řekl, proč bere s sebou tolik zavazadel. „Pošli si
         to jako zboží, bude to aspoň o 10 rublů lacinější.“
   </p>
   <p>
    „Ne, vezmu vše s sebou třeba do Moskvy, nebudu to přebalovati. Co pak je to o nějaké tři
         ruble víc!“
   </p>
   <p>
    „Tři ruble jsou velké peníze,“ řekl zamyšleně L. N.
   </p>
   <p>
    Louče se s Andrějem Lvovičem dával mu L. N. různé rady a výstrahy.
   </p>
   <p>
    Dva námořníci z loďstva Rožděstvěnského píší L. N-či, že četli na lodi evangelium,
         pochopili, že křesťan nemůže býti vojákem, a odepřeli jíti do války. Vrátili je do
         Kronštadtu a dali je do vyšetřovací vazby. V dopise prosí, by jim bylo vymoženo dovolení,
         by směli čísti evangelium, jež jim vzali.
    <sup>
     [
     <a class="footnote" href="#ftn.d56e3227" name="d56e3227">
      165
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      30. ledna 1905
     </em>
    </span>
   </p>
   <p>
    Dnes přijel Charles Salomon.
    <sup>
     [
     <a class="footnote" href="#ftn.d56e3240" name="d56e3240">
      166
     </a>
     ]
    </sup>
    Večer, po obědě se ho L. N. zeptal:
   </p>
   <p>
    „Nu, co je u vás ve Francii nového?“
   </p>
   <p>
    „André,
    <sup>
     [
     <a class="footnote" href="#ftn.d56e3248" name="d56e3248">
      167
     </a>
     ]
    </sup>
    udávání důstojníků, kteří vychovávají své děti v katolickém duchu…“
   </p>
   <p>
    „Tady máte fraternité, egâlité!“
    <sup>
     [
     <a class="footnote" href="#ftn.d56e3254" name="d56e3254">
      168
     </a>
     ]
    </sup>
    řekl L. N.
   </p>
   <p>
    „Nečetl jste o Sivetonovi?“
    <sup>
     [
     <a class="footnote" href="#ftn.d56e3260" name="d56e3260">
      169
     </a>
     ]
    </sup>
    otázal se Salomon.
   </p>
   <p>
    „Nečtu novin,“ odpověděl L. N.
   </p>
   <p>
    „Před rokem jste je dokonce mnoho četl,“ poznamenal Salomon. „Pamatuji se, že jste pro
         noviny i do Tuly jezdil.“
    <sup>
     [
     <a class="footnote" href="#ftn.d56e3269" name="d56e3269">
      170
     </a>
     ]
    </sup>
   </p>
   <p>
    „Bylo mi tak příjemno, když jsem přestal čísti noviny, jako když jsem zanechal kouření,“
         řekl L. N. „Nyní pak, slyším-li o novinách, je mi, jako bych vdechoval kouř z cizí
         cigarety. Když jsem sestavoval „Kruh četby“, byl jsem tak povznesené mysli, a to mne
         odpudilo od novin, přestal jsem je čísti…“
   </p>
   <p>
    Kruh četby bude míti ten význam, že poukáže na spisovatele,“ řekl dále L. N. „Jako u vás
         ve Francii, Lamennaise a La Boétieho jistě málo čtou. Jak je nápadná podobnost Lamennaisa a
         Mazziniho…! Mazzini přešel od revolučního anarchismu ke křesťanství; Lamennaise od
         katolictví, od křesťanství k revoluci.“
   </p>
   <p>
    „Mazziniho neznám,“ řekl Salomon.
   </p>
   <p>
    „Je pěkný anglický životopis Mazziniho,“ řekl L. N. „Co je nového, pěkného ve
         francouzské literatuře?“
   </p>
   <p>
    „Bratří Marguerittové jsou skvostní,“ odpověděl Salomon. Potom jmenoval nějaké básníky,
         kteří píší prostě, jasně, zanechali dekadence.
   </p>
   <p>
    „Ale u nás zkvétá,“ poznamenal L. N.
   </p>
   <p>
    „Ženevská Společnost Rousseauova vydává jeho korespondenci,“
    <sup>
     [
     <a class="footnote" href="#ftn.d56e3287" name="d56e3287">
      171
     </a>
     ]
    </sup>
    sděloval Salomon.
   </p>
   <p>
    „Není pěkného životopisu Rousseauova,“ řekl L. N., „v oněch, jež jsou, se lecčehos
         nedostává. Musí se vyložiti, proč se zabýval sám sebou k stáru, odkud jeho malomyslnost…
         Byl důstojnější nežli Voltaire, jenž se snižoval před Bedřichem, před Kateřinou. Tím velice
         chyboval. Psal dějiny, v nichž vychvaloval Kateřinu, líčil ji takovou, jakou nikdy nebyla…“
   </p>
   <p>
    O jiných francouzských spisovatelích řekl L. N. odpovídaje k otázkám Salomonovým:
   </p>
   <p>
    „Maupassant píše, jako by mluvili samí jeho hrdinové, — jako Dickens… Rousseau fait du
         stile, Voltaire méně, Diderot ještě méně… Pascal se mi líbí.“
   </p>
   <p>
    V 8 hodin večer, když jsem se vracel od nemocného, setkal jsem se u vrat domu s bledým,
         as 25-letým člověkem.
   </p>
   <p>
    „Mohu viděti L. N-če?“ otázal se mne. „Mám osobní prosbu k němu. Prosím vás, odevzdejte
         mu tento dopis.“
   </p>
   <p>
    „Ach, to je opět onen pekař!“ zvolal a vyšel k němu. Vrátiv se, řekl Julii Ivánovně:
   </p>
   <p>
    „Chcete se s ním seznámiti?“ a podal jí navštívenku odevzdanou oním člověkem, na níž
         bylo napsáno „Nil Divoký“.
   </p>
   <p>
    „Opět tu byl!“ zvolala Julie Ivánovna. „Co pak vám chtěl?“
   </p>
   <p>
    „Ptal se, jak se má státi dobrým spisovatelem. Myslím, že je duševně chorý.“
   </p>
   <p>
    Při večerním čaji vypravoval L. N. Salomonovi o gurijském hnutí. Zdravý smysl přivedl
         lid k anarchistickému způsobu života, pravil. Pak se mluvilo o válce.
   </p>
   <p>
    „Je mi divno, že moji synové jsou proti vlastenectví,“ řekl L. N. „Já, přiznávám se,
         vlastenecky cítím, právě jako cítím rodinně. Pád Port-Arthuru mne bolel. Plně chápu
         Gagarinovou, jež od té chvíle, co o tom v novinách četla, novin nečte.“
   </p>
   <p>
    Zmíniv se o Gagarinové, dodal L. N.:
   </p>
   <p>
    „Ucházel se o ni Alexandr II. Turgeněv mi řekl, že byl právě u ní, když k ní přišel
         Alexandr.“
   </p>
   <p>
    Salomon: „Ruští emigranti se těší ze ztrát ruských vojsk. C’est incompréhensible,
         irritant pour nous. (To je pro nás nepochopitelné, dráždí nás to). Nechápu jich.“
   </p>
   <p>
    L. N.: Mají postupovati přímo proti vládě, oni však nejen že nejsou proti válce, ale
         ještě sami jdou do války… Nedávno jsem viděl, jak psi vyplašili zajíce, přál jsem si, aby
         ho nechytili, kdybych však byl lovcem, štval bych ho… Máša se do mne pustila, že jsem řekl,
         že raději měli Port-Arthur vyhoditi do povětří, nežli jej dáti Japoncům. Jdu-li na vojnu,
         musím být odhodlán obětovati se pro věc, jíž sloužím. Ti, kteří se těší z porážek, mají
         působiti proti státu přímo, nikoli skrze ztráty národa. Hledám přirovnání.“
   </p>
   <p>
    „Je to tak,“ pokračoval L. N. po krátké pomlčce, „jako kdyby člověk, jedoucí v kočáře,
         bil jiného, v druhém kočáře jedoucího, a ten teprve by nabil kočímu prvního. Proč se
         nevypořádal s kočím sám? Jak pak si můžeme přáti, aby trpěl a hynul lid? A jak by mohla
         porážka ve válce dohnati vládu, by se vzdala své moci? Cítím zlost a smutek,“ dodal L. N.
   </p>
   <p>
    „Ale po Krymské válce přec byly reformy?“ namítl Sěrgěj Lvovič.
   </p>
   <p>
    „Ta se skončila smrtí Nikolaje Pavloviče. Reformy způsobil nový panovník.“
   </p>
   <p>
    Mluvilo se o tom, že Lev Lvovič dostal audienci u cara a půldruhé hodiny s ním hovořil;
         navrhoval mu, aby svolal zemský sněm, a poukazoval na to, že nyní vládne Trěpov. Car
         odpověděl, že nyní, pokud trvá válka, není čas svolávati sněmu.
   </p>
   <p>
    „Škoda, že nezná Štangeova návrhu, v němž se právě uvádí, že nyní je na čase svolati
         sněm, aby se rozhodla otázka uzavření míru. Kdyby byl svolán sněm, měl by car oporu. Sněm
         by mohl válku ihned zastaviti, a ustanoviti přijatelné podmínky míru. Vláda by mohla
         Japoncům říci: Nepřijmete-li našich podmínek, budete míti co dělat s celým ruským národem.“
   </p>
   <p>
    „Četl jsem v této době,“ řekl L. N. dále, „v New Book of Kings“ o šíleném Karlu II.,
         jenž vládl Anglii 53 let, a Dawidson-Morrison o něm vypravuje, že po svém sešílení vládl
         málem lépe nežli při zdravém rozumu… Také jsem četl Tainův „Origine de la France
         contemporaine“. Nesouhlasím docela s jeho tvrzením, že zásady revoluce byly lživé, poněvadž
         se neuskutečnily: neuskutečnily se proto, že byly prováděny násilím. Vždyť se k nim nyní
         vracejí; postupné daně, odluka církve od státu…“
   </p>
   <p>
    „A Micheleta
    <sup>
     [
     <a class="footnote" href="#ftn.d56e3337" name="d56e3337">
      172
     </a>
     ]
    </sup>
    jste četl?“ otázal se Salomon.
   </p>
   <p>
    „Dávno jsem ho četl,“ odpověděl L. N. „Michelet, Macaulay
    <sup>
     [
     <a class="footnote" href="#ftn.d56e3343" name="d56e3343">
      173
     </a>
     ]
    </sup>
    ani nesdělují všech historických faktů, nevyčerpávají jich, a zároveň nejsou
         umělci…“
   </p>
   <p>
    „Jak jsou si podobni Karel I., Ludvík XVI. a Mikuláš II.,“ pokračoval L. N. „i poměry
         jejich vlády si jsou podobny. Táž slabost, nerozhodnost, poloviční jednání… Ludvík nevěděl,
         má-li věřiti Mirabeauovi. Brzy mu věřil, brzy ne.“
   </p>
   <p>
    L. N. prosil Salomona, aby se přeptal u Vališevského, zda se zakládá na pravdě
         vypravování o tom, že Kateřina zemřela na lodi, zrobené z trůnu polských králů.
   </p>
   <p>
    Vše to mluvil L. N. takovým hlasem, že jsem měl dojem, že cítí bolest v játrech. Po celý
         večer byl obzvláště hovorný a často těkal od předmětu k předmětu. Mluvil tišeji než obvykle
         a téměř výhradně se Salomonem. Salomon mluvil většinou francouzsky; L. N. odpovídaje mu,
         začínal francouzsky, ale brzy přecházel do ruštiny.
   </p>
   <p>
    Sěrgěj Lvovič řekl, že by se měly v Kruhu četby označiti prameny, z nichž bylo čerpáno.
   </p>
   <p>
    L. N.: „Co jsem vzal z Pascala, z Lamennaisa, mohu označiti, ale co z Emersona,
         nikoliv.“
   </p>
   <p>
    S. L.: „A z Talmudu?“
   </p>
   <p>
    L. N.: „To jsem bral ze sborníků. Soupis pramenů je ostatně sestaven.“
   </p>
   <p>
    S. L.: „Jest v něm uvedeno i vydání knih?“
   </p>
   <p>
    L. N.: „Ne.“
   </p>
   <p>
    S. L.: „I to by se mělo označiti.“
   </p>
   <p>
    Když dnes vyšel L. N. ze svého pokoje, řekl mi, drže v rukou výpisky z Chelčického:
   </p>
   <p>
    „Četl jsem ho včera a poznamenal si některá místa.“
   </p>
   <p>
    Pak u stolu se zeptal A. Kuzminské:
   </p>
   <p>
    „Umíš psát?“
   </p>
   <p>
    V. A. se zarazila.
   </p>
   <p>
    „Jak by ne, umím.“
   </p>
   <p>
    „Ale rychle dovedeš? Četl jsem Carpentera, tak pěkně píše! A budu ti diktovati rusky pro
         Kruh četby.“
   </p>
   <p>
    „Dnes jsem ležel a myslil jsem, že napíši Gurijcům, Nakašidzemu,“ řekl dále L. N., „že
         to je důležité, co dělají, aby pokračovali…“
   </p>
   <p>
    „Článek o Slovácích jste přečetl?“ otázal jsem se L. N-če.
   </p>
   <p>
    „Čtvrtinu. Článek je pěkný, jen že je až příliš vychvaluje. Je mnoho Slováků?“ zeptal se
         mne L. N. „Mísí se s Maďary? A kolik je Čechů? Ve Vídni je prý mnoho českých služek. A
         kolik je Rumunů, Nemců, Židů? A mají tito své poslance na sněmu?“ dával mi L. N. otázky,
         podivuje se mým slovům, že ve Vídni je Čechů 320 000 a že se germanisují.
   </p>
   <p>
    Vypravoval jsem, jak rakouská vláda kladla železnice převahou německými zeměmi, jak
         povzbuzovala průmysl v německých městech, čehož následek byl, že tam proudilo dělnictvo a
         továrníci slovanští, kteří se pak poněmčovali.
   </p>
   <p>
    „Vždyť tento národnostní zápas působí vláda,“ řekl L. N. „Když se jen pomyslí: nebýt
         vlády, bylo by mravní soupeření národů a pomísení jich na hranicích. Podivno, že Maďarsko,
         jež bylo částí Rakouska a všecka tato pronásledování zkusilo na sobě, působí stejná utrpení
         svým národům… Podivuhodno, že se drží Rakousko, země s tolika různými národy. Již na
         počátku devatenáctého století mu předpovídali konec. Podivuhodná houževnatost!“
   </p>
   <p>
    „Kdyby u nás Gruzíni nabyli vlivu na ruský život,“ řekl dále L. N. „budiž! Ale k Židům a
         Arménům není toho cítění, spíše nedůvěra. Rozmlouváme-li s nimi, mlčíme, nechceme jim
         projeviti svého cítění, abychom jich neurazili. Je v nich cosi odpuzujícího, co se v nich
         nahromadilo, jednak, že mnoho vytrpěli, jednak… (dále jsem neslyšel)… Židé jsou smělí!
         Dostanu-li od nich psaní, poznám je z prvních řádků…“
   </p>
   <p>
    Řekl jsem, že v Uhrách, jak žid vyjde z tísně, hned počne utlačovati jiné. Jejich tisk
         rozdmychuje národní nepřátelství.
   </p>
   <p>
    „U nás tvoří revoluční živel,“ řekl L. N. „Stále víc a více se mi revoluce protiví,“
         pokračoval. „Židy dráždí „čára usedlostí“, a oni praví, že jim leží na srdci blaho Ruska,
         blaho ruského lidu. Ničeho jim není po ruském lidu… Je něco, proč jich nemají rádi.“
   </p>
   <p>
    Ještě jsem řekl, že v Americe je 1/4 milionu Slováků.
   </p>
   <p>
    „A nepřestávají se stěhovati do Ameriky?“ otázal se L. N.
   </p>
   <p>
    „Ne, naopak, vystěhovalectví to roste v posledních letech. Kdyby jim tak ruská vláda
         nebo veřejnost učinila přístupnou Sibiř,“ řekl jsem.
   </p>
   <p>
    L. N.: „Musí tam sami vypraviti své vystěhovalce, na příklad do jižní části Altaje, do
         Minusinského újezdu.“
   </p>
   <p>
    O půl jedenácté, při čaji, mne L. N. požádal, abych mu přečetl životopis Chelčického.
   </p>
   <p>
    „Velmi pěkně podáno,“ řekl, když jsem dočetl. „Kdo to psal?“
   </p>
   <p>
    „Janáček“.
    <sup>
     [
     <a class="footnote" href="#ftn.d56e3414" name="d56e3414">
      174
     </a>
     ]
    </sup>
   </p>
   <p>
    „Přepište to, ale musí se opraviti ruština. To je podobnost osudů Chelčického a Laotse:
         životopis obou není znám a oba hlásali vznešené náboženské učení. O Chelčickém se nevědělo
         do poloviny minulého století, ve slovnících nebylo o něm zmínky.“
   </p>
   <p>
    Předčítal jsem L. N-či Chelčického životopis, překládaje rovnou z češtiny. Překládal
         jsem těžce a se zastávkami. L. N. trpělivě poslouchal, ač bylo zřejmo, že se cítí znaven a
         churav a s velikým zájmem sledoval četbu, tázaje se na slova, jimž nerozuměl.
   </p>
   <p>
    Dnes obdržel L. N. od I. I. Gorbunova první stránku Kruhu četby na zkoušku (na vzorec
         písma).
   </p>
   <p>
   </p>
   <p>
    <span class="emphasis">
     <em>
      1. února 1905
     </em>
    </span>
   </p>
   <p>
    S. A., jež přijela dnes ráno z Moskvy, vypravovala, jak jí říkali, že prý car ke Lvu
         Lvoviči v audienci pronesl: „Váš otec je veliký člověk, ale zároveň blouznivec, na příklad
         pokud jde o půdu.“
   </p>
   <p>
    Julie Ivánovny došel dopis od Alexandry Lvovny z Petrohradu, v němž popisuje audienci
         Lva Lvoviče. Car mu řekl, že je spokojen, že přijal deputaci dělníků, s nimiž zaplakal, že
         zemský sněm se musí svolati, ne však nyní, pokud trvá válka. Také řekl, že kdyby neměl
         státních starostí, byl by nejšťastnější člověk. L. N. se mu zmínil o vegetariánství, o
         lihovinách, o tabáku a slíbil, že mu pošle svou práci o hygienické životosprávě.
   </p>
   <p>
    „Jsem rád, že mu řekl Leva, aby zanechal kouření a pití,“ pochvaloval si L. N. „To je
         důležitá věc. Zanechá-li toho, učiní dobře. Po něm by přestali píti a kouřiti dvorní
         důstojníci atd. Car obchoduje kořalkou,“ dodal s nevolí, „to ho snižuje v očích lidu.“
   </p>
   <p>
    O svém bratru Michajlovi řekl car L. N-či, že nepije ani nekouří.
   </p>
   <p>
    V řeči došlo na Marii Lvovnu a Natalii Leonidovnu.
    <sup>
     [
     <a class="footnote" href="#ftn.d56e3442" name="d56e3442">
      175
     </a>
     ]
    </sup>
    S. A. poznamenala, že je u nich v Pirogově hrozně nudno. „Já bych se tam
         oběsila, nemohla bych tam žíti,“ řekla.
   </p>
   <p>
    „A já jim závidím,“ pronesl L. N. „Tam je ticho, kdežto zde je věčný ruch. Včera byl
         jediný den, že nikdo nepřijel.“
   </p>
   <p>
    „Nu a dnes také,“ namítla S. A.
   </p>
   <p>
    „Dnes jsi přijela ty,“ odpověděl L. N. „Očekáváme Sášu. Stálý neklid.“
   </p>
   <p>
    S. A. zařazuje každé dva měsíce do knihovny knihy a brožury, jež L. N-če za tu dobu
         došli. Nakupí se jich 100 až 200. S. A. je vpisuje do seznamů. Dnes se L. N-če zeptala, co
         má s brožurami dělat, zapisovati každou zvlášť se jí nechce. L. N. jí poradil, aby položila
         zvlášť anglické, francouzské, německé, srovnala je podle letopočtu a pak je zapisovala.
   </p>
   <p>
    Když L. N. zahlédl mezi brožurami jednu spiritistickou, vypravoval anekdotu, jak se na
         spiritistické seanci panské ztratil rubl. Příštího dne řeklo medium, že prosí, ač-li nikdo
         ničeho nenamítá, aby mu ten rubl ponechali.
   </p>
   <p>
    Dnes napsal L. N. dopis I. P. Nakašidzeovi o gurijském hnutí. Večer se otázal Julie
         Ivánovny:
   </p>
   <p>
    „Dopis Nakašidzeovi jste odeslali?“
   </p>
   <p>
    „Ne, špatně se otiskl, ještě je v lisu.“
    <sup>
     [
     <a class="footnote" href="#ftn.d56e3463" name="d56e3463">
      176
     </a>
     ]
    </sup>
   </p>
   <p>
    „Psal jsem včera Kipianimu,“ řekl jsem. „Nechal mi svou petrohradskou adresu, a prosil,
         abych mu napsal, jak se vyslovíte o Gurijcích.“
   </p>
   <p>
    „Škoda, že jste mi toho neřekl včera,“ poznamenal L. N. „Napsal jsem mu, že vypravuji o
         nich s nadšením a jsem znepokojen. V Petrohradě se o nich dovědí. Kipiani bude tam o nich
         vypravovati. Jenže inteligenti neocení toho hnutí, v nich to nevyvolá hlubokého dojmu. Něco
         jiného jsou manifestace na ulicích Petrohradu…!“
   </p>
   <p>
    „Jako s duchoborci: inteligence hnutí toho neocenila,“ poznamenal jsem.
   </p>
   <p>
    „To je zajímavé,“ pokračoval L. N., „inteligenti jdou v mravních požadavcích až do
         krajnosti: neplatí daní, zříkají se peněz, odmítají vojenskou povinnost, ale nevytrvají.
         Lid však si staví požadavky prostřední míry, jako Gurijci, s nimiž jdou i ženy, ale
         vytrvají.“
   </p>
   <p>
    „Až se duchoborci dovědí o Gurijcích, budou litovati, že se vystěhovali,“ poznamenal N.
         V. Orlov.
   </p>
   <p>
    Později řekl L. N.:
   </p>
   <p>
    „Crosby píše, že ho Kenworthy
    <sup>
     [
     <a class="footnote" href="#ftn.d56e3482" name="d56e3482">
      177
     </a>
     ]
    </sup>
    napadá, poněvadž překáží rozšíření jeho knih v Americe. Má stihomam jako
         Rousseau. Začal rozepři s Maudem,
    <sup>
     [
     <a class="footnote" href="#ftn.d56e3486" name="d56e3486">
      178
     </a>
     ]
    </sup>
    pohádal se s Čertkovem. Jenom mne nechává na pokoji, nevykládá mi ničeho ve
         zlé.“
   </p>
   <p>
    V 10 hodin večer šel L. N. na procházku. Věda, že je ve vsi vzteklý pes, šel jsem za
         ním, vzal s sebou hůl a sledoval jsem jej ve vzdálenosti padesáti kroků. Vraceje se,
         spatřil L. N., že za ním někdo kráčí, zastavil se, a když jsem ho došel, dal se se mnou do
         řeči. Řekl, že poznamenal z Chelčického některá místa pro Kruh četby, ale že by bylo dobře,
         kdyby se uvedla slova samého Chelčického.
    <sup>
     [
     <a class="footnote" href="#ftn.d56e3492" name="d56e3492">
      179
     </a>
     ]
    </sup>
    Oba teksty však se nemohou tisknouti. Potom se mne otázal, kolik máme případů
         sebevražd, sešílení, s jakými nemocemi ke mně do ambulatoria přicházejí nejčastěji.
   </p>
   <p>
    „Tuhle je něco o begaismu,“ řekl. „Nabubřelé. Podívejte se a hned uvidíte, co to je.“
   </p>
   <p>
   </p>
   <p>
    <span class="emphasis">
     <em>
      2. února 1905
     </em>
    </span>
   </p>
   <p>
    Před obědem ke mně L. N. zaskočil do ambulatoria, otázal se dvou nemocných co jim chybí
         a odkud jsou a za 2-3 minuty odešel.
   </p>
   <p>
    Dnes S. A. zapisovala na jednotlivé lístky brožury, jež L. N. oddělil jako důležitější.
   </p>
   <p>
    Přijel I. K. Diteriks. Vypravoval, že jeho sestra, A. K. Čertkovová mu píše z Anglie, že
         je skličují zprávy Ruska. Jeho příbuzní v Tule, lidé konservativní, nadávají Japoncům,
         nenalézajíce pro ně jména, praví, že je nutno všecky je vyhubiti, ale v poslední době
         počali láti i vládě.
   </p>
   <p>
    „Nadává se nyní všeobecně. Je to nakažlivé, máme si dáti pozor,“ řekl L. N.
   </p>
   <p>
    „Čtete Courrier Européen?“ zeptal se mne L. N. „Je tam článek o odluce církve od státu v
         Japonsku. Siogun nadržoval buddhismu a pronásledoval šintoism. Když však Mikado — je podle
         šintojské víry následníkem bohů — zvítězil nad siogunem, jal se podporovati šintoism a
         pronásledovati buddhismus. A buddhismus jest přece hluboké mravní učení, kdežto šintoism je
         modloslužba. Tohle vůbec není ke cti vašim Japoncům,“ řekl L. N. Diteriksovi, jenž
         vychvaloval Japonce.
   </p>
   <p>
    „Také je tam článek o islámu,“ pokračoval L. N. „o ulemech,
    <sup>
     [
     <a class="footnote" href="#ftn.d56e3517" name="d56e3517">
      180
     </a>
     ]
    </sup>
    kteří se sdružují ve spolku, aby působili proti vlivu vykonávanému slabým
         sultánem… Od ulemů nelze ničeho očekávati, ale begaism má budoucnost… Kalif zastupuje
         proroka, mikado je náměstkem bohů, my máme ostatky, cara, katolíci papeže… Jak mohou
         vzdělaní lidé tohle všecko snášeti!… Můj známý měl pravdu, když řekl, že jest lehko umírati
         — odcházíme z tohoto světa bláznů…“
   </p>
   <p>
    I. K. Diteriks vypravoval o Kuropatkinovi, že vyhnal ze Zakaspického kraje všecky
         Poláky, kteří byli zaměstnáni u dráhy, a všecky Židy, a Arménům odňal vojenské dodávky. Má
         své oblíbence mezi důstojníky. Potom vypravoval I. K. Diteriks o mohamedánských národech,
         žijících v Turkestaně, jak jsou pravdiví, poctiví, nelhou, nepomlouvají se, Rusové však
         jsou opakem toho. Pak jeden z jeho známých slyšel v Petrohradě, že prý dělníky, ustanovené
         do deputace k carovi vzbudili v noci, oblékli je a odvedli na policii, odtud teprve k
         carovi. Car je přijal jsa bledý, se zkřivenou tváří, vyňal listinu, přečetl z ní řeč,
         obrátil se a odešel.
   </p>
   <p>
    Julie Ivánovna řekla, že zemský sněm bude jistě svolán.
   </p>
   <p>
    L. N. na všecky tyto řeči nepronesl ničeho.
   </p>
   <p>
    Vypravoval jsem L. N-či o Nemravovi, jenž na Moravě odepřel vojenskou službu. L. N. byl
         silně dojat. Přesně se na jeho slova upamatovati nemohu, ale smysl jejich byl, že lidé jako
         Nemrava, kteří chtějí vyplniti jenom vůli boží, prokazují lidem nejvíce dobrého.
   </p>
   <p>
   </p>
   <p>
    <span class="emphasis">
     <em>
      3. února 1905
     </em>
    </span>
   </p>
   <p>
    Dnes L. N. schválně zašel do mého pokoje, aby se poptal po mých záležitostech.
   </p>
   <p>
    Přijel Ch. N. Abrikosov. Mluvil s L. N-čem o své svatební cestě předem stanovené.
         Zrazuji mu cestu do Janova a radím, aby jel raději na Jaderské pobřeží k Slovincům a
         Charvátům. L. N. mou radu schvaluje.
   </p>
   <p>
   </p>
   <p>
    <span class="emphasis">
     <em>
      4. února 1905
     </em>
    </span>
   </p>
   <p>
    „Jak je vám? Jak jste jen mohl zatajiti chřipku?“ zeptal se mne dnes L. N. laskavě.
   </p>
   <p>
    Po obědě jsem vypravoval L. N-či, že Courrier Européen přináší zprávu o příjmech
         velkoknížete Vladimíra Alexandroviče, jemuž prý říšská pokladna vyplácí šest milionů franků
         ročně, mimo to má vlastních důchodů 70 000. Všichni Romanovci, nepočítaje v to cara (jest
         jich 30) dostávají ze státní pokladny 60 milionů franků.
   </p>
   <p>
    „To jest již přibájeno,“ poznamenal L. N. „Courier Européen zveličuje nedobré v Rusku.
         Jsem toho prost, abych mohl pociťovati nevoli při čtení takových věcí a abych se zajímal o
         politiku,“ řekl L. N. usmívaje se radostně. Bylo patrno, že nečtení novin mu skutečně
         poskytuje něco pěkného.
   </p>
   <p>
    „Dostal jsem zahraniční pas,“ sděloval Ch. N. Abrikosov.
   </p>
   <p>
    „Jeďte, vážně, do slovanských zemí,“ řekl L. N.
   </p>
   <p>
    „Lízinka (tchýně Abrikosovova, neteř L. N-če) bude proti tomu, ale vy přece jeďte jenom
         tam. Italie, Riviera — to všecko je otřepané. Kdežto zde jsou nová místa, uchovaný lid,
         zajímavý. Na vašem místě bych jel tam. Jsem vděčen Dušanu Petroviči za vše, obzvláště za
         to, že nás poučuje o Slovanech. Nám Rusům, vyjma slavianofily, kteří to odborně studují,
         jest o Slovanech málo známo, a musíme se ptáti, kolik jich je, kde žijí atd. Všecko, co o
         nich vím, je to, co obsahuje Králodvorský rukopis, a ten je padělaný. Ale myslil jsem si to
         hned od počátku, právě jako „Slovo o pluku Igorovu“. To je zbásněno homerovským, epickým
         způsobem… Ani Nibelungy se mi nelíbí, nejsou poetické. Ale starodávné byliny mám náramně
         rád: Dobryňa, Sadko, Mikula Sjeljaninovič, Ilja Muromec…“
   </p>
   <p>
    Potom L. N., jenž dosud stál, usedl ke stolu a přešel v rozmluvě na Dickense. Pravil, že
         ho čte s velikým zájmem, pohnutím, s radostí téměř naivní, zejména místa, kde líčí Dickens
         děti. Se smíchem vypravoval L. N. podrobně některá místa z Dickense. Julie Ivánovna s ním
         chtěla sděliti pokračování Dickensova románu, který L. N. právě čte, leč L. N. ji zarazil
         prose, aby nevypravovala, čeho dosud nečetl.
   </p>
   <p>
    „Tam sedí (Dickens) v mém pokoji, čeká na mne. To je tak hezké!“ řekl L. N. „Má rád
         slabé a chudé a všude pohrdá bohatými. Podivno, často líčí zloděje. V jedné povídce
         zlodějka stahuje chlapci čepici a při tom se zamotává do jeho vlasů. Bere nůžky, chce mu
         vlasy ustřihnouti, ale neudělá toho, poněvadž si vzpomíná na kadeře svého syna, pokud byl
         hochem.“
   </p>
   <p>
    Z Tuly přivezli poštu. Dvanáct poukázek na doporučená psaní, přes dvacet obyčejných
         dopisů, a stejný počet zásilek pod křížovými páskami.
   </p>
   <p>
    „Za mlada mi bývala pošta příjemná, nyní nikoliv, spíše se bojím, že mi přinese
         nepříjemné zprávy,“ řekl L. N.
   </p>
   <p>
    V noci měla přijeti Alexandra Lvovna spolu s tetou a sestřenicí. L. N. a V. A. Kuzminská
         se rozhodli, že jim pojedou naproti. Usuzovali spolu, kolika saní bude třeba, kolika kočí a
         pod.
   </p>
   <p>
    L. S. byl. Alexandře Lvovně dvakráte naproti. Vlak se zpozdil. Pozdě v noci přijely T.
         A. Kuzminská. M. A. Erdeliová a Alex. Lvovna. Přivezly zprávu, že velkokníže Sěrgěj
         Alexandrovič byl zabit pumou o 3. hodině odpolední v Kremlu. Mimo Sěrgěje Alexandroviče
         byli zabiti: kočí a mimojdoucí dívka. V soudní budově byla rozbita všecka okna. Alexandra
         Lvovna vypravovala, že současně s ní jeli ve vlaku studenti, kteří se z této vraždy
         radovali, a pravili, to že je počátek revoluce.
   </p>
   <p>
    Zpráva ta L. N-čem zachvěla. Způsobila mu přímo fysické utrpení.
   </p>
   <p>
    „Co pak se zlepšilo po smrti Alexandra II.?“ řekl. „Jsou a byli Trěpovové, kteří vinníky
         vyslídí, zatknou a pověsí, a to je vše.“
   </p>
   <p>
    Alexandra Lvovna vypravovala, že Lev Lvovič napsal carovi druhý dopis, na který čeká
         odpověď. Car s ním je zajedno, a L. S. doufá, že jeho odpověď bude míti pro blaho Ruska
         ohromný význam.
   </p>
   <p>
    „Car je se všemi zajedno,“ řekl L. N. „Někdo mi vypravoval, že byl u cara Pobědonoscev a
         on mu pravil: „Jsem s vámi za jedno.“ Pak přišel Witte, — car řekl i jemu: „Ano, jsem s
         vámi zajedno.“ Byla přítomna carova žena a povídá mu „jak pak jsi s ním zajedno? Vždyť
         mluví opak toho, co Pobědonoscev.“ — „Jsem i s tebou zajedno,“ řekl car.“
   </p>
   <p>
    „Všichni ho poučují, poučuje Leva, Stachovič… a sami si nedovedou ničeho udělati, ani
         samovar postavit,“ řekl dále L. N.
   </p>
   <p>
    T. A. Kuzminská vypravovala o Gaponovi.
   </p>
   <p>
    „Jeho dopis carovi je nabubřelý, farizejský, protivný,“ řekl L. N.
   </p>
   <p>
    „Car řekl Levovi, že ho deputace dělníků dojala.“ poznamenala Alexandra Lvovna.
   </p>
   <p>
    „Car neměl deputaci dělníků přijmouti.“ řekl L. N. „A deputace neměla k tomu ani práva:
         což ji posílal 100-milionový národ? Po ní se mohly dostaviti deputace drožkářů, a pak ještě
         někoho a ty všecky by měl přijímati?! Pro to jsou jisté formy: car má svá zřízení, jejichž
         prostřednictvím se může dovídati, jaká je vůle národa. Neschvaluji těch forem, ale car je
         má zachovávati.“
   </p>
   <p>
    „Když přišla k Ludvíku XVI. deputace,“ řekl dále L. N. „žena na způsob studentky
    <sup>
     [
     <a class="footnote" href="#ftn.d56e3594" name="d56e3594">
      181
     </a>
     ]
    </sup>
    mu posadila na hlavu frygickou čapku a poručila mu, by tančil carmagnolu.
         Švýcarská tělesná stráž s těží zástup rozehnala.“
   </p>
   <p>
    Jedna osoba z přítomných se jala se smíchem pravovati, jak důstojník, velící oddílu
         který měl na ulici stráž pro případ nepokojů, nesnesl urážek, jimiž ho zasypala studentka,
         jež k němu přistoupila, vyzdvihl si ji na koně a naplácal jí. L. N. vypravovatelku přerušil
         a požádal ji, aby o tom nevypravovala, okamžitě pak změnil látku hovoru. Bylo mu zřejmě
         velmi těžko. Vypadal znaveně, byl rozčilen, oči se mu leskly jako v horečce a zdály se býti
         hluboce vpadlé.
   </p>
   <p>
    Jistě nikým v Rusku zpráva o zavraždění Sěrgěje Alexandroviče tak neotřásla jako L.
         N-čem.
   </p>
   <p>
    „Hrozná věc!“ zvolal několikráte.
   </p>
   <p>
   </p>
   <p>
    <span class="emphasis">
     <em>
      5. února 1905
     </em>
    </span>
   </p>
   <p>
    Dnes ráno jsme se dívali na nový obraz N. V. Orlova: „Výprask“,
    <sup>
     [
     <a class="footnote" href="#ftn.d56e3614" name="d56e3614">
      182
     </a>
     ]
    </sup>
    který je ve velkém atelieru Taťjany Lvovny (tam pracoval také N. N. Ge), kde je
         nyní mlékárna.
   </p>
   <p>
    „Ale působilo na Lva Nikolajeviče zavraždění Sěrgěje Alexandroviče!“ řekl L. N. V. Orlov
         (L. N. nebyl přítomen). „Když však zavraždili Humberta, psal L. N., že se není čemu diviti:
         usmrcují přec Ivana, Sidora, vždyť vojáci jsou k vraždění připravováni…“
   </p>
   <p>
    Dnes řekl L. N. o zavražděni Sěrgěje Alexandroviče:
   </p>
   <p>
    „Je to hrozné! Bude hůře.“
   </p>
   <p>
    T. A. Kuzminská vypravovala o stávce dělníků v Putilovském závodě. Bylo tam ulito 500
         děl, a měla se na nich provésti jistá práce, pokud děla neztuhla. Dělníci však práci tu
         odepřeli a ulitá již děla musila býti přelita opět v litinu. U Suvorina pro stávku
         nevycházely po 5 dní noviny. Městský vodovod byl hlídán silnou stráží policie, poněvadž jej
         chtěli dělníci zničiti.
   </p>
   <p>
    „Těnišev,“ řekl L. N. „sděloval náhled z tábora Trěpovova, že Mirskij měl v předvečer 9.
         ledna postaviti vojsko u městských bran, aby nepustilo dělníky: a kdyby se to prý bylo
         stalo, nebylo by prý nastalo krveprolití.“
   </p>
   <p>
    L. N. v tom vidí intriku proti Mirskému.
   </p>
   <p>
    Mluvilo se o státním zřízení v Anglii. N. V. Orlov řekl: „Anglické jařmo není tak těžké
         jako ruské. Anglická vláda se neplete do věcí víry.“
   </p>
   <p>
    „Anglická vláda,“ namítl L. N., „je právě tak špatná jako ruská. Tu máte The Shame of
         Nineteenth Century. A letter to Times 24. prosince 1900 by Blunt: jak anglická vláda
         spustošila bohatou před 100 léty Indii, Čínu, Afriku. A Tibet, to je ničemnost! Tibeťané
         nepouštěli k sobě cizinců. Anglická vláda jim poslala nějaký telegram, na který
         neodpověděli. Anglická vláda shledala v tom urážku a ihned vyslala poselství s vojsky,
         která zabila 1000 Tibeťanů.
    <sup>
     [
     <a class="footnote" href="#ftn.d56e3635" name="d56e3635">
      183
     </a>
     ]
    </sup>
   </p>
   <p>
    T. A. Kuzminská vypravovala o manželích Čelyševových, starosvětských statkářích
         tulských, a o jejich dětech, synovi a dceři (16 a 15-letých), kteří nežijí jako všichni
         lidé jejich vrstvy: neoblékají se podle mody, dcera léčí venkovany, učí děti a za večerů
         sama studuje. Nevšímá si své krásy a nedbá o svůj zevnějšek. L. N. to rád slyšel. Vyptával
         se na podrobnosti o této rodině.
   </p>
   <p>
    Mluvilo se o válce. T. A. Kuzminská řekla, že vojáci zbožňují Kuropatkina, protože o ně
         pečuje: dostávají dvakrát denně horkou potravu, jsou dobře opatřeni šatem i obuví. L. N.
         potvrdil, že slyšel, že to je pravda, a lazarety, že jsou dobře vypraveny. Andrej Lvovič
         řekl naopak, že Kuropatkina rádi nemají. T. A. Kuzminská žasla nad ruskými porážkami. L. N.
         vypravoval o válce let 1805 — 1807 a o francouzsko-pruské válce r. 1870.
   </p>
   <p>
    „Porážka byla pro Francii dokonce výhodná,“ řekl.
   </p>
   <p>
    „Když padl Port-Arthur,“ řekla T. A. Kuzminská, „plakala jsem. A jak bylo tobě?“ zeptala
         se L. N-če.
   </p>
   <p>
    L. N.: „Bylo mi bolestno. Ale vidím mladé lidi, kteří si z toho nic nedělají. Salomon
         říkal, že zahraniční ruští revolucionáři se z porážek ruských vojsk i radují. Divím se
         tomu.“
   </p>
   <p>
    „Co ty o tom soudíš, neměli Port-Arthuru vydávati?“ zeptala se T. A. Kuzminská.
   </p>
   <p>
    L. N.: „Byl jsem sám vojákem. Za naší doby by se to nebylo stalo. Všichni nechť padnou,
         ale nevzdávají se.“
   </p>
   <p>
    Potom mluvili o náladě ruské inteligence. L. N. řekl:
   </p>
   <p>
    „Všichni se nyní zabývají politikou. To je nejsnazší. Saša pravila, že Lev tone v
         politice, a doma bývá rozladěn a břitký. A přec, důležité jest jenom jedno: dobře žíti;
         důležito je, jak se chováme k sluhovi, k dítěti…“
   </p>
   <p>
    Při obědě se mluvilo o technicích, kteří jeli zároveň s Alexandrou Lvovnou a
         vypravovali, jak bylo připraveno zavraždění Sěrgěje Alexandroviče. L. N. řekl, že ti
         technikové jsou podezřelí.
   </p>
   <p>
    „Člověk musí pročísti Debagorije-Mokrijeviče, aby nabyl vědomostí, jak se vraždy toho
         druhu opatrně a tajně připravují,“ řekl.
   </p>
   <p>
   </p>
   <p>
    <span class="emphasis">
     <em>
      6. února 1905
     </em>
    </span>
   </p>
   <p>
    Ráno přijel Ivan Ivánovič Gorbunov s první korekturou Kruhu četby. Od devíti do tří
         čtvrtí na deset rozmlouval s ním L. N. v jídelně hlavně o zavraždění Sěrgěje Alexandroviče.
         Ivan Ivánovič vypravoval, že v těchto dnech sezval k sobě přátele, aby si pohovořili o
         nynějších událostech, a když prohlásil, že nesouhlasí s vládou, ani s revolucionáři a
         liberály, žena jeho mu první přisvědčila. A příštího dne dostal psaní s výčitkami, že je
         při liberálech a revolucionářích.
   </p>
   <p>
    L. N. poznamenal, že také dostává podobné dopisy.
   </p>
   <p>
    „Jenže mne počítají k táboru Katkovovu,“
    <sup>
     [
     <a class="footnote" href="#ftn.d56e3675" name="d56e3675">
      184
     </a>
     ]
    </sup>
    řekl. V takové době zkoušky si člověk musí zachovati své „já“. Jdu s Bohem a ne
         s vládou ani s liberály. Lidé pohrdají tím, v čem jedině jsou svobodní: svým vnitřním
         životem. Všichni dělají plány, jak by obšťastnili jiné, a na svůj duchovní život
         zapomínají. Já žiji v šťastných poměrech, že jsem vzdálen tohoto zápasu, a právě v zájmu
         osvobození lidí zachovávám a rozvíjím nadále své myšlenky, jež později, až nadejde doba,
         budou užitečny.“
   </p>
   <p>
    (L. N. dostal nedávno z Moskvy list od spisovatele Jevgenije Čirikova, jenž se mrzí, že
         L. N. řekl anglickému korespondentu, že máme sama sebe zdokonalovati a že „dělníci žádné
         svobody nepotřebují.“ Jemu, pánovi, praví, v jeho Jasné Poljaně je velmi pohodlné
         zdokonalovati se, ale kdyby byl přikován k trakaři, kdyby byl ve vězení, kdyby hladověl, tu
         by pocítil útisk vlády.)
   </p>
   <p>
    „Nová vláda,“ pokračoval L. N., „bude založena právě tak na násilí jako stará. Jako
         Cromwell, Marat utiskovali své protivníky, stejně by u nás nová vláda utiskovala
         konservativce. „Novoje Vrěmja,“ atd. Mám-li již vybírati, vyberu si raději Vladimíra
         Alexandroviče: je zloděj movitý, a nebude tak hrozně krásti.“
   </p>
   <p>
    I. I. Gorbunov vypravoval o nastávajícím soudním procesu starého stoupence L. N-čova, N.
         D. Rostovceva, jenž jest obviněn, že šířil zakázané spisy L. N-če. Obhájcem má býti
         Muravjov. To bude v Rusku první veřejný soud pro šíření protistátních spisů.
   </p>
   <p>
    Pří snídaní předčítal L. N. z Korektur Kruhu četby, jež přivezl I. I. Gorbunov. „Den 1.
         ledna.“ Přečetl myšlenku Thoreauovu, že máme se vynasnažiti čísti pěkné knihy, a jedovatou
         úvahu Schopenhauerovu o škodlivosti špatných knih.
   </p>
   <p>
    „Je mistrem nadávání,“ řekl L. N. o Schopenhauerovi. „Nemohu ani vysloviti, jak se cítím
         volný od té doby, co jsem přestal čísti noviny.“
   </p>
   <p>
    „Časopisů také nečtete?“ zeptal se Ivan Ivánovič.
   </p>
   <p>
    „Ani časopisů. Mám Dickense, Huga, Emersona, Chaminga.“
   </p>
   <p>
    „Nu, ti, myslím, nyní nudí.“
   </p>
   <p>
    „Mne nenudí,“ řekl L. N., „mne zajímali. Ale dnešní, Gorkij, Andrějev, nestojí za čtení.
         Mám vypsány názvy 30 pěkných povídek Čechovových. Jedna z nich je silná, ale špinavá. Pro
         děti jsou mezi nimi pěkné: „Drobotina“ a „Uprchlík“.“
   </p>
   <p>
    (Tu je seznam povídek Čechovových, jež L. N. poznamenal:
   </p>
   <p>
    I. řádu: Drobotina, Choristka, Drama, Doma, Stesk, Uprchlík, K soudu, Váňka, Dámy,
         Zlomyslník, Kluci, Temnota, Chce se spát, Manželka, Dušička.
   </p>
   <p>
    II. řádu: Nezákonnost, Hoře, Vědma, Věročka, V cizině, Kuchařka se vdává, Cetka,
         Poplach, To je obecenstvo, Maska, Ženské štěstí, Nervy, Svatba, Bezbranný tvor, Ženské.
         Tento seznam není sestaven ze všech Čechovových spisů.)
   </p>
   <p>
    T. A. Kuzminská se ptala, co má čísti. L. N. jí poradil:
   </p>
   <p>
    „Čti Dostojevského, má taková arcidíla jako Zápisky z mrtvého domu. Gogol je pěkný…“
   </p>
   <p>
    Po obědě předčítal L. N. Čechovovu „Dušičku“. Dvakráte přerušil četbu pro smích a dal
         knihu Ivanu Ivánoviči a konec přečetl jen stěží pro slzy pohnutí, jež mu stahovaly hrdlo.
         Pak přečetl svůj doslov k Dušičce. Když četl L. N., v čem spatřuje povolání a nejvyšší
         hodnost ženy: v sebeobětování, v lásce, zavzlykal a dočetl se slzami v očích i hlase.
   </p>
   <p>
    Potom se otázal, zda se nedotkne ctitelů Čechovových nepříjemně, že o něm píše, že v
         Dušičce si chtěl dobrati ženu, ale bůh poesie mu v tom zabránil, a on zobrazil její
         vznešenou sebeobětavost.
   </p>
   <p>
    „Dovolí-li pak dědicové Marksovi,
    <sup>
     [
     <a class="footnote" href="#ftn.d56e3715" name="d56e3715">
      185
     </a>
     ]
    </sup>
    aby byla Dušička znovu vytištěna?“ řekla. S. A.
   </p>
   <p>
    L. N. ničeho neodpověděl; teprve značně později, když jsme se již počali rozcházeti,
         řekl I. I. Gorbunovovi, aby napsal Marksovým dědicům, že on jim dovoluje vytisknouti znovu
         svůj doslov k Dušičce.
   </p>
   <p>
    „Popov
    <sup>
     [
     <a class="footnote" href="#ftn.d56e3723" name="d56e3723">
      186
     </a>
     ]
    </sup>
    byl v té věci u nakladatelů. Žádají, abych si od nich vyžádal povolení osobně,
         ale je mi to nepohodlné.“
   </p>
   <p>
    L. N. chválil I. I. Gorbunovovi poslední povídku Naživinovu V blázinci a sdělil s ním 28
         témat k povídkám, jež zamýšlí psáti.
   </p>
   <p>
    „Takovými fantasiemi se zabývám,“ řekl L. N. „Správně mi řekl Poša,
    <sup>
     [
     <a class="footnote" href="#ftn.d56e3731" name="d56e3731">
      187
     </a>
     ]
    </sup>
    že by to byly zvonečky, vzbuzující pozornost…“
   </p>
   <p>
    Mluvilo se o děkabristech.
   </p>
   <p>
    „Oč silnějšími byli nežli nynější liberálové a revolucionáři: měli na své straně
         vojsko,“ řekl L. N.
   </p>
   <p>
    T. A. Kuzminská říkala, jak novinářské zprávy jejího muže skličují.
   </p>
   <p>
    „A mně je tak lehko bez novin,“ řekl L. N. „Jsem starý člověk, zvyk čísti dopisy a
         noviny při ranní kávě byl u mne vždy silně vyvinut. Myslil jsem, že těžko odvyknu. Když
         jsem se však rozhodl nečísti, jako před tím nekouřiti, bylo to až příjemné.“
   </p>
   <p>
    Potom se L. N. zeptal T. A. Kuzminské na hullský spor. Ona tvrdí, že všichni Rusové,
         kteří té noci byli na stráži, viděli na vlastní oči, že tam byly japonské torpédovky.
         Stejného mínění je i Klado. — Syn Kuzminských chce mermomocí do války a jede s druhou
         eskadrou. Zeť chce také jeti.
   </p>
   <p>
    „To je v pořádku, když jsou již vojáky.“ řekl L. N. „Ale Rusové nyní z toho těžce
         vyjdou. Musí se doznati, že válka je prohrána a Rusko musí se káti, že se do ní pustilo.“
   </p>
   <p>
    L. N. cvičívá ráno pokojský tělocvik.
   </p>
   <p>
   </p>
   <p>
    <span class="emphasis">
     <em>
      7. února 1905
     </em>
    </span>
   </p>
   <p>
    Dnes se T. A. Kuzminská s M. A. Erdeliovou dívaly na Orlovův Výprask a potom prohlížely
         snímky jiných jeho obrazů, jež visí v pokoji L. N-če. Divily se některým figurám. Kde je
         Orlov sebral? Orlov sám vypravoval, že pro krčmáře na obraze Posvěcení monopolu byl až v
         tambovské gubernii.
   </p>
   <p>
    „Nevím ani o jednom malíři, jenž by tak znal a tak zobrazoval ruský lid jako Orlov,“
         řekl L. N. „A týž Orlov včera říkal, že si hledá místo u dráhy, aby mohl uživiti rodinu.
         Treťjakovská galerie nekupuje již jeho obrazů, ale kupuje obrazy dekadentské. Hanba Rusku!“
   </p>
   <p>
    Včera k L. N-či přijel korespondent Matinu, Francouz. Když dnes odjížděl, řekl mu L. N.:
   </p>
   <p>
    „Dites a Petersbourg que je suis tranquille. Je tiens avec Pascal, qui a dit: il’ y a
         des gens qui savent et sont tranquilles, il’ y a des gens qui ne savent pas et ils aussi
         sont tranquilles; il’ y a des gens qui croient qu’ ils saverit et ils bouleversent le
         monde.“ (Řekněte v Petrohradě, že jsem klidný. Souhlasím s Pascalem, jenž praví: Jsou lidé,
         kteří vědí a jsou klidní, jsou lidé, kteří nevědí, a jsou také šťastní; jsou lidé, kteří se
         domnívají, že vědí, a ti kalí svět.)
   </p>
   <p>
    Onen korespondent vypravoval, že po zavraždění Sěrgěje Alexandroviče car nechce o ničem
         slyšeti a prchá před lidmi, jako by rozumu pozbýval. Sěrgěj Alexandrovič bude pohřben v
         Kremlu — pochovati jej v Petrohradě se bojí (od Zimního paláce k Petropavlovské pevnosti je
         daleko). Vladimír, Alěksej, Marie Fjodorovna, Pobědonoscev, Trjepov, Lopuchin dostali
         výhružné listy.
   </p>
   <p>
    S Ivanem Ivánovičem Gorbunovem přehlížel L. N. korekturu Kruhu četby. Pozval do svého
         pokoje i mne, abych uchoval v paměti z poznámek Ivana Ivánoviče, co by L. N. mohl
         zapomenouti.
   </p>
   <p>
    Při obědě řekl:
   </p>
   <p>
    „Napsal jsem dopis Francouzovi, korespondentu Matinu, aby nepsal o Gurijcích, by jim tím
         neuškodil, zejména kdyby je uváděl ve spojení se mnou. Bude v Moskvě na pohřbu Sergeje
         Alexandroviče,“ doložil L. N.
   </p>
   <p>
    Přijeli z Petrohradu P. A. Sěrgějenko. Vypravoval, že zavraždění Sěrgěje Alexandroviče v
         Petrohradě nevyvolalo žádného dojmu po 200 zabitých 9. ledna. Také vypravoval o Gaponovi, o
         němž psal Feinermann L. N-či, že to je člověk nenáboženský, ducha nekřesťanského.
   </p>
   <p>
    „Opravdu,“ řekl P. A. Sěrgějenko, „není v něm nic křesťanského. Když mu bylo 26 let,
         zemřela mu žena a zamilovala se do něho velkokněžna a chtěla jej udělati patriarchou. Potom
         ho poslali do kláštera na Krym.“
   </p>
   <p>
    Opět říkal L. N., jak dobré je nečísti novin, oč méně pociťuješ podráždění! A včera řekl
         Gorbunovovi:
   </p>
   <p>
    „Co zloby a nenávisti je v novinách! Kdyby člověk mohl zlobu a nenávist zmenšiti, bylo
         by dobře; ale nemůže-li toho, aspoň ať o nich neslyší, neposkvrňuje sebe.“
   </p>
   <p>
    „Přestal jsem čísti noviny,“ řekl dnes L. N. „Včerejší případ mne přivede k tomu, že
         přestanu přijímati i korespondenty. A dobré by bylo přestati čísti i dopisy.“
   </p>
   <p>
    L. N. vypravoval P. A. Sěrgějenkovi o nastávajícím soudním řízení ve věci N. D.
         Rostovceva.
   </p>
   <p>
    „Rostovcev,“ řekl L. N. „je stařec, který chce jen dobré, návladní to ví. Včera jsem
         četl obžalovací spis, jak podle je sestaven!
    <sup>
     [
     <a class="footnote" href="#ftn.d56e3788" name="d56e3788">
      188
     </a>
     ]
    </sup>
    Kdo jedná podleji: ti kteří v Petrohradě střílejí do dělníků, nebo tihle
         soudci, státní návladní… A tito státní návladní vstupují do liberálních spolků! Oni rovněž
         obžalovávají sektáře — a žádají svobody tisku, svobody svědomí…!“
   </p>
   <p>
    Večer si L. N. stěžoval, že ho bolí ukazováček. Když podával talíř, vykřikl bolestí.
   </p>
   <p>
   </p>
   <p>
    <span class="emphasis">
     <em>
      8. února 1905
     </em>
    </span>
   </p>
   <p>
    Pří snídaní přečetla S. A. nahlas z novin zprávu, že její známý Těplov usmrtil svého
         5-letého synka a potom sebe. V zanechaném dopise píše, že ve stavu, v jakém jest, nemůže
         sloužiti vědě a proto se usmrcuje, a aby syn jeho netrpěl neurastenií, kterou trpí on sám,
         usmrcuje i jeho.
   </p>
   <p>
    „Přímé šílenství,“ řekl L. N. „Mysliti si, že musí ve vědě něco vykonati a že 5-leté
         dítě je neurastenikem! Musí se žíti životem přirozeným, pak nebude neurastenie.“
   </p>
   <p>
    „Na Orlovově obraze Výprask je katem blbeček. Proč to?“ zeptala, se T. A. Kuzminská.
   </p>
   <p>
    „Jsou všichni blbci,“ řekl L. N.
   </p>
   <p>
    Večer jsem jel k nemocnému do Baburina.
    <sup>
     [
     <a class="footnote" href="#ftn.d56e3812" name="d56e3812">
      189
     </a>
     ]
    </sup>
    Vezl mne Fjodor Jeremyčev. Ptal jsem se ho, jak se seznámil s L. N-čem.
         Vypravoval, že před 27 lety jeho otci přejel vlak nohu, když šel opilý po kolejích. L. N.
         jej dal dopraviti do Tuly, platil za něho nemocnici, najal pro něho dělníky ve žních, dal
         jeho rodině krávu, vystrojil mu pohřeb.
   </p>
   <p>
    „Bylo mi tenkráte půldruhého roku,“ řekl Fjodor. „Pečoval o nás jako vlastní otec. I s
         hraběnkou nás navštěvovali.“
   </p>
   <p>
   </p>
   <p>
    <span class="emphasis">
     <em>
      9. února 1905
     </em>
    </span>
   </p>
   <p>
    Dnes u oběda vypravoval P. A. Sěrgějenko, že Japonci střílejí na ruské posice v Mukdenu
         z děl, jež zabrali v Port-Arthuru. Obešli Rusy na 350 kilometrů k severu. Posice, jež mají
         Rusové bráti, polévají v noci vodou a potom na nich postřílejí útočící ruská vojska. Nemají
         téměř jízdy; a ruská jízda mezi kopci je bez užitku.
   </p>
   <p>
    L. N.: „Dávno, vždycky jsem říkal, že jízda je zbytečná. Útoky s ní jsou nemyslitelné,
         palbou ji vždycky odrazí. Jen trochy kozáctva k pojíždkám je třeba.“
   </p>
   <p>
    Potom se L. N. rozhovořil o Dickensovi. P. A. Sěrgějenko se zeptal, pamatuje-li si svůj
         první dojem z jeho četby, když jej nyní čte.
   </p>
   <p>
    „Ne,“ odpověděl L. N., „pro mne je nový. Za mlada jsem ho přečetl, četl jsem ho s
         nadšením jako Rousseaua, Schopenhauera.“
   </p>
   <p>
    Sěrg.: „Nebyl to on, jenž na vás měl hlavní vliv?“
   </p>
   <p>
    L. N.: „Ne, Stendhal,
    <sup>
     [
     <a class="footnote" href="#ftn.d56e3838" name="d56e3838">
      190
     </a>
     ]
    </sup>
    jak jsem již mnohokráte říkal.“
   </p>
   <p>
    Sěrg.: „Nebyl jste u něho v Anglii?“
   </p>
   <p>
    L. N.: „Netroufal jsem si, a také jsem špatně ovládal anglickou konversaci. Jel jsem na
         západ, abych se obeznámil s výchovou. To se teď dělá tak: nelíbí-li se komu žena, ožení se
         s jinou; chce-li se kdo s člověkem seznámiti, jde k němu bez ostychu… Viděl jsem Dickense
         ve velkém sále; přednášel o výchově. Málo jsem tehdy rozuměl anglické konversační řeči,
         znal jsem jí jen teoreticky, jak jsem četl… Turgeněv — často se mýlil — přečetl v
         „Athaeneu“ (byl takový anglický literární časopis) kritiku Dickensova vylíčení vinobraní
         pod Mont Cenis, a podle té kritiky soudil, že je Dickens strojený, hledaný. A tohle je
         právě hezky popsáno. Ale kritik tak napsal, a Turgeněv se dal ošáliti. Kolěňka Ge
    <sup>
     [
     <a class="footnote" href="#ftn.d56e3846" name="d56e3846">
      191
     </a>
     ]
    </sup>
    řekl pravdu: „Kritikové jsou hloupí lidé, soudící o rozumných.“ Dickens je
         genius, jaký se rodí jednou za 100 let, ale jeho kritik je dávno zapomenut.“
   </p>
   <p>
    Pak L. N. s Alexandrou Lvovnou a Julií Ivánovnou vzpomínali nižných prací Dickensových,
         při čemž L. N. přes tu chvíli zvolal:
   </p>
   <p>
    „To je krásné, to je krásné!…“
   </p>
   <p>
    Po obědě přečtla S. A. nahlas novinářskou zprávu, že v Baku Tataři přepadli Armény a
         zranili sto lidí.
   </p>
   <p>
    „To je krevní msta,“ řekl L. N.
   </p>
   <p>
    „Ale já si myslím, že to je msta Arménům za jejich rozpínavost,“ řekl jsem. „Lidé všude
         nenávidí Armény, právě jako Židy, poněvadž oba ti národové jsou kramáři.“
   </p>
   <p>
    „A mne nenávidí, poněvadž říkám, že nemůže býti bez příčiny, že Arméni i Židé jsou
         nemilováni,“ řekl L. N.
   </p>
   <p>
    S. A. ještě přečetla, že jakási kněžna (jména jsem nerozeznal) přijela na pohřeb Sěrgěje
         Alexandroviče. L. N. poznamenal, že ji znal, a že to byla dobrá dívka.
   </p>
   <p>
    „Když jsme se seznámili a ona mi podala ruku, stiskl jsem ji, a bylo žádoucno, abych ji
         byl políbil, ale je mi to protivné. Nyní jest jí 45 let. Vystavila své brilianty — mají
         cenu 7 milionů rublů — ve prospěch raněných. Měla je raději prodati za půl milionu a peníze
         ty věnovati.“
   </p>
   <p>
    „Viděl jste knihu o Nazarénech?“
    <sup>
     [
     <a class="footnote" href="#ftn.d56e3869" name="d56e3869">
      192
     </a>
     ]
    </sup>
    zeptal se mne potom L. N. „Pěkná kniha. Kdo je to Olchovský?“
   </p>
   <p>
    „Bonč-Brujevič.“
   </p>
   <p>
    Otázal jsem se L. N-če, nepomýšlí-li na sestavení četby pro děti a mládež jako
         pokračování svých Čítanek, jak mu o tom psal Naživin…
   </p>
   <p>
    „Ano, k tomu bych měl chuť,“ řekl L. N., „toho více potřebujeme nežli spektrální
         analysy… Při sestavování Čítanek jsem se nespravoval žádnou myšlenkou, žádnými náboženskými
         představami…!“
   </p>
   <p>
    P. A. Sěrgějenko řekl L. N-či, že v Kruhu četby se často vyskytuje slovo „láska“, slovo
         to však je výrazem různých pojmů, takže by se mělo užívati i různých slov, jako „dávati
         přednost“ a j.“
   </p>
   <p>
    „Dávati přednost označuje poměr lásek,“ namítl L. N. „Jazyk nemůžeme přetvořiti.
         Stoletími se vytváří… Francouzi mají pro lásku k Bohu slovo „charité“, blíží se to
         milosrdenství.“
   </p>
   <p>
    „Není přec možno milovati uzenici.“ poznamenal P. A. Sěrgějenko. „Němci pro to mají jiný
         výraz.“
   </p>
   <p>
    Předevčírem vypravoval I. I. Gorbunov, že stávkující dělnictvo Moskevsko-Vindavské dráhy
         mezi ostatními požadavky má zkrácení pracovní doby určitých zaměstnanců s 6 na 5 hodin. L.
         N. to dnes opakoval jako příklad, že počet pracovních hodin městských dělníků může býti
         zkrácen, kdežto rolníci o tom ani slyšet nechtějí, konají ve žních práci až do úpadu, neboť
         má pro ně smysl.
   </p>
   <p>
    L. N. mne požádal, abych srovnal korekturu Kruhu četby s prvopisem. Pod některými
         myšlenkami scházely podpisy: při jedné z nich si L. N. vzpomněl, že patří Senecovi. Když
         jsem seděl při této práci v sousedním pokoji, slyšel jsem tento úryvek rozmluvy mezi L.
         N-čem, P. A. Sěrgějenkem a Julií Ivánovnou:
   </p>
   <p>
    „Tak hezky je žíti na světě!“ zvolal L. N.
   </p>
   <p>
    „Skutečně?“ zeptal se P. A. Sěrgějenko.
   </p>
   <p>
    „Mně se žije opravdu krásně.“
   </p>
   <p>
    Potom P. A. Sěrgějenko vypravoval, jak četl v novinách o Vilémovi II., že ztrávil celkem
         rok života na lovu bažantů.
   </p>
   <p>
    „A já jsem projezdil asi tři roky na koni,“ řekl L. N. „Od 17 let podnes denně průměrně
         3 hodiny, za mlada i 8-10 hodin; to dá sedm roků. Ale nelituju toho. Je to nejlepší zábava.
         Znamenitě se daří duševní práce.“
   </p>
   <p>
    „Je to lepší nežli procházka pěšky?“ zeptal se P. A. Sěrgějenko.
   </p>
   <p>
    „Pěšky se znavíme.“
   </p>
   <p>
    „A říditi koně nerozptyluje?“
   </p>
   <p>
    „Ne. Kolo rozptyluje. Dnes jsem jel na koni z Děminek
    <sup>
     [
     <a class="footnote" href="#ftn.d56e3908" name="d56e3908">
      193
     </a>
     ]
    </sup>
    lesem 6 kilometrů ke Kozlovce
    <sup>
     [
     <a class="footnote" href="#ftn.d56e3912" name="d56e3912">
      194
     </a>
     ]
    </sup>
    a k Ovsjannikovu.
    <sup>
     [
     <a class="footnote" href="#ftn.d56e3916" name="d56e3916">
      195
     </a>
     ]
    </sup>
    Jak to bylo pěkné!… Ale musil jsem se dívati na cestu: všude jsou jámy a kůň se
         jich bojí.“
   </p>
   <p>
   </p>
   <p>
    <span class="emphasis">
     <em>
      10. února 1905
     </em>
    </span>
   </p>
   <p>
    Dnes tu byl Luis Moreto, petrohradský dopisovatel Eraldo di Madridu, nejrozšířenějších
         liberálních novin madridských. Měl s sebou tlumočníka. Moreto jest ušlechtilý člověk,
         budící sympatii, chová se důstojně. Má hezkou snědou tvář s velikýma hnědýma očima. Je mu
         přibližně 40 roků.
   </p>
   <p>
    „Myslil jsem,“ vypravoval L. N. při obědě, když byl Moreto již odešel, „že se budu míti
         na pozoru, ale je to člověk sympatický a zajímavý. Španělé mi jsou sympatičtí… Je členem
         parlamentu. Má vzdělání mnohem větší nežli mnozí angličtí dopisovatelé. Otázal jsem se ho
         na Henry Georgea — zná ho, všecko četl… Řekl mi jméno ministra, který navrhl aby půda byla
         dána v obecné vlastnictví, a který musil následkem toho zažádati do pense. Jsou chlapíci,
         Španělé, dávají příklad. Prosil jsem, aby mi posílal své knihy.
    <sup>
     [
     <a class="footnote" href="#ftn.d56e3932" name="d56e3932">
      196
     </a>
     ]
    </sup>
    Socialismu ve Španělích téměř není: v parlamentě není ani jediného sociálního
         demokrata, ale anarchisté tam jsou, jsou tam tři, jsou to mírní anarchisté, bez násilí.
         Jsou proti konservatismu, proti katolicismu a militarismu, hlásají krajní názory anarchismu
         — právě jako u nás v Rusku… V Kubánské
    <sup>
     [
     <a class="footnote" href="#ftn.d56e3936" name="d56e3936">
      197
     </a>
     ]
    </sup>
    válce jich zahynulo 200 000. To je mnoho na 20 milionů obyvatelů. Kolonií nyní
         nemají. Se španělsky hovořícím světem jsou v blízkých stycích. Byl na Kubě za posledního
         povstání, mluvil proti válce a popudil tím proti sobě tak, že jen zázrakem zachránil život.
         To bylo na počátku války.“
    <sup>
     [
     <a class="footnote" href="#ftn.d56e3940" name="d56e3940">
      198
     </a>
     ]
    </sup>
   </p>
   <p>
    Později řekl L. N.:
   </p>
   <p>
    „To je k zlosti, že se ztratila předmluva ke Kruhu četby! Jestli pak se nenajde u
         Čertkova? Bylo by věru záhodno, aby se opisovalo dvojmo.“
   </p>
   <p>
    Za dne odjel P. A. Sěrgějenko, jenž tu pobyl tři dny; večer N. V. Orlov, který pobyl 3-4
         neděle. Večer pak odjela baronessa Bodéová, jež přijela ráno. Pravila, že se nyní Rusko
         nespokojí zemským sněmem, ale bude žádati konstituci. Až bude konstituce, nebudou míti
         anarchisté ničeho na práci.
   </p>
   <p>
    „Anarchisté se postaví i proti konstituci,“ namítl L. N., „ale liberálové nebudou míti
         co dělat. Četl jsem původní obžalovací spisy děkabristů; Pestel byl pro republiku.
         Anarchisté jsou i proti republice.“
   </p>
   <p>
    Když baronessa odjížděla, řekl jí L. N.:
   </p>
   <p>
    „Zabývejte se co možno nejméně politikou.“
   </p>
   <p>
   </p>
   <p>
    <span class="emphasis">
     <em>
      12. února 1905
     </em>
    </span>
   </p>
   <p>
    Dnes projel L. N. na koni 20 verst. Při obědě řekl mimo jiné:
   </p>
   <p>
    „Zítra odveze Goldenweiser Ivanu Ivanoviči
    <sup>
     [
     <a class="footnote" href="#ftn.d56e3968" name="d56e3968">
      199
     </a>
     ]
    </sup>
    Kruh četby, musí přijeti. Slíbil jsem mu, že mu jej pošlu v tomto týdnu, ač
         nejsem s ním hotov. Měl bych chuť napsati novou nedělní četbu.“
   </p>
   <p>
    L. N. obdržel z Moskvy dopis od Vogüea mladšího s dotazem, smí-li přijeti. L. N. mu
         telegrafoval kladnou odpověď. Alexandra Lvovna se s údivem ptala:
   </p>
   <p>
    „Ty ho přijmeš?“
   </p>
   <p>
    „Ano, přijmu. Provinil jsem se vůči jeho otci. Psal mi a já mu neodpověděl.“
   </p>
   <p>
    Přijel Ilja Lvovič. Ptal se otce na mínění o Štesselovi, zda jednal špatně, když vydal
         Port-Arthur?
   </p>
   <p>
    „Špatně,“ odpověděl L. N. „S vojenského hlediska se tak jednati nesmí. Pro lišku zlomiti
         nohu koni je špatné; ale jdeme-li již na hon, nesmíme lišky propásti.“
   </p>
   <p>
    „Bude revoluce,“ poznamenal Ilja L.
   </p>
   <p>
    „Již je,“ odvětil L. N.
   </p>
   <p>
    „Na jaře čekají vzbouření selského lidu proti statkářům: půdu si vezmou, statkáře
         sesekají.“
   </p>
   <p>
    L. N.: „To se nestane.“
   </p>
   <p>
    Il. L.: „Inu, jasenští toho z úcty k tobě ovšem neudělají, ale druzí ano.“
   </p>
   <p>
    L. N.: „Ne, mužici toho neudělají. Vzbouřiti mohou zhypnotisované tovární dělníky, ale
         ne zemědělce.“
    <sup>
     [
     <a class="footnote" href="#ftn.d56e3995" name="d56e3995">
      200
     </a>
     ]
    </sup>
   </p>
   <p>
    Il. L. „Socialisté bijí na půdu, říkají jim, že budou děliti půdu.“
   </p>
   <p>
    L. N. „To může udělati vláda, nikoliv revoluce.“
   </p>
   <p>
    Il. L.: „Vláda neustoupí. Bude sněm, ale bude to jen přechod k nové formě vlády. Zemský
         sněm bude bouřlivý a přejde v parlament.“
   </p>
   <p>
    L. N.: „Žádnou novou formou vlády se poměry nezlepší.“
   </p>
   <p>
    Ilja Lvovič vypravoval, jak kdysi na schůzi vyslovil přání, aby se změna stala mírnou
         cestou, a všichni se zdvihli proti němu, zejména socialisté. Socialisté praví, že se musí
         zavražditi ještě 40 osobností: velkoknížat, Pobědonosceva, Trjepova a j.
   </p>
   <p>
    L. N. se mimo jiné zmínil o americké spisovatelce Lucy Mallory.
   </p>
   <p>
    „Lucy Mallory je spiritka,“ řekl, „ale jak hezky píše. Musí se psáti stručně, zároveň
         však obsažně.“
   </p>
   <p>
    Večer od půl jedenácté do 11. ztrávil L. N. s Vogüéem. Hovořilo se francouzsky. Jen tu a
         tam se L. N-či nedostávalo francouzských slov, a mluvil rusky. Zapsal jsem rozmluvu z části
         francouzsky, z části v ruském překlade.
   </p>
   <p>
    Vogüé mluvil mimo jiné o Dreyfussovi. L. N. řekl na to:
   </p>
   <p>
    „Dreyfussova záležitost mi je příkladem, jak noviny hypnotisují obecenstvo. Když noviny
         denně o něčem píší, počínají si lidé mysliti, že to je důležitá věc. Nespravedlnost k
         nějakému Dreyfussovi lidi rozčiluje, ale hrůzy, páchané v kázeňských četách v Neuilly vedle
         Paříže, nikoliv.“
   </p>
   <p>
    Skutečně se osvědčilo, že Vogüé nevěděl, co se děje ve francouzských kázeňských četách,
         kde vojákům na zádech svazují ruce a nohy a tak je hodí na zem, na palce rukou ohnutých
         nazad navlékají šrouby, jež zašroubují, věší je nohama vzhůru a pod.
   </p>
   <p>
    Dále řekl L. N.:
   </p>
   <p>
    „Le catholitisme en France m’etonne. Bourget, monsieur votre pére,
    <sup>
     [
     <a class="footnote" href="#ftn.d56e4026" name="d56e4026">
      201
     </a>
     ]
    </sup>
    Brunetier,
    <sup>
     [
     <a class="footnote" href="#ftn.d56e4030" name="d56e4030">
      202
     </a>
     ]
    </sup>
    sont des catholiques. (Katolicismus ve Francii mne naplňuje podivem. Bourget,
         váš otec, Brunetiér jsou katolíky).“
   </p>
   <p>
    Vogüé vyložil, že otec jeho je katolíkem proto, že předkové jeho byli zuřivými katolíky.
   </p>
   <p>
    „C’est de l’atavisme. (To je dědičnost),“ řekl L. N.
   </p>
   <p>
    Potom mluvil L. N. o zápase francouzské vlády s kongregacemi a divil se, že jednala
         contre le principe de la liberté (proti zásadě svobody).
   </p>
   <p>
    Vogüé vypravoval L. N-či, z jakých vrstev se doplňují důstojníci francouzské armády;
         říkal, že přívrženci Dreyfussovi zastávali kongregace; že jeho otec si velmi vážil papeže
         Lva XIII., kladl různé všední otázky; ptal se na Turgeněva, na Dostojevského, s nimiž byl
         jeho otec znám, na Kiselěva. Říkal, že se Turgeněv těžce překládá do francouzštiny, Tolstoj
         snadněji, a zeptal se L. N-če, zda se snadno překládá z francouzštiny do ruštiny.
   </p>
   <p>
    „Z francouzštiny do ruštiny se překládá těžce,“ odpověděl L. N. „z němčiny to jde
         snáze.“
   </p>
   <p>
    Mluvilo se o honorářích spisovatelů. Vogüé sděloval, že Bourget dostává 30 000 franků za
         tiskový arch svých románů tištěných v časopisech, a mimo to ještě honorář za knižní vydání.
   </p>
   <p>
    „Turgěněv a Dostojevskij doptávali za arch po 100 rublech,“ řekl L. N.
   </p>
   <p>
   </p>
   <p>
    <span class="emphasis">
     <em>
      13. února 1905
     </em>
    </span>
   </p>
   <p>
    U Tolstých se často mluví o psech a koních a zajímají se o jejich život.
   </p>
   <p>
    L. N. zná povahu koně, na němž jezdí, psů, kteří ho na procházkách provázejí, až do
         nejjemnějších odstínů. Alexandra Lvovna byla dnes ve špatné náladě, poněvadž psi pokousali
         její Žučku. U stolu L. N. vypravoval celou událost se Žučkou.
   </p>
   <p>
    „Jel jsem na koni, tu slyším kňučení, potom chrapot Žučky: napadl jí pes. Obrátil jsem
         koně k ní, ale nějaký dobrý člověk již ji osvobodil. Běžela na třech nohách, hlavu
         zkrvácenou, celá pokousaná. Bělka vedle ní, hlava vedle hlavy, a tak až k domu, jakoby ji
         provázela ze soucitu.“
   </p>
   <p>
    „Dušan Petrovič se podivoval, že se u nás mluví mnoho o zvířatech,“ řekla Alexandra
         Lvovna. „Nyní o nich mluvíme opět.“
   </p>
   <p>
    Na to přečetl L. N. z Kruhu četby Schopenhauerův výrok:
   </p>
   <p>
    „V bludu, že naše jednání se zvířaty nemá mravního významu, nebo, jak bychom řekli podle
         obecně přijaté mravnosti, že vůči zvířeti nemáme povinností, v tomto bludu se projevují
         pobuřující hrubosti a barbarství.“
   </p>
   <p>
    Pozdě večer odevzdal L. N. Julii Ivánovně dopisy, které napsal. Jeho korespondence v
         poslední době velice vzrostla. Předevčírem přivezli z Tuly 18 doporučených dopisů. Mnozí
         prosí L. N-če o autograf, a on ho vždy posílá oněm, kdo přiložili známku na odpověď. Ale
         mnozí žadatelé autografu posílají i svůj dopis beze známky. L. N. dnes řekl Vogüéovi, že by
         posílání autografů všem žadatelům za rok stálo 100 rublů. Za ty peníze je chudá rodina rok
         živa.
   </p>
   <p>
    L. N. měl dnes mnoho práce, zejména s korekturou Kruhu četby. Pospíchal s tou prací,
         poněvadž slíbil, že jí dnes odešle I. I. Gorbunovovi a nechtěl svého slova zrušiti, přes
         to, že měl tisíc chutí místo Hodináře a některých jiných článků nedělní četby napsat nové
         povídky. Stěžoval si, jak nesnadná je práce při korekturách Kruhu četby.
   </p>
   <p>
    „Vyvíjím malou i velkou snahu, abych se nezlobil,“ řekl. Iv. Iv. slíbil, že bude
         pracovati na korektuře. Pavel Al. (Boulanger) rovněž, a korektura je co mizernější, plná
         chyb, místy nesrozumitelná, musí se porovnávati s prvopisem, vyhledávati, neboť dni jsou
         přeházeny. Mnoho škrtal. Nadobro se znavil.
   </p>
   <p>
    Dále si L. N. stěžoval, že se článek Božské a lidské ztratil. Čertkov ho neobdržel.
         Předmluva ke Kruhu četby se také ztratila.
   </p>
   <p>
    Alexandra L-na: „Což není kopie?“
   </p>
   <p>
    L. N.: „Není.“
   </p>
   <p>
    Al. Lv.: „Tedy jí musí míti Čertkov.“
   </p>
   <p>
    L. N.: „Předmluvy tak neželím.“
   </p>
   <p>
    Jali se hráti volant. I Vogüé hrál.
   </p>
   <p>
    „Kdo hraje volant, nesmí býti sobcem, musí dobře podávati,“ řekl L. N.
   </p>
   <p>
    „Máte rád Schopenhauera?“ otázal se Vogüé.
   </p>
   <p>
    „Ano,“ odpověděl L. N.
   </p>
   <p>
    Když jsem zpozoroval unavené vzezření L. N-če, ptal jsem se ho, jak je mu.
   </p>
   <p>
    „Nyní cítím žluč v žaludku, to znamená, že je po záchvatu. Jak se tam žluč dostane?…
         Nejdříve mne bolí játra, pak cítím žáhu a výron žluči. Jsem unaven, (špatně naladěn,)
         ospalý. Práce mi nejde a je jí mnoho. Proto se zlobím.“
   </p>
   <p>
    (L. N. patrně narážel na to, co právě mluvil o Iv. Iv. Gorbunovu a P. A. Boulangerovi.)
   </p>
   <p>
   </p>
   <p>
    <span class="emphasis">
     <em>
      14. února 1905
     </em>
    </span>
   </p>
   <p>
    Zvláštně dojímá, když slyšíme Angličany, Francouze, Švédy, Austrálce, anž rozmlouvají s
         L. N-čem rusky. Před 50 léty bylo pro Francouze jen jedno město, jedna země, jeden národ.
         Přece se svět hýbe!
   </p>
   <p>
    L. N. vyšel ze svého pokoje, a procházel se po sále, hrál volant, potom usedl k
         okrouhlému stolu. Vogüé přisedl k němu a začal mluviti o Zolovi. L. N. řekl, že četl jen
         jeho Germinal a La terre, víc nic.
   </p>
   <p>
    Večer při čaji se L. N. Vogüéa zeptal:
   </p>
   <p>
    „Řekl jste, že u vás důstojníci dostávají 200 franků měsíčně?“
   </p>
   <p>
    „Na venkově,“ odpověděl Vogüé, „v Paříži víc: 300. Mohou býti živi, ale těžce. Kapitánem
         se stane někdo teprve za 10 let.“
   </p>
   <p>
    Nevím, jak přišlo že Vogüé vypravoval, kolik dostává měsíčně od otce.
   </p>
   <p>
    „Aimez-vous Paris? (Máte rád Paříž?)“ otázal se L. N.
   </p>
   <p>
    „Ne, tam musíme omezovati své potřeby. Nejsem bohužel bohat.“
   </p>
   <p>
    L. N. poznamenal, že bohatství není třeba.
   </p>
   <p>
    „Kant pravil, že je toliko jeden skutečný požitek,“ řekl L. N.: „odpočinek po práci
         (procházka, hudba); tedy za peníze skutečných požitků opatřiti nemůžeme. Děkuji Bohu, že
         žiji na vsi. Ve velkém městě bych nežil.“
   </p>
   <p>
    Vogüé: „Elle enivre (Ono opájí).“
   </p>
   <p>
    L. N.: „Mne by také enivrerait (opojilo). Ve velkém městě pozbyly peníze ceny. Obědvali
         jsme s Turgěněvem u Dusseana a podali nám účet na 12 rublů. Za ty peníze koupíme na vsi
         krávu, mladého koně.“
   </p>
   <p>
    Vogüé: „Ale automobily, cestování jest přece užitečné?“
   </p>
   <p>
    L. N.: „To vše jest jenom, aby se ubíjel čas. Le sou c’est le travail des autres (Haléř,
         toť práce druhého).“
   </p>
   <p>
    Pak se L. N. zeptal Vogüéa:
   </p>
   <p>
    „Je postaven pomník Victoru Hugovi?“
   </p>
   <p>
    „Ne. Rodin
    <sup>
     [
     <a class="footnote" href="#ftn.d56e4142" name="d56e4142">
      203
     </a>
     ]
    </sup>
    jej má vytvořiti.“
   </p>
   <p>
    „Nebude nahý?“ zeptal se L. N. „Šaljapin si dává fotografovati ruce nahé.“
   </p>
   <p>
    „Máte proslulého portrétistu Bonnata,“
    <sup>
     [
     <a class="footnote" href="#ftn.d56e4150" name="d56e4150">
      204
     </a>
     ]
    </sup>
    řekl dále L. N.
   </p>
   <p>
    Vogüé: „Maloval mého otce, Renana… A co soudíte o Puvisu de Chavannesovi?“
    <sup>
     [
     <a class="footnote" href="#ftn.d56e4156" name="d56e4156">
      205
     </a>
     ]
    </sup>
   </p>
   <p>
    L. N.: „Je strojený. L’ Hermitte a Jules Breton
    <sup>
     [
     <a class="footnote" href="#ftn.d56e4163" name="d56e4163">
      206
     </a>
     ]
    </sup>
    — to je zdravá reakce. Kdyby byli Rusy, nepřekvapovali by, ale ve Francii
         překvapují a ohromují. Jen oni jsou dobří umělci, všichni ostatní jsou bezvýznamní. Ve
         Francii, kde Paříž tak znemravňuje, představují křesťanský život. Millet
    <sup>
     [
     <a class="footnote" href="#ftn.d56e4167" name="d56e4167">
      207
     </a>
     ]
    </sup>
    namaloval velmi prostince, jak vybírají brambory, a zůstane to pro vždy
         uměním.“
   </p>
   <p>
    Pak se mluvilo o Maupassantovi.
   </p>
   <p>
    „Une vie“ je kus autobiografie, řekl L. N.
   </p>
   <p>
    „Proč myslíte?“
   </p>
   <p>
    L. N.: „Je to velmi srdečně napsáno.“
   </p>
   <p>
    V.: „Miloval něžně svou matku. Jeho otec byl stejně nemírný jako on sám.“
   </p>
   <p>
    Dále mluvili o tom, kdy se lépe píše.
   </p>
   <p>
    „Hezky se pracuje za dne, když se vyspíme,“ řekl L. N., „kdežto v noci, po celém dni
         nemůžeme tak jasně mysliti. Při práci jeden pracuje, druhý posuzuje, za noční práce však
         kritik spí. Souhlasím zcela s Rousseauem, že nejlepší myšlenky přicházejí v noci, při
         probuzení, ráno, a na procházce. Myšlenka má svůj zenit. Někdy jí zachytíme, když sotva
         počala vystupovati, pak nebude tak silna, jasna, jako v zenitu; jindy se jí chopíme, kdy
         zenit již minula, a slábne…
    <sup>
     [
     <a class="footnote" href="#ftn.d56e4185" name="d56e4185">
      208
     </a>
     ]
    </sup>
    Je možno určiti, které knihy byly psány v noci. Dickens a Rousseau psali ve
         dne, Dostojevskij v noci, Byron rovněž v noci. V románech Dostojevského obsahují první
         kapitoly všecko podstatné, celý obsah dále už se rozmazává. Když Schiller psal, vypil
         napřed půl láhve šampaňského a ponořil nohy do studené vody. A také píše podle toho, cítí
         se to v jeho pracích. Přehání.“
   </p>
   <p>
    „Vy jste nikdy nepsal v noci?“ ostázal se Vogüé.
   </p>
   <p>
    L. N. přemýšlel trochu a odpověděl:
   </p>
   <p>
    „V noci jsem psal náčrtek „Vlády tmy“.“
   </p>
   <p>
    „Myslíte, že kouření při psaní je na škodu? Čím pak?“ ptal se dále Vogüé.
   </p>
   <p>
    L. N.: „Oslabuje to sílu myšlenky a přispívá k nejasnosti jejího vyjádření.“
   </p>
   <p>
    Vogüé: „Můj otec píše v noci, od 10 do 4, kouří ruské papirosy jednu za druhou bez
         přestávky.“
   </p>
   <p>
    L. N.: „Nu, tedy mu, prosím, ode mne vyřiďte, že se to nemá dělat, a aby kouření
         zanechal.“
   </p>
   <p>
    Tu jsem chtěl nalíti L. N-či čtvrtý šálek čaje, nedal mi však šálku a řekl:
   </p>
   <p>
    „Čaj při rozmluvě je něco jako kouření,“ a obraceje se ke mně, dodal:
   </p>
   <p>
    „To jste se u nás zkazil!“
   </p>
   <p>
    „Je v Paříži mnoho vegetářských jídelen?“ zeptal se potom L. N. Vogüéa.
   </p>
   <p>
    „Jsou, ale mnoho jich není. Znal jsem ruského vegetariána Vladimíra Solovjova, byl
         bledý, vysoký.“
   </p>
   <p>
    „Ale ryby jedl, nebyl tedy vegetarián,“ poznamenal L. N.
   </p>
   <p>
    „Haig mi psal, poslal mi svou knihu a ještě jiného autora,“ řekl L. N., „píše mi, jak se
         vegetářství a jeho teorie v Anglii šíří. Já se toho nedožiji, ale snad dožijete… za 40 let
         lidé, aspoň našeho kruhu, nebudou požívati masa. Vždyť vegetářství se nevyskytlo rázem, ale
         vyvíjelo se. Počalo již, co pamatuji, asi před 20 lety. Tolik je napadali! Říkali, že
         člověk není býložravec, nýbrž masožravec, podle toho má zuby, střeva… Nyní toho zanechali a
         dokonce lékaři jako Haig uznávají, že je přirozená výživa bez zabíjení.“
   </p>
   <p>
    Potom se mluvilo o verších.
   </p>
   <p>
    „Vůbec nemám rád veršů,“ řekl L. N. „Verše musí býti velmi krásné, aby v nich nebylo
         cítiti la facture (strojenost), hledání rýmů. U nás jsou Puškin, Lěrmontov, Ťutčev — tři
         stejně velcí básníci. Puškin je slabý ve svých velikých věcech, (L. N. pojmenoval dvě,
         nepamatoval jsem si jich však). Oněgin je pěkný, pěkné jsou i drobné věci… Lěrmontov je
         sláb v Démonu. Po nich je úpadek: Fět, Majkov, Polonskij, Apuchtin, pak jsou dekadenti.“
   </p>
   <p>
    Vogüé se L. N-če otázal, má-li rád Daudeta? L. N. zavrtěl odmítavě hlavou.
   </p>
   <p>
    „Kdo byl u vás z francouzských slavných spisovatelů?“
   </p>
   <p>
    „Nikdo, nepočítám-li Derouleda.“
    <sup>
     [
     <a class="footnote" href="#ftn.d56e4229" name="d56e4229">
      209
     </a>
     ]
    </sup>
   </p>
   <p>
    Vogüé se ptal, jaké mínění má L. N. o Renanovi.
   </p>
   <p>
    „Má krásný sloh,“ řekl.
   </p>
   <p>
    „Sloh, ano,“ odpověděl L. N., „ale pokud jde o názory, jest odporný, affreux, immoral
         (hrozný, nemravný). Hraje si s city a pojmy pro člověka svatými, praví: tout est possible,
         meme Dieu (všecko je možné, i Bůh). Kristus je mu le charmant docteur (roztomilý učitel).
         Jeho názor na svět spočívá v tom, že onen, kdo nás poslal do života, si ztropil s námi
         žert; máme žíti tak, abychom co nejméně chápali, že jsme dupés (oklamáni). Jeho L’abbesse
         de Juarre je odporná: šlechtic a dívka, abatyše, jsou společně vězněni a v noci před
         popravou oddají se lásce. To leda myš chycená v pasti může žráti sýr… Voltaire je mravnější
         nežli Renan.“
   </p>
   <p>
    O Anatolu Franceovi řekl L. N.:
   </p>
   <p>
    „Má pěkné věci, ale s jeho materialismem a socialismem nesouhlasím.“
   </p>
   <p>
    O Dickensovi:
   </p>
   <p>
    „Je zvláštní, vynikající.“
   </p>
   <p>
    Přirovnávaje jej k Hugovi, dal L. N. přednost Dickensovi, ale Vogüé mu nedal domluviti,
         proč tak soudí. Když jsem se ho po chvíli tázal, proč staví Dickense nad Huga, řekl:
   </p>
   <p>
    „Hugo odpuzuje již svým patosem.“
   </p>
   <p>
    Později řekl L. N.:
   </p>
   <p>
    „Včera měl přijeti náš přítel hudebník,
    <sup>
     [
     <a class="footnote" href="#ftn.d56e4256" name="d56e4256">
      210
     </a>
     ]
    </sup>
    a jsem rád, že nepřijel. Hudba mne silně dojímá, až k slzám, svírá srdce. Jiná
         umění: básnictví, sochařství, malířství ne tak.“
   </p>
   <p>
   </p>
   <p>
    <span class="emphasis">
     <em>
      15. února 1905
     </em>
    </span>
   </p>
   <p>
    Když jsem se vracel o půl jedné domů, viděl jsem před domem několik venkovanů,
         očekávajících L. N-če. Slepý, padesátiletý stařec mi podal lístek, a prosil, abych jej
         odevzdal „hraběti“ a řekl, že vyhořeli. Pozval jsem ho do svého pokoje, aby se ohřál, nežli
         vyjde L. N. V půl třetí přišel L. N. ke mně a dal slepci peníze. Bylo patrno, že je slepec
         rozumný mužik, jakými slepci často bývají. Ptal se mne, co jest slyšeti o válce. Stěžoval
         si na nouzi: půdy má jenom jednu děsjatinu,
    <sup>
     [
     <a class="footnote" href="#ftn.d56e4269" name="d56e4269">
      211
     </a>
     ]
    </sup>
    chleba nestačí; kdyby měl 3 děsjatiny, mohli by i prodávati.
   </p>
   <p>
    „Jak jen vzíti pánům půdu?“ pravil. „Někteří ji dají sami s radostí, jako tuhle hrabě:
         ten se za ní nehoní, ber!“
   </p>
   <p>
    Také vypravoval, že Sěrgěje Alexandroviče zavraždili pro peníze. Moskevské komité
         sebralo pro raněné 6 milionů, a on poslal jen 4, Morozov
    <sup>
     [
     <a class="footnote" href="#ftn.d56e4277" name="d56e4277">
      212
     </a>
     ]
    </sup>
    poslal 4 vagóny pokrývek pro raněné, a on je na nádraží prodal. Za to právě mu
         srazili hlavu. Pří snídani řekl L. N.:
   </p>
   <p>
    „Již odjel Francouz. To je příklad, jak aristokracie upadá. Starý Vogüé začal psáti
         romány, ale zdá se, že se mu nedařily. Do akademie se dostal za to, že napsal „Le roman
         russe“, otevřel Francouzům nový svět — ruskou literaturu… Sebrat čtyřicet akademiků není
         snadné, dostávají se tam nyní i slabí lidé. Dříve bývali význačnější, nebo se mi teď mladí
         zdají jinými, že sám jsem stár.“
   </p>
   <p>
    „Práce pokračuje pomalu,“ řekl dále L. N., „chtěl bych dokončiti článek.
    <sup>
     [
     <a class="footnote" href="#ftn.d56e4286" name="d56e4286">
      213
     </a>
     ]
    </sup>
    Ne, že by v stáří rozum slábl, — rozum je silnější, je tu zkušenost, ale mezery
         slabosti se častěji dostavují. Za mlada se mi to stávalo jednou za dva měsíce, nyní ob den.
         Večer nemohu duševně pracovati, leda výjimkou.“
   </p>
   <p>
    „Nevřadíte do své práce jako doplněk k citátům z Macchiavelliho citáty z Pobědonosceva,
         aby bylo zřejmo jakých názorů byli lidé, kteří vládli Rusku?“ otázal jsem se L. N-če.
   </p>
   <p>
    „Ne, uvedu jen nejostřejší. Z citátů Macchiavelliho je patrno, že ti, kdo vládnou,
         nemohou býti dobří, za jaké jsou obyčejně pokládáni. On vypovídá válku, jeho jménem
         popravují — jak pak by mohl býti dobrým!“
   </p>
   <p>
    Včera, když Vogüé odjel, vypravoval L. N., že se Vogüé divil, že L. N. nebývá u dvora a
         že nevěří v božství Kristovo.
   </p>
   <p>
   </p>
   <p>
    <span class="emphasis">
     <em>
      16. února 1905
     </em>
    </span>
   </p>
   <p>
    L. N. si stěžuje na bolesti v životě. Omlouval se mi, že mne v noci musili k vůli němu
         buditi.
   </p>
   <p>
    Přijela z Moskvy Sofie Andrějevna a s ní Fijodor Alěksějevič Strachov.
    <sup>
     [
     <a class="footnote" href="#ftn.d56e4307" name="d56e4307">
      214
     </a>
     ]
    </sup>
    L. N. se ho ptal:
   </p>
   <p>
    „Nerozčilují vás současné události?“
   </p>
   <p>
    „Ne, poddávám se proudu.“
   </p>
   <p>
    „V takové době se musí zachovati klid,“ řekl L. N. „Můj švakr,
    <sup>
     [
     <a class="footnote" href="#ftn.d56e4317" name="d56e4317">
      215
     </a>
     ]
    </sup>
    konservativec, jenž v severomořských provinciích jako státní návladní volal k
         odpovědnosti pastory, kteří oddávali občany přestouplé na pravoslaví, ti pak byli zbavováni
         míst, vypovídáni, — a vida, ten se nyní stal liberálem. Svého nemá nic, pluje s proudem.“
   </p>
   <p>
    Dnes uzavřeli sňatek Ch. N. Abrikosov s N. L. Obolenskou. Po obědě se o nich mluvilo.
   </p>
   <p>
    S. A.: „Chytil se, ubohý Chrysant.“
   </p>
   <p>
    T. A. Kuzminská: „A také Nataša se chytila.“
   </p>
   <p>
    S. A.: „Ano, chytili se oba.“
   </p>
   <p>
    L. N.: „Je mi jich líto. Ale hezké je stárnouti. A i vaše střední léta jsou pěkná,“
         řekl, obraceje se k F. A. Strachovu. „Vzpomínky jsou milé tím, že jsem to já — jako guma,
         roztažená a stažená.“
   </p>
   <p>
    T. A. Kuzminská: „Jak mohou býti vzpomínky z dětství hezké, když byl člověk tehdy tak
         hloupý?“
   </p>
   <p>
    L. N.: „Naopak, moudrý. S tvým bratrem Míšou jsme filosofovali když byl malý, a on dosti
         pěkně chápal. Nyní, když mu je 30 let, nechápe; překážejí mu zbytečné vědomosti.“
   </p>
   <p>
    F. A. Strachov: „Má žena říká: „Chvála Bohu i mládí minulo, nic pěkného v něm není.“
   </p>
   <p>
    L. N.: „To je ženský poměr ke slovu. Ženy — třeba že tu sedí dvě, řeknu to před nimi —
         neberou slovo poctivě, mluví, čemu nevěří a čeho nemyslí. Řídí se citem.“
   </p>
   <p>
    F. A. Strachov sděloval neověřenou zprávu, že prý vrahovi Sěrgěje Alexandroviče se
         podařilo prchnouti, pomohli mu k útěku jeho soudruzi, převlečení za četníky. Dále
         vypravoval, že v Petrohradě byl pro případ změny vlády sestaven seznam nových ministrů, v
         němž Gorkij byl uveden jako ministr národní osvěty.
   </p>
   <p>
    Včera se vyskytly první dva případy neštovic v Jasné Poljaně. Spálou za zimu onemocnělo
         v Jasné Poljaně 80 dětí. Když se S. A. dověděla, že se ve vsi ukázaly neštovice,
         vypravovala, co slyšela v Moskvě, že žena moskevského gubernátora, Goliczynová, padla a
         kousla se do jazyku. Povolali lékaře, jehož prvním slovem byla otázka: „Nebojíte se mne?
         Jdu přímo od nemocného záškrtem.“ „Ne.“ Doktor ohmatal prstem ránu na jazyku. Třetího dne
         na tom místě počal záškrt a rozšířil se v ústech, v nose. Devětkráte jí očkovali proti
         záškrtu.“
   </p>
   <p>
    „A vy jste byl u neštovic,“ obrátila se ke mně S. A. „Vždyť se přece při neštovicích ani
         nemůže vůbec lékařsky zakročiti. A zatím můžete nakaziti Alexandru Lvovnu, L. N-če. Což
         málo lékařů umírá neštovicemi?“
   </p>
   <p>
    „Mohu vám pomocí při Kruhu četby?“ otázal se Strachov L. N-če.
   </p>
   <p>
    „Ano, prohlédněte jej. Vím, že to uděláte náležitě.“
   </p>
   <p>
    L. N. má dnes bolení v životě. V jedenáct hodin šel do svého pokoje a dal si na život
         obklad. Lék (mentol) odmítl.
   </p>
   <p>
   </p>
   <p>
    <span class="emphasis">
     <em>
      17. února 1905
     </em>
    </span>
   </p>
   <p>
    Ráno přijela Sofie Nikolajevna, žena Ilji Lvoviče. O půl čtvrté jsem se odebral do
         Zasěky k nemocnému synovi telegrafního úředníka. Zpět jsem se vracel na saních s L. N-čem,
         jenž zvěděl, kde jsem, a počkal na mne u Zasěky. Cestou se mne L. N. ptal na nemocného;
         projevil politování, že u jižní strany průseku celý starý les porážejí; uložil mi, abych
         zodpověděl německý dopis z Ameriky, pověděl mi jej celý německy. Těšil se z Pyšného, koně,
         jenž nás vezl, a mluvil o něm s kočím. Den byl jasný, tichý, mráz kol 5 stupňů. Když jsme
         přijeli, divil se L. N., že jsem měl na sobě pouze kabát, zřejmě jej to znepokojilo.
   </p>
   <p>
    Alexandra Lvovna se mne tázala, jak začínají neštovice. Má na jazyku puchýřky.
   </p>
   <p>
    „Ano, jistě máš neštovice,“ zažertoval L. N.
   </p>
   <p>
    Alexandra Lvovna četla Dickensovu povídku V chladném domě, jak děvče onemocnělo
         neštovicemi a zůstalo dolíčkovaté. Věra Alexandrovna a Sofie Andrejevna se také bojí
         neštovic a tázaly se mne, zda se nemají dáti očkovati. L. N. od toho rozhodně zrázel,
         pravil, že to jsou hlouposti.
   </p>
   <p>
    Po obědě diktoval L. N. překlad z Carpentera o lékařství a řekl při tom:
   </p>
   <p>
    „Jsou dva způsoby zápasu s nemocemi. Jeden záleží v tom, aby se člověk tužil, by se ho
         nemoc nechytla (pravidelně žíti), druhý, aby se léčil když onemocní. Nynější lékaři dělají
         toto a staví činnost tu na prvé místo. První způsob je pomalejší, ale mnohem důležitější.“
   </p>
   <p>
    F. A. Strachov, jenž dnes četl korekturu Kruhu četby, říkal L. N-či o některých místech
         ze Schopenhauera, jež se mu zdají pochybná, na př. myšlenka, povaha každého člověka je
         nezměnitelna. Tomu odporuje, co o člověku víme. Na př. Kristovým učením se lidé mění. L. N.
         přivolil, by se na tom místě vynechaly tři řádky. Dále řekl F. A. Strachov, že po textu
         evangelia: „Miluj svého bližního jako sebe sama“, následuje v Kruhu četby myšlenka
         Pascalova: „Máme milovati jenom Boha a nenáviděti jenom sebe.“ Tato Pascalova myšlenka
         neodpovídá zcela myšlence textu z evangelia. L. N. na to řekl:
   </p>
   <p>
    „Lépe bude vynechati první, nežli že musíme nenáviděti sebe.“
   </p>
   <p>
    Dále mluvil F. A. Strachov o tom, jak sektáři mají rádi Chelčického knihu Síť víry. Jeho
         sestra, jež knihu tu potřebovala, v celém Petrohradě našla jediný výtisk.
   </p>
   <p>
    „Podivno,“ řekl L. N., „jak taková díla jako Chelčického, La Boétieho, Učení 12 apoštolů
         zůstávají nepovšimnuta. Símě, jež hlouběji do brázdy zapadá, dlouho není pozorováno. Víš,
         kdo byl Chelčický?“ ptal se Sofie Nikolajevny a stručně jí o tomto mysliteli vypravoval.
   </p>
   <p>
    „Kniha La Boétieho vyšla po Bartolomějské noci,“ pokračoval L. N. „Kritikové na ni
         pohlíželi jako na cvičení v krasořečnění, v sofistice. Francouzové La Boétieho vůbec
         neznají, Vogüéa jsem se vůbec neptal, jistě ho nezná… Montaigne napsal o Boétieovi
         posmrtnou vzpomínku, v níž zdůraznil jeho vlohy. Byl soudcem, zemřel mlád.“ Dále řekl L.
         N.:
   </p>
   <p>
    „Dobrých knih, napsaných nadanými autory, kteří měli, co by řekli, počínaje Hořem z rozumu
    <sup>
     [
     <a class="footnote" href="#ftn.d56e4385" name="d56e4385">
      216
     </a>
     ]
    </sup>
    až po dnešní dobu censura nepropouštěla, ale tím více vešly ve známost, tím
         více byly čteny. Páni Amfitěatrové
    <sup>
     [
     <a class="footnote" href="#ftn.d56e4389" name="d56e4389">
      217
     </a>
     ]
    </sup>
    nemají, proč by se censurou pohoršovali, jejich zakázané knihy beztak čteny
         nebudou.“
   </p>
   <p>
    F. A. Strachov říkal, že Němci prosili za Gorkého, jenž byl uvězněn, a že ho pak
         propustili na kauci 10 000, jež sebrali spisovatelé.
   </p>
   <p>
    „Proč se Gorkij Němcům tak líbí?“ řekl L. N. „Nechápu toho příčinu.“
   </p>
   <p>
    F. A. Strachov: „Poněvadž je v Rusku pokládán za jednoho z nejlepších spisovatelů, proto
         se rozšiřuje také u nich.“
   </p>
   <p>
    „Němci píší skvěle, citují-li staré autory,“ řekl L. N. „ale nového nemají, co by
         řekli.“
   </p>
   <p>
    Potom uvedl L. N. slova Bismarckova, která zařadil do Kruhu četby
    <sup>
     [
     <a class="footnote" href="#ftn.d56e4404" name="d56e4404">
      218
     </a>
     ]
    </sup>
    a poznamenal při tom:
   </p>
   <p>
    „Nikdy jsem nepsal o typu lidí, k nímž náležel Bismarck. Byl nemravný, vášnivý, silný.
         Takový byl též Bacon, jenž mimo to lhal; Někrasov, Fjodor Tolstoj (Američan).
    <sup>
     [
     <a class="footnote" href="#ftn.d56e4410" name="d56e4410">
      219
     </a>
     ]
    </sup>
    Ten se k stáru tak modlil, že si odřel kůži na kolenou.“
   </p>
   <p>
    „A Napoleon?“ otázal se F. A. Strachov.
   </p>
   <p>
    „Napoleon ne. Napoleon je z oněch, jako Moltke: chladný, vypočítavý. Měl tep 40. Hleděl
         si bedlivě jen rovnosti a myslil, že celé křesťanství je toliko egalité v dělech.“
   </p>
   <p>
    Na jakýsi popud přišla řeč na Petraševce N. S. Kalina, s nímž se L. N. spřátelil na
         Kavkaze, kamž byl Kaškin vypovězen.
   </p>
   <p>
    „Je mu 70 let, je bohat, byl přítelem Dostojevského, Petraševského, fourieristou,“ řekl
         L. N. „a potom zastává úřad soudce?“
    <sup>
     [
     <a class="footnote" href="#ftn.d56e4422" name="d56e4422">
      220
     </a>
     ]
    </sup>
   </p>
   <p>
    Sofie Andrejevna vypravovala, jak za svého pobytu v Moskvě byla v obchodě s uměleckými
         předměty, a ve 4 minutách, jež tam ztrávila, přišli dva lidé, stařec a služka, aby si
         koupili podobenku „našeho mučedníka, Sěrgěje Alexandroviče“, jak pravili.
   </p>
   <p>
    „Díky Bohu, že lid tu věc takto chápe,“ řekl L. N. „Co to jen učinili!…“
   </p>
   <p>
    V „Novém Vrěměni“ z 15. února je vytištěna tato korespondence:
   </p>
   <p>
    „Zahraniční zprávy:
   </p>
   <p>
    Hrabě L. N. Tolstoj měl rozmluvu o denních událostech s korespondentem pařížského Matinu
         a mimo jiné mu řekl toto:
   </p>
   <p>
    Několik desítek tisíců lidí, kteří si žádají reforem, není ještě ruský národ: jsou jenom
         nekonečně malou jeho částí. Nemá se zapomínati, že ruský národ sestává ze 120 milionů
         zemědělců, kteří se velmi málo starají o pracovní dobu desíti nebo osmihodinovou, o
         podpůrné pokladny a požadavky stávek. Musí se mysliti na to, že je ohromné množství milionů
         lidí, kteří obdělávají půdu, namáhají se, trpí a přejí si jediného: aby půda, pramen jejich
         práce a odříkaní, byla jejich vlastnictvím. Ano, rolník má na mysli jen jediné: aby půda
         nebyla předmětem obchodu, koupě a prodeje, aby nenáležela státu, ale aby byla výhradně
         společným vlastnictvím všech oněch, kdož v potu tváře a tělesně vysíleni pracují, aby ji
         zúrodnili…
   </p>
   <p>
    Ruský lid nepomýšlí na žádnou revoluci. Ostatně, revoluce byly možné na konci XVIII. a v
         první polovině XIX. století. V přítomnosti však mají vlády na pomoc příliš mnoho prostředků
         potlačovacích, nežli aby bylo možno je svrhnouti. Hleďte, v sídelních městech i dláždění je
         nahraženo asfaltem, jak pak chcete obnovit barikády?
   </p>
   <p>
    Hrabě Tolstoj podle slov korespondenta, jehož zodpovědnosti zcela ponecháváme citované
         názory spisovatelovy, smýšlí odmítavě o republikánské vládě, nazývaje ji zamaskovanou
         despocií.“
   </p>
   <p>
   </p>
   <p>
    <span class="emphasis">
     <em>
      18. února 1905
     </em>
    </span>
   </p>
   <p>
    Přijeli Iv. Iv. Gorbunov a Sěrgěj Dmitrijevič Nikolajev.
    <sup>
     [
     <a class="footnote" href="#ftn.d56e4452" name="d56e4452">
      221
     </a>
     ]
    </sup>
    Vypravovali, že do Gurie byla poslána vojska. Také říkali, že policie v Moskvě
         chce uspořádati demonstrativní průvod k místu zavraždění Sěrgěje Alexandroviče a verbuje k
         tomu dělníky. Lze se obávati, že studentstvo uspořádá protimanifestaci a policie na ně
         pustí dělníky.
   </p>
   <p>
    Večer předčítal L. N. svůj nový článek „Jediné potřebné“. Nebylo mu dobře, započal živě,
         poklesal vždy víc a více, stále spěchal a ku konci již četl jednotvárně. Místa, kde
         obviňuje cary z jejich zločinů, L. N. četl zřejmě rychleji a tišším hlasem, jako by přes ně
         přebíhal. Sofie Andrejevna však přece za čtení i po něm vyslovovala mínění, že by se místa
         ta měla stlumiti.
   </p>
   <p>
   </p>
   <p>
    <span class="emphasis">
     <em>
      19. února 1905
     </em>
    </span>
   </p>
   <p>
    Dříve jsem kolikráte povzbuzoval návštěvníky L. N-če k návštěvě, nyní však je naopak
         zrážím. L. N-či působí návštěvníci potíž, musí pro ně napínati své síly, na hovory s nimi
         ztráceti čas, jehož má málo pro vlastní práce velmi důležité.
   </p>
   <p>
    T. A. Kuzminská a M. A. Schtmidtová říkaly, jak je L. N. rád, že mu Strachov pomáhá v
         práci na Kruhu četby a jak si přeje, aby se v Jasné déle zdržel.
   </p>
   <p>
    Při obědě se mluvilo o válce. L. N. si vzpoměl na Sebastopol:
   </p>
   <p>
    „Překvapovalo mně v Sebastopolu, jak se mohou staří, šediví lidé tou věcí zabývati. Když
         jsem tam přijel, hledal jsem velitele dělostřelectva, abych se mu hlásil. Ukázali mi ho.
         Seděl smutný na kládě. „Proč jste sem přijel?“ zeptal se mne. Byl to Kišinskij (?)
         zastupoval Menšikova, který prohrál bitvu.“
   </p>
   <p>
    J. I. Igumnovová vypravovala, že v novinách píší, jak Japonci u Tien-linu obešli Rusy,
         zničili most a železnici v délce několika kilometrů.
   </p>
   <p>
    I. K. Diteriks řekl, že jeho bratr, jenž slouží ve štábu, byl na počátku války
         přesvědčen o ruském vítězství a že Rusové musí útočiti; nyní však píše, že Rusové nemohou
         ani napadati Japonce, ani se před nimi brániti.
   </p>
   <p>
    „Říkají, že Kuropatkin hledá smrt.“ řekla Sofie Andrějevna, „nechce se vrátiti do Ruska.
         Proč jen nedozná, že války vyhráti nemůže.“
   </p>
   <p>
    I. K. Diteriks: „Myslí si: A třeba se Japonci dopustí nějaké chyby…“
   </p>
   <p>
    L. N.: „Hraje někdo z vás šachy? Já hrávám někdy s Goldenweiserem. Hraje stále plnou
         parou, já nedbale, časem si dokonce duševně odpočívám, a myslím, že ochabne, přestanu
         sledovati pozorně hru, ale on pokračuje stejně pozorně, vypočítavě přesně. Stejně Japonci:
         dělají všecko přesně a promyšleně, naši však ledabyle.“
   </p>
   <p>
    „Kdyby vedl naše nějaký Bismarck,“ pronesl I. K. Diteriks.
   </p>
   <p>
    „Moltke,“ poznamenala S. A.
   </p>
   <p>
    „Ano, Moltke,“ přisvědčil L. N.
   </p>
   <p>
    Na jakýsi popud vzpomněl si L. N. na Saltykovovu pohádku, jak mužik živil dva generály,
         a vypravoval její obsah.
   </p>
   <p>
    F. A. Strachov vypravoval obsah povídky Saltykovovy Vánoční povídka. Chlapec slyší v
         kostele kázání, že máme žíti podle pravdy, a podle toho chce žíti. Ale všichni kolem něho,
         mezi nimi i onen kazatel, mu vštěpují přesvědčení, že se to jen tak v kostelích káže, ale
         ve skutečnosti podle pravdy žíti nemůžeme. Chlapec silným otřesem onemocní a umírá.
   </p>
   <p>
    Pak se mluvilo o Andrěji Lvoviči.
   </p>
   <p>
    „Je ve všem upřímný,“ řekla V. V. Nagornovová, „mám ho ráda, a všichni: strýc,
    <sup>
     [
     <a class="footnote" href="#ftn.d56e4499" name="d56e4499">
      222
     </a>
     ]
    </sup>
    Sáša
    <sup>
     [
     <a class="footnote" href="#ftn.d56e4503" name="d56e4503">
      223
     </a>
     ]
    </sup>
    ho mají rádi.“
   </p>
   <p>
    Pravila, že bude musit skládati v Petrohradě důstojnickou zkoušku a že to bude státi
         3000 rublů. Bují tam úplatkářství. Nutí k velmi drahým soukromým hodinám, načež zkoušenec
         jde ke zkouškám se „zárukou“.
   </p>
   <p>
    L. N. naslouchal, mlčel a smutně se usmíval.
   </p>
   <p>
    F. A. Strachov vypravoval, že psal kdysi Dragomirovu, a dostal od něho odpověď. Originál
         Dragomirovova dopisu byl zabaven při prohlídce u Dunajeva, kopie se uchovala.
   </p>
   <p>
    Od sedmi do půl desáté četl F. A. Strachov L. N-či své návrhy, jak opraviti různá místa
         Kruhu četby.
   </p>
   <p>
    Přivezli z Tuly velkou poštu, mnoho rukopisů, knih, časopisů, dopisů. L. N. dal každému
         čísti co by ho mohlo zajímati: T. A. Kuzminské francouzské verše, I. K. Diteriksovi jakousi
         knihu o východní literatuře; leccos dal Sofii Andrějevně, Alexandře Lvovně a mně. Některé
         rukopisy odevzdal Julii Ivánovně s prosbou, aby je vrátila autorům s poznámkou, že L. N.
         nemá kdy, aby je přečetl. O čísle Simplicissima
    <sup>
     [
     <a class="footnote" href="#ftn.d56e4517" name="d56e4517">
      224
     </a>
     ]
    </sup>
    a řekl, že je odporné; samá krev.
   </p>
   <p>
    „Stasov
    <sup>
     [
     <a class="footnote" href="#ftn.d56e4523" name="d56e4523">
      225
     </a>
     ]
    </sup>
    mi poslal francouzskou knihu o Kateřině,“ řekl L. N. Alexandře Lvovně. „Kdybych
         byl osminásobným člověkem, přečetl bych ji, ale jsem jen osminou člověka.“
   </p>
   <p>
    Když přečetl dopisy došlé z Tuly, řekl:
   </p>
   <p>
    „Dnes jsem obdržel psaní od Eulensteina
    <sup>
     [
     <a class="footnote" href="#ftn.d56e4531" name="d56e4531">
      226
     </a>
     ]
    </sup>
    a prosím Dušana Petroviče, aby mu odpověděl, kde jsem psal o Henry Georgovi. Je
         to tak potěšitelné, že se lidé zajímají o Henry Georgea!“
   </p>
   <p>
    Eulenstein píše, že Henry George zanechal veliké dílo „The Science of political
         Economy“, jež tvoří skvostný doplněk k jeho reformě nauky národohospodářské. Dále píše:
         „Celý svět a rovněž německý národ pohlíží s velikou úzkostí na Rusko. Hrozné jsou útrapy,
         jež snáší lid i armáda.“
   </p>
   <p>
    Také obdržel L. N. německý dopis od mladého Japonce, jenž píše, že nemůže věřiti v
         osobního Boha, v božství Kristovo a vzkříšení těla, a ptá se, je-li možno, aby byl
         křesťanem při této nevěře. Četl Vzpamatujte se! a je sám nepřítelem války, když však sdílí
         s lidmi své názory, vrhají se naň a praví, že Japonci jsou povinni hájiti se, jinak Rusové
         Japonsko zničí.
   </p>
   <p>
    „Píše poklony s japonskou zjemnělostí,“ poznamenal L. N., když pověděl obsah dopisu.
   </p>
   <p>
    Dnes byl L. N. v dobré náladě. Když Alexandra Lvovna a T. A. Kuzminská hrály na dvou
         kytarách, tleskal do taktu. Potom přistoupil, aby se podíval jak jsem tančil slovenskou
         skočnou.
   </p>
   <p>
   </p>
   <p>
    <span class="emphasis">
     <em>
      20. února 1905
     </em>
    </span>
   </p>
   <p>
    A. B. Goldenweiser, jenž dnes ráno přibyl, přinesl zprávu o pověsti, že prý car
         prohlásil cosi na způsob ústavy.
   </p>
   <p>
    L. N. vstal dříve nežli jindy, byl na procházce ještě před devátou hodinou. Při čaji
         spolu s F. A. Strachovem opravoval špatně přeložené myšlenky Lichtenbergovy
    <sup>
     [
     <a class="footnote" href="#ftn.d56e4555" name="d56e4555">
      227
     </a>
     ]
    </sup>
    pro Kruh četby a diktoval vlastní překlad některých z nich. F. A. Strachov se
         tázal, kdo překládal místa z Rousseaua, zařazená do Kruhu četby: L. N. odpověděl, že on
         sám.
   </p>
   <p>
    V. V. Nagornovové poradil L. N., aby přečetla a přeložila Davidson-Morrisonovu knihu A
         New Book of Kings, v níž se postupně probírají všichni angličtí králové. O Viktorii se v
         této knize praví, že její zásluhou je, že se nepletla do státních záležitostí. O Edvardovi
         se tam nepraví ničeho. (Kniha byla vydána v roce jeho korunovace).
   </p>
   <p>
    I. K. Diteriks řekl, že Edvard, jsa následníkem, byl hrozný opilec a prostopášník; když
         se stal králem, změnil se buď skutečně, nebo se tváří směněným.
   </p>
   <p>
    L. N. vypravoval ze Shakespeara o Jindřichovi IV., a jeho příteli Falstaffovi, jak spolu
         hýřili a olupovali kupce, pokud byl Jindřich následníkem, když však se stal králem a
         Falstaff k němu přišel, nechtěl ho znáti.
   </p>
   <p>
    „Angličanům se taková mravnost libí,“ poznamenal I. K. Diteriks. „Za mlada ať bouří, ale
         po sňatku musí býti solidním.“
   </p>
   <p>
    L. N. se ptal F. A. Strachova na Molokány,
    <sup>
     [
     <a class="footnote" href="#ftn.d56e4570" name="d56e4570">
      228
     </a>
     ]
    </sup>
    mezi nimiž má Strachov známé. Strachov odpověděl, že to jsou lidé, věřící v
         autoritu bible. Říkali mu, nevěří-li v bibli, že nevěří ve věčný život a v Boha.
   </p>
   <p>
    „To jsou jako Angličané,“ řekl L. N. „Člověk se musí diviti tuposti Angličanů, jak věří
         v literu. Ano, Molokáni jsou zarytí.“
   </p>
   <p>
    Po obědě se L. N. obrátil k A. B. Goldenweiserovi:
   </p>
   <p>
    „Zahrajeme si v šachy? Vy jako Japonci, promyšleně, krok za krokem, kdežto já jako bych
         měl ruce v kapsách.“
   </p>
   <p>
    Sedmiletý Sěrjoža (syn Sěrgěje Lvoviče) hrál s Julií Ivánovnou volant a potěšením si
         poskakoval. L. N. z něho měl radost a smál se vesele, hledě naň.
   </p>
   <p>
    „Má víc síly nežli vy,“ řekl I. K. Diteriksovi. „Má-li udělati pohyb, napřed si třikráte
         poskočí. V tom je síla. A ani toho nepozoruje, že se namáhá.“
   </p>
   <p>
    Alexandra Lvovna má rýmu, a tím se zdají oči vypoulenými.
   </p>
   <p>
    „Nyní se podobáš obrazu Sofie Andrějevny,“ řekl jí L. N. hlasem zajíkavým a chvějícím se smíchem.
    <sup>
     [
     <a class="footnote" href="#ftn.d56e4588" name="d56e4588">
      229
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      21. února 1905
     </em>
    </span>
   </p>
   <p>
    F. A. Strachov vypravoval, jak u něho konali prohlídku a jak při výslechu mluvil se
         státním návladním o tom, zda-li kázal Kristus platiti daně. Návladní řekl: „Kristus
         všeobecně zakazoval platiti daně, v jednotlivém případě však sám zaplatil, když vyňal peníz
         z úst ryby; tedy se daně platiti musí.“ F. A. Strachov na to odpověděl: „To je právě tak,
         jako by se řeklo, že Ježíš všeobecně zakazoval nadávati, v soukromém případě však vynadal
         králi Herodovi lišek; tedy králům se má nadávati.“
   </p>
   <p>
    V Ruském slově ze 20. února je feuilleton Doroševičův: Tolstoj a dnešek. V článku tom
         Doroševič píše:
   </p>
   <p>
    „Táži se Tolstého, co soudí o válce, o té či oné formě vlády, o těch či oněch způsobech
         boje, jak bychom lépe zařídili svůj kulturní život. S hlediska Tolstého tyto otázky
         znamenají: Jaké nové formy otroctví by se měly vynalézti? Očekáváte, že vám poradí, odpoví?
         A že vás jeho odpověď uspokojí? Že vám pomůže? —
   </p>
   <p>
    „Tohle je zločin.“
   </p>
   <p>
    „A což páše-li zločin I. I., P. P.?“
   </p>
   <p>
    „Je to také zločin.“
   </p>
   <p>
    „Dovolte však, vždyť I. I. je váš příbuzný, ba blízký příbuzný?“
   </p>
   <p>
    „Divocha se ptali, co je dobré a co je zlé? Bijí-li mne, je to zle. Nabiji-li já někomu,
         je to dobré.“
   </p>
   <p>
    Dále se ptali Tolstého: „Jakou formu státního zřízení pokládáte za nejlepší?“ Tolstoj
         však zavrhuje stát, je to podle něho forma veřejného života, ze které plyne mnoho zlého.
         Jak se můžete někoho ptáti: „Jak by se nejpevněji vybudovalo to, co vy pokládáte za zlo?“
   </p>
   <p>
    „Chcete převrátiti svět? Začněte u sebe. Staňte se jiným. A nechť se každý člověk stane
         jiným. Pak se stane celý svět jiným. Nižádné převraty však, mimo převrat v nitru každého
         jednotlivce, nepomohou.“
   </p>
   <p>
    Prostředek, jak se státi jiným: „Vyhledejte Boha, dělejte vše podle vůle boží.“
   </p>
   <p>
    A zatím jeho odpověď vyvolává v srdcích hluboké pohnutí: „jak Tolstoj v takové chvíli…“
   </p>
   <p>
    Což tedy, patrně Tolstého nyní nepotřebují. — Víc ho potřebují nežli nás všech
         dohromady. Poněvadž my pomineme, ale věčnost zůstane. Tolstoj pak se obírá věčnými otázkami
         lidského ducha. Ve velikém srdci Tolstého pro indiferentism není místa.
   </p>
   <p>
    Bojím se velice, že nějaký hádavý čtenář řekne: „Co pak to? Mně se zdá, že „hájíte“
         Tolstého?“
   </p>
   <p>
    Chraň Bože! Ještě jsem nepozbyl rozumu a nechystám se chrániti Mont-Blanc od větru svými
         zády.“
   </p>
   <p>
    Při obědě se F. A. Strachov o tomto feuilletonu vyslovil, že je pěkně psán a že v něm je
         řečeno i to, jak v Rusku L. N-če neznají. Vypravoval, jak neteř jeho, jíž dával čísti nové
         práce L. N-če, je četla s nechutí. Když však přijela do Drážďan a tam se jí — zvěděli, že
         jest Ruska — vyptávali, co píše Tolstoj, zastyděla se, opatřila si tam všecka nová díla L.
         N-če, dala se do čtení a četla je pak dychtivě. Olsufjev, husar, divil se, když cestoval po
         Indii, jak se tam zajímali o Tolstého.
   </p>
   <p>
    „Doroševič má nepochybné nadání,“ řekl L. N. „Měl býti zvolen do akademie před
         Baborykinem Arsenjevem, kritikem Věstníku Evropy.“
   </p>
   <p>
    „Stojí nad Amfitěatrovem?“ zeptal se F. A. Strachov.
   </p>
   <p>
    L. N.: „Fí, to je otázka. Čtu-li povídku nebo kritiku, táži se vždycky: Jaký jsi člověk,
         ty, jenž píšeš? Co mi můžeš dáti? Amfitěatrov je drzý. Nenacházím v něm ničeho.“
   </p>
   <p>
    Dále říkal L. N., že k stáru seznává, jak je nutno zvolna a dobře žvýkati a jak se s
         jídlem nemá pospíchat, jak správně činí malý Sěrjoža. Otázal se mne, proč se zápal slepého
         střeva tak často vyskytuje: král Edvard, Orlov, Maklakovová, Kolja (Obolěnskij)?
   </p>
   <p>
    Odpověděl jsem, že se nemoc ta přičítá přejídání, přílišnému požívání masa. — L. N. opět
         chválil Haiga řka, jakou má radost, že se šíří vegetáťství.
   </p>
   <p>
    Při večerním čaji L. N. požádal A. B. Goldenweisera, aby něco zahrál. A. B. Goldenweiser
         zahrál několik věcí ze Chopina a Arenského. L. N. chválil jeho hru. Za hry přesedal s místa
         na místo a byl pohnut a rozechvěn. Požádal o další hru. Po hře se mluvilo o hudbě. L. N.
         řekl mimo jiné:
   </p>
   <p>
    „Neprávem je Rubinstein málo ceněn: byl posledním z velkých skladatelů, je v něm staré i
         nové. Po něm začalo dekadentství. Když hrál Tanějev svou skladbu, nechápal jsem ničeho: jak
         to přijde!…“
   </p>
   <p>
    „Mozart sype perly, jeho skladby mají plnost…“
   </p>
   <p>
    „V sonatách Beethovenových pro piano a housle není dramatičnosti jako v jiných, ale více
         melodičnosti.“
   </p>
   <p>
    „Nedávno jsem definoval, co je hudba: hudba je těsnopis citů. Hudba vyjadřuje stav duše,
         ne však myšlenky. Hudební národové, jako cikáni a prostý lid, zpívají nápěvy beze slov nebo
         slova komolí. Wagner, když chtěl hudbu sloučiti se slovem, jí oslaboval; a myslil, že tvoří
         něco nového, hudbu budoucnosti…“
   </p>
   <p>
    Když A. B, Goldenweiser odjížděl, zval jej L. N., aby přijel opět na den Zvěstování.
   </p>
   <p>
    Malému Sěrjožovi skládal L. N. z papíru japonské ptáky a učil ho, jak se to dělá.
   </p>
   <p>
   </p>
   <p>
    <span class="emphasis">
     <em>
      22. února 1905
     </em>
    </span>
   </p>
   <p>
    L. N. jezdil s Alexandrou Lvovnou na lyžích.
   </p>
   <p>
    Dnes došel dopis s výtkou, že Lev Nikolajevič je při straně konservativců proti ústavě.
         F. A. Strachov poznamenal, že by se pisateli měl poslat článek Doroševičův. L. N. řekl:
   </p>
   <p>
    „Měl bych chut napsati o vědě, že je totéž co církev. Církev vybrala z křesťanského
         učení to a ono a prohlašuje to za celou pravdu a neomylnou; věda podává rovněž jen část
         pravdy, kdežto pomíjí hlavní věc: jak žíti? Zavedla sofistiku do teologie, právnictví, ba i
         do filosofie.“
   </p>
   <p>
    Mluvilo se o Ruském Slově. F. A. Strachov řekl, že děkuje za svou rozšířenost knězi
         Petrovu.
   </p>
   <p>
    „Venkovský knihkupec mi povídal,“ řekl F. A. Strachov, „že nyní málo lidí kupuje knihy,
         mimo kněze Petrova. On nehlásá pravoslaví, ale křesťanské pravdy.“
   </p>
   <p>
    „Lichtenberg praví, ze nejnebezpečnější jsou oni spisovatelé, kteří se maličko uchylují
         od pravdy. Takové je i kázání Petrovovo,“ poznamenal L. N.
   </p>
   <p>
    Po obědě vstoupila ke mně Alexandra Lvovna zadýchávajíc se rozčilením a řekla:
   </p>
   <p>
    „Dušane Petroviči! Tatínek sedí v lenošce a nehýbe se. Nevím, neusnul-li? Jděte se
         podívat.“
   </p>
   <p>
    Zastihl jsem L. N-če, an spí v lenošce ve svém pokoji. Patrně usnul únavou. Ulehá pozdě,
         ve dne příliš mnoho pracuje.
   </p>
   <p>
    Večer se mluvilo mimo jiné o Lěskovu.
   </p>
   <p>
    „Je rozvláčný,“ poznamenal L. N., ale pochválil jeho povídky: K svátku mu ublížili,
         Kristus hostem u mužika, Koza. Vzpomněl, že mu Lěskov říkal o Petrohradských Novinách, že
         je to „mizerný, lokajský list, ale velmi rozšířený“; proto v nich tiskl své povídky. Vyšla
         tam jeho povídka Kristus hostem u mužika.
   </p>
   <p>
    F. A. Strachov mluvil o dvou povídkách své sestry L. A. Avilovové: Ne ze zvyku a První zármutek,
    <sup>
     [
     <a class="footnote" href="#ftn.d56e4690" name="d56e4690">
      230
     </a>
     ]
    </sup>
    jež by se podle jeho slov hodily pro Kruh četby. Obsah povídky Ne ze zvyku je
         tento: Bratr přijel na návštěvu k sestře statkářce. Jeli do lesa na procházku a zaslechli,
         že někdo kácí strom. Bratr šel, aby přistihl zloděje, a spatřil ženu s dítětem. Zarazil se,
         tiše se vrátil a řekl sestře, že tam nikdo není. Sestra mu poznala na očích, že lže a ihned
         ho usvědčila, potom dodala; „Nu, však to nevadí. Není to ze zvyku.“
   </p>
   <p>
    O Ščedrinově povídce Vánoční pohádka řekl L. N., že by měla býti zařazena do Kruhu
         četby.
   </p>
   <p>
    „Vůbec Kruh četby není, jaký by mohl býti,“ řekl. „Mohlo by se sebrati mnohem více
         pěkného.“
   </p>
   <p>
    Pak přečetl L. N. nahlas, velmi přirozeně, jako by nečetl, ale vypravoval, Lěskovovu
         Kozu.
   </p>
   <p>
    „Je to pěkné, jenže rozplývavé,“ poznamenal. „Na kraji světa je velice pěkné. Je ukázána
         prostá, upřímná víra i skutky jí odpovídající u Tunguza, a umělá u arcikněze. Lěskov nemá
         pravé míry. Gorkii rovněž ne. Lěskov vezme Legendy svatých, vypůjčí si něco z nich, ale
         zkomolí to.“
   </p>
   <p>
    F. A. Strachov mimo jiné vypravoval, jakmile se začne mezi ruskými venkovany šířiti štundism,
    <sup>
     [
     <a class="footnote" href="#ftn.d56e4705" name="d56e4705">
      231
     </a>
     ]
    </sup>
    že Židé se od nich stěhují. Mužici si počnou vzájemně pomáhati, lichva,
         opilství mizí, vesnice počne zkvétati. Dále vzpomněl F. A. Strachov svého zesnulého přítele
         V. F. Orlova, jehož znal i L. N. Pravil, že u člověka stojí vždy vpravo ďábel tělesnosti a
         vlevo ďábel duchovní pýchy, jenž se neprodleně zmocňuje člověka, když zdolal svody těla, a
         praví mu: „Vida, jakýs ty svatý!“
   </p>
   <p>
    Potom se F. A. Strachov zeptal L. N-če, zda dokončil již povídku Božské a lidské.
   </p>
   <p>
    „Ano.“
   </p>
   <p>
    „A co tu je „božské,“ a co „lidské“?“
   </p>
   <p>
    „Dvojí pojetí života. Nic více.“
   </p>
   <p>
    Kolem 12. hodiny sešel L. N. dolů a přinesl mi článek F. A. Strachova: O myšlence,
         slově, skutku.
   </p>
   <p>
    „Je dlouhý a nudný,“ řekl.
   </p>
   <p>
    E. Maud poslal L. N-či tři knihy Carpenterovy Civilisation, England’s Ideal a Angel’s
         Wings. Píše, že ani v Encyclopedia Britannica, ani v Literary-Year Book pro letošní rok
         není zmínky o Carpenterovi. „Carpenter je nejpozoruhodnější, nejlepší ze současné
         individualistické školy reformátorů v Anglii,“ píše.
   </p>
   <p>
    A dále:
   </p>
   <p>
    „Přál bych si, abyste věděl, jak vysoce jsou v Londýně ceněny vaše spisy, zejména mezi
         inteligentními dělníky.“
   </p>
   <p>
    Nedávno obdržel L. N. dopis od Inda, Baby-Bháratiho, jenž mimo jiné píše:
   </p>
   <p>
    „Nikdo japonsko-ruské války neželí více nežli já Ind, jenž má rád mír. Vy, západní lidé,
         musíte svou civilisaci a své náboženství svěřiti nám, lidem Východu. V nynější době, byť
         nás naši křesťanští bratří sebevíce nazývali pohany, my jich tím jménem nikdy nenazveme.
         Je-li křesťanství rovno svým skutkům, jsme rovni vám. Dejte nám nejlepší ze své civilisace,
         ale neberte nám našich starodávných základů. To je příčinou srážek Západu s Východem.“
   </p>
   <p>
    Jiný Ind píše:
   </p>
   <p>
    „Drahý Mahatmo! „Ma“ v sanskritu znamená veliká duše. A tou jste od hlavy až k patě.
   </p>
   <p>
    Vy jste jediný v pravdě veliký člověk, na tom materialistickém Západě, zaslepeném mocí a
         zatemnělém rozumem.“
   </p>
   <p>
   </p>
   <p>
    <span class="emphasis">
     <em>
      23. února 1905
     </em>
    </span>
   </p>
   <p>
    Masopustní týden (středa). L. N. radil Alexandře Lvovně, aby zatopila v kamnech, napekla
         žákům lívanců
    <sup>
     [
     <a class="footnote" href="#ftn.d56e4747" name="d56e4747">
      232
     </a>
     ]
    </sup>
    a pohostila je, potom aby zapřáhla troje sáně a vezla je na projížďku.
   </p>
   <p>
    „Dělal jsem to tak se žáky,“ řekl L. N. „Jednou, bylo to po osvobození sedláků v letech
         1861 — 62, sjelo se na masopustní týden víc než sto žáků, přijeli ze sousedních vesnic.“
   </p>
   <p>
    Potom se L. N. obrátil ke mně:
   </p>
   <p>
    „Víte, Dušane Petroviči, z jaké mouky se pekou lívance? Z pohankové.“
   </p>
   <p>
    Později řekl L. N. Julii Ivánovně:
   </p>
   <p>
    „Vaši Japonci, Julie Ivánovno, si utržili ostudu.“
   </p>
   <p>
    Julie Ivánovna se divila a spěšně namítala, že přece se zdarem obkličují ruská vojska.
         L. N. však pokračoval:
   </p>
   <p>
    „Utržili si ostudu v románech, špatně píší. Nemají ani jediného vynikajícího
         spisovatele. Osvětu národu dává náboženství, a oni mají náboženství ubohé. Z evropské
         kultury si osvojili věc nejhorší, nejhrubší, zevní: vojenské způsoby… Dopisy, které od nich
         dostávám, jsou buď naivní (jeden se ptá, vstaneme-li z mrtvých tělesně, jako vstal Kristus)
         nebo…“ (dále jsem nedoslechl).
   </p>
   <p>
    „A pamatujete se, Lve Nikolajeviči, na Konissiho?“
    <sup>
     [
     <a class="footnote" href="#ftn.d56e4768" name="d56e4768">
      233
     </a>
     ]
    </sup>
    ptal se F. A. Strachov.
   </p>
   <p>
    „Konissi přeložil Lao-Tse
    <sup>
     [
     <a class="footnote" href="#ftn.d56e4774" name="d56e4774">
      234
     </a>
     ]
    </sup>
    doslovně, do smyslu však nevnikl,“ řekl L. N.
   </p>
   <p>
    „Pojedete do Paříže?“ zeptal se F. A. Strachov žertem L. N-če. „Staví vám tam pomník a
         zvou vás.“
   </p>
   <p>
    „Dobře je v stáří, že se člověk stává k tomu lhostejným!“ řekl L. N. „Ale za mlada jsem
         nebyl lhostejným.“
   </p>
   <p>
    „Myslím, že by vám i za mlada jistě bylo nepříjemno, abyste byl přítomen odhalení
         pomníku vám postaveného,“ řekl F. A. Strachov.
   </p>
   <p>
    „Jsem rád, že přijedou Máša
    <sup>
     [
     <a class="footnote" href="#ftn.d56e4786" name="d56e4786">
      235
     </a>
     ]
    </sup>
    a Lízinka.
    <sup>
     [
     <a class="footnote" href="#ftn.d56e4790" name="d56e4790">
      236
     </a>
     ]
    </sup>
    Ne-li dnes, tedy zítra — umřeme, chceme je viděti.“
   </p>
   <p>
    T. A. Kuzminská a Alexandra Lvovna hrály na dvou kytarách cikánské písně. F. A. Strachov
         řekl:
   </p>
   <p>
    „Tyhle cikánské písně jsou stejné lidové motivy, jenže změněné. Nemám jich rád.“
   </p>
   <p>
    „Ale já je mám vždycky rád,“ poznamenal L. N. „Podivuhodně hudební lid jsou tihle
         cikáni. I u nich jsou (L. N. ukázal na mne). Znají u vás noty?“ zeptal se mne.
   </p>
   <p>
    „Někteří mladí ano, staří ne.“
   </p>
   <p>
    „Jsou jako negramotní mužici, mají dobrou pamět,“ řekl L. N. „Negramotní mužici si
         pamatují, kolik se na které děsjatině urodilo před 7 — 8 lety.“
   </p>
   <p>
    „A což vy, nudíte se, Dušane Petroviči?“ řekl mi L. N.
   </p>
   <p>
    „Jak to?“ podivil jsem se.
   </p>
   <p>
    „Jak by se tu mohl někdo nudit!…“ zvolal F. A. Strachov. „U nás tuhle v Jurupině se ženy
         často nudí.“
   </p>
   <p>
    „Ano, nemají-li zaměstnání,“ řekl L. N.
   </p>
   <p>
    Předčítal se dopis L. N-čův carovi, napsaný r. 1901 v Gaspře. L. N. poznamenal:
   </p>
   <p>
    „Nyní bych již carovi nepsal. Když Čertkov vytiskl tento dopis, zdálo se mi to nejemným.
         Ale car mi ani na jeden z dopisů neodpověděl a tak jsem nyní rád, že tento byl uveřejněn.“
   </p>
   <p>
    Večer přišel krejčí, poslaný M. A. Schmidtovou, Malorus z Černigovské gubernie, prostý,
         rozumný venkovan, sdílející názory L. N-če. Jmenuje se Afanasij Andrějevič Korzikov; má
         rodinu, je mu na pohled 35 roků. Říkal, že nechce platiti daně, mohou mu za trest prodati
         šicí stroj, na němž si denně vydělává 40-60 kopějek, nebo krávu. Když L. N-čovi líčil své
         spory s kněžími, zrazoval ho L. N. od těchto neshod a pravil, že se s nimi musí jednati
         jako s dětmi: vyrostli v té víře.
   </p>
   <p>
    V Le Matin z 9. února byla vytištěna z Manchester Guardian přeložená rozmluva L. N-če s
         korespondentem tohoto listu, Haroldem Williamsem
    <sup>
     [
     <a class="footnote" href="#ftn.d56e4822" name="d56e4822">
      237
     </a>
     ]
    </sup>
    o současném veřejném hnutí v Rusku. V této rozmluvě podle slov
         korespondentových L. N. mimo jiné řekl:
   </p>
   <p>
    „Je to hnutí škodlivé a nemůže vésti k cíli, poněvadž lid odvádí s pravé cesty.
         Konstituce není s to, aby zlepšila poměry lidu, aby pomohla jej osvoboditi. Všecky vlády se
         udržuji násilím a jeho hrozbami, a to se příčí svobodě. Člověk je opravdu svoboden jenom
         tehdy, nemůže-li ho nikdo přinutiti, aby dělal, co pokládá za špatné; a skutečně mravní
         směr činů každého člověka záleží v tom, aby se vzdaloval účasti na jakýchkoli věcech
         vládních, aby nesloužil ve vojsku a nesloužil ve státní službě. Agitace pro konstituci může
         přivésti jen ke klamným výsledkům. Lid nepotřebuje konstituce naprosto k ničemu. Ti, kdož
         dnes agitují, neznají lidu, přese všecky své výlevy lásky k němu, ve skutečnosti se o lid
         velmi málo starají, spíše jím pohrdají. Lid stojí o jediné: o půdu. Myslím, že nejlepší by
         bylo svolati zemský sněm.
   </p>
   <p>
    „Kterak však srovnáte tuto svou myšlenku s tím, že každé státní zřízení je
         nespravedlivé?“
   </p>
   <p>
    „Chci jen říci,“ odpověděl Tolstoj, „že car jedná nerozumně pro své zájmy, když
         nesvolává sněmu.“
   </p>
   <p>
    V The Standardu z 3. února je rovněž vytištěna rozmluva L. N-če o současném hnutí v
         Rusku, tentokráte s korespondentem Devittem. (Devitt byl v Jasné Poljaně 19. ledna.)
         Korespondent píše:
   </p>
   <p>
    „Sdělil jsem s Tolstým, že jsem přijel proto, abych seznal přesně jeho názory o nedávném
         nedělním krveprolití v Petrohradě, a jeho mínění o nejbližším zakončení událostí v Rusku.
         Odpověděl:
   </p>
   <p>
    „Tázali se mne po mém mínění o tom, téměř ze všech zemí. Chystám všeobecnou odpověď ve
         formě dopisu, který, doufám, bude uveřejněn za několik dní. Mohu svým jménem touto cestou
         říci mnohem více nežli kteroukoli jinou.“
   </p>
   <p>
    Odpovídaje na jiné otázky, řekl Tolstoj:
   </p>
   <p>
    „Zdá se, že ubezpečili petrohradské dělníky, uvidí-li car patnáct tisíc lidí, že přijme
         jejich žádost. Studenti si myslili, že se car může rozpomenouti na případ z první doby
         francouzské revoluce, kdy to, co počalo srocením neozbrojeného lidu, skončilo červenou
         čapkou svobody a povstání.
   </p>
   <p>
    To však není omluvou vojsku, jež střílelo do mužů, žen a dětí. Vinníci války s Japonskem
         byli zřejmě vinníky také této ukrutnosti. Oba tyto zločiny vyplývají ze zla násilnické
         vlády.
   </p>
   <p>
    Dal-li velkokníže Vladimír rozkaz stříleti, schválil-li to car, tím hůře pro oba
         účastníky takového zločinného skutku.“
   </p>
   <p>
    „Nepředvídáte,“ otázal jsem se, „že po těchto vraždách a zraněních v Petrohradě sáhne
         ruský lid k jakýmkoli revolučním prostředkům?“
   </p>
   <p>
    „Ne. Davy ruského lidu nerozumějí revoluci v tomto smyslu. Mimo to jsou příliš chudí,
         aby si mohli koupiti zbraně, kdežto vláda může takový pokus snadno zdolati, kdyby se vůbec
         stal.
   </p>
   <p>
    Jen malá část národa myslí na povstání. Kdyby se utekli k násilí, aby se jím zbavili
         svých běd, byli by docela stejně v neprávu jako carské vojsko. Žádná veliká nebo prospěšná
         reforma nemůže v Rusku jíti touto cestou. Anglie a Amerika vykořisťuje lid právě tak jako
         vládní kruhy v Rusku, jenže způsoby vykořisťování jsou různé. Čeho potřebuje ruský národ,
         téhož vyžadují i druzí národové, hlavně aby byly zrušeny všecky donucovací zákony, jež
         menšině umožňují vládu nad většinou, — menšině, jež sbírá k tomuto cíli daně, vydržuje
         vojáky, a bere lidu půdu pro své osobní výhody.
   </p>
   <p>
    Revoluce v Rusku nastane,“ pokračoval Tolstoj, „ale půjde cestou rozšířené rozumové a
         hospodářské výchovy a zvláště cestou toho, že lidé budou prováděti revoluci ve vlastním,
         osobním životě a dají se proniknouti v pravdě náboženskému duchu Ale v každém případě musí
         míti lid půdu.“
   </p>
   <p>
    V The New York Worldu je zařazena rozmluva L. N-če s korespondentem Mac Kennou, jenž byl
         v Jasné Poljaně současně s Devittem. L. N. podle slov Mac Kennových mu řekl:
   </p>
   <p>
    „Zločin, spáchaný v Petrohradě, je hrozný. Je trojnásob odporný: tím, že vláda nařizuje
         vražditi lid, že vojáci střílejí do svých bratrů, a že nepoctiví agitátoři pro vlastní
         nízké cíle vedou prostý lid na smrt. Neodsuzuji lidu, ale nestačí mi slov, abych vyjádřil
         svůj odpor k těm, kdož jej klamou.“
   </p>
   <p>
    „Ale co je na tom špatného, že vedli lid, aby promluvil s tatíčkem carem o velikých
         reformách, byť i politických?“
   </p>
   <p>
    „Pamatujete se, že když žena z lidu nasadila Ludvíku XVI. na hlavu čapku svobody a
         vyzvala jej, aby se vzal s ní za ruce a tančil, nechtěl. O nic větší čáku neměl ani lid v
         Petrohradě na to, že se car k němu dostaví, a agitátoři to dobře věděli.“
   </p>
   <p>
    „Ale což lid sám v sobě není revolucionářský?“
   </p>
   <p>
    „Ani dost málo!“ zvolal Tolstoj. „Městský lid chce jenom veřejný pokoj, aby mohl
         pracovati za poctivých podmínek; vesnický lid chce jedině půdu. Každé ruské srdce je
         prosyceno přesvědčením Thoureaua a Henry Georgea. Ale representativní vlády si ruský lid
         nepřeje žádné. Naopak chce zachovati samoděržavnou (autokratickou) monarchii, jež pro něj
         je slibnějším zastáncem nežli šlechta a aristokracie půdy. Vskutku car je pánem každého
         kousku půdy a může ji dáti pracujícím. Lid ví, že to car může udělati, a věří, že to
         udělá.“
   </p>
   <p>
    „Vidí-li však lid, že car zklame jeho naděje, nepozdvihne se potom?“
   </p>
   <p>
    „Jak by to mohl učiniti? Jak by mohl vypracovati válečný plán? Jak vésti styky, aby se
         organisovalo povstání? Jak by mohli bezbranní obstáti proti silnému vojsku, jež kázeň staví
         nad svědomí a nezastaví se před vraždou mnohých bratří…? Nikdy nebude v Rusku ozbrojené,
         všeobecné revoluce. Uvědoměle či neuvědoměle ví lid, že správnou cestou ke všemu dobrému
         proň není zbraň a vraždění, nýbrž duchovní osvícení; ví, že jediný přípustný a cílevědomý
         způsob jednání je trpný odpor a zápas cestou výchovy.“
   </p>
   <p>
   </p>
   <p>
    <span class="emphasis">
     <em>
      24. února 1905
     </em>
    </span>
   </p>
   <p>
    Prosebné dopisy, jež L. N-če docházejí, ničívá. Pravil, ze ho denně žádají průměrně o
         2000 rublů. Ač L. N. ničí většinu těchto prosebných dopisů a nikomu jich neukáže, přece
         jich ještě dosti mnoho zůstává mezi dopisy, jež přečetl. Nedávno Japonec, studující
         bohosloví na americké universitě, psal, že přečetl spisy L. N-če, chce zanechati university
         a vrátiti se do vlasti; prosí L. N-če o peníze na cestu. Jakýsi generál, jenž se v cizině
         léčí a prohrál 80 000 rublu, prosí o 1400 rublu, aby se mohl „doléčiti do konce“; studující
         různých ústavu (mnoho židů) prosí o peníze na pokračování ve studiích, a pod.
   </p>
   <p>
    Pravili mi, že L. N. nemá rád tři druhy dopisů: 1.) žádají-li o autograf, 2.) prosí-li o
         peníze, 3.) posílají-li rukopisy.
   </p>
   <p>
    Z cizozemských dopisů, jež došly L. N-če v poslední době, zdály se mi nad jiné
         zajímavými tři:
   </p>
   <p>
    1.) Z Lucemburku posílá básník německé verše proti válce, napsané pod dojmem slov L.
         N-če, o témž předmětu, jak byly citovány v knize Bourdouově En écountant Tolstoj.
   </p>
   <p>
    2.) Georgue Huguet, předseda společnosti Tolstého v Dijonu, posílá stanovy společnosti,
         a prosí L. N-če, aby byl čestným předsedou spolku.
   </p>
   <p>
    3.) A. B. Kothatka z Indie se táže, nezná-li L. N. člověka, který by dovedl léčiti
         malomocenství. Jeho přítel jím onemocněl.
   </p>
   <p>
    Dnes má vyjíti v Timesu článek L. N-čův O veřejném hnutí v Rusku.
   </p>
   <p>
    Při obědě vypravovala J. V. Obolěnská o svatbě Ch. N. Abrikosova s její dcerou. L. N.
         řekl:
   </p>
   <p>
    „Všichni, kdo Abrikosova znají, máji ho rádi. Takových je málo.“
   </p>
   <p>
    „Byl dnes u mne korespondent North Americanu,“ řekl L. N., „nastrojený, jakou měl vestu,
         prsten, řetízek! Omezený, nevzdělaný člověk, ničeho nechápe. Ptal jsem se, má-li Thoreana.“
         „Ano.“ „Co jste od něho četl? Zamumlal cosi nesrozumitelného. Evangelia také nezná (o
         fariseovi a celníkovi). Jeho zevnějšek se k němu dobře hodí.“
   </p>
   <p>
    J. V. Obolěnská se ptala, je-li pravda, co psaly noviny o Angličance, jež byla u L. N-če
         na Krymu a nečetla ničeho z jeho spisů.
   </p>
   <p>
    „To byla Ruska,“ řekla Julie Ivánovna. „Doroševič to ve svém feuilletonu zmírnil.“
   </p>
   <p>
    J. V. Obolěnská: „Četla jsem ten feuilleton. Je pěkný. Radí interviewistům, aby četli
         tvé spisy, pak nebudou musit přijížděti se zbytečnými otázkami.“
   </p>
   <p>
    Peter Ostergard, jenž v Berlíně vydává Führende Geister, žádá L. N-če o autobiografii a
         podobenku. Píše o to již po třetí.
   </p>
   <p>
    „Odpovězte mu,“ řekl mi L. N., „že nemám kdy, nechť se obráti na Sěrgějenka. Ještě je tu
         druhý dopis od zednáře, tomu odpovím, nebo odpovězte vy. Ach, celá tahle literatura,
         interviewisté, aféry!… Přijede člověk naprosto nechápající, s tlumočníkem, stojí to všecko
         ohromné peníze, a všecko jen proto, aby obecenstvo mělo sensaci. Co pak může o mně napsati?
         Nemám pro ně času. Kdyby to vedlo k něčemu užitečnému, třebas, ještě bych našel čas; ale
         oni píší, sestavují knihy jenom proto, aby získali peníze. Tuhle anglické vydání Who is
         who: životopisy, zprávy o herečkách, spisovatelích, to všecko dohromady…“
   </p>
   <p>
    Potom nám L. N. ukázal číslo časopisu Am rauhen Stein. Maurerische Zeitschrift, jež mu
         bylo posláno.
   </p>
   <p>
    „To mi posílá zednář,“ řekl. „Je tam o mně článek; shledává, že jsem zednářem, a je to
         zcela správné! Křesťanství očištěné ode všech obřadů, bratrství lidí, to všecko spadá do
         zednářství.“
   </p>
   <p>
    Článek je nadepsán Leo Tolstoi und die K. K., von Br. Werckshagen. Autor píše:
   </p>
   <p>
    „Světem otřásající události na Dálném Východě nutí nás, abychom obrátili pozornost k
         člověku, stojícímu za denními událostmi, jehož bytí a činnost znamená pro dějiny
         slovanského plemene jistě víc, nežli krvavé srážky národů na Dálném východě a povstání v
         nitrozemí. Sotva by se našel druhý nositel osvěty jeho typu, v jehož duši by žilo tolik
         neuvědomělého, přece však pravého zednářství jako v duši Tolstého.
   </p>
   <p>
    Obrácení Tolstého je přímo vzorem pro náboženské filosofy. Na něm možno určitě
         postihnouti příčiny, pro které člověk vůbec vidí nutně, že se krok za krokem přenáší z
         přirozeného, smyslového a vnějšího názoru světa do nadsmyslné pravdy. (Prof. Glogau ve své
         charakteristice ruského reformátora.)“
   </p>
   <p>
    L. N. odpověděl zednáři 7. března tímto dopisem (v překladu):
   </p>
   <p>
    „Velectěný pane,
   </p>
   <p>
    velice vám děkuji, že jste mi poslal svou zednářskou knihu. Těší mne nesmírně, že jsem
         byl nevědomky, a podle svého přesvědčení jsem dosud — zednářem. Vždycky, od dětství již,
         choval jsem hlubokou úctu k této organisaci a myslím, že zednářství lidstvu prokázalo mnoho
         dobrého, a může i nyní prokázati, bude-li se jen spravovati požadavky nové doby.“
   </p>
   <p>
    Při večerním čaji rozmlouval L. N. hlavně s J. V. Obolěnskou. Mimo jiné se jí otázal:
   </p>
   <p>
    „Zabývá se Kolja
    <sup>
     [
     <a class="footnote" href="#ftn.d56e4931" name="d56e4931">
      238
     </a>
     ]
    </sup>
    politikou?“
   </p>
   <p>
    Pak řekl:
   </p>
   <p>
    „Kdyby oni, kdož zavraždili Sěrgěje Alexandroviče, nabyli moci, octli se v čele vlády,
         bylo by hůře, nikoliv lépe.“
   </p>
   <p>
    Potom mluvil L. N. o básníku Žemčužnikovu; dále vzpomněl jakéhosi šprýmaře, jenž na
         ulici úmyslně vrazil do ministra Panina a omluvil se. „Nevadí, mladíku!“ odpověděl mu
         Panin. Příštího dne přišel mladík do bytu ministrova, aby poprosil za odpuštění.
   </p>
   <p>
    „To je jako v Čechovově povídce, kde někdo kývá na vysoce postavenou osobnost,“ řekla E.
         V. Obolěnská.
   </p>
   <p>
    „Čechov si vzal námět právě z toho,“ řekl L. N.
   </p>
   <p>
    Mluvilo se o prostředcích proti žáze, jíž L. N. trpí.
   </p>
   <p>
    „Mně pomáhá od záhy nejlépe masáž,“ řekl. „Lid však v těchto případech žvýká kroupy,
         hrách; i soda je dobrá…“
   </p>
   <p>
    Dále se mluvilo o novinách. L. N. řekl:
   </p>
   <p>
    „Noviny nestojí za to, aby se četly. Kdopak jiný je píše, nežli takový dnešní Američan!
         Je tolik potřebné práce, že ke čtení ani času nezbývá. Jako tuhle Dušan Petrovič, má denně
         20 nemocných. Mně velice posloužil stařičký truhlář, jenž řekl: „Jdeš-li kolem krčmy a
         vidíš, jak se tam perou, přidej do kroku, abys toho neviděl.“ Stejně se to má s válkou v
         novinách, raději jich nečísti.“
    <sup>
     [
     <a class="footnote" href="#ftn.d56e4954" name="d56e4954">
      239
     </a>
     ]
    </sup>
   </p>
   <p>
    L. N. je velmi spokojen s prací F. A. Strachova na Kruhu četby.
   </p>
   <p>
   </p>
   <p>
    <span class="emphasis">
     <em>
      25. února 1905
     </em>
    </span>
   </p>
   <p>
    Ráno přijeli: A. N. Dunajev, Sěrgěj Lvovič, D. V. Nikitin, večer I. K. Diteriks a S. D.
         Nikolajev.
   </p>
   <p>
    Od čtvrti na deset do půl jedenácté seděl s námi L. N. v jídelně u okrouhlého stolu.
         Hovořili mezi jiným o Kožuškovi (?), jenž byl právě před tím v Jasné Poljaně.
   </p>
   <p>
    „Je silný, pracovitý, nedá se strhnouti. Zemřelo mu dítě, sám je pochoval,“ řekl L. N.
   </p>
   <p>
    I. K. Diteriks ukázal L. N-či v Open Courtu podobiznu Japonce Soyen Shakua. L. N. k tomu
         poznamenal:
   </p>
   <p>
    Vidíte, Dmitrijí Vasiljeviči,
    <sup>
     [
     <a class="footnote" href="#ftn.d56e4978" name="d56e4978">
      240
     </a>
     ]
    </sup>
    Sěrgěji Dmitriči,
    <sup>
     [
     <a class="footnote" href="#ftn.d56e4982" name="d56e4982">
      241
     </a>
     ]
    </sup>
    je v nich leccos svého, je zajímavo s nimi promluviti, dovíme se něco nového;
         stejně je s různými národy. Ale Japonci, ať jsem mluvil s kolika koli, neposkytují ničeho
         nového — leda chimosu.
    <sup>
     [
     <a class="footnote" href="#ftn.d56e4986" name="d56e4986">
      242
     </a>
     ]
    </sup>
    Velmi hbitě si osvojili praktické vynálezy Evropanů, dokonce je předhonili, ale
         v náboženství nemají ničeho svého. Jejich Soyen Shaku dovedl převrátiti buddhismus stejně
         jako kněží křesťanství. Že dosáhli takových úspěchů ve hmotných věcech, to poukazuje spíše
         na některé duchovní nedostatky nežli na přednosti. Právě jako je ke zbohatnutí třeba úzkého
         nazírání a snahy stloukati rubl k rublu… Před Číňany však se skláním. V mém dobrém mínění o
         nich mne utvrdil i Alexander Nikiforovič,
    <sup>
     [
     <a class="footnote" href="#ftn.d56e4990" name="d56e4990">
      243
     </a>
     ]
    </sup>
    jenž nikdy neslyšel, že by si ruští obchodníci stěžovali do Číňanů, Kjachty
         nebo Pekingu, a vždycky říkají, že jejich styky s Číňany jsou nejlepší. Za celý život se mi
         nepřihodilo, abych byl mohl promluviti s Číňanem. Slyšel jsem, že Li-Hung-Čang chtěl ke mně
         přijeti, ale zradili ho z toho, že prý by se pro něho, jakožto zástupce státní moci,
         nehodilo, aby jel ke mně. Li-Hung-Čang dovedl najíti ve stycích s Evropany střední cestu.
         Ten je znal, a pohrdal jimi! Bral od nich jen, čeho potřeboval.“
   </p>
   <p>
    „K nám přicházejí Číňané do banky,“ řekl A. N. Dunajev (je v Moskevské obchodní bance),
         „a všichni jsou dobří. Ptal jsem se jednoho z nich, zda studoval.“ „Ano.“ „Znáš čtyři knihy
         Konfuciovy?“ „Znám.“ „Jednomu jsem četl Konfucia z francouzského překladu, při němž byl
         vytištěn i čínský tekst. Roztáhl ústa od ucha k uchu v blaženém úsměvu: „Vy umíte čínsky?““
   </p>
   <p>
    Mluvilo se o Španělích. L. N. podotkl, že je stála válka s Amerikou 200 000 životů.
         Sěrgěj Lvovič poznamenal, že i Rusko bude válka s Japonskem třebas tolik státi.
   </p>
   <p>
    Dále řekl L. N., že ve španělském parlamentu jsou dva anarchisté.
   </p>
   <p>
    Jeden barcelonský anarchista napsal knihu o tom, že násilná vláda je přežitek starých
         dob. Moreto mi slíbil, že mi ji pošle. Druhý anarchista, jsa ministrem, předložil návrh
         nacionalisace půdy.“
   </p>
   <p>
    A. N. Dunajev: „Jak pak mohl býti ministrem, když je anarchistou?“
   </p>
   <p>
    Kdosi vypravoval, že policie kdesi zabavila vagón pum a 500 bambitek. Pumy byly kulaté,
         veliké jak pomeranče, a se všech stran trčely z nich hřebíky.
   </p>
   <p>
    I. K. Diteriks vypravoval, že v saratovské gubernii agenti provokatéři štvou lid na
         pány.
   </p>
   <p>
    „Tedy jej pomáhají revolucionalisovat,“ poznamenal Sěrgěj Lvovič. Dále řekl, že přece
         již do veřejného života ruského vstupuje trojí svoboda: svoboda shromažďovací, svoboda
         slova a tisku; vzíti jich již nemohou, nejde to.
   </p>
   <p>
    Pak se mluvilo o válce. A. N. Dunajev řekl:
   </p>
   <p>
    „Včera rozhodla vojenská rada, aby se sebralo ještě 300 000 vojska a poslalo na Dálný
         východ. Nepodaří se to, nepůjdou. Nyní již vědí, proč jdou. Dříve toho nevěděli, a také se
         ještě držel Port-Arthur.“
   </p>
   <p>
    S. D. Nikolajev pravil, že šíří mezi sedláky myšlenky Henry Georgea a chce v práci té
         pokračovati. Sedláci udělají pro rozšíření myšlenek Henry Georgea víc nežli inteligence.
   </p>
   <p>
    Jistý žalmista mi nedávno řekl o L. N-či:
   </p>
   <p>
    „Má dobré oči; člověk ho poslouchá a pořád by ještě poslouchal.“
   </p>
   <p>
   </p>
   <p>
    <span class="emphasis">
     <em>
      26. února 1905
     </em>
    </span>
   </p>
   <p>
    Masopustní týden. (Sobota). A. N. Dunajev pekl lívance pro žáky Alexandry Lvovny.
         Alexandra Lvovna je vozila na saních. L. N. jí vzkázal, aby s nimi jela do lesa, kde není
         tak větrno.
   </p>
   <p>
    Jezdil jsem k nemocným a večer jsem byl velmi unaven a ospalý a ničeho jsem nezapsal.
   </p>
   <p>
    I. K. Diteriks se mnou sdělil, že L. N. dnes řekl jedné z dam:
   </p>
   <p>
    „Všecky řádné ruské ženy si myslí, že jsou pravoslavné, a zatím jsou kacířky. Říkají:
         jsem pravoslavná, ale nemohu přec uznávati ostatků, obrazů atd. Jaké pak máte právo
         vytrhávati něco z pravoslaví? Je to zrovna tak, jako kdybyste vytrhly ze sudu dvě dýhy,
         zalepily je papírem a myslili si, že sud je celý. Nemáte z pravoslaví ničeho vytrhávati.“
   </p>
   <p>
   </p>
   <p>
    <span class="emphasis">
     <em>
      27. února 1905
     </em>
    </span>
   </p>
   <p>
    I. K. Diteriks a D. Nikitin vybírali dnes z Kruhu četby nejprostší místa, jak jim byl L.
         N. uložil. Jak L. N. pečuje o svou práci! Všichni v domě zahálejí, on jediný stále pracuje.
   </p>
   <p>
    Hovořilo se o posledních zprávách válečných a o nepokojích ve vnitrozemí. U Mukdenu
         vytlačují Japonci Rusy z posic. Ruských vojáků zahynulo víc než u Liaojanu. Odvážejí
         odtamtud zásoby. V Ruských Vědomostech je vytištěna zpráva z kurské gubernie, že v ševském
         a dmitrovském újezdě sedláci pálí statkářům majetek a vysekávají jejich lesy. Totéž se
         stalo nedávno v saratovské a černigovské gubernii. Posílají tam vojska. V kijevské gubernii
         vyhořely tři cukrovary a byly vyloupeny — není řečeno, kdo byli pachatelé, ale nutno
         mysliti, že dělníci.
   </p>
   <p>
    A. N. Dunajev citoval rozmluvu japonského zajatého důstojníka s jeho (Dunajevovým)
         známým:
   </p>
   <p>
    „Co myslíte, pobijeme vás?“
   </p>
   <p>
    „Proč?“
   </p>
   <p>
    „Nemáte poctivých lidí.“
   </p>
   <p>
    „Ne.“
   </p>
   <p>
    Po obědě seděli v sále pospolu M. A. Schmidtová, J. V. Obolěnská, Sofie Andrějevna, T.
         A. Kuzminská, Alexandra Lvovna, Julie Ivánovna, A. N. Dunajev, Sěrgěj Lvovič, D. V.
         Nikitin. Opět se hovořilo o válce, o ústupu od Mukdenu, o tom, jak provázeli záložníky ze
         vsí. Jistá žena pozbyla zármutkem mléka… Jistý mužik zanechal doma matku, čtyři děti a
         těhotnou ženu. M. A. Schmidtová vypravovala hrůzné případy. Tu se vmísil L. N.:
   </p>
   <p>
    „Že se vám chce,“ řekl, „drásati nitro! Kdyby se tím ještě mohlo pomoci, pak by to mělo
         smysl, ale takhle beze smyslu se rozčilovati, stojí to za to?! Každý má svoje zaměstnání,
         musí je klidně vykonávati. Zdá se mi, že noviny ve svých zprávách úmyslně nadsazují,
         líčí-li hrůzy války, aby vystupňovaly nespokojenost s vládou, přecházející až v hněv proti
         ní. Z novin přechází tato nálada i do soukromých hovorů.“
   </p>
   <p>
    Později L. N. mluvil o Dickensovi a vypravoval obsah jeho povídky, kterou právě přečetl.
         Jistá londýnská dáma pozvala k sobě maloměštku, aby jí donesla botky, tato jí pak vypravuje
         o svém osudu. Dáma s ní má soucit. Pojednou ona přitiskla tvář k její ruce, „takové gesto,
         jež mluví“. A L. N-či se zalily oči slzami a hlas se mu zachvěl. Po chvíli, když se již
         uklidnil, dopověděl:
   </p>
   <p>
    „Jaký to zázrak! Jako u Mozarta: všední, všední najednou — nebe!“
   </p>
   <p>
    Pak se mluvilo o Rudém smíchu L. A. Andrějeva.
   </p>
   <p>
    „Nečetl jsem ho,“ řekl L. N., „jen jsem v něm listoval. Seděl tu jeho bratr, čekal na
         odpověď; napsal jsem, že některá místa jsou silná. Ale ostatní vše je umělé, nejasné a
         neurčité.“
   </p>
   <p>
    Sěrgěj Lv.: „Což někdo píše jen, co se skutečně děje?“
   </p>
   <p>
    L. N.: „Musí se popisovati skutečnost, a vážně a pravdivě se musí popisovati, nikoliv se
         od ní uchylovati, jako to dělají pro efekt.“
   </p>
   <p>
    Při večerním čaji A. N. Dunajev vykládal L. N-či na jeho otázky obsah obchodní smlouvy
         mezi Ruskem a Německem, kterou uzavřel Witte a Bülow. V zahraničním časopise byly dva
         obrázky karikatur k této události. Bülow a Witte se potkávají v lázních. I. obrázek. Bülow:
         „Jak pak to bude se cly?“ Witte zmizí pod vodou. II. obrázek: Witte: „Jak pak to bude s
         půjčkou?“ Bülow zmizí pod vodou.
   </p>
   <p>
    Witte povolil zvýšení cel na vývoz obilí a jiných výrobků zemědělských z Ruska. Část
         tohoto zvýšení, přibližně 16 milionů padne na ruské zemědělce (o takový peníz musí
         prodávati obilí laciněji); část na německé spotřebitele, jež připadne německé vládě. Sama
         zvyšuje ruská vláda cla na dovážené hospodářské stroje z Německa, přibližně na tak velký
         peníz, jaký připadne německé vládě. To znamená, že ruské zemědělstvo bude platiti přibližně
         o 28 milionů víc, nežli platí za cel nyní platných. Witte prý uzavřel půjčku na 500 milionů
         marek; čtvrtinu jí koupila vláda, a poněvadž kurs emisí byl nízký, obdržela málo peněz.
   </p>
   <p>
    L. N. ptal, co stála podnes válka. A. N. Dunajev odpověděl:
   </p>
   <p>
    „Podle oficiálních zpráv stála do 1. ledna 850 milionů. Uzavrou-li nyní mír, padne
         přibližně tolik na kontribuci.“
   </p>
   <p>
    „Ale Japonci podnes nemají důvodů, aby ji mohli žádati,“ řekl L. N.
   </p>
   <p>
    A. N. Dunajev: „To je za vašeho života třetí veliká válka?“
   </p>
   <p>
    „Ano.“
   </p>
   <p>
    „A uherská výprava?“
   </p>
   <p>
    „Ano, ale ta byla nepatrná.“
   </p>
   <p>
    A. N. Dunajev: „Jak vzplanulo vlastenecké opojení slávou za této války; a za turecké
         také, jak pamatuji.“
   </p>
   <p>
    L. N.: „To bývá vždycky za války. Ve článku, který nyní píši, vyslovuji myšlenku, že v
         ruském lidu a veřejnosti se ustalují dva nové názory. 1. upadá víra v církevní dogmatické
         učení a místo ní nastupuje pravé křesťanství, 2. že ruský lid je způsobilý k samosprávě a
         nepotřebuje vlády. Chtěl jsem to vypsati v románu o ruských osadnících v Mandžurii; zřídili
         tam vesnice, opatřili si i kněze, ale neznali žádné vlády. Když tam vnikli Rusové s vojsky,
         poslali jim vládní dozorce, otevřeli krčmy. U Angličanů naopak je pociťována potřeba vlády.
         K Lěvovu článku jsem obdržel dopis od Kanaďana, jenž se pyšní anglickým vlastenectvím,
         píše, že mohou proti Rusku postavili 500 000 vojska.“
   </p>
   <p>
    Sergej Lvovič namítl:
   </p>
   <p>
    „Angličané ovládli moře hlavně mírnou cestou, jejich řeč jest světová.“
   </p>
   <p>
    „V Anglii a Francii se již šlechta degeneruje,“ pokračoval L. N., „vynikající lidé
         pocházejí ze středních vrstev a z lidu. Je tomu tak, třeba že se pokoušejí dokazovati, že
         anglická šlechta duchovně a rozumově nepoklesla.“
   </p>
   <p>
    Potom mluvil L. N. o své práci v Kruhu četby.
   </p>
   <p>
    „Byl u mne zámečník z Tuly,“ pravil, „říkal jsem mu o Kruhu četby a předčítal jsem mu
         citáty z Ruskina. Těžce se to chápe, a nedočetl jsem, na místě jsem se rozhodl, že musím
         sestaviti populární myšlenky zvlášť. Pozorovali jste, že každý spisovatel píše pro určitou
         vrstvu čtenářů? Já píší nyní pro čtenářstvo evropsko-ruské, hlavně evropské, pro vzdělané
         kruhy. To je špatně!“
   </p>
   <p>
    Alexandra Lvovna vypravovala, že byli chyceni 4 těljatinští a 2 jasnopoljanští mužici,
         kteří ukradli zahradníkovi krávu. A. N. Dunajev řekl:
   </p>
   <p>
    „Kolik pak připadlo na každého? Ne víc, nežli 3 ruble.“
   </p>
   <p>
    Vysvětlil krádež tu zištností mužika. L. N. namítl, že to je sport, a vypravoval, jak se
         před ním jeden těljatinský mužik vychloubal svou obratností při krádeži koní.
   </p>
   <p>
    Sěrgěj Lvovič vypravoval, jak jsa okresním představeným, odsoudil zloděje koní na rok do
         vězení, ač nebylo plně dokázáno, že ukradl koně. Řeč přešla na japonská vězení: tam všichni
         vězni pracují, a sami vystavěli všecky věznice. Potom mluvili o tom, že lékařství v
         Japonském vojsku je vzorné, první ve světě. S prvními četami jedou lékaři, prozkoumají
         studně, prohlédnou místa pro ležení, nejbližší vesnice a města, zjistí, jaké nemoci jsou v
         nich, nakažené čtvrti oddělí karanténou atd.
   </p>
   <p>
    Když L. N. vypil šálek čaje, zvýšila se mu žáha. Provedl si masáž a značně se mu
         ulevilo.
   </p>
   <p>
    „To vy jste mne naučil téhle masáži,“ řekl mi.
   </p>
   <p>
    Sěrgěj Lvovič k mému údivu se tentokráte s otcem nepřel o konstituci, což posud dělával
         při každé své návštěvě.
   </p>
   <p>
   </p>
   <p>
    <span class="emphasis">
     <em>
      28. února 1905
     </em>
    </span>
   </p>
   <p>
    Přijela milá Marie Lvovna s dětskou dobrotivou tváří, s mužem Nikolajem Leonidovičem.
         První otázku jim dal Sěrgěj Lvovič: „Kdy nás oběsí?“
   </p>
   <p>
    Nikolaj Leonidovič vypravoval, že mužici u nich jsou přesvědčeni, jakmile bude konec
         války, že se počne děliti půda; proto jsou vážně naladěni, nepijí kořalky.
   </p>
   <p>
    K jistému mužiku z obecní správy přišli rovnou s požadavkem: Pojďte, budeme děliti půdu!
         Ten neztratil duchapřítomnosti a přečetl jim vládní zprávu, že nepokoje se dělají za
         japonské peníze. Mužici odešli.
   </p>
   <p>
    Nikolaj Leonidovič soudí, že revoluce bude již proto, že byla zima bez sněhu, a tři
         čtvrti zorané země se bude muset přeorávati.
   </p>
   <p>
    Dnes zde byl starý známý L. N-čův, tulský rolník Michajl Petrovič Novikov. L. N. s ním
         dlouho mluvil, dal mu přečísti článek O veřejném hnutí v Rusku a korekturu Kruhu četby.
         Chtěl mu dáti s sebou spis Vzpamatujte se! a poslední čísla Svobodného Slova, ale nenašel
         se ani jeden volný výtisk, L. N. má jen po jednom a některých vůbec nemá, rozdal poslední
         eksempláře. Zahraniční vydání L. N-čových spisů nedocházejí, leč že někdo náhodou přiveze
         jeden nebo několik výtisků té či oné knížky. Čertkov posílá L. N-či v doporučených dopisech
         po jednom výtisku všecka svá nová vydání, některá posílá i opětovně, také v dopisech. Velké
         zásilky knih však přes hranici dosud nikdo nepřevážel. Některých svých spisů vydaných v
         cizině L. N. vůbec nespatří (na př. berlínských); také mnohých francouzských překladů svých
         prací neviděl (o německých ani nemluvě).
   </p>
   <p>
    Večer při čaji se mluvilo o východních národech; L. N. řekl:
   </p>
   <p>
    „Mám rád moslemíny, jejich chování, důstojnost, malebnost.“
   </p>
   <p>
    Potom předčítal L. N. Dickense, po něm předčítala Marie Lvovna.
   </p>
   <p>
    Opět se mluvilo o válce a Japoncích. Mluvilo se o postupu, jehož užívají Japonci: jak v
         noci útočí a převlékají se do ruských uniforem, jak se nezastavuji před žádnými ztrátami,
         jen aby dosáhli cíle atd. L. N. řekl:
   </p>
   <p>
    „Rusové mají rytířství, jisté tradice, Japonci však myslí jenom na to, jak by zničili co
         nejvíce Rusů, a neštítí se žádného prostředku, užívají každého.“
   </p>
   <p>
    Marie Lvovna: „Mně jsou Japonci protivní.“
   </p>
   <p>
    L. N.: „Já nad nimi dělám otazník!“
   </p>
   <p>
    Nikolaj Leonidovič: „A vzpomínáš Lodianiho, jenž se vydával za amerického inženýra, a
         přišel k tobě s navštívenkou: discuteur philosophique, chimique, theolog, etc. etc…? Smáli
         jsme se. První jeho otázka byla, zda mu bude dovoleno prohlédnouti tulskou zbrojovku. Oči
         šikmé, lícní kosti vystouplé, rusky vůbec nerozuměl, Saint-John říkal, že Lodiani mluví
         špatně anglicky a pohrdal jím. Pak ukazoval Lodiani svou podobiznu, kde je vyobrazen v
         čínském kroji s copem, dokonalý Číňan. Říkal, že se tak přistrojil žertem. Zpíval písně
         podobné oněm, jež zpívali Japonci, kteří přijeli po něm. Byl jistě japonský zvěd, právě
         takový, jako ti, které jsi viděl ve školce v Zasěce. I ti sem přijeli, aby si prohlédli
         tulskou zbrojovku.“
   </p>
   <p>
   </p>
   <p>
    <span class="emphasis">
     <em>
      1. března 1905
     </em>
    </span>
   </p>
   <p>
    Při stole mluvil L. N. o tuposti učenců, jak nikdo z nich nezná než svůj obor, a že
         nemají pochopení pro nejdůležitější věc, pro náboženství, pro mravnost. Dále bylo řečeno,
         že životopis Pobědonoscův v Encyklopedickém slovníku Brockhausovu napsal jeho nepřítel,
         neboť uváděl všecky jeho názory, vyslovené v Moskevském sborníku a jiných spisech.
   </p>
   <p>
    U Mukdenu bylo raněno 1300 ruských důstojníku a 40 000 vojáků, a zabito bylo kolem 25
         000 lidí. L. N-či je zatěžko i pouze poslouchati, mluví-li se o Mukdenu. Při obědě zavedl
         Nik. Leon. řeč na tento předmět, ale L. N. ihned změnil předmět hovoru. Před několika dny
         stalo se stalo se totéž.
   </p>
   <p>
    Večer byla velmi příjemná rodinná rozmluva, při níž se nedotýkali veřejných otázek. L.
         N. vypravoval výhradně rodinné vzpomínky a anekdoty, jako vždy velmi živě a vtipně.
         Začal-li někdo z rodiny o válce, L. N. neodpověděl ani slova.
   </p>
   <p>
    Alexandra Lvovna mi chodí pomáhat do ambulatoria od té chvíle, co jsem se usadil v domě
         Tolstých. Bylo mi řečeno, že L. N. na otázku domácích, souhlasí-li, aby v domě žil stálý
         lékař, přisvědčil jen s tou podmínkou, aby lékař přijímal nemocné z okolních vesnic.
         Alexandra Lvovna vzala na sebe vydržovati ambulatorium a opatřovati léky. Dnes mi pomáhala
         místo Alexandry Lvovny Marie Lvovna.
   </p>
   <p>
    Dnes obdržel L. N. od Boudoinina de Courtenay
    <sup>
     [
     <a class="footnote" href="#ftn.d56e5175" name="d56e5175">
      244
     </a>
     ]
    </sup>
    knihy o polském povstání r. 1830 a jiné o dějinách Polska. L. N. z nich měl
         radost. Kruh četby pro lid chce L. N. sestavovati podle korektur, ne podle rukopisu velkého
         Kruhu četby.
   </p>
   <p>
    Nikdy jsem neviděl, aby L. N. pozbyl trpělivosti, aby se jeho tvář za rozmluvy s
         hloupým, nepříjemným, nebo obtížným člověkem sebe méně stáhla.
   </p>
   <p>
   </p>
   <p>
    <span class="emphasis">
     <em>
      2. března 1905
     </em>
    </span>
   </p>
   <p>
    L. N. mi dal přečísti svou německy psanou odpověď Japonci N. I. Gatičaovi, a prosil,
         abych mu opravil chyby.
   </p>
   <p>
    „Je to zajímavé, jakých chyb jsem se dopustil,“ řekl. „Chtěl jsem mu ještě napsati o
         šintoismu, že to je řád pro zvláštní účely a ne náboženství, ne učení o smyslu života.“
   </p>
   <p>
    Potom mi řekl:
   </p>
   <p>
    „Psal mi Haig. Chtěl bych mu odpověděti, ale má ve svých spisech nepěkné věci. Jaké to
         je poblouznění: mens sana in corpore sano (zdravý duch ve zdravém těle). Myslí, že je třeba
         vypěstovati zdravé, silné plemeno lidí. Nechtěl bych býti zdravým. Tělesná síla a duchovní
         růst se k sobě mají v obráceném poměru. Člověk duchovně roste, když tělesné síly ochabují,
         a tou měrou, jako ochabují. Kdyby mi nějaký kouzelník nabídl mládí, zdraví, odmítl bych
         je.“
   </p>
   <p>
    Marie Lvovna: „A já bych chtěla.“
   </p>
   <p>
    „Tys ještě nepřekročila Rubikon.“
    <sup>
     [
     <a class="footnote" href="#ftn.d56e5201" name="d56e5201">
      245
     </a>
     ]
    </sup>
   </p>
   <p>
    Zeptal jsem se L. N-če, proč v posledním čase přestal cvičiti činkami, ne-li snad proto,
         že chce býti způsobilejší k duševní práci? Řekl jsem, že podle mého soudu jen po tělesné
         práci, po tělesné únavě pracuje duch, jak se patří.
   </p>
   <p>
    „Vyčítám si někdy,“ odpověděl L. N., „když se zabývám tělocvikem: proč to dělám. Lépe
         nežli práce svalů slouží duševní práci vegetariánství, pravidelné zažívání, dobrý spánek.
         Po spaní přicházívají pěkné myšlenky.“
   </p>
   <p>
    (Od toho dne začal L. N. opět konati tělocvik).
   </p>
   <p>
    Sofie Andrějevna předčítala novinářské zprávy o mukdenských bojích. L. N. poznamenal:
   </p>
   <p>
    „To je nějaké nové slovo „boj“; jindy se říkávalo „srážka“. Andrjuša také mluvil o
         „bojích“.“
   </p>
   <p>
    Mluvilo se o různých formách konstituce. L. N. řekl, že v Japonsku nemají konstituce:
         mikado vše rozhoduje.
   </p>
   <p>
    „Dostal jsem dopis od Ženevské společnosti Rousseauovy,“ řekl dále L. N. „Boitié,
         Salomon a jiní chtějí vydati úplnou Confession;
    <sup>
     [
     <a class="footnote" href="#ftn.d56e5219" name="d56e5219">
      246
     </a>
     ]
    </sup>
    to tedy v dosavadních vydáních byla některá místa vynechána; a také úplnější
         korespondenci Rousseauovu: našly se nové jeho dopisy. Syn Mazziniho mi také píše, chtějí
         slaviti l’anniversaire.
    <sup>
     [
     <a class="footnote" href="#ftn.d56e5223" name="d56e5223">
      247
     </a>
     ]
    </sup>
    O Mazzinim i o Rousseauovi bych chtěl něco napsati, zodpověděti dopisy.“
   </p>
   <p>
    Řekl jsem, že v nápise na Voltairově pomníku ve Fernais není zmínky o jeho největší
         zásluze, o tom, že lidem otevřel oči na církev. Dá se to vyložiti asi tím, že na sestavení
         nápisu jistě mělo vliv duchovenstvo.
   </p>
   <p>
    „Ano,“ přisvědčil L. N.
   </p>
   <p>
    Když došel dopis od J. I. Popova, L. N. mluvil o tom, jak je mírný, jaké má schopnosti k
         matematice, jak jeho mravní osobnost jistě dobře působí na děti.
   </p>
   <p>
    Potom vypravoval L. N. několik anekdot, velice se smál, dokonce něco oblékal.
   </p>
   <p>
   </p>
   <p>
    <span class="emphasis">
     <em>
      3. března 1905
     </em>
    </span>
   </p>
   <p>
    Před obědem mi L. N. řekl:
   </p>
   <p>
    „Přemýšlel jsem o vaší včerejší otázce o mens sana in corpore sano. Nevyjádřil jsem se
         dosti jasně. Později vám to povím.“
   </p>
   <p>
    Večer přijel z Petrohradu S. A. Stachovič. „Jak jsem dříve rád slýchal novinky z
         Petrohradu, tak je teď slyším nerad,“ řekl L. N.
   </p>
   <p>
    Mluvilo se o tom, jaké nehoráznosti noviny tisknou, vydávajíce je za skutečné události.
         S. A. Stachovičová uvedla za příklad zprávu zahraničních novin, že jakýsi ruský statkář
         zapřahá do pluhu děvčata. L. N. na to řekl:
   </p>
   <p>
    „Dopisovatelé mravně upadají, ale pěkná stránka jejich činnosti je, že spojují lidí.“
   </p>
   <p>
    Kdosi řekl, že čaj je škodlivý. L. N. namítl, že čaj podle všeho pomáhá tráviti; velmi
         prospěšné je, když pijí čaj při práci ti, kdož mnoho pracují.
   </p>
   <p>
    „Ptal jsem se poutnice, kolik dní musí jíti pěšky do Kijeva. Odpověděla: Když máme čaj,
         12, ale bez něho déle.“ vypravoval.
   </p>
   <p>
   </p>
   <p>
    <span class="emphasis">
     <em>
      4. března 1905
     </em>
    </span>
   </p>
   <p>
    Lev Lvovič píše, že po porážce u Mukdenu jsou v Petrohradě velice sklíčeni. Kuropatkin
         ztratil třetinu armády: 93 000 mužů.
   </p>
   <p>
    Večer přijel Michajl Lvovič se ženou. Přinesli zprávu, že Japonci dobyli Tielinu. L.
         N-če zpráva ta rozčilila, ale neřekl ničeho, jen se vyptával a umlkl.
   </p>
   <p>
    Později přijel spisovatel V. G. Tan, jenž psal o kanadských duchoborcích. Ztrávil 10 let
         ve vyhnanství v Kolymsku. Kolymsk leží 3000 kilometrů od Jakutska. V zimě tam bývá až 50o
         mrazu, tak že sekyra křehne. Tan zapsal na sta místních pohádek a písní. Tamější lid náleží
         k šamanskému vyznání, mravouky však nemá žádné. Jsou to lidé vznětliví, ničím pro ně není
         zabíti nebo okrásti člověka, stejně snadno však vrátí ukradenou věc. Divoké husy sedají tam
         na domy, spousta koroptví se v Kolymsku vyskytuje.
   </p>
   <p>
    Dále vypravoval Tan L. N-či o Surovcevovi, jenž strávil v žaláři schlüsselburském 17 let
         a na to byl vypovězen do Kolymska. Naučil se zahradnictví a ve vyhnanství se živil vlastní
         prací; zavrhoval obchod, byl vegetariánem z toho důvodů, že zabíjeti pro něj bylo hrozné.
         Soudil, že lidé jen proto mohou vražditi lidi, že zabíjejí zvířata, aby je jedli.
   </p>
   <p>
    Říkal, jak nudně se žije v takových vzdálených místech jako je Kolymsk. L. N. namítl:
   </p>
   <p>
    „Množství dojmů duševních u člověka žijícího v lese a u člověka, jenž tráví čas ve
         veřejné knihovně Britského musea, je stejné.“
   </p>
   <p>
    L. N. se ptal, má-li kolymský kraj budoucnost?
   </p>
   <p>
    „Ne. Měl by budoucnost jen v tom případě, kdyby bylo možno zahřívati zemi,“ odpověděl
         Tan.
   </p>
   <p>
    Pak se mluvilo o postavení Ruska.
   </p>
   <p>
    „Postavení Ruska je beznadějné,“ řekl Tan. „S jedné strany dorážejí Japonci, s druhé
         vnitřní nepokoje. Vláda bude muset dáti svobodu tisku; potom budou radikálové psáti tak, že
         způsobí revoluci, bude se muset povoliti svoboda shromažďovací a jiné svobody.“
   </p>
   <p>
    „Z každého postavení je východ,“ řekl L. N. „Myslím, že po této válce bude následovati
         veliké duchovní povznesení, nastoupí změna — nikoli vlády, nýbrž duchovního stavu lidu.
         Základem veřejných převratů bývá vždy náboženský princip.“
   </p>
   <p>
    Na Tanova slova o nutnosti zkrátiti dobu pracovní městským dělníkům, řekl L. N.:
   </p>
   <p>
    „Nechápu otázky o dělnické pracovní době.“
   </p>
   <p>
    Tan se otázal, co se má nyní dělati, L. N. odpověděl:
   </p>
   <p>
    „Nyní je obzvláště důležito, aby lidé neztráceli klidu, nedávali se strhnouti
         roztrpčeností… Musí se žíti podle hlasu svědomí, pak se bude člověku žíti stále lehčeji a
         lehčeji, a i ve smrti pak bude viděti něco dobrého.“
   </p>
   <p>
    „Ale vždyť svět je zlý, i lidé jsou zlí; jak mají býti spravováni, jak udržování od
         zla?“ zeptal se Tan.
   </p>
   <p>
    „Svět je tak zlý, jak zlý jsem já sám,“ namítl L. N. „Stalo se mi v životě asi
         dvacetkráte, že to, co jsem pokládal za zlé, mi posloužilo k dobrému, t. j. bylo dobré. A
         nalézám v životě zla stále méně, stále větší a větší dobro, a nadchází smrt, dobro
         nejvyšší.“
   </p>
   <p>
    Opět přešla řeč na Japonce. Tan řekl, ze se Japonsko podobá Itálii: je plno umění. L. N.
         vzpomněl, že E. Arnold žil v Japonsku a žil tam jako Japonec. Kdosi pronesl, že Japonci
         nemají byrokracie, nemají kancelářského ovzduší, L. N. na to řekl:
   </p>
   <p>
    „Ale také jiných věcí se jím nedostává; nemají rytířskosti ve válce. Vždy byly jisté
         národností bojovnější nad ostatní: Cyrus, Alexandr Macedonský, Bedřich II., Moltke, nyní to
         jsou Japonci.“
   </p>
   <p>
    O Číně řekl Tan, že se dá očekávati, že se pozdvihne.
   </p>
   <p>
    „Ne,“ namítl L. N., „Číňané jsou mírumilovný lid, pohrdají válkou. „Tao“ jim ulehlo do
         duše tak hluboce, že se v tom směru nezmění.“
   </p>
   <p>
    „Nu, a válka s Japonskem? Číňané měli a mají armádu.“
   </p>
   <p>
    L. N.: „To jsou odpadky, půl milionu lidí nejnižší mravní úrovně, kdežto všech jich je
         400 milionů.“
   </p>
   <p>
    Dále vypravoval Tan o Židech v Americe, jichž jsou 2 miliony; z nich je 60 procent
         ruských. Jenom v New-Yorku je jich 500 000; „zubatí, atletové!“ Vypravoval tento případ ze
         života amerických Židů. Po ulicích New-Yorku byl průvod 50 000 Židů s hlavním rabínem v
         čele. Z jisté americké továrny, v níž pracovalo 2000 lidí, hodil někdo s hora do průvodu
         zdechlou kočku. Židé se vrhli na továrnu a pobořili první patro. Přišla policie a několika
         Židům rozbila hlavy (americká policie je hrubá). Povstal z toho takový povyk, že se sám
         lordmayor (starosta) dostavil na židovský tábor lidu, aby se omluvil, ač se neměl proč
         omlouvati, poněvadž si policie vždy, ve všech podobných případech tak počíná.
   </p>
   <p>
    „V Americe jest již judofobství?“ — zeptal se L. N.
   </p>
   <p>
    „Dovážejí je z Evropy,“ odpověděl Tan, „ale neujímá se. Američané jsou stejní chytráci
         jako Židé, zisk a zbohatnutí pokládají za hlavní účel života, kdo si počíná jinak, jest jim
         hlupákem. Proto nemohli pochopiti Kišiněvských událostí; podle jejich názoru židovští
         vykořisťovatelé jednají správně, a ruský lid jest hloupý: proč bije ty, od nichž se může
         učiti? Židé v Americe dosáhnou velikého vlivu, poněvadž všichni dávají své děti vzdělávati.
         Na novo-yorské universitě je 93 procent posluchačů Židů. Za 20 let americká inteligence,
         advokáti, lékaři, bude židovská. Italové a příslušníci jiných národností posílají děti do
         továren na výdělek; Irové rovněž nedávají děti do škol, jejich děti se samy živí.
   </p>
   <p>
   </p>
   <p>
    <span class="emphasis">
     <em>
      6. března 1905
     </em>
    </span>
   </p>
   <p>
    Večer četl L. N. povídku Avilové První zármutek, líbila se mu. Pak byla společná rodinná
         rozmluva, jíž se účastnili: Michajl Lvovič se ženou, S. A. Stachovič, M. A. Schmidtová a
         Obolěnští. Mluvilo se o životě podle Robinsona, o vypovězencích kolymských, o Americe.
         Amerika jest nová země, kde není feudálů, dynastií, státní církve, historických tradic, ale
         otroctví je právě takové jako v Turecku, třetina dělníků je bez práce. Velká prostranství
         půdy jsou v rukou velkokapitalistů.
   </p>
   <p>
    „Je tam hrozná úplatnost u soudů,“ řekl Nikolaj Leonidovič. Vědí, jakou která věc má
         cenu, a takový peníz nesou do Washingtonu. Trusty vždycky vyhrávají.“
   </p>
   <p>
    Michajl Lvovič řekl, že div neřval, když zabili Sěrgěje Alexandroviče.
   </p>
   <p>
    „Mně bylo hrozněji,“ poznamenal L. N., „nežli tehdy, když v Petrohradě postříleli 200
         dělníků. Tam zabíjeli lidé k tomu vycvičení, zde však mladíci o své vůli.“
   </p>
   <p>
    Potom vypravoval L. N., co četl o politických vraždách v knize Debagorio-Mokrijeviče,
         dále vzpomínal jakéhosi svého sevastopolského soudruha, jenž se později stal varšavským
         gubernátorem, a jiných známých mezi vládními osobnostmi.
   </p>
   <p>
    „Co příprav vyžaduje taková vražda, co nebezpečí tu je pro spiklence!“
   </p>
   <p>
    „Kterákoli žena nebo domovník je může prozraditi,“ řekl L. N.
   </p>
   <p>
    L. N. znal ministra Mězenceva a tykal si s ním, onoho Mězenceva, jehož r. 1849 zavraždil
         Kravčinskij-Stěpňak.
   </p>
   <p>
    „To byl dobromyslný chlapík,“ řekl L. N. „Byl dobrý k přátelům, jistě i ke služebnictvu,
         ale v úřadě byl přísný.“
   </p>
   <p>
    Varšavský denník sděluje:
   </p>
   <p>
    „Z 19 vojáků, kteří odepřeli konati vojenskou povinnost, bylo 5 zastřeleno, dva
         osvobozeni, a ostatní vypovězení k nucené práci.“
   </p>
   <p>
   </p>
   <p>
    <span class="emphasis">
     <em>
      7. března 1905
     </em>
    </span>
   </p>
   <p>
    O půl druhé v noci přišel ke mně L. N. se zkrvácenou rukou. Shasínaje lampu, rozehnal se
         „junácky“ (jak se vyjádřil) rukou a pořezal si palec o sklo lampy. Silně krvácel a pozbyl
         dosti krve. Zavázal jsem mu ruku. Ráno jsem vyměnil obvaz. Za krátko již L. N. tělocvičil a
         po snídani si vyjel na koni.
   </p>
   <p>
    Přijel sochař Andrejev.
   </p>
   <p>
    Při obědě se mluvilo o Sienkiewiczi. Marie Lvovna řekla, že Quo vadis? je velmi nudné,
         Na poli slávy také.
   </p>
   <p>
    L. N.: „Ano, jeho historické romány jsou velmi chatrné.“
   </p>
   <p>
    Nik. Leon.: „Nyní je v módě Przybyszewski.“
   </p>
   <p>
    L. N.: „Opakuji vám s Schopenhauerem: nečtěte moderních knih. My s bratrem Sěrgějem jsme
         se nechytili na Zolu. Za 10 let bude Zola zapomenut jako Eugene Sue.“
   </p>
   <p>
    Ukázal jsem L. N-či článek Cladeauův, v němž se praví, že hlavní vadou ruského loďstva
         jest nedostatek vojenského vzdělání důstojníků, že u nás zhrdají všelikou vojenskou vědou.
   </p>
   <p>
    „Ano,“ řekl L. N., „u nás pohrdají vojenskou vědou.“
   </p>
   <p>
    O půl desáté vyšel L. N. do jídelny s číslem amerického časopisu Single Tax, otevřeného
         u prvního článku, který napsal L. V. Harrison na pamět 25letí vydání spisu Henry Georgea,
         Pokroky a chudoba (1879 — 1904), požádal Marii Lvovnu, aby přeložila onen článek, a dodal,
         že je velmi pěkný. Mimo jiné praví se ve článku toto:
   </p>
   <p>
    „Přivženců Henry Georgea v Americe stále ubývá, ale mnozí liberálové ani netuší, že
         mluvíce o otázce půdy, citují Henry Georgea. Jeho význam ve světě stále vzrůstá; jeho
         zásady se rozšířily po celém světě. Myšlenky, jež se dříve rozváděly ve speciálních
         časopisech georgeovských, opakuje nyní veškeren tisk.“
   </p>
   <p>
    Myslím, že totéž se děje s L. N-čem a jeho učením.
   </p>
   <p>
    Nikolaj Lěonidovič čte japonský román, podle jeho slov velmi špatný. Ženy v něm
         rozmlouvají o válce.
   </p>
   <p>
    „Ano,“ řekl L. N., „jsou nadšeni válkou. A tuhle Cladeau píše, že příčinou ruských
         porážek je neláska k vojenské vědě.“
   </p>
   <p>
    Na okrouhlém stole ležela rozevřená kniha: Denník Marie Baškircevové a její
         korespondence s Maupassantem. Knihu tu čte S. A. L. N. pohlédl na ní a řekl J. V.
         Obolěnské:
   </p>
   <p>
    „Čte-li člověk o Alexandru Macedonském, ví, že to je starobylost; ale Baškircevová, o té
         víme, že před 30 lety byla mladá, krásná, byla nedávno — a kde je…?“
   </p>
   <p>
    Při večerním čaji se mluvilo o divadle. J. V. Obolěnská se ptala na obsah Ibsenových
         Příšer. Nikdo ho neznal.
   </p>
   <p>
    „Nevadí, že toho nevíte,“ řekl L. N. “Na onom světě se po tom ptáti nebudou. U něho ve
         všech kusech vystupují na horu.“
   </p>
   <p>
    Andrějev doufá, že za tři dny bude hotov s poprsím L. N-če. Dnes modeloval, zatím co L.
         N. pracoval. Pravili mi, že to L. N-či nepřekáželo, poněvadž Andrějev nepřerušoval jeho
         práce, jen se na něho díval. Ale večer, když L. N. jel do svého pokoje, zavřel za sebou
         dveře a nepřál si podle slov Sofie Andrějevny déle seděti modelem.
   </p>
   <p>
    Nyní již k L. N-či nepřichází tolik lidí tážících se, jak žíti, jako to bývalo v letech
         1880 — 90. Nyní se více táží, jak bojovati s vládou, co dělati pro změnu politického a
         veřejného zřízení našeho života.
   </p>
   <p>
   </p>
   <p>
    <span class="emphasis">
     <em>
      8. března 1905
     </em>
    </span>
   </p>
   <p>
    Když jsem ráno L. N-či převázal palec, řekl mi:
   </p>
   <p>
    „Mens sana in corpore sano. Tu jako by byla duše závislá na těle. Ale duše může býti a
         také bývá silná ve slabém těle. Zdrojem všeho je duše; je-li duše slabá, bude se zdravé
         tělo přejídati a hověti výstřednostem, ale opačně: tělo na duši nemůže působiti. V tom je
         rozdíl mezi křesťanstvím a pohanstvím.“
   </p>
   <p>
    Po obědě přijela ze vzdálené vesnice vdova s prosbou o peníze na mužův pohřeb. Přijela
         ze vzdálenosti 20 kilometrů. Když stála u vchodu, přepadly ji porodní bolesti. Marie Lvovna
         ji odvedla do vsi ke známé ženě. Když o tom vypravovala, poznamenal L. N.:
   </p>
   <p>
    „Nejškodolibější žena jí přístřeší neodřekne. Každý mužik ji přijme.“
   </p>
   <p>
    Na procházce potkal L. N. rolníky vracející se z Tuly, přinesli zprávu, že prý se
         Kuropatkin zastřelil. Vzhledem k této zprávě se večer mluvilo o Japonsku.
   </p>
   <p>
    „Co se stane s Japonskem vítězným?“ řekl L. N. „Bude následovati mravní úpadek, jeho
         postavení se zhorší, v mravním směru se zhorší… Ku podivu ta porážka Rusů ve všem!“
   </p>
   <p>
    Přečetl jsem L. N-či citáty ze článku Gedkeho, jak ruské porážky jsou výsledkem
         zaostalosti taktiky, špatné administrace a nedostatečné iniciativy. Žurnalista, jenž uvedl
         mínění Gedkeho, dodává za sebe:
   </p>
   <p>
    „Nebohý Kuropatkin byl těsně před válkou v Japonsku. Slyšel jsem od jeho adjutanta, že
         by Japonci musili býti hlupáky, kdyby nebyli začali válku. Naše vojska na Východě jsou v
         hrozném nepořádku, japonským jest lépe.“
   </p>
   <p>
    „Znal jsi Kuropatkina osobně?“ zeptala se J. V. Obolěnská.
   </p>
   <p>
    „Ne, jako ministr války mi prokazoval různé laskavosti: vzkázal mi po Veresčaginovi, jak
         si mne váží.“
   </p>
   <p>
    Andrejev dokončil poprsí L. N-če, jež včera započal. Ještě tu zůstane, chce býti
         přítomen slévání formy.
   </p>
   <p>
    „To jsem viděl ponejprv sochaře, jenž pracuje poprsí, aniž se mu sedělo modelem,“ řekl
         L. N. „To je nová škola malířství-sochařství; zachycuje výraz. Staré řecké sochařství se
         kořilo tělu. Nyní nemá sochařství takového významu jako malířství; buduje pomníky. Za dob
         Řeků a Římanů zbožňovali lidé imperátory, imperátoři byli pozemští bohové. Nyní sochaři
         nemají, co by zobrazovali. Krista nemohou. Bylo by třeba myšlenky, rozněcující nadšení, ale
         není jí. Jaký význam má pomník imperátorův — nemluvím ani o našem — ale Vilémův? Je
         generálem, jenž ničím nevyniká… Hlavy se jim nedaří…“
   </p>
   <p>
    Andrějev chce ještě modelovati malé poprsí L. N-čovo a jeho ruku.
   </p>
   <p>
    L. N. dostal prostřednictvím A. N. Boďanského
    <sup>
     [
     <a class="footnote" href="#ftn.d56e5433" name="d56e5433">
      248
     </a>
     ]
    </sup>
    kupu Čertkovových vydání od jednoho do tří výtisků každé knihy. Tak velký počet
         dostal ponejprv.
   </p>
   <p>
    Včera a předevčírem bolela L. N-či játra, trápila ho žáha. Nevycházel téměř ze svého
         pokoje.
   </p>
   <p>
   </p>
   <p>
    <span class="emphasis">
     <em>
      9. března 1905
     </em>
    </span>
   </p>
   <p>
    L. N. se pustil do své staré práce; Kdo jsem;
    <sup>
     [
     <a class="footnote" href="#ftn.d56e5448" name="d56e5448">
      249
     </a>
     ]
    </sup>
    večer psává Vzpomínky.
   </p>
   <p>
    „Bratry idealisuje,“ řekla Marie Lvovna, opisujíc včera jeho práci, „ale jistě byli
         takoví: svérázní, se zvláštními názory, tak nepodobní šablonovitým mladým lidem dnešním.“
   </p>
   <p>
    Večer mi řekl L. N.:
   </p>
   <p>
    „Prohlížel jsem v Crosbyho
    <sup>
     [
     <a class="footnote" href="#ftn.d56e5458" name="d56e5458">
      250
     </a>
     ]
    </sup>
    knize místo o Moravských bratřích v Ohiu, od nichž Indiáni přijali zásadu
         neprotiviti se zlu. Američané tyto Indiány vyhubili, i samotného náčelníka, jenž se také
         nebránil, neboť uznával, že násilím se brániti nemáme. Třeba to přeložiti, ale pro Kruh
         četby se to nehodí, poněvadž to je jenom úryvek, který musí býti doplněn historickými
         fakty…“
   </p>
   <p>
    Potom mne požádal, abych mu přinesl životopis Chelčického, sepsaný Janáčkem. Neupravil,
         nedoplnil jsem tento článek, ač mi L. N. několikráte říkal, že jej chce zařaditi do Kruhu
         četby. On však mi toho nevytkl ani jediným slovem. L. N. je podivuhodně jemný: nikomu
         nevytýká ani tenkráte, kdy by toho člověk plnou měrou zasluhoval. Patrně neuznává
         „spravedlivé výtky“ právě jako neuznává „spravedlivého hněvu“. Nikdy jsem neslyšel, že by
         se byl sarkasticky, pichlavě vyjádřil, nevykonal-li člověk co měl vykonati (což se stává
         často). Kolikráte nemohl nalézti pro nepřesnost domácích svých rukopisů, dopisů, knih;
         kolikráte mu kočové, kteří jeli pro něho, když byl na procházce, nepřivezli kožichu,
         přijeli pozdě nebo jinam nežli měli! A on ani slovem neprojevil nelibosti.
   </p>
   <p>
    Při čaji přečetl L. N. nahlas životopis Chelčického a úvod k Síti víry, napsaný
         akademikem Jagičem. Po čtení řekl:
   </p>
   <p>
    „Musí se sestaviti z mnoha pramenů nový životopis. To je pozoruhodná osobnost! Znáš
         Chelčického?“ otázal se J. V. Obolěnské. „Na konci XIV. století, ještě před Husem, a jak
         chápal křesťanství, zavrhoval církev a stát — to, k čemu docházíme teprve nyní.“
   </p>
   <p>
    F. A. Strachov říkal, jak působí Chelčický na zemědělce, jak jej rádi čtou. Připomenul
         jsem duševní pokoru Chelčického — nesnese ani srovnání s Kalvínem, Lutherem.
   </p>
   <p>
    „Ano,“ poznamenal L. N., „zůstal světu neznám pro svou skromnost. Musím se toho rozhodně
         chopiti sám.“
   </p>
   <p>
    Na stole ležela dosud kniha Denník Marie Baškircevové s její podobiznou.
   </p>
   <p>
    „Jak je na ní vše umělé: jak pósa, tak oděv,“ řekl L. N., když pohlédl na podobiznu.
         (Zdá se, že poznámka platila i celé knize.)
   </p>
   <p>
    Mluvilo se o spisovateli Tanovi, jenž tu byl nedávno hostem. L. N. pravil, že ač sám je
         Žid, říká, že Židé chtějí býti živi na účet jiných, bez práce.
   </p>
   <p>
    Julie Ivánovna dostala z Kavkazu rašelinu (léčivé bahno). Při té příležitosti se mluvilo
         o Kavkazských pramenech. L. N. řekl, že za jeho časů to byly prostě studně s okovem na
         řetěze; chodili k nim po pěšinkách. Nyní jsou tam patrně velkolepé lázně.
   </p>
   <p>
    „Žil jsem tam prostě,“ řekl L. N., „vedle domu stálo 10 slaměných úlů ve stínu, tam prý
         mohu píti čaj, řekla mi hospodyně.“
   </p>
   <p>
    „A což včely neštípaly?“
   </p>
   <p>
    „Ne, jižní včely neštípají, seděl jsem tam stále.“ Z pokoje V. A. Kuzminské zazněla hra
         na balalajku. L. N. řekl hrajícím:
   </p>
   <p>
    „Když jsem na procházce, pronásledují mne ustavičně vaše nápěvy a hvízdám si je.“
   </p>
   <p>
    „Mne také,“ řekla Marie Lvovna.
   </p>
   <p>
    Ve tři čtvrtě na 11 večer šel ještě L. N. do svého pokoje pracovati; po chvíli se
         vrátil, řka, že je v jeho pokoji příliš horko, 18 stupňů, že by stačilo, kdyby se v jeho
         pokoji topilo ve dne, a šel se projíti. Rozloučil se se mnou, ale šel jsem za ním: pojal
         jsem obavu, aby neupadl, nebo aby se naň nevrhl vesnický pes. Když L. N. zaslechl, že jde
         někdo za ním, zastavil se. A já jsem křikl, že jsem to já. Odpověděl:
   </p>
   <p>
    „Nevšímejte si mne. Chcete se také projíti? To jděte napřed, vykračujete rychleji nežli
         já.“
   </p>
   <p>
    „Ne, L. N-či, půjdu za vámi,“ řekl jsem.
   </p>
   <p>
    L. N. pohladil psy — Bělku a Cikána, kteří se za ním rozběhli, a šel zahradou, dvorem
         pro dobytek a hořejší zahradou k domu. Na dvoře pro dobytek na mne počkal (bál se patrně,
         aby se psi na mne nevrhli). Shlédl v kravíně světlo a divil se.
   </p>
   <p>
    „Patrně se telí kráva,“ řekl. U domu se mne zeptal, dávno-li jsem obdržel zprávy z
         domova, a byl překvapen, když jsem řekl, že nemám zpráv déle nežli měsíc.
   </p>
   <p>
    „A vy píšete často?“
   </p>
   <p>
    „Ne, zřídka.“
   </p>
   <p>
    Dnes mi Marie Lvovna vypravovala, že s otcem mluvila o smrti a věčném životě. Řekla, že
         se jí líbí buddhistický názor, že čím více člověk je živ Bohu v tomto životě, tím snáze se
         mu bude žíti v životech budoucích. L. N. na to poznamenal:
   </p>
   <p>
    „Člověk nemá spojovati pojem věčného života s pojmem své osobnosti. Celý život člověka
         spočívá v tom, že od narození se stále víc a více vzdaluje živočišného života, ve smrti pak
         se mu dostává úplného osvobození od něho. Bude-li potom buddhistické stěhování duší, toho
         nemůžeme věděti.“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1689" name="ftn.d56e1689">
        88
       </a>
       ]
      </sup>
      Vlad. Iv. Skorochodov, stoupenec L. N-če, zabývající se na Kavkaze
               zemědělstvím.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1708" name="ftn.d56e1708">
        89
       </a>
       ]
      </sup>
      Ve svém deníku 1. ledna 1905 zapsal L. N.: „Život je… cesta na lodi, na kterou
               jsem vstoupil nevím kdy, s níž však bude nutno vystoupiti, buď až kapitán nařídí,
               nebo u posledního přístavu. Pamatuj, že si na cestě, že každé chvíle můžeš býti
               vysazen a že v každém případe budeš musit vystoupiti u posledního přístavu (70, 80,
               90, 100 let), a že cestou abys se vyvaroval zlého, máš plniti požadavky kapitánovy. S
               počátku je plavba veselá, nová a zapomínáš, že se plavíš; pak stále víc a více chápeš
               svůj stav, přivykneš mu, a dojížděje k přístavu, uvykl jsi životu se soudruhy,
               zamiloval sis je a oni tebe, ale věříš kapitánovi, jenž ti správně říká, že tam, kde
               tě vysadí, bude ti právě tak dobře, jako na lodi.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1716" name="ftn.d56e1716">
        90
       </a>
       ]
      </sup>
      To jest s tehdejšími ruskými emigranty.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1720" name="ftn.d56e1720">
        91
       </a>
       ]
      </sup>
      P. J. Birjukov žil tehdy v okolí Ženévy.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1746" name="ftn.d56e1746">
        92
       </a>
       ]
      </sup>
      Petr Chelčický (nar. kolem r. 1390 — zemřel kolem r. 1460), — Čech, autor knihy
               „Síť víry“, již L. N. pokládal za jeden z nejpozoruhodnějších spisů náboženské
               literatury, jenž náhodou se zachoval před hranicemi inkvisice. V Rusku laciné vydání
               „Sítě víry“ s předmluvou L. N-če mohlo vyjíti teprve po roce 1905.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1750" name="ftn.d56e1750">
        93
       </a>
       ]
      </sup>
      Slavný americký národohospodář (1839 — 1897), hlasatel zrušení soukromého
               vlastnictví půdy, oblíbený spisovatel L. N.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1777" name="ftn.d56e1777">
        94
       </a>
       ]
      </sup>
      Mich. Vas. Bulygin, stoupenec L. N-če, jenž bydlil na svém statečku Chatunce
               nedaleko Jasné Poljany. Byl syn senátora, vychován byl v pážecím sboru, býval pážetem
               velkokněžny.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1799" name="ftn.d56e1799">
        95
       </a>
       ]
      </sup>
      Stoupenec L. N-če, profesor moskevské konservatoře.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1805" name="ftn.d56e1805">
        96
       </a>
       ]
      </sup>
      Adolf Dobrjanskij (1813 — 1901) haličsko-ruský spisovatel
     </p>
    </div>
    <div class="footnote">
     <p>
      <sup>
       [
       <a class="para" href="#d56e1809" name="ftn.d56e1809">
        97
       </a>
       ]
      </sup>
      Sjezd tento se konal r. 1867.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1883" name="ftn.d56e1883">
        98
       </a>
       ]
      </sup>
      V poznámkách ke knize R. Löwenfelda: „Hr. L. N. Tolstoj, jeho život, spisy a názor
               světový“ (M. 1897, str. 22.) sděluje Sofie Andrejevna o Marii Nikolajevně toto:
               „Vypravovali o ní, že kolikráte na plesích sebrala kolem sebe v toiletním pokoji své
               přítelkyně a tak poutavě vypravovala pohádky, že se žádná z nich neměla k tanci,
               všecky poslouchaly, hudba hrála a tanečníci marně očekávali svých tanečnic v
               sálech.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1901" name="ftn.d56e1901">
        99
       </a>
       ]
      </sup>
      Pro nedostatek místa v kasárnách, část záložníků, povolaných tehdy na skutečnou
               službu, umístili ve volných místnostech pro dělníky v železárnách na Kosé Hoře, na
               půli cesty mezi Jasnou Poljanou a Tulou. — D. M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1915" name="ftn.d56e1915">
        100
       </a>
       ]
      </sup>
      Bývalý jasnopoljanský lékař, Litevec, tehdy vojenský lékař ve Vladivostoku.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1936" name="ftn.d56e1936">
        101
       </a>
       ]
      </sup>
      A. A. Stachovič (1857 — 1915) veřejný pracovník v zemstvu, kadět.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1948" name="ftn.d56e1948">
        102
       </a>
       ]
      </sup>
      Timotěj Michajlovič Bondarjev (1820 — 1898), sedlák, autor knížky „Práce a
               zahalečství, čili vítězství zemědělcovo“, v níž dokazuje pro všecky lidi bez výjimky
               mravní nezbytnost „chlebové práce“. Podle vlastních slov L. N-če měl Bondarjev veliký
               vliv na epochu jeho přelomu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1985" name="ftn.d56e1985">
        103
       </a>
       ]
      </sup>
      Taťjana Lvovna Suchotinová, starší dcera L. N-če.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2022" name="ftn.d56e2022">
        104
       </a>
       ]
      </sup>
      Polévka ze zelí, červené řípy, kys. okurek, cibule a mrkve.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2029" name="ftn.d56e2029">
        105
       </a>
       ]
      </sup>
      V Historickém Věstníku (1916, č. 2) ve článku „Poslední dny Bismarckovy“ se
               vypravuje tato podrobnost o okolnostech, za kterých Bismarck pronesl citovaná slova:
     </p>
     <p>
      „R. 1877 přijel Bismarck na několik dní na svůj statek Warzin. Sjeli se tam i jeho
               přátelé a přívrženci, kterým rád vypravovával o událostech, jichž byl účastníkem. A
               tak se kteréhosi rána tito přátelé shromáždili v sále u krbu, na němž ve zlatém poli
               zobrazen erb nového impéria, Bismarckem vytvořeného, a jako obyčejně očekávali
               hostitele. Objevil se chmurný, pokleslý, a vida všeobecné zaražení, řekl plačtivě:
               „Je mi dnes v duši těžko. Za svůj dlouhý život jsem nikoho neučinil šťastným, naopak
               přičinil jsem lidem mnoho zla. Zavinil jsem tři veliké války. — Mou vinou zhynulo
               více než osmdesát tisíc lidí, jež podnes oplakávají matky, sestry, vdovy. — Vše to mi
               nikdy nepůsobilo radosti a dnes je má duše zmatena a zarmoucena.“ — Velmi zajímavě
               vypravuje o Bismarckovi také jeho domácí lékař, Schweninger, uvedený G. Petrovem ve
               článku „Mitava“ v „Ruském Slově“ 31. července 1915. „Známý profesor berlínské
               university, Ernst Schweninger, jenž byl až do smrti Bismarckovy jeho domácím lékařem,
               praví ve svých zápiskách podrobně, jak Bismarck, jsa již knížetem Lassenburským, ve
               svém zátiší ve Friedrichsruhe rád za podzimních a zimních večerů s metelicí sedával
               dlouho a často u ohně krbu, pohroužen jsa do jakýchsi zřejmě chmurných myšlenek nebo
               vzpomínek. „O čem přemýšlíte u ohně v krbu?“ — zeptal se ho kdysi Schweninger,
               znepokojený častými a těžkými vzdechy svého pacienta, domnívaje se, že jsou to
               vzdechy samolibosti, uražené nedobrovolnou výslužbou. „Vždy o stejné věci,“ odpověděl
               chmurně Bismarck. „Slyším výti vítr v komíně, šelestiti déšť na okenních tabulích,
               vidím oheň, ztravující hromady polen a zdá se mi, že se to tam za okny zmítají a
               sténají stíny milionů lidí, které jsem poslal já a můj starý přítel Moltke na smrt
               pro sjednocené Německo. Před ohněm u krbu vzpomínám tisíce osad, vypálených z naší
               vůle. Bylo toho všeho třeba? Směli jsme kupovati svou věc za takovou cenu?“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2037" name="ftn.d56e2037">
        106
       </a>
       ]
      </sup>
      Citát ten byl L. N-čem umístěn v „Kruhu četby“ na 28. červenec, kde je řeč o
               pokání.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2072" name="ftn.d56e2072">
        107
       </a>
       ]
      </sup>
      Holárkovy „Reflexe z katechismu“. Vyd. Kočí v Praze.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2094" name="ftn.d56e2094">
        108
       </a>
       ]
      </sup>
      Stoupenec L. N-če, zúčastněný tehdy silně v nakladatelství „Prostředníka“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2100" name="ftn.d56e2100">
        109
       </a>
       ]
      </sup>
      L. N. mínil článek o státu a o náboženství. (Jediné potřebné.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2116" name="ftn.d56e2116">
        110
       </a>
       ]
      </sup>
      Viz zápis ze 24. prosince 1904.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2137" name="ftn.d56e2137">
        111
       </a>
       ]
      </sup>
      Lev Lvovič Tolstoj.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2143" name="ftn.d56e2143">
        112
       </a>
       ]
      </sup>
      Gorbunov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2147" name="ftn.d56e2147">
        113
       </a>
       ]
      </sup>
      V „Dětství“ L. N-če.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2157" name="ftn.d56e2157">
        114
       </a>
       ]
      </sup>
      Tehdejší ministr vnitra.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2168" name="ftn.d56e2168">
        115
       </a>
       ]
      </sup>
      V. G. Čertkov byl hlavním redaktorem a zakladatelem vydavatelství „Posrědnik“ (od
               r. 1885 do 184), jehož duší byl L. N.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2178" name="ftn.d56e2178">
        116
       </a>
       ]
      </sup>
      „Ruch“, „Lid“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2227" name="ftn.d56e2227">
        117
       </a>
       ]
      </sup>
      Vesnice 5 verst od Jasné Poljany vzdálená.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2307" name="ftn.d56e2307">
        118
       </a>
       ]
      </sup>
      Žena V. G. Čertkova a její sestra O. K. Tolstá, žena Andreje Lvoviče.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2327" name="ftn.d56e2327">
        119
       </a>
       ]
      </sup>
      Boulanger.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2352" name="ftn.d56e2352">
        120
       </a>
       ]
      </sup>
      Zánět plic. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2356" name="ftn.d56e2356">
        121
       </a>
       ]
      </sup>
      „Kmotr“ je v ruštině „křestný otec“. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2386" name="ftn.d56e2386">
        122
       </a>
       ]
      </sup>
      Ve stati o Pobědonoscevu v „Encyklop. slov.“ Brockhausovu praví se mimo jiné: „V
               jeho „Moskevském sborníku“ jsou podrobeny kritice základní složky současné
               západo-evropské kultury a státního zřízení u srovnání s hlavními rysy ruských
               národních ideálů. Hlavními nedostatky západoevropské kultury podle názoru P.,
               souhlasně s Le Playem, jsou racionalism a víra v dobrou přirozenost lidskou. První z
               nich vydává člověka úplně do moci logického závěru a sevšeobecnění, která mají význam
               a sílu ve skutečnosti jen potud, pokud jsou pravdivými fakty životními a spočívají na
               premissách, druhá vede k myšlence lidovlády a parlamentarismu, „veliké lži naší
               doby“. Dohromady způsobují oba činitelé krajní zmatek v celém pořádku evropské
               veřejnosti, zasahujíce i „nesmyslné hlavy ruské“.
     </p>
     <p>
      „Je v člověku,“ praví, „přirozená síla setrvačnosti, jež má veliký význam. Síla
               ta, kterou krátkozrací myslitelé nové školy nerozlišují a směšují s nevzdělaností a
               hloupostí, je bezpodmínečně nezbytná pro spořádanou lidskou společnost. Že nejnovější
               pokrok pohrdá nebo zapomíná síly té, jest hlavním nedostatkem jeho.“ Prostý člověk
               zná význam této síly a dobře cítí, že poddá-li se logice a úvahám, bude muset změniti
               svůj názor světový, proto ji houževnatě udržuje, nepoddávaje se logickým důvodům.
               Síla ta neopírá se o vědění, nýbrž o základní podnět lidského jednání — o
               bezprostřední dojem, cítění, zkušenost. „Leda hlupák může míti o všem jasné myšlenky
               a představy.“
     </p>
     <p>
      „V politickém směru tato síla nevědomých dojmů plodí úctu ke
      <span class="emphasis">
       <em>
        starým
                  zřízením
       </em>
      </span>
      , jež jsou tím cenná, proto nenahraditelná, že nejsou
               vymyšlena, nýbrž vytvořena životem, vyšla ze života minulého, z dějin, a jsou v
               národním mínění posvěcena onou autoritou, kterou poskytují dějiny, a jedině dějiny.“
               S výše označenou silou pojí se bezprostředně i hlavní opora společenského života —
               víra, stojící nad všelikými teoretickými formulemi a závěry rozumovými. „Lid vyciťuje
               duší, že absolutní pravdu nemůžeme zachytiti hmotně, podati hmatavě, stanoviti číslem
               a měrou, nýbrž, že v ni můžeme a máme věřiti, neboť absolutní pravda jest přístupna
               pouze víře.“ S panstvím víry pojí se panství církve a zvláště
      <span class="emphasis">
       <em>
        církevního
                  obřadu
       </em>
      </span>
      , v němž lid bezprostředně, stejným vycítěním, nikoliv
               uvažováním, přijímá smysl církevní nauky. Obřad vytváří se historicky ve spojení se
               životem národním a tvoří nerozlučnou část tohoto života. Proto nemůže býti řeči o
               sjednocení různých církví na teoretickém základě shody vzhledem k pochopení dogmat;
               církve zůstanou různé, pokud bude různý obřad, t. j. pokud budou existovat
               národnosti. P. nepřipouští, aby členové jedné církve obviňovali členy církve druhé
               pro jejich víru. („Každý věří v to, co mu je bližší“), ale víra v bezpodmínečnou
               pravdu vlastního náboženství vede k tomu, že člověk jednou přesvědčený o jeho
               pravosti „pokládá za svou povinnost nejen svou věrouku veřejně vyznávati, nýbrž,
               je-li zapotřebí, i násilím ji jiným vnucovati.“ V souhlase s tím nepřipouští P.
               rovnoprávnost církví ve státě, tím méně odluky církve od státu. Ideálem je mu stav
               církve v Rusku. „Náboženský život takového národa, jako je náš, zůstaveného samému
               sobě, neučeného,“ je pro P. „svátostí“. „Naše duchovenstvo málo a zřídka učí, slouží
               v chrámě a obětuje svátosti. Pro lidi negramotné bible neexistuje, zbývá církevní
               bohoslužba a několik modliteb, jež přecházejíce s rodičů na děti, jsou jediným
               pojítkem mezi jednotlivou osobností a církví. Na některých odlehlých místech nechápe
               lid vůbec ničeho, ani ze slov bohoslužby církevní, ba ani z „Otčenáše“. A přece ve
               všech těchto nevyspělých hlavách je vztyčen jako bylo v Athénách neznámo kým oltář
      <span class="emphasis">
       <em>
        neznámému Bohu
       </em>
      </span>
      .“ Že náš lid je nevzdělaný ve své víře, pln
               pověr, trpí špatnými zvyky a nepravostmi, že naše duchovenstvo je hrubé, nevzdělané,
               „to“ všecko jsou zjevy
      <span class="emphasis">
       <em>
        „bezpodstatné“
       </em>
      </span>
      . Atd.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2408" name="ftn.d56e2408">
        123
       </a>
       ]
      </sup>
      T. j. snaha po vzdělání.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2417" name="ftn.d56e2417">
        124
       </a>
       ]
      </sup>
      Věra Alexandrovna Kuzminská, neteř L. N-če.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2434" name="ftn.d56e2434">
        125
       </a>
       ]
      </sup>
      Malíř, oblíbený u L. N-če, autor mnoha obrazů národopisných.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2461" name="ftn.d56e2461">
        126
       </a>
       ]
      </sup>
      Článek G. J. Uspěnského o Bondarjevovi s názvem „Prací svých rukou“, vytištěný
               znovu ve II. svazku jeho spisů, vydaných r. 1889.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2467" name="ftn.d56e2467">
        127
       </a>
       ]
      </sup>
      Současný anglický myslitel, nar. 1844.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2471" name="ftn.d56e2471">
        128
       </a>
       ]
      </sup>
      Vytištěna r. 1906 v Moskvě, nákladem překladatelovým.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2516" name="ftn.d56e2516">
        129
       </a>
       ]
      </sup>
      L. N. přece nezařadil oné povídky do „Kruhu četby“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2534" name="ftn.d56e2534">
        130
       </a>
       ]
      </sup>
      Přítel.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2540" name="ftn.d56e2540">
        131
       </a>
       ]
      </sup>
      Ves Těljatinky, 3 versty od Jasné Poljany.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2549" name="ftn.d56e2549">
        132
       </a>
       ]
      </sup>
      „Jak dne čtvrtého…“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2557" name="ftn.d56e2557">
        133
       </a>
       ]
      </sup>
      L. N. vůbec o Ključevském jako historiku neměl vysokého mínění. V. Lazurskij ve
               článku „Ze vzpomínek o Lvu Tolstém“ („Ruská Mysl“, prosinec 1911), vypravuje: „L. N.
               pronesl své mínění o Ključevském, jež mne překvapilo naprostým rozporem s míněním
               obecně přijatým. Četl v „Ruské Mysli“ pojednání Ključevského o bojarské dumě a
               shledal je nudným; „Ani jedinké nové myšlenky tam není; je napsáno takovým jazykem,
               že ničeho nepochopíš.“ Četl přednášky Ključevského z ruských dějin a shledal, že jsou
               nepříjemné: „všude tohle slovíčkování, liberální paběrkování a dost.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2563" name="ftn.d56e2563">
        134
       </a>
       ]
      </sup>
      Hull — přístav v anglickém hrabství Yorku. 22. listopadu 1904 ruská eskadra za
               velení admirála Rožděstvěnského cestou na bojiště japonské setkala se v noci u
               Doggerské mělčiny s loděmi hullských rybářů a majíc je za japonské loďstvo,
               bombardovala je a potopila jednu anglickou loď. Pro tuto věc byla ustanovena
               mezinárodní vyšetřující komise, jež zjistila, že mezi hullskými rybáři nebylo
               japonských torpédovek. Po dohodě s Velkou Britanií zaplatilo Rusko poškozeným rybářům
               65 tisíc liber šterlingů.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2599" name="ftn.d56e2599">
        135
       </a>
       ]
      </sup>
      Tato slova L. N-če představují výklad následující myšlenky Henry Georgea:
               „Vlastnictví půdy, podobně jako vlastnictví otroků, samotnou svou podstatou se liší
               od vlastnictví předmětů, získaných prací. Vezměte člověku nebo lidu peníze, zboží,
               dobytek, a vaše loupež vezme konec zároveň s vaším odchodem. Běh času ovšem neučiní z
               vašeho přečinu dobrou věc, ale zničí jeho následky. Nebyl-li rychle napraven, mizí
               rychle v dálku minulosti spolu s lidmi, kteří se ho účastnili a bylo by třeba málem
               vševědoucnosti, aby jeho následky mohly býti prozkoumány; ba i snažíce se jej pak
               napraviti, vydali bychom se nebezpečí spáchání nových zločinů. Minulost mizí zcela z
               naší moci. Nemůžeme trestati ani odměňovati mrtvých.“ „Ale vezměte lidu půdu, a vaše
               loupež bude trvati věčně. Bude novou loupeží pro každou novou řadu střídajících se
               pokolení, pro každý nový rok, pro každý nový den.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2614" name="ftn.d56e2614">
        136
       </a>
       ]
      </sup>
      G. M. Berkenheim, lékař, jenž žil jistou dobu v Jasné Poljaně, nyní
               zesnulý.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2658" name="ftn.d56e2658">
        137
       </a>
       ]
      </sup>
      Když podruhé přijel s Robertsonem, vypravoval, že Davitt a Mac Kenna zaplatili za
               telegramy, odeslané z Tuly, po 600 rublech. — D. M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2679" name="ftn.d56e2679">
        138
       </a>
       ]
      </sup>
      L. N. přece později článek ten doplňoval a opravoval a podepsal jej teprve 2.
               února 1905.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2732" name="ftn.d56e2732">
        139
       </a>
       ]
      </sup>
      Domorodci na N. Zeelandě. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2738" name="ftn.d56e2738">
        140
       </a>
       ]
      </sup>
      Původní obyvatelé Sibiře, Samojedi, Osťjáci, Jakutové a jiní. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2746" name="ftn.d56e2746">
        141
       </a>
       ]
      </sup>
      Sáhni směle doprostřed, kdekoli se věci chopíš, všude bude zajímavá.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2752" name="ftn.d56e2752">
        142
       </a>
       ]
      </sup>
      Wilhelm Polenz (1861 — 1903), německý romanopisec. L. N. napsal předmluvu k
               ruskému překladu jeho románu „Sedlák“ (M. 1902, vyd. „Posrědnika“).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2758" name="ftn.d56e2758">
        143
       </a>
       ]
      </sup>
      Ludwig Anzengruber (1839 — 1889), rakouský dramatik.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2771" name="ftn.d56e2771">
        144
       </a>
       ]
      </sup>
      Henry David Thoreau (1817 — 1862), americký spisovatel, jehož mnohé myšlenky L. N.
               umístil v „Kruhu četby“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2783" name="ftn.d56e2783">
        145
       </a>
       ]
      </sup>
      Slavný americký básník.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2789" name="ftn.d56e2789">
        146
       </a>
       ]
      </sup>
      Adine Ballou († 1890), vedoucí jedné z amerických duchovních jednot, napsal mnoho
               spisů o neprotivení se zlu násilím. V otázce o bezpodmínečné nepřípustnosti násilí v
               žádném případě života se Ballou plně shoduje s L. N-čem. Do ruštiny je přeloženo jeho
               „Učení o křesťanském neprotivení se zlu násilím“ (M., vyd. „Prostředníka“).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2795" name="ftn.d56e2795">
        147
       </a>
       ]
      </sup>
      Neprotivení se.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2822" name="ftn.d56e2822">
        148
       </a>
       ]
      </sup>
      Vergleichende Übersicht der vier Evangelien von J. G. Verus. Leipzig 1897.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2835" name="ftn.d56e2835">
        149
       </a>
       ]
      </sup>
      Vůdce kvakerů.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2890" name="ftn.d56e2890">
        150
       </a>
       ]
      </sup>
      Rusky čtvereční sáh — sážeň = 4.55 m
      <sup>
       3
      </sup>
      . Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2917" name="ftn.d56e2917">
        151
       </a>
       ]
      </sup>
      Zjevná pravda. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2921" name="ftn.d56e2921">
        152
       </a>
       ]
      </sup>
      Věřím, protože je to protismyslné.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3000" name="ftn.d56e3000">
        153
       </a>
       ]
      </sup>
      Dva protivné směry v lékařství. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3019" name="ftn.d56e3019">
        154
       </a>
       ]
      </sup>
      D. A. Chilkov, jenž byl dříve stoupencem L. N-če, stal se posléze revolucionářem,
               psal a vydával v cizině články o organisaci revolučního zasahování. Potom se vrátil
               do Ruska, za rusko-německé války vstoupil do vojska a byl zabit v Karpatech r.
               1914.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3060" name="ftn.d56e3060">
        155
       </a>
       ]
      </sup>
      Obyvatelé Birmy, provincie anglické v Zadní Indii, jsou původu mongolského,
               většinou buddhisté. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3066" name="ftn.d56e3066">
        156
       </a>
       ]
      </sup>
      J. K. Diteriks
     </p>
    </div>
    <div class="footnote">
     <p>
      <sup>
       [
       <a class="para" href="#d56e3070" name="ftn.d56e3070">
        157
       </a>
       ]
      </sup>
      Schmidtová.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3083" name="ftn.d56e3083">
        158
       </a>
       ]
      </sup>
      Estienne La Boétie, francouzský spisovatel ze 16. stol. Výňatek z jeho článku
               „Dobrovolné otroctví“ pojal L. N. do svého „Kruhu četby“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3091" name="ftn.d56e3091">
        159
       </a>
       ]
      </sup>
      Civilisace, její příčiny a náprava.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3099" name="ftn.d56e3099">
        160
       </a>
       ]
      </sup>
      V originále slovní hříčka: vyplením i přeložím zní rusky „pěrěvedu“. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3124" name="ftn.d56e3124">
        161
       </a>
       ]
      </sup>
      Anglický inženýr, Mac Adam, vypracoval soustavu silniční stavby, po něm zvanou
               macadamisování. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3141" name="ftn.d56e3141">
        162
       </a>
       ]
      </sup>
      Příslušníci sekty ruské. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3198" name="ftn.d56e3198">
        163
       </a>
       ]
      </sup>
      J. P. Nakašidze, stoupenec L. N-če, Gruzín.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3202" name="ftn.d56e3202">
        164
       </a>
       ]
      </sup>
      Autor knihy „Po stu letech“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3227" name="ftn.d56e3227">
        165
       </a>
       ]
      </sup>
      Dopis onen byl vytištěn v 16. čísle „Svobodného Slova“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3240" name="ftn.d56e3240">
        166
       </a>
       ]
      </sup>
      Překladatel některých prací L. N-če do francouzštiny.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3248" name="ftn.d56e3248">
        167
       </a>
       ]
      </sup>
      Ministr vojenství, jenž vedl boj s klerikalismem v armádě a pronásledoval
               důstojníky, kteří (nebo jejichž děti) chodili do kostela.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3254" name="ftn.d56e3254">
        168
       </a>
       ]
      </sup>
      Bratrství, rovnost.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3260" name="ftn.d56e3260">
        169
       </a>
       ]
      </sup>
      Francouzský senátor, antidreyfusovec, viněný ze zneuctění děvčete, své neteře.
               Tisk z jeho procesu udělal důležitou otázku.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3269" name="ftn.d56e3269">
        170
       </a>
       ]
      </sup>
      To bylo tehdy, kdy započala válka s Japonskem.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3287" name="ftn.d56e3287">
        171
       </a>
       ]
      </sup>
      Tato společnost posílala později L. N-či všecka svá vydání. D. M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3337" name="ftn.d56e3337">
        172
       </a>
       ]
      </sup>
      Jul. Michelet (1798 — 1874), francouzský historik, autor devítisvazkových „Dějin
               francouzské revoluce“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3343" name="ftn.d56e3343">
        173
       </a>
       ]
      </sup>
      Thomas Macaulay (1800 — 1859), proslulý anglický historik, autor „Dějin Anglie od
               nastoupení Jakuba II“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3414" name="ftn.d56e3414">
        174
       </a>
       ]
      </sup>
      Přítel Makovického, český inženýr. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3442" name="ftn.d56e3442">
        175
       </a>
       ]
      </sup>
      Vnučka sestry L. N-če, Marie Nikolajevny.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3463" name="ftn.d56e3463">
        176
       </a>
       ]
      </sup>
      Před několika lety začali v Jasné Poljaně kopírovat všecky dopisy, jež L. N.
               odesílal, mimo psaní rodinná a listy rázu intimního (těch i oněch bylo velmi
               málo).
     </p>
    </div>
    <div class="footnote">
     <p>
      <sup>
       [
       <a class="para" href="#d56e3482" name="ftn.d56e3482">
        177
       </a>
       ]
      </sup>
      Angličan John Kenworthy, stoupenec L. N-čův, autor knihy „Tolstoy, his Life and
               Works“ (Lond. 1902) a jiných.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3486" name="ftn.d56e3486">
        178
       </a>
       ]
      </sup>
      Překladatel prací L. N-če do angličtiny.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3492" name="ftn.d56e3492">
        179
       </a>
       ]
      </sup>
      Ve vydání petrohradské „Akademie věd“ není Chelčického „Síť víry“ vytištěna v
               přesném překlade, nýbrž v podání Anněnkovově.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3517" name="ftn.d56e3517">
        180
       </a>
       ]
      </sup>
      Turečtí bohoslovci. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3594" name="ftn.d56e3594">
        181
       </a>
       ]
      </sup>
      Před ním se mluvilo o jakési studentce-revolucionářce.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3614" name="ftn.d56e3614">
        182
       </a>
       ]
      </sup>
      Snímek tohoto obrazu viz v albu obrazů N. V. Orlova „Ruští mužici“, Petrohrad 1909
               (uveřejněn ve Zlaté Praze r. 1910).
     </p>
    </div>
    <div class="footnote">
     <p>
      <sup>
       [
       <a class="para" href="#d56e3635" name="ftn.d56e3635">
        183
       </a>
       ]
      </sup>
      To bylo r. 1903 — 1904. Potom anglická vláda žádala od Tibeťanů náhradu výdaje na
               výpravu. D. M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3675" name="ftn.d56e3675">
        184
       </a>
       ]
      </sup>
      Známý spisovatel konservativní.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3715" name="ftn.d56e3715">
        185
       </a>
       ]
      </sup>
      Nakladatel ruský.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3723" name="ftn.d56e3723">
        186
       </a>
       ]
      </sup>
      Korrespondent „Rusi“. Viz zápis z 27. prosince 1904.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3731" name="ftn.d56e3731">
        187
       </a>
       ]
      </sup>
      P. J. Birjukov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3788" name="ftn.d56e3788">
        188
       </a>
       ]
      </sup>
      Obžalovací spis ve věci Rostovcevově byl vytištěn v knize A. S. Prugavina: „O Lvu
               Tolstém a tolstovcích“, Moskva 1911.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3812" name="ftn.d56e3812">
        189
       </a>
       ]
      </sup>
      Vesnice na blízku Jasné Poljany.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3838" name="ftn.d56e3838">
        190
       </a>
       ]
      </sup>
      Pseudonym francouzského romanciera Henryho Beylea (1783 — 1842), autora románů
               „Chartreuse de Parme“, „Rouge et noire“ a j.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3846" name="ftn.d56e3846">
        191
       </a>
       ]
      </sup>
      N. N. Ge, syn přítele L. N-če, malíře N. N. Gea.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3869" name="ftn.d56e3869">
        192
       </a>
       ]
      </sup>
      „Nazaréni v Sibiři a Uhrách“ V. Vlchovského. Vydáním „Prosrědnika“ v Moskvě
               1905.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3908" name="ftn.d56e3908">
        193
       </a>
       ]
      </sup>
      Vesnice na blízku Jasné Poljany.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3912" name="ftn.d56e3912">
        194
       </a>
       ]
      </sup>
      Od Jasné Poljany nejbližší poštovní a železniční stanice Kozlovka-Zasěka (5
               kilometrů od J. P.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3916" name="ftn.d56e3916">
        195
       </a>
       ]
      </sup>
      Vesnice, vzdálená 7 kilometrů od J. P.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3932" name="ftn.d56e3932">
        196
       </a>
       ]
      </sup>
      Moreto žádosti té v brzku vyhověl.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3936" name="ftn.d56e3936">
        197
       </a>
       ]
      </sup>
      R. 1878 s povstalci na Kubě, a potom se Spoj. Státy.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3940" name="ftn.d56e3940">
        198
       </a>
       ]
      </sup>
      Vylíčení návštěvy Moretiovy viz v „Mezinárodním tolstovském almanachu“ P.
               Sěrgějenka. M. 1909. str. 154 — 160.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3968" name="ftn.d56e3968">
        199
       </a>
       ]
      </sup>
      Gorbunovi.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3995" name="ftn.d56e3995">
        200
       </a>
       ]
      </sup>
      Jak se tato předpověď L. N-če ukázala správnou! Za revoluce, jež později
               následovala (1905 — 1906), nebyl zabit ani jediný statkář, ba ani nájemce, aspoň v
               novinách se o tom nepsalo. D. M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4026" name="ftn.d56e4026">
        201
       </a>
       ]
      </sup>
      Eugen Melchior vicomte Vogüé, kritik a publicista (*1848).
     </p>
    </div>
    <div class="footnote">
     <p>
      <sup>
       [
       <a class="para" href="#d56e4030" name="ftn.d56e4030">
        202
       </a>
       ]
      </sup>
      Kritik a literární historik (*1840).
     </p>
    </div>
    <div class="footnote">
     <p>
      <sup>
       [
       <a class="para" href="#d56e4142" name="ftn.d56e4142">
        203
       </a>
       ]
      </sup>
      Rodin, sochař (* 1840), tvůrce sochy „Měděný věk“, „Jan Křtitel“ a j.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4150" name="ftn.d56e4150">
        204
       </a>
       ]
      </sup>
      Leon Bonnat, genrista a portraitista (* 1833), maloval Victora Huga a j.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4156" name="ftn.d56e4156">
        205
       </a>
       ]
      </sup>
      Puvis de Chavannes, malíř (1824 — 1898), autor mnohých krajinomaleb, alegorických
               a dekorativních prací.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4163" name="ftn.d56e4163">
        206
       </a>
       ]
      </sup>
      Jules Breton (* 1827), autor krajinomaleb, lidových scén, realista.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4167" name="ftn.d56e4167">
        207
       </a>
       ]
      </sup>
      Jack Millet (1814 — 1874), malíř, autor mnoha obrazů ze selského života.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4185" name="ftn.d56e4185">
        208
       </a>
       ]
      </sup>
      Sám L. N. se vždy snažil, aby zachytil novou myšlenku, jež se mu vynořila, v
               zenitu a nelenil, třeba pětkráte za noc rozsvítil a zapisoval nové myšlenky. D.
               M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4229" name="ftn.d56e4229">
        209
       </a>
       ]
      </sup>
      Paul Derouled (1846 — 1914), básník a politický pracovník, horlivý propagátor
               myšlenky odplaty Němcům a navrácení Alsaska-Lotrinska.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4256" name="ftn.d56e4256">
        210
       </a>
       ]
      </sup>
      A. B. Goldenweiser.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4269" name="ftn.d56e4269">
        211
       </a>
       ]
      </sup>
      1,09 ha. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4277" name="ftn.d56e4277">
        212
       </a>
       ]
      </sup>
      Známý velkoobchodník.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4286" name="ftn.d56e4286">
        213
       </a>
       ]
      </sup>
      Jediné potřebné.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4307" name="ftn.d56e4307">
        214
       </a>
       ]
      </sup>
      Stoupenec L. N-čův, autor knih „Duch a hmota“, „Na rubu politických zájmů“,
               „Hledání pravdy“ (v Moskvě vyd. Posrědnika).
     </p>
    </div>
    <div class="footnote">
     <p>
      <sup>
       [
       <a class="para" href="#d56e4317" name="ftn.d56e4317">
        215
       </a>
       ]
      </sup>
      Senátor A. M. Kuzminskij.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4385" name="ftn.d56e4385">
        216
       </a>
       ]
      </sup>
      Divadelní hra Gribojedovova. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4389" name="ftn.d56e4389">
        217
       </a>
       ]
      </sup>
      Známý novinář-satirik.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4404" name="ftn.d56e4404">
        218
       </a>
       ]
      </sup>
      Viz zápis z 8. ledna 1905.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4410" name="ftn.d56e4410">
        219
       </a>
       ]
      </sup>
      Strýc L. N-če z druhé větvě, o němž je zmínka v Hoři z rozumu, svého času známý
               inspirátor. Ve Vzpomínkách jej L. N. nazývá „nevšedním, zločinným a přitažlivým
               člověkem“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4422" name="ftn.d56e4422">
        220
       </a>
       ]
      </sup>
      L. N. se s Kaškinem seznámil r. 1853 v Železnovodsku; pak se stále vídali v létech
               1856 — 57 v Moskvě. Tykali si. Kaškin L. N-če přežil; zemřel r. 1914.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4452" name="ftn.d56e4452">
        221
       </a>
       ]
      </sup>
      S. D. Nikolajev, stoupenec L. N-čův, překladatel jeho oblíbeného spisovatele
               Henryho Georgea. Zemřel 17. července 1920.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4499" name="ftn.d56e4499">
        222
       </a>
       ]
      </sup>
      Lev Nikolajevič.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4503" name="ftn.d56e4503">
        223
       </a>
       ]
      </sup>
      Alexandra Lvovna.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4517" name="ftn.d56e4517">
        224
       </a>
       ]
      </sup>
      Mnichovský týdenník humoristicko-satirický.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4523" name="ftn.d56e4523">
        225
       </a>
       ]
      </sup>
      V. V. Stasov (1824 — 1906), archeolog, umělecký a hudební kritik. K žádosti L.
               N-če opatřoval mu k jeho pracem některé knihy z Carské veřejné knihovny, kde byl
               knihovníkem.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4531" name="ftn.d56e4531">
        226
       </a>
       ]
      </sup>
      Bernhard Eulenstein, autor knihy „Die einzige Steuer“ (Berlín, kolem r. 1894),
               propagátor názoru H. Georgea v Německu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4555" name="ftn.d56e4555">
        227
       </a>
       ]
      </sup>
      Georg Lichtenberg (1742 — 1799) německý fysik a filosof.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4570" name="ftn.d56e4570">
        228
       </a>
       ]
      </sup>
      Ruští sektáři. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4588" name="ftn.d56e4588">
        229
       </a>
       ]
      </sup>
      S. A. malovala tehdy podobiznu Alexandry Lvovny, velice nezdařilou, potom začala
               malovati kopii své podobizny, také velmi nezdařile. L. N si z obou si z obou těchto
               obrazů tropil smích. D. M.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4690" name="ftn.d56e4690">
        230
       </a>
       ]
      </sup>
      První zármutek zařadil L. N. do „Kruhu četby“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4705" name="ftn.d56e4705">
        231
       </a>
       ]
      </sup>
      Sekta ruská. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4747" name="ftn.d56e4747">
        232
       </a>
       ]
      </sup>
      Jako u nás koblihy, jsou v Rusku lívance masopustnou pochoutkou.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4768" name="ftn.d56e4768">
        233
       </a>
       ]
      </sup>
      Japonec, jenž žil v létech devadesátých v Moskvě a býval návštěvou u L.
               N-če.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4774" name="ftn.d56e4774">
        234
       </a>
       ]
      </sup>
      Zakladatel náboženství taotismu, žil v VI. stol. před Kristem. Překlad D. P.
               Konissiho byl vytištěn nejprve v Otázkách filosofie a psychologie, potom samostatně:
               Lao-Si. Tao-te-king. Moskva 1913.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4786" name="ftn.d56e4786">
        235
       </a>
       ]
      </sup>
      Marie Lvovna.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4790" name="ftn.d56e4790">
        236
       </a>
       ]
      </sup>
      E. V. Obolenská, neteř L. N-če.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4822" name="ftn.d56e4822">
        237
       </a>
       ]
      </sup>
      Viz zápis z 20. ledna 1905.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4931" name="ftn.d56e4931">
        238
       </a>
       ]
      </sup>
      N. L. Obolenskij, muž Marie Lvovny.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4954" name="ftn.d56e4954">
        239
       </a>
       ]
      </sup>
      L. N. za dřívějších dob nerad četl noviny. 17. dubna 1879 psal Fětovi: „Musím
               doznati, ani nyní nečtu novin svědomitě a mám za svou povinnost odvraceti každého od
               tohoto zhoubného zvyku. Sedí si starý, dobrý člověk ve Vorobjovce… všichni ho mají
               rádi a on je také, a tu pojednou přivezou páchnoucí list hrubého papíru, ruce z něho
               bolí, oči bolí a v srdci zášť pomluv, odcizinenost a dojem, že nikoho nemám rád,
               nikdo nemá rád mne, — a počne mluviti, mluví a zlobí se a trpí. Toho nutno zanechati
               a bude mnohem lépe.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e4978" name="ftn.d56e4978">
        240
       </a>
       ]
      </sup>
      Nikitin.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4982" name="ftn.d56e4982">
        241
       </a>
       ]
      </sup>
      Nikolajev.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4986" name="ftn.d56e4986">
        242
       </a>
       ]
      </sup>
      Melinit (třaskavina). Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4990" name="ftn.d56e4990">
        243
       </a>
       ]
      </sup>
      Dunajev.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5175" name="ftn.d56e5175">
        244
       </a>
       ]
      </sup>
      Polský jazykozpytec.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5201" name="ftn.d56e5201">
        245
       </a>
       ]
      </sup>
      Řeka, jejímž překročením nastalo životní rozhodnutí.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5219" name="ftn.d56e5219">
        246
       </a>
       ]
      </sup>
      Životní zpověď, vzpomínky Rousseauovy. Př.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5223" name="ftn.d56e5223">
        247
       </a>
       ]
      </sup>
      Sté výročí narození Mazziniho.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5433" name="ftn.d56e5433">
        248
       </a>
       ]
      </sup>
      Muž, blízký L. N-či svými názory.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5448" name="ftn.d56e5448">
        249
       </a>
       ]
      </sup>
      Později byla pojmenována „Zelená hůlčička“. Vyšla až po mrti L. N-če.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5458" name="ftn.d56e5458">
        250
       </a>
       ]
      </sup>
      „Tolstoi and his Teaching“. V ruském překlade byla vydána „Posrědnikem“ s nadpisem
               „Tolstoj a jeho životní názor“ v Moskvě 1908.
     </p>
    </div>
   </div>
  </div>
 </body>
</html>
