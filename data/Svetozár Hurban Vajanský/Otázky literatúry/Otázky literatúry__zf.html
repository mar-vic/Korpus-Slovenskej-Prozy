<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e223">
       </a>
       Od autora
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e230" name="d56e230">
      1
     </a>
     ]
    </sup>
   </p>
   <p>
   </p>
   <p>
    Vytisnutým z celého verejného života neostalo nám už temer ničoho okrem jazyka a chrámu
         literatúry. Chrám slovenskej literatúry prichodí mi ako grécka svätyňa, skrytá v lesnatej
         doline na skale osamelej, oddialená od ruchu miest a nepokojného pulzovania života
         obchodného, politického a vojenského. Do neho utiahla sa idea slovenská pod egidu Múzy.
    <sup>
     [
     <a class="footnote" href="#ftn.d56e238" name="d56e238">
      2
     </a>
     ]
    </sup>
    Našou svätou povinnosťou je nedať upadnúť v rumy vznešenému útočišťu nášho od
         vrahov ohrozeného života. Najvyššou túžbou duše mojej je zaujať aspoň v propylejách chrámu
    <sup>
     [
     <a class="footnote" href="#ftn.d56e244" name="d56e244">
      3
     </a>
     ]
    </sup>
    miesto skromného služobníka.
   </p>
   <p>
    Nemôžem žalovať sa na slovenské čítajúce obecenstvo. Už fakt, že moje vydania minuli sa
         do poslednej byľky, ale nadovšetko milý, sympatický ozón v dušiach slovenských a už i
         slavianskych, núka ma iba vrelo poďakovať sa a sláviť dobrotu, zhovievavosť a vnímavosť
         rodákov svojich, ako i uznanie ďalších a duchovne slobodných bratov slavianskych.
   </p>
   <p>
    Ako prijme slovenské obecenstvo neveľkú, pod jednu strechu zhromaždenú žeň môjho života?
         Nebol bych úprimný, kebych honosil sa, spoliehajúc na doterajšiu priazeň, že mi je to už
         teraz ľahostajné — nie, vyznávam, že obkľučujú ma pochybnosti, zvierajú obavy. A nadovšetko
         jedna hlboká a stiesňujúca starosť oblieta starnúcu hlavu: či diela moje, do ktorých vložil
         som celú dušu, bôle a radosti celého, dosť dlhého života, dobrým duchom zavejú do našej
         slovenskej literatúry, či pozdvihnú, obodria a oplodnia ju k väčším, dokonalejším,
         jednotným dielam, ktoré by pomáhali slovenskému národu povzniesť sa k vyššiemu, duchovne
         slobodnému a samostatnému, slávnemu životu?
   </p>
   <p>
    Ako centrálne slnko stál mi pred očami tento vysoký cieľ, keď pred štyrmi decéniami
         chytil som sa do literárnej práce. U mňa nebolo „l’artpourl’artizmu“,
    <sup>
     [
     <a class="footnote" href="#ftn.d56e256" name="d56e256">
      4
     </a>
     ]
    </sup>
    ale umenie, po ktorom túžil som, malo byť iskierkou v duchovnej potrebe môjho
         slovenského národa. Poznajúc obmedzenosť vlastných síl, chcel som byť kamienkom, ktorého
         pohyb môže zapríčiniť lavínu, iskrou, ktorá môže roznietiť plameň. Beda kamienku, ak ostane
         mŕtvy v zabudnutej stráni; beda iskierke, ak biedne zhasne.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e230" name="ftn.d56e230">
        1
       </a>
       ]
      </sup>
      „Zobrané diela“, zv. I, vydal Kníhtlačiarsky úč. spolok v Martine roku
               1907.
     </p>
    </div>
    <div class="footnote">
     <p>
      <sup>
       [
       <a class="para" href="#d56e238" name="ftn.d56e238">
        2
       </a>
       ]
      </sup>
      <span class="emphasis">
       <em>
        pod egidu Múzy
       </em>
      </span>
      — pod záštitu Múzy
     </p>
    </div>
    <div class="footnote">
     <p>
      <sup>
       [
       <a class="para" href="#d56e244" name="ftn.d56e244">
        3
       </a>
       ]
      </sup>
      <span class="emphasis">
       <em>
        v propylejách chrámu
       </em>
      </span>
      — v bránach chrámu
     </p>
    </div>
    <div class="footnote">
     <p>
      <sup>
       [
       <a class="para" href="#d56e256" name="ftn.d56e256">
        4
       </a>
       ]
      </sup>
      <span class="emphasis">
       <em>
        „l’artpourl’art“
       </em>
      </span>
      — (fr.) umenie pre umenie
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e264">
       </a>
       Slovenská kultúra
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e271" name="d56e271">
      5
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    Kto napíše históriu slovenskej kultúry? Že vraj kultúry, pomyslí si mnohý dobre
         zmýšľajúci v pochybnosti zdanlivo oprávnenej. A pri tom všetkom história kultúry bola by
         nám potrebnejšia, vplývala by viac na národ a národné povedomie, než história vojen,
         trónnych otázok, náboženských prehánok, vzbúr a epidémií.
   </p>
   <p>
    Buď požehnaný, ó spisovateľ, ktorý podujmeš túto velikú prácu, vďaka i vám, ktorí už
         dnes znášate materiály, trebárs by ony zdali sa nepatrnými, vďaka tichým beznáročným
         zberateľom a ochrancom pamiatok dát, majúcich aký-taký význam kultúrny.
   </p>
   <p>
    Podnes obracali sme nečasto pozornosť svoju v túto stranu. Dobšinský, Hattala, Hodža,
         Lombardini, Križko, Kadavý, Záborský, A. H. Škultéty, Hostinský, Pauliny, dr. Píč, J.
         Vlček, Nikolskij, Wankel,
    <sup>
     [
     <a class="footnote" href="#ftn.d56e290" name="d56e290">
      6
     </a>
     ]
    </sup>
    Grot, dr. J. Hurban, Holuby, Sasinek a niektorí ešte, pravda, prispeli k
         velikému dielu; monografie taktiež zjavili sa, či už zámkov a stolíc, ako Hýrošova
         „Likava“, či cirkví, písané kňazmi, ktorí svoje krásne povolanie rozšírili literárnou
         činnosťou. Vo všetkých príspevkoch týchto nachádzajú sa drahocenné dáta. Treba len um a
         pilná ruka, ktorá by oddelila nepotrebné od dôležitého, charakteristické od všedného, i
         dostali by sme obraz slovenskej kultúry dosť pestrý, dosť zaujímavý, ktorý by nemohol byť
         nevideným i od širšieho vzdelaného sveta. Pravda, fantázie naše, „praslavianske“, trebárs
         vrúcne mienené kuriozity, vymysleniny bez pevnej osnovy, hračka so slovami a ich zvukom
         alebo podobnosťou, teórie bez životnej ceny, poézia vo vede, próza v poézii — to všetko
         zostalo nespozorovaným a nám samým neprinieslo osohu, najviac rozdulo slamený oheň,
         vzbudilo v bezkritických ľuďoch bucharónske chúťky.
    <sup>
     [
     <a class="footnote" href="#ftn.d56e296" name="d56e296">
      7
     </a>
     ]
    </sup>
    My musíme prejsť k pragmatickej, reálnej metóde. Nakoľko je možné, treba
         zbierať a zachovávať materiály, povzbudzovať, oduševňovať ľudí k práci v tomto smere.
   </p>
   <p>
    Zavedením nešťastného cudzineckého feudalizmu stalo sa, že my dnes na kultúru slovenskú
         hľadieť musíme z dvojakého stanoviska. V tom väzí i najväčšie naše národné nešťastie, v tom
         rozlúštenie ťažkej ináč otázky, prečo jedna strana slovenskej kultúry slúžila a slúži nie
         nám, ale iným, druhá ale zakrpatela, bledla a zanechala po sebe len niektoré znaky, stopy
         na mnohých miestach zaviate vanom časov.
   </p>
   <p>
    Myslíme, že budúci historik kultúrny nemôže obísť sa bez tohto rozdelenia.
   </p>
   <p>
    Stopy prastarej kultúry slovenskej zachovali sa v ľude, v tichých kútoch hôr, na
         rovinách, ležiacich mimo velikých ciest, kryje ich mohyla, jaskyňa, starý múr, skala, kryje
         a prezradzuje ich konečne náš slovenský jazyk, divom divúcim zachovaný v čistote pomerne
         uspokojujúcej. Táto kultúra preseknutá bola feudalizmom, pokorením ľudu pod moc oligarchov,
         zapadla zničením rodinných zádruh a komúnií. Len málo z nej badať v kultúre druhej,
         feudalizmom podmienenej, no pri tom všetkom slovenskej vo svojej šťave.
   </p>
   <p>
    Pomenujme prvú kultúru ľudovou. Možno, že to nepravý výraz, nám nateraz postačí a pritom
         vyzdvihuje kontrast: tá druhá kultúra nosí náter aristokratický, oligarchický. Ľudová
         kultúra je osnovou slovenského života a našla skutočne medzi nami viac pracovníkov než tá
         druhá, ačpráve je tam práca ťažšia, zloženejšia a požaduje kritickú ostrosť. Snáď preto
         čiastka táto, ačpráve pomerne dosť pilne obrábaná, predsa nestojí pred nami dosť vypuklo,
         dosť jasne. Veď pilné ruky zbierali báje naše, neúnavný bol Reuss, Škultéty, Dobšinský, no
         k rezultátom sme neprišli. Pilne zbierali spevy: Kadavý, Fajnor, Bella, Vansa, Ruppeldt a
         iní, no ani tam nebadať zvláštnu sumu kultúrnych vysvetlení a objasnení. Minulosť nášho
         výtvarného ruchu je nám temná, ačpráve zostali po nej stopy, pravda, najviac ornamentálne.
         Z pokolenia na pokolenie zachovali sa v hlavách žien prastaré ornamenty slovenské, nad
         ktorými užasne i laik. Pozoroval som už za mala-malička vyšívanie našich žien, hľadel na
         tie cifry, arabesky, línie a prestávky, na tú divnú harmóniu a rozmanitosť foriem a farieb
         jedine preto, že to rozrušilo moju detskú fantáziu; ja tam hľadal čosi organického v týchto
         okrasách, tam tváre, tam zvery, tam domky a kiosky. Nevedel som, že neskôr poslúži mi hra
         fantázie a umožní pozorovanie, neviem či vo všeobecnosti vážne, no mňa, čo laika, priamo
         prekvapujúce. Neskôr, po upozorneniach dr. Krahnera, ktorý nás uvádzal do tajností gréckeho
         výtvarného umenia, ukazoval ornamenty z gréckych chrámov, ináč hľadel som na vyšívania, na
         okrasy trámov alebo obrubky nad sedliackymi oblôčkami. Hľadal som podobnosť, no nenašiel
         som; naše ornamenty zdali sa mi pribarbarskými pri tichých, dôstojných líniách gréckych.
         Konečne mal som šťastie vidieť zbierku slovenských vyšívaní u dr. Wankela v Olomouci. Jeho
         pomocou presvedčil som sa, že tu sú formy celkom inej kultúry, plody celkom inej fantázie,
         iného tvorenia, slavianskeho totiž, samostatného, samobytného. Prekvapenie rástlo, keď som
         v Moskovskom historickom múzeu na starých nádobách, náhrobníkoch, sarkofágoch
    <sup>
     [
     <a class="footnote" href="#ftn.d56e311" name="d56e311">
      8
     </a>
     ]
    </sup>
    uzrel tie samé ornamenty, toho samého charakteru, toho samého ducha. Že to
         nebola mýlka, potvrdil profesor Samokvasov, archeológ na varšavskej univerzite, ukážuc nám
         svoju bohatú zbierku starožitností, vlastnoručne nájdených pri rozkopávaní ruských kurganov
    <sup>
     [
     <a class="footnote" href="#ftn.d56e317" name="d56e317">
      9
     </a>
     ]
    </sup>
    a mohýl. I tam zjavili sa pred žasnúcim zrakom podobné ornamenty. Ajhla, či
         treba viac dôkazu, že bola u nás stará kultúra, pomenovaná tu ľudovou, kultúra rozvitá,
         samobytná, no žiaľ, preseknutá, pretrhnutá vírmi neprajných časov. My Slováci neboli sme
         háveďou kočujúcou, ani nekŕmili sme sa odpadkami cudzej kultúry. Ó bár by našli sa ľudia
         špecialisti, ktorí by zaujali sa hynúcich pamiatok prastarej ľudovej kultúry slovenskej!
         Uvedený príklad o slovenských ornamentoch je len malé oddelenie širokého poľa. Kde sú ruky,
         čo by odkryli kurgany naše, prepracovali sa cez vrstvy jaskýň, prehrabali popol a rumy
         prastarých hradov a zámkov našich! Ó bárs by už prišiel čas slovenskej slobody, aby zakuté
         ruky slobodne chytili sa do práce, ustrašené umy premýšľať mohli o svojom, ku cti národa,
         ku cti človečenstva, k rozšíreniu znania ľudského! O to cudzí starať sa nemôže. Jestli by
         staral sa, tak iba na zhubu pamiatok, lebo sám je chudobný ako kostolná myš, chudobný na
         kultúrne stopy, lebo tej kultúry nemal. A zaväzovať ruky národu, aby nepátral po prešlosti
         svojej, to je najčernejšie barbarstvo, tyranstvo hnusnejšie od tyranstva tatarskej Ordy.
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    A čo stalo sa s touto ľudovou kultúrou, ktorej stopy nevidí iba slepý alebo nechce
         vidieť človek so skazeným srdcom? Za prvé, ako sme už podotkli, bola preseknutá, nerozvila
         sa na taký stupeň, žeby o sebe zajavila i pred svetom širokým, aby nejaký Hellwald
    <sup>
     [
     <a class="footnote" href="#ftn.d56e334" name="d56e334">
      10
     </a>
     ]
    </sup>
    prinútený bol o nej písať. Takéto zastavenia nie sú riedkymi v kultúrnej
         histórii národov. No i tie rozvité stopy mali smutný osud: každý čert mal právo prikmasnúť
         si niečo zo slovenských duchovných i hmotných výdobytkov. V ľude našom nebolo obraniteľnej
         sily, on nebránil sa činne, iba vzdoroval. Jeho kroj pokazili, prihladili a pomenovali
         maďarským, či uhorským, či nemeckým, ba ešte i cigánskym. Okrúhly klobúčik, čisto
         slovenský, prastarý, málo premeniac jeho striešku, nazvali „kanász-kalapom“, jeho huňku tu
         „attilou“, tam „deákom“, jeho oravské ženské mentiečky „menteou“, jeho šatové ornamenty (na
         nohaviciach, kabátoch) pomenovali maďarskými, jeho čižmy podobne! Ba ešte i slovenské
         izbové náradie, orechové krížne stoly, stolce so srdcami, truhly so slovenským,
         praslovenským symbolom, tulipánom, jeho stenové okrasy, to všetko bralo sa brevi manu
    <sup>
     [
     <a class="footnote" href="#ftn.d56e340" name="d56e340">
      11
     </a>
     ]
    </sup>
    a sprostáci verili. No brali aj iné. Dľa historických zpráv už roku 745 mali
         Slováci svoje bane v Štiavnici.
    <sup>
     [
     <a class="footnote" href="#ftn.d56e346" name="d56e346">
      12
     </a>
     ]
    </sup>
    Odobrali im ich a poslali ta Sasov, práve tak ako v naše doby odobrali Maticu a
         idú z nej urobiť čosi iného, posiaľ nejasného. Lenže sirka zasmradla, diabol nebude ďaleko.
   </p>
   <p>
    Lenže ľud, ačpráve nebráni sa činne, trpnou konzervatívnosťou prekonal a ešte prekoná
         tieto nábehy na svoj kultúrny byt. On ďalej nosí huňku, ďalej mentiečku a smeje sa
         vnútorným smiechom nad všetkými experimentmi. Ba stane sa niečo podivného: nepomaďarčia
         veru naše huňky, ale keď rozvinie sa etnológia, tie huňky ich poslovenčia! Veď len svet
         nemôže večne plávať v lži a klame. Fakty dokážu, čo je naše, veda pridelí nám všetko, čo
         pošlo z nášho ducha, všetko jedno, či je ono rozvinuté a či nie. Bude to veselá reokupácia,
         ona musí prísť, my modlíme sa k Hospodinovi denne, aby už raz urobil koniec nezbednému
         závratníctvu; on, ktorý je prameňom pravdy, aby vyhnal lož z pekných krajov našich,
         nehanebne sa šíriacu a dusiacu náš národ.
   </p>
   <p>
    No i oná feudálno-aristokratická kultúra, ačpráve jej počiatky nestáli na našej pôde,
         bola vo svojom jadre slovenskou. Ona odtrhla sa od ľudovej kultúry a stala sa eklektickou.
         No i tu slovenský duch bol silným faktorom a nevdojak strovil, preobrazil prijaté na svoj
         lad.
   </p>
   <p>
    Ajhľa — široké pole pre slovenské štúdium, pre bystré naše hlavy a pilné ruky. Boli
         časy, kde každý snaživý mladík myslel slúžiť národu, keď písal verše alebo obracal
         filozofiu hore nohami. Bol by už čas, aby sme sa vrhli na prísne, pragmatické štúdium
         neďalekých časov, z nich viac potechy vydobyjeme, než z viac-menej fantastických hĺbaní v
         časoch pokrytých tmou.
   </p>
   <p>
    Žiaľ, v riadkoch týchto len niekoľkými príkladmi možné nám je odôvodniť veľký vplyv ľudí
         slovenských na kultúru zeme našej v XV., XVI., XVII. a XVIII. století. Veď oná kultúra len
         u nás mala hniezdo. K nám chodili sa učiť naši Nemci i Maďari. My posielali sme učených
         ľudí na všetky strany. Nesčíselný počet je tých mužov, ktorých sme my darovali iným. Matiáš
         Bél narodil sa v Očovej z matky Česnickej, učil sa u Slováka Buľovského, učil sa v
         Strehovej, učil sa pod Slovákom Pilárikom v Banskej Bystrici. Jeho poctili vedecké ústavy
         Londýna, Berlína i Olomouca diplomami, jeho syn stal sa profesorom lipským. Roku 1632 bol v
         Rožňave kňazom Slovák Hvezdner, neskôr Martin Regis z Veľkého Bobrovca v Liptove.
         Tranovský, kňaz mikulášsky, vychoval prešporčanom Martina Adamiho, trenčianske školy
         vychovali Nemcom Fr. V. Beera. Nuž to by dlho trvalo, keby sme mali pomenovať všetkých
         slovenských ľudí, preslávivších sa učenosťou v prešlosti. Ján Tomko Saský, Jozef Bencúr,
         stá a stá našich mužov učilo na školách, kázalo v chrámoch, spisovalo po latinsky,
         slovensky, nemecky, ba i maďarsky. Slováci niesli kultúru reformátorských čias temer
         výlučne na svojich bedrách i doma, i pomáhali zahraničiu. Česko a Morava od nás čerpali
         najlepšie sily. Ba i nemecké univerzity a školy povolávali našich mužov, tak Slovák
         Georgius Francisci z Levoče stal sa rektorom bardejovským a ako taký povolaný bol do
         Pruska, do mesta Thorn, kde vtedy študovalo, dľa spisovateľa Jána Lipiša, 235 Slovákov.
    <sup>
     [
     <a class="footnote" href="#ftn.d56e360" name="d56e360">
      13
     </a>
     ]
    </sup>
    Znamenití, vo svoje časy chýrni mužovia boli: Lieskovský (kňaz
         banskobystrický), Prievidzký (kňaz v Hájnikách), Sokovský (kňaz v Brezne), Elias Vodicenus
         (rektor vo Zvolene), Samuel Medvecký v Prešove, učenec a radný mesta; Dávid Feja,
         turčiansky zeman, stal sa košickým starostom a zomrel mučeníkom! To boli všetko ľudia, o
         ktorých by bolo treba zbierať bližšie dáta; oni boli Slováci a vplývali na celú krajinu.
         Ajhľa, pole široké.
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    Koncom XVI. stoletia nachádzame v Trenčíne výborne zariadenú kníhtlačiareň,
    <sup>
     [
     <a class="footnote" href="#ftn.d56e378" name="d56e378">
      14
     </a>
     ]
    </sup>
    v XVII. století bol tam typografom Nikodém Čížek; ešte staršia je žilinská. Ján
         Dadan ju nezaložil, ako sa písalo, ona už pred ním jestvovala. Dadan ju len rozšíril a
         zdokonalil. Spisy zachovali sa z roku 1610, tlačené v Žiline; Dadan až roku 1665 prišiel do
         Žiliny. Tlačiareň jestvovala ešte i v Púchove, kde sa temer výlučne slovenské spisy
         vydávali pod vedením Daniela Chrastinu. Sám Prešporok kupoval typy od Chrastinu, z čoho
         vysvitá, že v Púchove bola spolu i lejáreň na typy. Volala sa Typographia slauonica.
    <sup>
     [
     <a class="footnote" href="#ftn.d56e384" name="d56e384">
      15
     </a>
     ]
    </sup>
    Pomenovanie spisovateľov slovenských tých dôb zaplnilo by tri takéto čísla. A
         koľko spisovalo sa, čo neprišlo pod tlač! Celá ohromná literatúra jestvovala a čo i
         väčšinou náboženská, nemá v kultúrnom ohľade nič obmedzeného, lebo vtedy písalo sa, ako
         vždy, o tých otázkach, ktoré boli na dennom poriadku a najviac rozvlnili mysle. Spomeniem
         len troch Mošovčanov:
    <sup>
     [
     <a class="footnote" href="#ftn.d56e390" name="d56e390">
      16
     </a>
     ]
    </sup>
    Michala, Jána a Eliáša, títo traja napísali viac než stačilo sa vydávať. Ďalej
         Ján Polónyi de Bersevice,
    <sup>
     [
     <a class="footnote" href="#ftn.d56e396" name="d56e396">
      17
     </a>
     ]
    </sup>
    Ján Kučera (1638), sedem jeho diel bolo tlačených; Jakub Faško, rektor
         bánovský; (všeobecne a z literatúrnej histórie známych vynechávam) Martin Adami (znamenitý
         básnik epigramov); Briccius Kokauinus z Kokavy; Georg Bohuš, Senickým menovaný (napísal
         mnoho diel, medzi nimi monografiu spišskej stolice); Michal Missovič zo Smrečian, bol
         rektorom v Hrachove,
    <sup>
     [
     <a class="footnote" href="#ftn.d56e402" name="d56e402">
      18
     </a>
     ]
    </sup>
    Lučenci, Trenčíne a Ožďanoch, napísal mnoho diel, medzi nimi divadelný kus pre
         žiakov a bol prvý, čo učil uhorské právo; dvaja Hadikiusovci,
    <sup>
     [
     <a class="footnote" href="#ftn.d56e409" name="d56e409">
      19
     </a>
     ]
    </sup>
    jeden Ján, zo Slovenského Pravna, druhý jeho syn z Trenčína, títo mali
         bibliotéku, akej nebolo páru; Georg Láni, rektor krajinských škôl; duchom nepokojný, no
         geniálny Filip Hrabecius (Hrabovský); poeta Tobiáš Štefányi; básnik divadelných kusov Eliáš
         Ladiver (1668); Paul Michaelis, profesor poetiky v Prešove, znamenitý Grék,
    <sup>
     [
     <a class="footnote" href="#ftn.d56e415" name="d56e415">
      20
     </a>
     ]
    </sup>
    zo Sv. Petra v Liptove; Samuel Melikius a Samuel Michaelides (1674); pater
         Paulus z Trenčína, matematik taký slávny, že ho zavolali do Gdanska za profesora
         matematiky; Daniel Remenius (Remeň) z Nemeckej Lupče v Liptove, rektor trenčiansky, vydal
         štyri diela; Melchior Rohacius z Martina, neskôr superintendent Zvolenskej, Turčianskej a
         Novohradskej stolice; Severín Škultéty z Lehoty (1565), učenec výtečný, vydal tlačou päť
         objemných diel, tohto volá Nemec Joachim Leibizer „einen neidischen Slowaken“,
    <sup>
     [
     <a class="footnote" href="#ftn.d56e421" name="d56e421">
      21
     </a>
     ]
    </sup>
    lebo bol šťastným súperom o dcéru Jonáša Fábryho, Zuzannu; Martin Špetka
         (Spetkius), Martin Tranoscius z Beckova (1648), rektor v Trenčíne, spísal tri diela, bol
         povolaný do Prievidze; bol vtipným básnikom. Známy je od neho vtipný verš, ktorý napísal na
         dvere, keď ho po maďarsky hrešiaci sluhovia z Trenčianskych Teplíc vyhnali:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       O thermae, thermae, tetigistis fulmine ter me
Obstupui ferme, laribus mea cymba refer me
       <sup>
        [
        <a class="footnote" href="#ftn.d56e433" name="d56e433">
         22
        </a>
        ]
       </sup>
      </span>
     </p>
    </div>
   </p>
   <p>
   </p>
   <p>
    Zomrel v Blatnici v turčianskej župe. Vydal deväť diel, posledne samobiografiu vo
         veršoch.
   </p>
   <p>
    Nespomíname mužov všeobecne známych, a predsa, koľko tu síl pracovalo literárne! Ba
         obce, ktoré dnes pod maďarizmom živoria smutným živorením, boli strediskami vedy a
         vzdelania. Tak Okoličné v Liptove, zásluhou Mikuláša Okoličániho, dostalo skvelú školu.
         Najvýtečnejších mužov poslali ta za učiteľov zemianskej mládeže. Tak roku 1600 vyučoval tu
         slávny Ján Habacius, po ňom Turčan Gašpar Zelinka, Brezňan Šimon Frivaldský. Od 1624 — 1630
         bol na tejto slávnej škole rektorom Eliáš Fačko z Trenčianska. Neskôr i syn povestného
         Georga Tranovského, Samuel, potom Matiaš Petrovič, Ján Matesius, všetko ľudia čisto
         slovenskí! Ale ich mená i ich duch vymizol a zostala pre potomstvo brutalita odnárodňujúca.
   </p>
   <p>
    No i v iných kultúrnych prácach boli Slováci veľmi ďaleko, ďalej než ich susedia. V
         Banskej Bystrici napr. bolo kovanie zbraní na vysokom stupni už za starodávna. Rodina
         Zubrohlavských mala tajnosť, ako sa majú meče damascírovať.
    <sup>
     [
     <a class="footnote" href="#ftn.d56e448" name="d56e448">
      23
     </a>
     ]
    </sup>
    Tam žil staviteľ organov Podkonický, najslávnejší majster celej zeme. Samuel
         Mikovini zo Štiavnice bol iste prvým kartografom Uhorska, Slovák od koreňa. Precestoval
         celú Európu, bol znamenitým mechanikom (vodárne založil v Prešporku, Budíne a Štiavnici),
         bol astronómom, filozofom, matematikom i spisovateľom.
   </p>
   <p>
   </p>
   <p>
    <span class="bold">
     <strong>
      IV
     </strong>
    </span>
   </p>
   <p>
   </p>
   <p>
    Na krajinskej výstavke v Pešti naše uhorské magnátstvo príležitosťou jej odkrytia
         vytasilo sa svojím krojom veľmožským, a skutočne pohľad na strojné zhromaždenie bol
         malebný, prekvapujúci. Nik neuprie kostýmu uhorských magnátov lad a rujnú mužskú krásu. I
         mnohé cudzie štáty prevzali elementy tohto kroja a použili ku kompozícii uniforiem štátnych
         i vojenských. V pruskej, ako v ruskej armáde, stretáme sa s tými elementmi.
   </p>
   <p>
    A kde vyvinul sa tento kroj? Verubože, nie v dedinách dolnozemských, ale na našich
         slovenských hradoch, v hniezdach luxusu a všelijakej rozkoše. Postať prvá magnátskeho kroja
         korení v ľude, v ľudovom kroji slovenskom. Ani jedna nuansa magnátskeho kroja nenie cudzou
         nášmu ľudovému kroju. Pravda, že k prvkom vzatým z ľudu pripojila sa zjemnená kompozícia,
         vkus a fajnovosť, ako aj drahocennosť látok a ozdôb. Či je gombík zlatý alebo olovený,
         nemení nič na jeho forme, na jeho tvare, práve tak, ako nerobí podstatného rozdielu, že na
         oravskej mentiečke sú šnúry z lacnej látky, na magnátskej z hodvábu.
   </p>
   <p>
    Na hradoch našich rozvinul sa kroj tento a tak i postaťou i vývinom je on plodom
         slovenskej kultúry. O trenčianskom zámku píšu starí spisovatelia, že vnútornosť zámku bola
         vystrojená nevídaným luxusom a vkusom; to samé píše sa o zámkoch a palácoch Thurzovských
         (Orava, Bytča atď.), ktorý staval domorodými i italskými staviteľskými silami. Známy je
         luxus Thurzovho domu: slovenský zeman založil si taký široký dom, že neváhal kráľov pozvať
         na veselie svojej dcéry. Pohodlie a luxus panovali na Budatíne, Vršatci, Tematíne, ba ešte
         i na skalnom hniezde Strečnianskom. A to je znakom kultúry feudálno-aristokratickej, ktorá
         ohliadala sa širšie po svete, no kultúry na území slovenskom rozprestretej, slovenskými
         menami nesenej. K našim slovenským pánom prichádzali dolnozemské, sčiastky maďarské rodiny,
         aby vstúpili do rodinných zväzkov s ľuďmi mravov jemnejších. Tu brali si dcéry, potom
         kaducitou alebo donáciou
    <sup>
     [
     <a class="footnote" href="#ftn.d56e470" name="d56e470">
      24
     </a>
     ]
    </sup>
    prichádzali k majetkom na území slovenskom. Odtiaľ niektoré maďarské mená
         našich veľmožov. No pri nevyvinutosti národného citu poslovenčili sa duchom, zvykmi, a
         čiastočne i jazykom. Takáto príťažlivosť rozprestierala sa i za hranicu. Známe poľské
         príslovie: „Węnger Polak dva bratanki“
    <sup>
     [
     <a class="footnote" href="#ftn.d56e476" name="d56e476">
      25
     </a>
     ]
    </sup>
    neplatí maďarskému kmeňu, ale našim slovenským feudálom. Dôkazom toho je sada
         poľského kronikára, ktorý píše, „že jazyk vengerský len málo líši sa od poľského, prečo
         Poliaci s Vengrami nemusia hľadať útočište v jazyku latinskom, ale porozumia si veľmi
         ľahko, hovoriac ten po vengersky, ten po poľsky“. Skutočne, široká pohostinnosť slovenských
         zemanov rovnala sa nápadne poľskej, lebo prameň bol ten samý: slavianska príroda.
   </p>
   <p>
    No i dekréty uhorských kráľov dokazujú, že v našom slovenskom kraji bola kultúra, bol
         život, bol ruch, boli ľudia, súci na povýšenie, nobilizovanie, boli mestá, hodné privilégií
         a lehôt všelijakých. U nás boli rozvité cechové poriadky, kvitli remeslá na vývoz
         pracujúce, bolo všetko, čo v tehdajšie časy považovalo sa za kultúru a pokrok.
   </p>
   <p>
    Teraz by sme mali urobiť porovnanie čias minulých s poslednou nemecko-maďarskou érou a
         citnému, statočnému človeku slzy by vystúpili do očú nad mŕtvotou kraja, predtým tak
         živého, krásnoduchého a vzdelaného. No naše dnešné pomery líčime v novinách týchto
         každodenne; spusta zapríčinená maďarizáciou ešte nedosiahla svojho vrcholu a tak paralela
         by nebola dôkladná. Ešte účinkujú ľudia, ktorí vzdelávali sa odbleskom zašlých dôb alebo
         oduševnení sú štúrovsko-šafárikovskou renesanciou slovenskou, ešte nájdeš jednotlivé
         prejavy ducha a svedomia v smutných krajoch našich. No, jestli nepremenia sa pomery celkom
         radikálne, hrozná budúcnosť očakáva kraje slovenské. Až uzrejú plody dnešnej výchovy polgárskej,
    <sup>
     [
     <a class="footnote" href="#ftn.d56e486" name="d56e486">
      26
     </a>
     ]
    </sup>
    gymnaziálnej a univerzitnej, až dnešná bakonská morálka
    <sup>
     [
     <a class="footnote" href="#ftn.d56e492" name="d56e492">
      27
     </a>
     ]
    </sup>
    zvíťazí, proletariát sa namnoží, oblbovanie ľudu i inteligencie bude všeobecné,
         až vyženú slovenský jazyk z poslednej školy, z posledného chrámu, potom bude čas k
         aristofanovskej satire.
    <sup>
     [
     <a class="footnote" href="#ftn.d56e498" name="d56e498">
      28
     </a>
     ]
    </sup>
    Úpadok zrýchlil sa od doby konštitucionálnej.
    <sup>
     [
     <a class="footnote" href="#ftn.d56e504" name="d56e504">
      29
     </a>
     ]
    </sup>
    Predtým boli aspoň školy — teraz?
   </p>
   <p>
    A to všetko deje sa v čase liberalizmu, v čase, kde štátnici majú plné ústa
         „vzdelanosti“, „kultúry“, „pokroku“, „humanizmu“, „tolerancie“ a konečne (ó, hanba tak
         zneužívať vysoké, sladké slovo)
    <span class="emphasis">
     <em>
      slobody
     </em>
    </span>
    .
   </p>
   <p>
    Jedno nám ale nevezmú i v najhoršom páde, i keď im Boh dlho ešte odpúšťať bude hriechy a
         vo svojej nenáhlivosti hľadieť bude na prznenie svojho národa; oné ľudové, prvobytné
         počiatky slovenskej kultúry. Ony prestáli už toľké pohromy, že už dnes nemožno ich zotrieť.
         Sila slovenského ľudu konzervatívna a tichá zvíťazí. Bár by tieto skromné riadky stali sa
         pohnútkou k štúdiu slovenskej kultúry, tej i onej! Čo vynesieme na povrch, to nám ostane.
         Vyhľadávajme, zachovávajme pamiatky otcov svojich!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e271" name="ftn.d56e271">
        5
       </a>
       ]
      </sup>
      „Národnie noviny“, 1885, č. 68 — 71.
     </p>
    </div>
    <div class="footnote">
     <p>
      <sup>
       [
       <a class="para" href="#d56e290" name="ftn.d56e290">
        6
       </a>
       ]
      </sup>
      <span class="emphasis">
       <em>
        Wankel
       </em>
      </span>
      — ide o Jindřicha Wankela (1821 — 1897) lekára a
               archeológa
     </p>
    </div>
    <div class="footnote">
     <p>
      <sup>
       [
       <a class="para" href="#d56e296" name="ftn.d56e296">
        7
       </a>
       ]
      </sup>
      <span class="emphasis">
       <em>
        bucharónske chúťky
       </em>
      </span>
      — chúťky krikľúnov
     </p>
    </div>
    <div class="footnote">
     <p>
      <sup>
       [
       <a class="para" href="#d56e311" name="ftn.d56e311">
        8
       </a>
       ]
      </sup>
      <span class="emphasis">
       <em>
        na sarkofágoch
       </em>
      </span>
      — sarkofág bol v staroveku názov kamenného
               hrobu, neskoršie pomenovanie bohato zdobenej kamennej rakvy
     </p>
    </div>
    <div class="footnote">
     <p>
      <sup>
       [
       <a class="para" href="#d56e317" name="ftn.d56e317">
        9
       </a>
       ]
      </sup>
      <span class="emphasis">
       <em>
        kurgany
       </em>
      </span>
      — (rus.) staré mohyly
     </p>
    </div>
    <div class="footnote">
     <p>
      <sup>
       [
       <a class="para" href="#d56e334" name="ftn.d56e334">
        10
       </a>
       ]
      </sup>
      <span class="emphasis">
       <em>
        Hellwald
       </em>
      </span>
      — Hellwald, Fridrich Anton Heller von (1842 — 1892),
               nemecký kultúrny historik a zemepisec
     </p>
    </div>
    <div class="footnote">
     <p>
      <sup>
       [
       <a class="para" href="#d56e340" name="ftn.d56e340">
        11
       </a>
       ]
      </sup>
      <span class="emphasis">
       <em>
        brevi manu
       </em>
      </span>
      — (lat.) krátkou cestou
     </p>
    </div>
    <div class="footnote">
     <p>
      <sup>
       [
       <a class="para" href="#d56e346" name="ftn.d56e346">
        12
       </a>
       ]
      </sup>
      <span class="emphasis">
       <em>
        Dľa historických zpráv už roku 745 mali Slováci svoje bane v
                  Štiavnici.
       </em>
      </span>
      — Vajanský sa opiera o mylnú tradíciu, zachytenú kronikármi
               v XVI. — XVII. storočí. Určitejšie zprávy o baniach v Štiavnici sú až z XII.
               storočia.
     </p>
    </div>
    <div class="footnote">
     <p>
      <sup>
       [
       <a class="para" href="#d56e360" name="ftn.d56e360">
        13
       </a>
       ]
      </sup>
      <span class="emphasis">
       <em>
        do mesta Thorn, kde vtedy študovalo, dľa spisovateľa Jána Lipiša, 235
                  Slovákov
       </em>
      </span>
      — v Lipišovej publikácii „Thorunium hungarorum“ („Uhorská
               Toruň“) z roku 1735 tento počet vzťahuje sa na všetkých študentov z Uhorska. Koľko
               bolo z nich Slovákov, nemožno zistiť i keď študentov zo Slovenska bola
               väčšina.
     </p>
    </div>
    <div class="footnote">
     <p>
      <sup>
       [
       <a class="para" href="#d56e378" name="ftn.d56e378">
        14
       </a>
       ]
      </sup>
      <span class="emphasis">
       <em>
        Koncom XVI. stoletia nachádzame v Trenčíne výborne zariadenú
                  kníhtlačiareň…
       </em>
      </span>
      — Vajanského údaje o kníhtlačiarňach na Slovensku sú
               nepresné a nespoľahlivé. Podľa novších údajov uvedieme tieto nepresnosti na správnu
               mieru. V Trenčíne koncom XVI. storočia tlačiareň ešte nebola. Existovala až v XVII.
               storočí a prvé určité dátum máme až z roku 1637. O tom, že by žilinská tlačiareň bola
               staršia, niet nijakých dokladov. Niet dokladov ani na to, že by sa boli zachovali
               spisy z roku 1610, pretože žilinská tlačiareň existovala len od roku 1665, keď
               tlačiar Ján Dadan odkúpil trenčiansku tlačiareň od Nikodéma Čížka. V Púchove
               tlačiareň bola až od roku 1717, kedy Daniel Chrastina presťahoval žilinskú tlačiareň
               do Púchova. Nie je pravdou, že by bola Bratislava kupovala od nej typy, pretože typy
               písma boli už opotrebované. Chrastina nepredával typy, ale roku 1730 predal celú
               tlačiareň do Bratislavy tlačiarovi Jánovi Royerovi. (Údaje čerpáme z Repčákovej knihy
               „Prehľad dejín kníhtlače na Slovensku“ 1948.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e384" name="ftn.d56e384">
        15
       </a>
       ]
      </sup>
      <span class="emphasis">
       <em>
        Volala sa Typographia slauonica
       </em>
      </span>
      — Typographia slauonica
               (Slovanská tlačiareň) nebol jej názov. Vajanským pripisovaný názov vystihuje len
               jazykový charakter jej vydaní.
     </p>
    </div>
    <div class="footnote">
     <p>
      <sup>
       [
       <a class="para" href="#d56e390" name="ftn.d56e390">
        16
       </a>
       ]
      </sup>
      <span class="emphasis">
       <em>
        Spomeniem len troch Mošovčanov
       </em>
      </span>
      — ide o rodinu
               Inštitorisovcov, ktorí si k nemu pridávali Mošovský, podľa mena svojho rodiska
     </p>
    </div>
    <div class="footnote">
     <p>
      <sup>
       [
       <a class="para" href="#d56e396" name="ftn.d56e396">
        17
       </a>
       ]
      </sup>
      <span class="emphasis">
       <em>
        Ján Polónyi de Bersevice
       </em>
      </span>
      — de Bersevice je označenie jeho
               rodiska: Šarišská Brezovica
     </p>
    </div>
    <div class="footnote">
     <p>
      <sup>
       [
       <a class="para" href="#d56e402" name="ftn.d56e402">
        18
       </a>
       ]
      </sup>
      <span class="emphasis">
       <em>
        v Hrachove
       </em>
      </span>
      — Vajanský mal v texte maďarský názov: v
               Rahove
     </p>
    </div>
    <div class="footnote">
     <p>
      <sup>
       [
       <a class="para" href="#d56e409" name="ftn.d56e409">
        19
       </a>
       ]
      </sup>
      <span class="emphasis">
       <em>
        dvaja Hadikiusovci
       </em>
      </span>
      — ide o Jonáša Hadíka († 1657) a o jeho
               syna Jána († 1681)
     </p>
    </div>
    <div class="footnote">
     <p>
      <sup>
       [
       <a class="para" href="#d56e415" name="ftn.d56e415">
        20
       </a>
       ]
      </sup>
      <span class="emphasis">
       <em>
        znamenitý Grék
       </em>
      </span>
      — vo význame gréčtinár
     </p>
    </div>
    <div class="footnote">
     <p>
      <sup>
       [
       <a class="para" href="#d56e421" name="ftn.d56e421">
        21
       </a>
       ]
      </sup>
      <span class="emphasis">
       <em>
        „einen neidischen Slowaken“
       </em>
      </span>
      — (nem.) „znamenitým
               Slovákom“
     </p>
    </div>
    <div class="footnote">
     <p>
      <sup>
       [
       <a class="para" href="#d56e433" name="ftn.d56e433">
        22
       </a>
       ]
      </sup>
      <span class="emphasis">
       <em>
        O thermae, thermae, tetigistis fulmina ter me Obstupui ferme, laribus mea cymba refer me
       </em>
      </span>
      — (lat.) Doslovný preklad: Ó, kúpele, kúpele, trikrát ste ma bleskom trafili, celkom som ustrnul, lýra moja, zaveď ma domov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e448" name="ftn.d56e448">
        23
       </a>
       ]
      </sup>
      <span class="emphasis">
       <em>
        damascírovať
       </em>
      </span>
      — špeciálnym spôsobom zakaľovať oceľ na výrobu
               mečov
     </p>
    </div>
    <div class="footnote">
     <p>
      <sup>
       [
       <a class="para" href="#d56e470" name="ftn.d56e470">
        24
       </a>
       ]
      </sup>
      <span class="emphasis">
       <em>
        caducitou alebo donáciou
       </em>
      </span>
      — (lat.) odumretím alebo
               darovaním
     </p>
    </div>
    <div class="footnote">
     <p>
      <sup>
       [
       <a class="para" href="#d56e476" name="ftn.d56e476">
        25
       </a>
       ]
      </sup>
      <span class="emphasis">
       <em>
        „Węnger Polak, dva bratanki“
       </em>
      </span>
      — (pol.) „Uhor, Poliak — dvaja
               bratia“
     </p>
    </div>
    <div class="footnote">
     <p>
      <sup>
       [
       <a class="para" href="#d56e486" name="ftn.d56e486">
        26
       </a>
       ]
      </sup>
      <span class="emphasis">
       <em>
        výchovy polgárskej
       </em>
      </span>
      — výchovy v maďarských všeobecných
               školách
     </p>
    </div>
    <div class="footnote">
     <p>
      <sup>
       [
       <a class="para" href="#d56e492" name="ftn.d56e492">
        27
       </a>
       ]
      </sup>
      <span class="emphasis">
       <em>
        bakonská morálka
       </em>
      </span>
      — morálka hýrenia, hlučných zábav
     </p>
    </div>
    <div class="footnote">
     <p>
      <sup>
       [
       <a class="para" href="#d56e498" name="ftn.d56e498">
        28
       </a>
       ]
      </sup>
      <span class="emphasis">
       <em>
        k aristofanovskej satire
       </em>
      </span>
      — Aristofanes (450 — 380 pred n. l.)
               grécky dramatik; autor satirických komédií, v ktorých kritizoval súčasnú
               spoločnosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e504" name="ftn.d56e504">
        29
       </a>
       ]
      </sup>
      <span class="emphasis">
       <em>
        od doby konštitucionálnej
       </em>
      </span>
      — od rakúsko-uhorského vyrovnania
               roku 1867, keď sa slovenský národ dostal pod zvrchovanú moc maďarskej vlády
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e519">
       </a>
       Literatúra a národ
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e526" name="d56e526">
      30
     </a>
     ]
    </sup>
   </p>
   <p>
   </p>
   <p>
    Nedávno písal istý maďarský spisovateľ, že národ bez literatúry nie je národom. Z tejto
         podivnej sady potom slávnostne zatváral, že poneváč Slováci nemajú žiadnej literatúry, tým
         samým že už nie sú národom.
   </p>
   <p>
    No my máme veľmi osnovné presvedčenie, že národ i bez literatúry je národom. Tak naskrze
         neupierame Maďarom, že boli národom i pred osemdesiatimi rokmi, keď ešte pražiadnej
         literatúry, no ani schopnej reči k tomu nemali. Dobre vieme, ako tvorila sa maďarčina,
         konečne nutno nám obdivovať prácu, ktorá z niekoľko sto slov stvorila literatúry schopný
         jazyk. Táto činnosť tvorenia reči a zakladania zbrusu novej spisby bola tak možná, keď
         jestvoval národ. Literatúra je jeden duchovný rezultát národnej činnosti, je emanácia
    <sup>
     [
     <a class="footnote" href="#ftn.d56e536" name="d56e536">
      31
     </a>
     ]
    </sup>
    národného ducha. A či by sa naozaj Maďarom páčilo, keby sa rieklo, že pred
         osemdesiatimi rokmi neboli národom?
   </p>
   <p>
    A tak, keby aj pravda bola, že Slováci nemajú žiadnej literatúry, predsa by boli
         národom, lebo majú národnosť, sú pevne prikutí k svojej vlasti, ktorej zem obrábajú, ťarchy
         znášajú; majú svoj jazyk, svoje zvyky a obyčaje, svoj spôsob myslenia, svoje piesne, báje,
         meno, cit, svoj zvláštny slovenský život, rodinnosť, prítulnosť.
   </p>
   <p>
    Literatúra je kvet národnej práce. Šťastlivý národ, ktorý dospel ku kvetu. Naši
         protivníci teda zapierajú, že by sme my Slováci dospeli boli k tomuto kvetu. Jestli by bolo
         tak, hrozným hriechom obťažené by bolo svedomie panujúcich vrstiev, panujúcich nad umným,
         vyvinutým národom slovenským. Hrozná by bola ilustrácia krajinskej správy, ktorá nedala
         dozrieť trojmiliónovému, jej zverenému ľudu až po tento cieľ, ktorý žiada humanita, ktorý
         je nevyhnutným postulátom napredovania a vývinu. A obťažené bolo by svedomie i samých
         Slovákov, ktorí dali hniť svojim darom a darom svojho ľudu.
   </p>
   <p>
    Nuž keby bolo záviselo od samej správy a onej panujúcej vrstvy, iste by mal pravdu onen
         spisovateľ. Avšak národ slovenský i bez pomoci mocných, ba cez prekážky a utlmujúce veľké
         sily protivníkov, predsa vyrazil zo seba krásne literárne klíčky, aspoň klíčky, jestli v
         skromnosti nechceme pomenovať rezultáty duchovnej práce svojej kvetmi. Mužovia európskeho
         chýru, ako Pypin,
    <sup>
     [
     <a class="footnote" href="#ftn.d56e548" name="d56e548">
      32
     </a>
     ]
    </sup>
    menujú vo svojich monumentálnych dielach slovenskú literatúru „zajímavým
         zjavom“, menujú spisovateľov našich „duchovne slobodnými, pôvodnými“ a venujú jednotlivým
         tvorbám slovenského ducha dosť obšírne pojednanie. Naši poeti, ako Sládkovič, Chalupka,
         Botto, dávno prerazili si veľmi ťažkú cestu za hranice Rakúsko-Uhorska. Náš učenec Šafárik
         stal sa svetovou autoritou, náš Kollár pohýbal celým Slavianstvom.
   </p>
   <p>
    Vezmime si Chalupkove básne. Z čistej studne ľudovej poézie čerpal krištáľové toky
         svojich sladkých, pôvodných voľných tvorieb. Raz mohutným vojenským ruchom, raz tichým
         elegickým tónom zunia jeho tóny. V jeho básňach je hudba i sila i myšlienka i vzlet. Hollý,
         pri nehotovej ešte, nevytríbenej reči, vyšvihol sa selankami na vysoký stupeň umelca; i
         epos jeho dýše silou. Sládkovič vedel prostý, posmievaný, opovrhovaný zjav slovenského
         šuhaja vyniesť peruťami poézie na výšku ideálnu. Botto, hlboký a prostý zároveň, rozprúdil
         duše naše v bájne túžobné trasenie. V mlhe, ale v zlatej mlhe vznášajú sa jeho ideály.
         Janko Kráľ, snúbenec národnej piesne, ihrá citom ako pestrý motýľ v jarnom slnku. Kalinčiak
         kreslí zahynuté už postavy minulosti — jeho povesti rozšírili sa u susedných národov. Tu
         vážny Žello, silný Kubány — no nechceme uviesť strojný rad mien, ktoré preslávili sa vo
         vede, poézii a umnej ľudovej spisbe, dávajúc zdravú, záživnú potravu slovenským dušiam.
   </p>
   <p>
    Myslíme celkom oprávnene, že suma prác týchto tvorí literatúru. Že toto všetko je
         Maďarom menej známe, ako plody najnovších kitajských pisárov, to nenie našou vinou. Že
         zatvárajú schválne oči pred slovenskou spisbou a spomenú im ju len hladoši, keď chcú denuncírovať,
    <sup>
     [
     <a class="footnote" href="#ftn.d56e558" name="d56e558">
      33
     </a>
     ]
    </sup>
    prenasledovať, tupiť, šprihať a upodozrievať — kto je tomu vinou? Že nečujú,
         nevidia pohyby slovenského ducha, negujú jestvovanie slovenskej spisby, to je tiež jedným
         veľkým dôkazom, ako nepekné, nehumánne sú snahy moderných odnárodňovateľov.
   </p>
   <p>
    Nám kynie z toho veľmi dôležité naučenie: keď teda považujú literatúru za kritérium
         národa a národnosti, nuž teda hore s touto zástavou, nech veselo vlaje nad našimi hlavami.
         Nebuďme neteční k literatúre! Nie samé výbornosti tvoria spisbu. Každé čestné literárne
         hnutie zaslúži pomernú podporu.
   </p>
   <p>
    Pravda, že utisnuté politické obstojateľstvá
    <sup>
     [
     <a class="footnote" href="#ftn.d56e569" name="d56e569">
      34
     </a>
     ]
    </sup>
    veľmi hativo účinkujú na rozkvet literatúry. Naproti stojí i to, že politická
         moc a samostatnosť nenie voždy zárukou zdarného literárneho tvorenia. Z veľkého, mohutného
         Nemecka zaznievajú k nám hlasy žaloby na suchotu a neplodnosť literárnu, o čom nebolo
         slýchať v rozcapartenom, politicky rozladenom Nemecku.
   </p>
   <p>
    Naše politické súženie nesmie smrteľne vplývať na spisbu. No ani nevplýva. Len ospalosť
         zotrime z jasných zrakov, no v povedomí svojej nevinnosti, svojich čistých vysokých ideí
         obrábajme pole slovenskej spisby, aby sada horespomenutého spisovateľa zostala nám
         ľahostajnou, bez rozdielu, či je pravá, či nepravá. Nik nás nemôže hatiť v tomto smere,
         nik, iba naša vlastná netečnosť. Kto má vôľu produkovať, nech neuťahuje sa od písania,
         dopisovania, zdielania myšlienok svojich širším kruhom. Kto praje si zachovanie slovenského
         národa, jeho duševný vývin, nech neopúšťa literárne činných ľudí! V posledných časoch
         ukázalo sa na jednej strane napredovanie, na druhej strane ochablosť. Najmä bieda v tom, že
         sa kruh čitateľov len veľmi pomaly šíri. Na rozširovaní tohto okruhu pracujme a žiadne
         šovinistické učenie, žiaden politický a antikultúrny tlak nezotrie z nás slncovú farbu
         slovenskej národnosti.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e526" name="ftn.d56e526">
        30
       </a>
       ]
      </sup>
      „Národnie noviny“ 1882, č. 49.
     </p>
    </div>
    <div class="footnote">
     <p>
      <sup>
       [
       <a class="para" href="#d56e536" name="ftn.d56e536">
        31
       </a>
       ]
      </sup>
      <span class="emphasis">
       <em>
        emanácia
       </em>
      </span>
      — (lat.) vyžarovanie
     </p>
    </div>
    <div class="footnote">
     <p>
      <sup>
       [
       <a class="para" href="#d56e548" name="ftn.d56e548">
        32
       </a>
       ]
      </sup>
      <span class="emphasis">
       <em>
        Pypin
       </em>
      </span>
      — Pypin, Alexander Nikolajevič (1833 — 1904), ruský
               literárny historik, ktorý sa v diele „Istorija slavianskich literatur“ („Dejiny
               slovanských literatúr“) zaoberal i otázkami slovenskej literatúry.
     </p>
    </div>
    <div class="footnote">
     <p>
      <sup>
       [
       <a class="para" href="#d56e558" name="ftn.d56e558">
        33
       </a>
       ]
      </sup>
      <span class="emphasis">
       <em>
        denuncírovať
       </em>
      </span>
      — (lat.) udávať
     </p>
    </div>
    <div class="footnote">
     <p>
      <sup>
       [
       <a class="para" href="#d56e569" name="ftn.d56e569">
        34
       </a>
       ]
      </sup>
      <span class="emphasis">
       <em>
        obstojateľstvá
       </em>
      </span>
      — (rus.) okolnosti
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e579">
       </a>
       Literatúra a život
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e586" name="d56e586">
      35
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    Bez sporu jesto literárna činnosť, ktorá nič alebo veľmi málo týka sa života, no pri tom
         všetkom je potrebná a vo veľkých literatúrach želateľná a nevyhnutná. K celosti náuky
         prírodnej konečne patrí i to znať, koľko rodzajov-pavúkov
    <sup>
     [
     <a class="footnote" href="#ftn.d56e601" name="d56e601">
      36
     </a>
     ]
    </sup>
    snuje siete svoje pod lianami rovníka alebo koľko druhov machu rastie po
         tundrách na brehoch Ľadového mora, alebo po skalách Novoj Zemli. Nie bez osohu vcelku
         človek-učenec mudruje a dumá nad neprístupnými veľkej väčšine ľudstva problémami, o duchu
         ľudskom, tajinách duše a jestvovania. Nehovoríme o tejto literatúre, ale o takej, ktorá
         bezprostredne vplýva na život a je každodennou duchovnou potravou širších kruhov. V takejto
         literatúre obyčajne zrkadlí sa obraz a typ národa, ona stáva sa vychovávateľkou a učiteľkou
         mladých i starých.
   </p>
   <p>
    Že národy, prebúdzajúce sa k vyššiemu životu zo sna animalistickej tesnoty, prvými
         literárnymi pokusmi nejdú a nemôžu pestovať ľubôstky a špeciality, leží na bielom dni. Ich
         mysliaca eklézia býva primalá pre blízke životu diela literárne, kde im teda nájsť
         čítajúcich a ponímajúcich špecialistov, akých i u veľkých národov býva poriedku? Pre dvoch,
         troch ľudí národ nemôže založiť osobitné odborné literatúry.
   </p>
   <p>
    Hlavné je:
    <span class="emphasis">
     <em>
      žiť sa chce
     </em>
    </span>
    . Život je tu a prebúdzajúci sa národ stroviť
         môže len také šťavy, ktoré idú k duhu životu, životným potrebám, citom a snom a často i
         fantáziám národným.
   </p>
   <p>
    A som presvedčený, že i u veľkých národov má byť literatúra spojená so životom. Ja
         neporovnávam literatúru s krásnymi, no celkom nepotrebnými hračkami a skvostmi na
         malachitovom toaletnom stolku módnej dámy. Arci ani nie výlučne s nástrojmi nezbytnými k
         všednej materiálnej potrebe, trebárs literatúra má v sebe i podobné nástroje. Literatúra
         nenie výlučne luxusom, ako nenie výlučne prostriedkom náživy a materiálneho dobrobytu. Tá
         literatúra, ktorá má zjasňovať a šľachtiť život národa, podávať verný obraz jeho tvaru a
         typu, byť odbleskom jeho snáh a túžob, tá je jedným vážnym oddelením umenia a priľnúť má k
         životu i životnej pravde národa. Literatúra, ktorá nepreniká do života, rovná sa obrazu,
         zavesenému na večné veky v tmavom sklepe. Môže obraz sláviť sa prelesťou foriem i ohňom
         farieb, vznešenosťou idey, stelesnenej farbou, darmo ho maľoval maliar, vydumal a stvoril
         veliký umelec.
   </p>
   <p>
    A práve u národov svojou históriou alebo nehistóriou nešťastných, prúdom úsilia,
         agitácie, horlivosťou nahradiť stratený čas v duchovnej hluchote, vídame literárne snahy a
         diela, nedochádzajúce k čuvom národným, k srdcu národnému, nesplývajúce s jeho životom a
         nepretkávajúce niťami svojimi jeho tkanivo. Toto osobitné tečenie literatúry a života dáva
         osnovu a pôvod k žalobám a obvineniam. Najčulejší a najochotnejší k žalobám a obvineniam sú
         sami spisovatelia. Jak dlhá a, povedzme pravdu, nudná je táto spisovateľská elégia na
         netečnosť obecenstva, na jeho chladnosť k domácim tvorbám, na slabú podporu, na
         podporovanie cudzej literatúry! Nestranný sudca pri tejto neutešenej pravote medzi
         obecenstvom a spisovateľstvom rozdelil by iste vinu na dve polovice, ktoré by časom, možno,
         nevypadli celkom rovno. No pravá polovica iste dostala by sa voždy spisovateľom. Pravda ale
         je v tom neomylne, že literatúra nevošla do života vinou toho alebo toho. Ba temer by som
         chcel tvrdiť, že kritika literatúry reálna a skutková v tom záleží, nakoľko literatúra
         zliala a zletovala sa so životom.
   </p>
   <p>
    Krásne príklady takého zliatia máme v literatúre anglickej. Tam postavy Shakespeara a
         Dickensa žijú ďalej večný pozemský život v národe. A kto neznal by Harolda alebo Juana,
    <sup>
     [
     <a class="footnote" href="#ftn.d56e621" name="d56e621">
      37
     </a>
     ]
    </sup>
    sotva by mohol nazvať sa vzdelaným Britom. Shakespearov duch, vďaka Schleglovi
         a Tieckovi, vlial sa i do Nemecka,
    <sup>
     [
     <a class="footnote" href="#ftn.d56e627" name="d56e627">
      38
     </a>
     ]
    </sup>
    takže možno povedať, anglický veľduch má úplné právo občianske v literatúre
         nemeckej. Niet vzdelaného Nemca, ktorý by aspoň Hamleta neznal. Diela Schillerove stali sa
         príručnou knihou i v stredných a nižších triedach, Goetheho Gretchen, jeho Werther, Tasso,
         jeho Iphigénia sú žijúce postavy, majúce svoj vozduch a svoje právo ideálnej existencie pod
         mlhastým nebom Germánie. Menej vďačný je nemecký román: on slúži k vyplneniu prázdneho
         času, a jeho postavy miznú ako schémy. Asnáď Gustávovo Freytagovo „Soll und Haben“
    <sup>
     [
     <a class="footnote" href="#ftn.d56e633" name="d56e633">
      39
     </a>
     ]
    </sup>
    je výnimkou, kde Fink a jedna ženská postava (dcéra kupcova) nezahynú v pamäti
         národnej. Veľmi krásny príklad zlúčenia literatúry so životom, hádam to najintímnejšie a
         najsrdečnejšie, zbadal som na cestách po Rusku. Tam skutočne fantáziou stvorené postavy a
         charaktery prestali mať fantastickú, schémovú postať a premenili sa v prúde života, ktorý
         ich zachytil, v skutočné, každému cele-, ba i polovzdelancovi známe osoby a charaktery.
         Každému zdá sa, že ich poznal niekde v živote, že sú to jeho dobrí známi, už či po dobrých,
         či po zlých vlastnostiach. Kdekoľvek zhováral som sa s ľuďmi náhodou v môj vozeň voviatymi,
         všade našiel som týchto spoločných známych, stvorených fantáziou básnikov, o nich voľno
         bolo pohovoriť s každým človekom „gramotným“ (t. j. zbehlým v písme a čítaní). To ma veľmi
         prekvapilo a obradovalo. Ba vlastná moja zbehlosť v literatúre ruskej, o nejž som mal istú
         mienku, často nedostačovala voči ľuďom naskrze ďalekým od povinného zanímania sa
         literatúrou, voči ľuďom, ktorí znali ju preto, že ona spojila sa skutočne so životom a
         cítením národa. Nielen zvláštne vypuklé postavy: Čackého (z drámy Gribojedova: „Gore ot uma“);
    <sup>
     [
     <a class="footnote" href="#ftn.d56e639" name="d56e639">
      40
     </a>
     ]
    </sup>
    Oblomova (z románu Gončarova), Čičikova (z „Mŕtvych duší“ Gogoľových); Rudina,
         Bazarova, Insarova, Jeleny, Lizy, Feničky (z románov a noviel Turgeneva); Onegina (z básne
         Puškina); Pierra, Levina, Vronského, Anny Kareninovej, Kitty (z diel Tolstého); no i
         vedľajšie osoby, celé deje, charakteristiky, vývody a rezultáty z veľkých umeleckých diel
         sú na Rusi bežné a všeobecne známe.
   </p>
   <p>
    Medzi vzdelancami, študentmi a literátmi zbadal som, že temer každý zná veľkú čiastku
         poém Puškina, Lermontova, Nekrasova a iných naspamäť. Stalo sa, že prostý podkonduktor
         deklamoval nám verše Chomiakova s prízvukom až podivuhodným. Bájky Krylova tak vnikli do
         spoločnosti, že neznajúc ich, neporozumieš premnohým zvratom v reči celkom obyčajnej a
         nepochopíš, prečo sa usmiala celá spoločnosť. Potrebno len dve-tri slová z Krylovovej
         bájky: a každý Rus vie, čo s tým, ty ale, nezbehlý v literatúre, musel bys’ počuť celý
         výklad, až potom porozumel bys’ vtipu alebo narážke. No to znamená zliatie sa literatúry so
         životom.
   </p>
   <p>
    Pravda, že literatúra tá urobila svoju povinnosť. Spisovateľ nesmie čakať na dušu
         národa, až mu ona príde v ústrety a zjaví sa mu ako špiritistický fantóm, on musí ísť za
         ňou, vnikať do jej tajných i vnešných záhybov, musí predovšetkým poznať svoj národ, no
         nielen poznať, ale i milovať ho! Literatúra nenie hračka, nenie zábava pre tvorivého ducha,
         je to práca, ťažký duchovný pôrod, je to napruženie síl neobyčajné, často trápne a spojené
         s mukami a sebazaprením! Len taká práca môže vniknúť do života. Musí ísť od srdca, čo sa
         dobýva k srdciam. Komediantstvo, aké, žiaľ, ukázalo sa v niektorých slovanských spisbách,
         darmo žaluje sa na „Gartenlauby“ a „Über Land und Meery“,
    <sup>
     [
     <a class="footnote" href="#ftn.d56e649" name="d56e649">
      41
     </a>
     ]
    </sup>
    darmo na nevšímavosť ľudu a inteligencie. Do Japona a japonských bordelov
         nepôjde duša národa!
    <sup>
     [
     <a class="footnote" href="#ftn.d56e655" name="d56e655">
      42
     </a>
     ]
    </sup>
   </p>
   <p>
    No i nevšímavosť inteligencie hrá rolu a je haťou pri zbližovaní sa literatúry so
         životom.
   </p>
   <p>
    Ako to stojí u nás? I tu peccatur intra muros et extra;
    <sup>
     [
     <a class="footnote" href="#ftn.d56e663" name="d56e663">
      43
     </a>
     ]
    </sup>
    o tom niet pochyby. Lenže by sme želali, aby literatúra, už prečistená a
         skutočne presýtená duchom národným, viac vnikala do života, väčšie stopy zanechávala.
         Sládkovičov „Detvan“ napr. zaslúžil by viac rozšírenia a skutočného vsania sa do krvi
         slovenskej. Tu je iste väčšia polovica viny na obecenstve, než na samom básnikovi. A čo
         povieme o znamenitých povestiach Kalinčiakových, kde nachádzajú sa skutočné typy temer
         gogoľovské? Jeho „Reštavrácia“, ačkoľvek dosť známa, bola by mala hlbšie vniknúť, viac byť
         spomínaná, viac vplývať na duchovný rozvoj našej inteligencie. Mnohé znamenité,
         životaschopné diela známe sú iba literátom, i to nie mnohým. Nehovorím už o Hollom, ktorého
         forma, protiviaca sa duchu a jazyku, mnohých odstrašuje; no i Kubány je, nezaslúžene, málo
         známy, za Janka Kráľa nik nič neurobil, čo prestali vychádzať Hurbanove „Nitry“. Ajhľa, tu
         zase vidíme dva hriechy: jeden u obecenstva, druhý u tých, čo sú povolaní vydávať a
         rozširovať plody slovenskej literatúry.
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    Za starých dôb celkom ináč ponímali umenie i literatúru. Bolo to ponímanie
         aristokratické. Umenie a literatúra dosiahla neslýchanú výšku u Grékov, k nejž my synovia
         pozdných vekov máme ešte hodne ďaleko. Môžeme tvrdiť, novší vek dosiahol úroveň antickú
         jedine v maľbe, a to len v požehnaných dobách prvej renesancie italskej, pod sceptrom
         umeleckého triumvirátu: Leonardo da Vinci, Michelangelo a Raffael Santi. V ostatnom sme
         iste nedosiahli úroveň antického umenia. To, čo zdá sa byť prednosťou moderných a
         stredovekých diel, je mnohosť, ale nie veľkosť. Život rozvil sa, ukázal viac strán, viac
         pestroty a umenie šlo o krok ďalej do šírky a rozmanitosti tvarov, no starí priblížili sa
         bezsporne bližšie k ideálu. Všetka ťarcha všedného života zložená bola na bedrá otrokov,
         vlastne sluhov. V Grécku muž slobodný nemusel zaoberať sa čiernou robotou, ale ponechal ju
         svojim „duloi“,
    <sup>
     [
     <a class="footnote" href="#ftn.d56e680" name="d56e680">
      44
     </a>
     ]
    </sup>
    ktorí sami tvorili tretiu stranu v trojuholníku rodiny, ktorého dve prvé strany
         boli rodičia a deti. Preto pomenoval som ponímanie umenia a literatúry u starých
         aristokratickým.
   </p>
   <p>
    Dnes ináč pochopujeme veci. Umenie a literatúra stali sa majetkom všeobecným, a každý
         človek, i ten čo zaoberá sa prácou oných „duloi“, má právo aspoň v sviatočné dni potešiť a
         pozdvihnúť dušu svetlom umenia a literatúry. Práca dostala nový význam a isté posvätenie:
         ona nenie spojená so stratou slobody a práva na individuálny vývin. Ačkoľvek ľutujeme, že
         tvoriť musíme ešte vždy na formách Attiky a nemohli sme sa pomknúť ďalej, predsa každého
         humanistu poteší toto zovšeobecnenie, rozšírenie úloh umenia, táto nová báza na nejž možno
         kynie literatúre a umeniu nový vzrast a nové formy zrodia sa na neprehľadnej novej postati.
         Dnes nám je smiešnym, a je i skutočne smiešne, keď kráľ-ľubiteľ dá si celé opery a drámy
         predstavovať; samému sebe, len pre seba! V starom veku bolo niečo podobného nie tak
         smiešne. Nečudujeme sa ani Alfonzovi, ferarskému kňazovi, že chcel Tassovu báseň
         „Oslobodenie Jeruzalema“ podržať sám pre seba, len k poteche svojho rodinného krúžku.
   </p>
   <p>
    Samo sebou rozumie sa, že rozšírenie literatúry na všetky vrstvy a jej zdemokratizovanie
         muselo nepriaznivo účinkovať na jej hĺbku. No to prešlo alebo prejde. Na každý spôsob tešiť
         sa prichodí takémuto obratu. U nás Slavianov prvých vymkla sa literatúra (nakoľko to
         dovoľovali veky) z úzkych hraníc lehoty: ajhľa náš Nestor písal v reči národnej letopisy
         svoje, keď v Itálii, Nemecku, Švajčiarsku, Škótsku mnísi po kláštoroch dreli sa kuchynskou
         latinou. To iste vďaka prvoučiteľom Cyrilovi a Metodovi. Žiaľ, predkovia naši nemohli svoj
         nábeh k popularizovaniu literatúry a umenia previesť: prišli na nich strašné pohromy od
         západu: nemecké kresťanstvo, spojené s kolom, šibenicami a reťazami, od východu sťahovanie
         divokých národov, pleny a nápady aziatských hord. Celý slaviansky charakter, zriadenie
         rodiny i obce, duch komunie svedčia, že by sme my Slaviani boli stáli na čele ruchu,
         spájajúceho literatúru so životom národa.
   </p>
   <p>
    Sudba ináč riešila. Tí, čo nás pobili na západe a odtrhli nám sorabské vetvice,
    <sup>
     [
     <a class="footnote" href="#ftn.d56e693" name="d56e693">
      45
     </a>
     ]
    </sup>
    upadli do barbarstva. Siedme a ôsme stoletie v Nemecku bolo barbarské až na
         neuverenie. Až Karol Veľký stal sa reprezentantom cudzej latináckej kultúry, obmedzenej na
         kláštory.
   </p>
   <p>
    Až v Itálii stalo sa to, čo nemohlo stať sa v slavianskych krajoch vinou sudby.
         Latinitas v Nemecku bola vec importovaná, v Itálii ona bola reminiscenciou velikej
         prešlosti a tak ľahko prechádzala do kruhov dosť širokých. V XII. století italská poézia
         bola latinskou, keď clerici vagantes
    <sup>
     [
     <a class="footnote" href="#ftn.d56e701" name="d56e701">
      46
     </a>
     ]
    </sup>
    spievali svoje piesne. A divno, práve latinka bola haťou, že zaujatosť za
         antiku nerozšírila sa všeobecne a trvale po luhoch Itálie.
   </p>
   <p>
    Počiatok živého komunikovania poézie s národom a tak počiatok literatúry v modernom
         zmysle dlžno položiť do časov Danteho, ktorý odložil latinské hexametre a počal básniť
         jazykom národným, keď aj nie prvý, no takou silou, že preboril nechuť u veľkých proti
         „plebejčine“. Inde a predtým trubadúri spievali výlučne pre stav rytiersky. Dante ako
         publicista, literátor a básnik prvý nastúpil novú cestu, jejž prvé charakteristikon bolo
         spomínané
    <span class="emphasis">
     <em>
      zliatie literatúry so životom
     </em>
    </span>
    . S Dantem temer súčasne
         napomáha to zliatie Petrarca.
   </p>
   <p>
    Práve preto, že Itália tak skoro prelomila aristokratickú lehotu literatúry a gondolieri
         vedeli a mohli spievať Tassove slohy na Canale Grande, povstalo tam i znovuzrodenie antiky!
         Jazyk národný dopomohol k tomu, čo nebolo možno dosiahnuť krásnymi veršami latinskými
         Maffea Vegia
    <sup>
     [
     <a class="footnote" href="#ftn.d56e714" name="d56e714">
      47
     </a>
     ]
    </sup>
    a neskôr Sannazara.
    <sup>
     [
     <a class="footnote" href="#ftn.d56e720" name="d56e720">
      48
     </a>
     ]
    </sup>
    Tieto aristokratické latiniády slúžili ako mobiliár
    <sup>
     [
     <a class="footnote" href="#ftn.d56e726" name="d56e726">
      49
     </a>
     ]
    </sup>
    v dome malých i veľkých tyranov italských, ale do života a ľudu nevnikali.
         Darmo zuní trúchlospev Ercole Strozzov na smrť Caesara Borgiu, i keby tento ohavník
         skutočne bol zaslúžil sústrasť národa. Národný jazyk italský stal sa dvíhateľom renesancie,
         a pevne verím, že by bez neho nebol našiel Július II, zachrániteľ kurie, svojho Raffaela,
         Bramanteho a Michelangela. Umenie súvisí tajnými nervami s jazykom a jeho vývinom. Mohli by
         sme to dokázať, no nieto miesta.
   </p>
   <p>
    Kto ešte dnes odťahuje sa od života a chce z poézie urobiť „žužu“
    <sup>
     [
     <a class="footnote" href="#ftn.d56e734" name="d56e734">
      50
     </a>
     ]
    </sup>
    pre ľudí lenivých alebo nemajúcich práce, ten vpadá mimovoľne do barbarstva
         VII. a VIII. stoletia. A čo nám najviac k srdcu ide: národy slavianske, ktoré prvé počali,
         no nedokončili toto zliatie, nemôžu dnes nazad upadnúť do onej neprirodzenej lehotárskej
         mŕtvoty. My sme národy živé, bojujúce boj za jestvovanie, národy konkrétnym mysliam oddané,
         čerstvé a jasno hľadiace do budúcnosti. U nás nesmie povstať žiadne napuchrené
         trubadúrstvo. My píšeme a spievame národu. O tých cudzopasných, životu sa vymkýnajúcich
         ľubôstkároch, čo chcú v pýche svojmu národu privolať: „Odi profanum vulgus et arceo“,
    <sup>
     [
     <a class="footnote" href="#ftn.d56e740" name="d56e740">
      51
     </a>
     ]
    </sup>
    sotva starať sa budú budúce pokolenia. Škoda času a práce! Na obecenstve ale
         je, priľnúť živým účastím k svojej literatúre, duchom cítiť sa s ňou spojeným a vážiť si
         talenty a dary, posielané Bohom. Tak zveľadí sa národ, tak skryštalizuje v osobnosť žiarivú
         a nezahynie bez sledu v histórii človečenstva.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e586" name="ftn.d56e586">
        35
       </a>
       ]
      </sup>
      „Národnie noviny“ 1886, č. 6 — 7.
     </p>
    </div>
    <div class="footnote">
     <p>
      <sup>
       [
       <a class="para" href="#d56e601" name="ftn.d56e601">
        36
       </a>
       ]
      </sup>
      <span class="emphasis">
       <em>
        koľko rodzajov
       </em>
      </span>
      — koľko odrôd
     </p>
    </div>
    <div class="footnote">
     <p>
      <sup>
       [
       <a class="para" href="#d56e621" name="ftn.d56e621">
        37
       </a>
       ]
      </sup>
      <span class="emphasis">
       <em>
        Harolda alebo Juana
       </em>
      </span>
      — ide o postavy v Byronových dielach
               „Child Haroldova púť“ a „Don Juan“
     </p>
    </div>
    <div class="footnote">
     <p>
      <sup>
       [
       <a class="para" href="#d56e627" name="ftn.d56e627">
        38
       </a>
       ]
      </sup>
      <span class="emphasis">
       <em>
        Shakespearov duch, vďaka Schleglovi a Tieckovi, vlial sa i do
                  Nemecka
       </em>
      </span>
      — Schlegel, August Wilhelm (1767 — 1845), nemecký básnik,
               prekladateľ a estét, preložil mnoho Shakespearových drám do nemčiny. Ludwig Tieck
               (1773 — 1853), príslušník nemeckej romantickej školy, mnoho sa zaoberal
               Shakespearom.
     </p>
    </div>
    <div class="footnote">
     <p>
      <sup>
       [
       <a class="para" href="#d56e633" name="ftn.d56e633">
        39
       </a>
       ]
      </sup>
      <span class="emphasis">
       <em>
        Freytagovo „Soll und Haben“
       </em>
      </span>
      — ide o známy román nemeckého
               realistu Gustáva Freytaga (1816 — 1895) („Má dať — dal“)
     </p>
    </div>
    <div class="footnote">
     <p>
      <sup>
       [
       <a class="para" href="#d56e639" name="ftn.d56e639">
        40
       </a>
       ]
      </sup>
      <span class="emphasis">
       <em>
        „Gore ot uma“
       </em>
      </span>
      — (rus.) v slovenskom preklade „Útrapy z
               rozumu“
     </p>
    </div>
    <div class="footnote">
     <p>
      <sup>
       [
       <a class="para" href="#d56e649" name="ftn.d56e649">
        41
       </a>
       ]
      </sup>
      <span class="emphasis">
       <em>
        „Gartenlauby“ a „Über Land und Meery“
       </em>
      </span>
      — ide o nemecké
               spoločenské časopisy a ich periférnu náplň
     </p>
    </div>
    <div class="footnote">
     <p>
      <sup>
       [
       <a class="para" href="#d56e655" name="ftn.d56e655">
        42
       </a>
       ]
      </sup>
      „Gompači a Komurasaki.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e663" name="ftn.d56e663">
        43
       </a>
       ]
      </sup>
      <span class="emphasis">
       <em>
        peccatur intra muros et extra
       </em>
      </span>
      — (lat.) hreší sa doma i mimo
               domu
     </p>
    </div>
    <div class="footnote">
     <p>
      <sup>
       [
       <a class="para" href="#d56e680" name="ftn.d56e680">
        44
       </a>
       ]
      </sup>
      <span class="emphasis">
       <em>
        duloi
       </em>
      </span>
      — (gr.) otroci
     </p>
    </div>
    <div class="footnote">
     <p>
      <sup>
       [
       <a class="para" href="#d56e693" name="ftn.d56e693">
        45
       </a>
       ]
      </sup>
      <span class="emphasis">
       <em>
        sorabské vetvice
       </em>
      </span>
      — vetvy polabských Srbov
     </p>
    </div>
    <div class="footnote">
     <p>
      <sup>
       [
       <a class="para" href="#d56e701" name="ftn.d56e701">
        46
       </a>
       ]
      </sup>
      <span class="emphasis">
       <em>
        clerici vagantes
       </em>
      </span>
      — (lat.) potulní klérici (študenti)
     </p>
    </div>
    <div class="footnote">
     <p>
      <sup>
       [
       <a class="para" href="#d56e714" name="ftn.d56e714">
        47
       </a>
       ]
      </sup>
      <span class="emphasis">
       <em>
        Maffeo Vegio
       </em>
      </span>
      — tiež Mapheus Vegius (1406 — 1458), významný
               taliansky humanista a pedagóg
     </p>
    </div>
    <div class="footnote">
     <p>
      <sup>
       [
       <a class="para" href="#d56e720" name="ftn.d56e720">
        48
       </a>
       ]
      </sup>
      <span class="emphasis">
       <em>
        Sannazzaro
       </em>
      </span>
      — Jacopo Sannazzaro (1458 — 1530), taliansky
               porenesančný básnik, písal po latinsky aj taliansky
     </p>
    </div>
    <div class="footnote">
     <p>
      <sup>
       [
       <a class="para" href="#d56e726" name="ftn.d56e726">
        49
       </a>
       ]
      </sup>
      <span class="emphasis">
       <em>
        mobiliár
       </em>
      </span>
      — (lat.) hnuteľný majetok
     </p>
    </div>
    <div class="footnote">
     <p>
      <sup>
       [
       <a class="para" href="#d56e734" name="ftn.d56e734">
        50
       </a>
       ]
      </sup>
      <span class="emphasis">
       <em>
        „žužu“
       </em>
      </span>
      — (fr.) hračka
     </p>
    </div>
    <div class="footnote">
     <p>
      <sup>
       [
       <a class="para" href="#d56e740" name="ftn.d56e740">
        51
       </a>
       ]
      </sup>
      <span class="emphasis">
       <em>
        „Odi profanum vulgus et arceo“
       </em>
      </span>
      — (lat.) „Nenávidím sprostý
               ľud a štítim sa ho“ (Horácius).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e748">
       </a>
       Ľud a literatúra
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e755" name="d56e755">
      52
     </a>
     ]
    </sup>
   </p>
   <p>
   </p>
   <p>
    Páni od literárneho cechu zvyknú pohrdlivo pozerať na čítajúci ľud, pravda, nečítajúci
         ich cechovné plody. „Odi profanum vulgus et arceo“ vykladajú tak, že oni sú tak vysoko
         postavení, že môžu oddeliť sa od národa a ako nejaká osobitná kasta zladiť svoj duchovný
         život s pokrmom vznešeným, ikrami a paštétami, vyrátanými pre zjemnelé žalúdky. Oni
         nebadajú, že Horácius pod slovom „vulgus“ (luza) veľmi dobre mohol rozumieť i ich, s ich
         zjemnelými žalúdkami, a že nie od národa on odstraňoval sa, ale od mnohých
         literárno-cechových veličín.
   </p>
   <p>
    To treba dobre rozdeľovať. Konečne vysoké literárne diela nepatria na stôl roľníka práve
         tak, ako ta nepatrí Hyrtlova deskriptívna anatómia alebo Ormisova „Výchovoveda“. Sú diela
         umelecké, ktoré ovšem prospejú národom ako mravnému celku, ale zostanú neporozumenými vo
         veľkej mase. My ich oprávnenosť nezapierame. Je potrebné, aby ich porozumeli, istá duchovná
         príprava. No i ony nejestvujú darmo pre masy, sú-li len skutočne umeleckými dielami, tak
         ako i najvyššie náuky kresťanstva, trebárs sú predmetom učených štúdií, vplývajú na masy a
         musia vplývať.
   </p>
   <p>
    Ale to všetko nehatí, že literatúra musí brať veliký a vážny ohľad na ľud. Tá sprostosť,
         ktorú naši panáci zvyknú pripisovať ľudu, je vlastne niečo iného než sprostosť, a síce
         omnoho cennejšieho a vážnejšieho než „múdrosť“ odrodilých hlupáčkov, ktorí považujú sa za
         vzdelaných preto, že naučili sa po biednych maďarských školách zdrapom akejsi vedy,
         hrešeniu a noseniu kravaty a trsteničky, prípadne monokla, naučili sa nič nerobiť a mať
         nároky zatančiť kadrilu
    <sup>
     [
     <a class="footnote" href="#ftn.d56e767" name="d56e767">
      53
     </a>
     ]
    </sup>
    alebo čardáš, naučili sa natoľko písať, že vedia vyplňovať blankety po
         pisárňach, prečítať jedlový lístok v lacných reštauráciách. Vlastne hovoriť o sprostosti
         ľudu nie je len sprostou frázou a i veľmi velikou nespravodlivosťou. Ono to nie je tak zle
         s tou ľudovou sprostosťou. V hlave prostého človeka býva úžasne prísny poriadok a logika
         výtečná, medzitým, čo u našich takzvaných inteligentov panuje tam strašný chaos, krytý
         hmlou urputnej nevedomosti a polovičatosti. Kto s ľudom obcuje srdečne s láskou a nie s
         panskými predsudkami, veľmi ľahko presvedčí sa, že tá takzvaná „sedliacka hlúposť“ je z
         jednej strany pretvárka bitých, okrádaných a znižovaných. Lebo ako chrobák, keď ho lapíš,
         stavia sa mŕtvym, stiahne nôžky za bruško a schová oči, fúzy položí na chrbát, tak ľudový
         vtip a prenikavý rozum často skryje sa za hlúposť, aby ušiel dravým spárom svojich
         unižovateľov-oblažiteľov. Z druhej strany tá „sedliacka hlúposť“ väzí viac v nedorastených
         mozgoch polovzdelaných panákov než v tvrdej lebke sedliackej. My sme nie tak popanštení,
         ani, vďaka našim dobrým mamičkám, nie tak na rozume pochybení, žeby sme nespozorovali i
         jedno i druhé. Ďalej sme prizaviazaní tomu „sprostému“ ľudu, než by sme vypínali sa nad
         neho. My sme tiež „sprostí“ v tomto zmysle a pôjdeme s ľudom naším cez všetky útrapy a
         biedy. A preto plným srdcom uznávame, že ľud má právo na literatúru a síce na tie najväčšie
         talenty. On má právo požadovať, aby tí prví literáti, chovaní jeho chlebom, venovali
         čiastku svojich síl ľudu, nepísali výlučne pre gurmandov a privilegovaných vzdelancov.
   </p>
   <p>
    Táto myšlienka nie je nová. U nás ona ozvala sa dosť silným prízvukom v zasadaniach
         výborových nebohej Matice slovenskej, ale už v tie časy, keď nad ňou zavisla Tiszova
         konfiškácia. Konfiškácia táto nedala zroku, aby rozumné, úrodné semä vyklíčilo. Konečne, k
         tomuto dielu netreba žiadnych uzavretí matičných, ani žiadnych neplodných žurnálnych
         sporov, ktoré boli vtedy na dennom poriadku. Dielo je také jasné, také blízke, že nemožno
         ho nevidieť a nesúhlasiť s každým prejavom v jeho prospech. Nie o uzavretiach a o článkoch
         je reč, ale o skutkoch.
   </p>
   <p>
    A ten skutok nie je taký ľahký, ako sa zdá. Sú ľudia, ktorí myslia, že pre „hlúpych“
         ľudí dosť je, keď sa stredne píše. A to je veliká mýlka. Nejaký nemecký pedagóg povedal o
    <span class="emphasis">
     <em>
      spisoch pre mládež
     </em>
    </span>
    : „Gerade das Beste ist gut genug.“ (Práve to
         najlepšie je dosť dobré.) A to sa môže povedať aj o ľudovej spisbe. Zaslúži to potu a
         rozmýšľovania práve tých „najlepších“, aby poskytli ľudu „dosť dobré“ ľudové spisy.
   </p>
   <p>
    Náš ľud pomerne k jeho zaostalosti, následku to guvernamentálnych i
         mimoguvernamentálnych okolností, dosť mnoho číta. Hovoril som pred rokmi s istým
         nakladateľom ľudových spisov. „Čo myslíte,“ riekol mi, „koľko výtlačkov ,Bruncvika‘
    <sup>
     [
     <a class="footnote" href="#ftn.d56e782" name="d56e782">
      54
     </a>
     ]
    </sup>
    predal som behom posledných desať rokov?“ Nemohol som hádať. „Pane, vaša
         vzdelaná literatúra nedá sa porovnať s touto ľudovou literatúrou, ja som behom desať rokov
         predal 60.000 výtlačkov tejto povesti, a to len Slovákom.“
   </p>
   <p>
    Pravda, netreba myslieť, že by tento „Bruncvik“ bol tak zle písaný, ako by to myslela
         literárna kritika. Iste „Bruncvik“ nepatrí do serióznej literatúry. Je to konglomerát zle
         porozumených germánskych bájí, prednášaný dosť triviálnym spôsobom. Ale je tam dosť široká
         a hybná fantázia, dosť príťažlivosti, dosť zaujímavosti, dosť tých vlastností, ktoré sú
         vstave knižku urobiť populárnou a rozšíriť medzi národom v desiatkach tisícov.
   </p>
   <p>
    Učme sa zo všetkého, i z „Bruncvika“. Učme sa najmä z ľudu nášho, skúmajme, v čom leží
         to očarovanie, v čom leží tá príťažlivosť „Genovef“
    <sup>
     [
     <a class="footnote" href="#ftn.d56e793" name="d56e793">
      55
     </a>
     ]
    </sup>
    a „Bruncvikov“. A keď to vysliedime, píšme pre ľud a tvorme preň rozumnú,
         užitočnú, širokú literatúru.
   </p>
   <p>
    Máme v tomto diele jeden zvláštny a skvelý príklad. Lev Tolstoj, ktorý napísal „Vojnu i
         mir“, ktorý stvoril „Annu Kareninu“, diela vysokého, nedostihnutého umenia, ten samý
         Tolstoj, ktorý dokázal, že vie rozdráždiť i na skúsenú a na silne korenenú stravu navyklé
         žalúdky Francúzov a Angličanov, Tolstoj, ktorý ďaleko za sebou nechal prvé súveké literárne
         sily celého Západu vzhľadom na román, on píše 2 — 15-kopejkové traktáty pre ľud a dá ich
         rozširovať po stotisíc výtlačkoch, on píše krátke, mravné, poučné, prosté poviedky a
         legendy, on nehanbí sa zostúpiť z výšky, na akú sa žiaden z nás nikdy nevyškriabe, i učiť
         svoj národ dobrému, šľachetnému a mravnému.
   </p>
   <p>
    Pravda, k tomu treba činná a nielen slovná láska k ľudu, zatajenie všetkých márnivých
         túžob. A k takej láske, k takému zatajeniu sebeckosti, nemusí byť človek práve Tolstým; i
         ten najskromnejší, seriózne pracujúci človek môže prispieť k velikému dielu stvorenia
         zdravej, vyvýšenej ľudovej literatúry. Veď v ľude väzí náš koreň, len on dáva mu vlahu a
         živnosť.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e755" name="ftn.d56e755">
        52
       </a>
       ]
      </sup>
      „Národnie noviny“ 1888, č. 67.
     </p>
    </div>
    <div class="footnote">
     <p>
      <sup>
       [
       <a class="para" href="#d56e767" name="ftn.d56e767">
        53
       </a>
       ]
      </sup>
      <span class="emphasis">
       <em>
        zatančiť kadrilu
       </em>
      </span>
      — štvorylku
     </p>
    </div>
    <div class="footnote">
     <p>
      <sup>
       [
       <a class="para" href="#d56e782" name="ftn.d56e782">
        54
       </a>
       ]
      </sup>
      <span class="emphasis">
       <em>
        Bruncvik
       </em>
      </span>
      — vybájená postava českého kniežaťa zo staročeskej
               „Kroniky o Bruncvikovi“; pre svoj pestrý a dobrodružný život stal sa Bruncvik
               obľúbeným hrdinom mnohých románov
     </p>
    </div>
    <div class="footnote">
     <p>
      <sup>
       [
       <a class="para" href="#d56e793" name="ftn.d56e793">
        55
       </a>
       ]
      </sup>
      <span class="emphasis">
       <em>
        Genovefa
       </em>
      </span>
      — manželka falcgrófa Siegfrieda z Mayenfeldu, žila
               okolo roku 730; jej životné osudy stali sa obľúbeným námetom rytierskych románov a
               jarmočnej literatúry
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e805">
       </a>
       O ľude a pre ľud
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e812" name="d56e812">
      56
     </a>
     ]
    </sup>
   </p>
   <p>
   </p>
   <p>
    Môžeme smelo tvrdiť, že slavianske literatúry, keď dozrievajú k samobytnosti, volia si
         za umelecký predmet ľud, takže v tomto ohľade nemožno s nimi porovnať ani jednu
         neslaviansku. Ľud, ako objekt umenia, je slavianskym, posiaľ málo povšimnutým vynálezom, a
         pevne veríme, že nemecký prírodospytec ľudu Riehl, učil sa nevdojak od nás. Riehlove teórie
    <sup>
     [
     <a class="footnote" href="#ftn.d56e820" name="d56e820">
      57
     </a>
     ]
    </sup>
    sú správne, ale zostali teóriami. Nemecké umenie nepoužilo jeho naučenia. Lebo
         neznamená brať si za predmet umeleckého tvorenia ľud, keď spisovateľ nastolí v románe
         epizodickú figúru nejakého prostoľudína alebo maliar namaľuje scénu dediny. Ľud musí
         vyplňovať celú osnovu diela, on musí byť hlavným hrdinom. V Tolstého epose „Vojna i mir“,
         je ľud hérosom. Gogoľ dušu ľudu našiel. Dostojevskij v „Mŕtvom dome“ odkryl ju ešte i v
         zlodejoch, Ostrovskij ľud uviedol na scénu, Chomiakov
    <sup>
     [
     <a class="footnote" href="#ftn.d56e826" name="d56e826">
      58
     </a>
     ]
    </sup>
    uzákonil ľud vo filozofii, Lamanskij
    <sup>
     [
     <a class="footnote" href="#ftn.d56e832" name="d56e832">
      59
     </a>
     ]
    </sup>
    osvietil ho v jeho byte, Danilevskij
    <sup>
     [
     <a class="footnote" href="#ftn.d56e838" name="d56e838">
      60
     </a>
     ]
    </sup>
    vykázal mu miesto v histórii a kultúre.
   </p>
   <p>
    Za velikými duchmi ide dnes už každý talent a človek dobrý. I u nás bol už dávno a stáva
         sa ľud vždy viac a viac hlavnou osobou. „Ten ľud náš pozrime, vrstovníci moji,“ spieva
         Sládkovič, Hodža vzdychá: „Ach, keby vám tak bolo v sebe, ako vám je v oku a srdci mojom,
         vám, ľudia v lone hôr týchto.“ A to nie sú osamelé výpovede našich prvých borcov a
         mysliteľov, hlavným hérosom je ľud u Hollého, Chalupkovcov, u Janka Kráľa, Čajaka,
         Kalinčiaka, Matúšku, Bottu, Podtatranského, dvoch Paulinyovcov;
    <sup>
     [
     <a class="footnote" href="#ftn.d56e846" name="d56e846">
      61
     </a>
     ]
    </sup>
    z novších u Hviezdoslava, Kukučína atď.
   </p>
   <p>
    Jestli sme vec i nepreviedli posiaľ na ideálnu výšku a do želateľnej hĺbky, umeleckej
         pravdivosti, o ľude nenie chudobná naša literatúra.
   </p>
   <p>
    Ale je u nás jedna veľká mýlka, s ktorou stretáme sa častejšie. Niektorí z našich
         nerobia dosť zjavný rozdiel medzi tým:
    <span class="emphasis">
     <em>
      o ľude
     </em>
    </span>
    a medzi tým:
    <span class="emphasis">
     <em>
      pre ľud
     </em>
    </span>
    .
   </p>
   <p>
    A je to súrna praktická otázka, na ktorú týmto článkom chceme upozorniť, necitujúc
         príklady, lebo by nás mohli zle poňať a aprehenzia je hotová.
   </p>
   <p>
    Tak známe brožúrky, poviedky, články a iné prejavy písané pre ľud, a ľud ich negutíruje,
         neprijíma, ľahostajne na ne hľadí — a obsah ich je predsa len ľud. To sú veci o ľude, a nie
         pre ľud! Obyčajne chatrné veci o ľude, nesúce pre ľud.
   </p>
   <p>
    Písané sú jednoducho, pretože je ľud zdanlivo jednoduchý, plytko, pretože je ľud
         zdanlivo plytký, obyčajne a triezvo, pretože je ľud zdanlivo obyčajný a suchý. V tom väzí
         ohromná mýlka a osudné zablúdenie.
   </p>
   <p>
    Pre ľud písať je prenáramne ťažké; to potrebuje celého muža, celého spisovateľa, ba i
         celého umelca. Máme umelcov, písavších prekrásne o ľude, ale málo písavších dobre pre ľud.
         Kto píše o ľude pre ľud, marí čas svoj.
   </p>
   <p>
    Hviezdoslavova báseň „Roľník“, v ktorej opisuje oranie, jedna z perál jeho poézie, je
         iste o ľude, o jeho najväčšom a najdôležitejšom zamestnaní. Ale či je pre ľud? Nie. Jehože
         „Hájnikova žena“ má sujet čisto ľudový, ale či je pre ľud? Podobne väčšina majstrovských
         prác Kukučína je ovšem o ľude, z jeho žitia a bytia, ale nemyslíme, že by jeho verné,
         reálne obrazy našli úľubu u tých, o ktorých hovorí pieseň. K pôžitku takých obrazov treba
         už vycibrenosť, vkus, príprava, ako napríklad nizozemské obrazy Brouwerov, Breughelov,
         Ostadeov, Teniersov atď. v sedliackej chyži nemajú miesta, trebárs sú tam sami sedliaci
         zobrazení, ale áno v sálach múzeí a salónoch bohatých znateľov a umeleckých gurmandov.
   </p>
   <p>
    Ľud túži tiež po fantázii, po svete jemu neznámejšom. Preto v poviedkach svojich hovorí
         o princoch, princeznách, hradoch, dvoroch, drakoch, zlate, pokladoch, hodváboch. Píšeš mu,
         trebárs umelecky nezrovnateľne, o orbe a bránení, o kosbe a žni, tu pochytí ho nuda. Neleží
         v tom i tá záhada, prečo ľudu tak chutia „Bruncvikovia“ a „Genovefy“, „Kartigamy“
    <sup>
     [
     <a class="footnote" href="#ftn.d56e875" name="d56e875">
      62
     </a>
     ]
    </sup>
    a rytierske pabásnenia?
   </p>
   <p>
    Viliam Pauliny to pozoroval a počal vydávať také knižky s cieľom náučným.
    <sup>
     [
     <a class="footnote" href="#ftn.d56e883" name="d56e883">
      63
     </a>
     ]
    </sup>
    Pokus tuším nevydaril sa, ale to nemení na tom, že Pauliny narazil vernú cestu
         k duši ľudu.
   </p>
   <p>
    Ani večným poučovaním ľud neprilákame k čítaniu a neoslobodíme dušu jeho. Poučenia
         musíme hodne okoreniť zábavou, ako to robil a vedel robiť Lichard a August Horislav
         Škultéty, neznámy mne autor „Pálenky“
    <sup>
     [
     <a class="footnote" href="#ftn.d56e891" name="d56e891">
      64
     </a>
     ]
    </sup>
    a iní.
   </p>
   <p>
    Chudoba našej literatúry pre ľud je preto taká veľká, že spisy pre ľud síce napísané,
         ale pre ľud žiadnej príťažlivosti nemajúce, zostávajú ležiakmi.
   </p>
   <p>
    Nuž keď starší, keď sme i my v tomto ohľade zameškali (a tým urobili iste veľký hriech),
         prečo tí, čo počínajú vyrážať nespokojnosť, nejdú davom napraviť pokazené, vyplniť medzeru?
         Tu stala sa opravdivá chyba, padajúca pod spravodlivú kritiku. Ale papuľovať, jazyk
         vypľazovať a nič neurobiť, je vec chlapčísk a zlostníkov. Taká vec dá sa len dielom
         napraviť a zameškané len pozitívnym skutkom dohnať! Požehnaný bude ten novotár, ktorý nám
         talentom a skutkom udelí zaslúženú lekciu.
   </p>
   <p>
    Starí slovenskí pismáci písali ľudu o Amerike, o Palestíne, o iných dosť oddialených
         predmetoch. To bolo pre ľud. Tu značí hlavne: ako. Jasne, no príťažlivo, aby nielen rozum,
         ale i fantázia i srdce dostalo pri tom kŕmičku. V tom je celá tajnosť. Ale k tomu treba tri
         veci: talent, talent a zase talent.
   </p>
   <p>
    O talenty u nás niet biedy: treba, aby sa len obrátili k takejto literárnej činnosti.
         Staršia vrstva vyplnila slávne svoju úlohu, urobiť ľud hlavným hrdinom literatúry a poézie,
         ona prekrásne písala o ľude od Štúra po Ľudmilu Podjavorinskú. Slobodné, málo obrodené pole
         kynie: písať pre ľud! A je to už súrna potreba.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e812" name="ftn.d56e812">
        56
       </a>
       ]
      </sup>
      „Národnie noviny“ 1896, č. 155.
     </p>
    </div>
    <div class="footnote">
     <p>
      <sup>
       [
       <a class="para" href="#d56e820" name="ftn.d56e820">
        57
       </a>
       ]
      </sup>
      <span class="emphasis">
       <em>
        Riehlove teórie
       </em>
      </span>
      — Riehl, Wilhelm Heinrich (1823 — 1897) je
               zakladateľom nemeckej kultúrnej histórie a národopisu. Vo svojich spisoch zaujímal
               romantický postoj k ľudu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e826" name="ftn.d56e826">
        58
       </a>
       ]
      </sup>
      <span class="emphasis">
       <em>
        Chomiakov
       </em>
      </span>
      — Chomiakov, Alexander Štefanovič (1804 — 1860)
               ruský básnik a publicista
     </p>
    </div>
    <div class="footnote">
     <p>
      <sup>
       [
       <a class="para" href="#d56e832" name="ftn.d56e832">
        59
       </a>
       ]
      </sup>
      <span class="emphasis">
       <em>
        Lamanskij
       </em>
      </span>
      — Lamanskij, Eugen Ivanovič (1833 — 1914), teoretik
               slavianofilstva. Usiloval sa o zjednotenie Slovanov pod zvrchovanosťou cárskeho
               Ruska.
     </p>
    </div>
    <div class="footnote">
     <p>
      <sup>
       [
       <a class="para" href="#d56e838" name="ftn.d56e838">
        60
       </a>
       ]
      </sup>
      <span class="emphasis">
       <em>
        Danilevskij
       </em>
      </span>
      — Danilevskij, Nikolaj Jakovlevič (1822 — 1885),
               ruský spisovateľ. V diele „Rusko a Európa“ (1871) dokazoval vysokú mravnosť Slovanov
               pred skazenosťou Západu. Jeho názory, práve tak ako názory Chomiakova a Lamanského,
               sú reakčné.
     </p>
    </div>
    <div class="footnote">
     <p>
      <sup>
       [
       <a class="para" href="#d56e846" name="ftn.d56e846">
        61
       </a>
       ]
      </sup>
      <span class="emphasis">
       <em>
        Podtatranského, dvoch Paulinych
       </em>
      </span>
      — ide tu o Rehora Urama
               Podtatranského (1846 — 1924), Ladislava Paulinyho (1815 — 1906) a Viliama
               Paulinyho-Tótha (1826 — 1877)
     </p>
    </div>
    <div class="footnote">
     <p>
      <sup>
       [
       <a class="para" href="#d56e875" name="ftn.d56e875">
        62
       </a>
       ]
      </sup>
      <span class="emphasis">
       <em>
        „Kartigamy“
       </em>
      </span>
      — dobrodružný román o osudoch tureckého dievčaťa,
               ktoré padlo do zajatia a pokresťančilo sa. Jeho autorom je Ignác Mészáros (1721 —
               1800).
     </p>
    </div>
    <div class="footnote">
     <p>
      <sup>
       [
       <a class="para" href="#d56e883" name="ftn.d56e883">
        63
       </a>
       ]
      </sup>
      <span class="emphasis">
       <em>
        Viliam Pauliny to pozoroval a počal vydávať také knižky s cieľom
                  náučným.
       </em>
      </span>
      — V Slovensko-národnej bibliotéke (1867 — 1870), kde popri
               prácach slovenských spisovateľov vychádzali i preklady z iných literatúr.
     </p>
    </div>
    <div class="footnote">
     <p>
      <sup>
       [
       <a class="para" href="#d56e891" name="ftn.d56e891">
        64
       </a>
       ]
      </sup>
      <span class="emphasis">
       <em>
        neznámy mne autor „Pálenky“
       </em>
      </span>
      — Samo Chalupka pod názvom
               „Pálenka otrava“ vydal roku 1843 voľný preklad básne nemeckého spisovateľa Heinricha
               Zschokkeho (1771 — 1848).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e907">
       </a>
       Serióznosť v literatúre
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e914" name="d56e914">
      65
     </a>
     ]
    </sup>
   </p>
   <p>
   </p>
   <p>
    Dva hlasy, český a poľský, súrodne zazneli o slovenskej literatúre. Český ohlas v
         „Literárnych listoch“ a poľský vo „Varšavskom týždenníku“. Oba časopisy zhodujú sa v tom,
         že spisovatelia slovenskí vedú dielo svoje
    <span class="emphasis">
     <em>
      seriózne
     </em>
    </span>
    , že im literatúra
         je vážnym ťažkým dielom, a nie hrou pre ľudí prázdnych alebo záhaľčivých. Dávno nepotešilo
         sa srdce naše tak, ako pri týchto úsudkoch. Bár by ony boli pravdou až do poslednej joty,
         bár by serióznosť v literatúre našej neprestávala, ale rástla a šírila sa až k posledným,
         dennej potrebe slúžiacim prejavom literárnym. Ľahtikárstvo v literatúre je hriechom
         všeobecným, širokým, všeškodným. My vidíme následky ľahtikárstva literárneho u iných,
         vidíme rastúcu nechuť a blazeovanosť a konečne odvrhnutie sa od literatúry, a prosíme Boha,
         aby zachránil nás od podobného úpadku. Velín,
    <sup>
     [
     <a class="footnote" href="#ftn.d56e925" name="d56e925">
      66
     </a>
     ]
    </sup>
    ilustrácia, bubon reklámy, nadutá fráza nenahradia neprítomnosť srdečného
         posvätenia sa dielu.
   </p>
   <p>
    Sláva Hospodinovi, hlasy oné sú vo veľkej miere pravdivé. V novom čase vyšli diela
         slovenské, pri ktorých nebadať ani tieň ľahtikárstva a kozmopolitickej napuchrenosti. Akú
         silu práce a seriózneho premýšľovania vidíme v povesti Veteránovej „Slováci a sloboda“.
    <sup>
     [
     <a class="footnote" href="#ftn.d56e933" name="d56e933">
      67
     </a>
     ]
    </sup>
    Čo chýba tomuto dielu na umeleckej cene, na farbách poézie, to nahradzuje
         solídna skladba, jasnosť a ovládanie velikým materiálom. Vyšla Hviezdoslavova „Hájnikova
         žena“, celý veľký epos ľudový, k jehož rozboru chytáme sa bojácne, v povedomí ťažkej úlohy,
         nevšedného napnutia síl. Áno, len kto ľúbi svoj národ, jemu chce slúžiť opravdivo, môže
         stvoriť takéto dielo. Máme ďaleko do jeho ocenenia. My sme veľkí dlžníci básnikovi, my
         čitatelia a literáti. Vyšli „Slovenské besiedky“
    <sup>
     [
     <a class="footnote" href="#ftn.d56e939" name="d56e939">
      68
     </a>
     ]
    </sup>
    — a čo tam vidíme. Zase ten svätý oheň rodolásky, velikej a žhúcej. I vo
         výkrikoch nešťastného Banšella, väzňa staršej sudby,
    <sup>
     [
     <a class="footnote" href="#ftn.d56e945" name="d56e945">
      69
     </a>
     ]
    </sup>
    v tejto žertve našich hrozných pomerov, koľko vážnosti, bôľu a čistého
         nadšenia! Lombardini ako neúnavný mravenec zbiera materiály k budúcej histórii slovenskej
         kultúry. V jeho nespracovaných, mnohokrát suchých dátach nájde budúci literát a historik
         bohatú korisť. Sasinek celé poklady dát nakopil ako nezištný podporovateľ budúcich
         pokolení. On pilnosťou svojou neslýchanou, samozaprením, bez výhľadu na slávu a úspech
         preberá historické ťažké otázky. A naši pedagógovia, títo sirotkovia bez záštity a pomoci,
         akým serióznym oddaním sa dielu boria sa za slovenskú osvetu. Záturecký, Sokolík, Salva,
         Rizner, Bežo, Zigmundík, Macenauer, Čankovský, Uram, Kordoš, Zoch, Čulen, Černý — nech mi
         je odpustené, keď vynechal som ešte mnohých a mnohých. Na všetkých leží pečať seriózneho,
         hlbokého zaujatia sa oborov svojich, všetkým na duši leží starosť o svoj národ i želanie
         pomáhať bezpomocným a bitým. I do cirkevnej literatúry hlboko vnikla veliká láska k
         potlačenému národu; praví posvätenci stoja na čele dvoch cirkevných časopisov.
    <sup>
     [
     <a class="footnote" href="#ftn.d56e951" name="d56e951">
      70
     </a>
     ]
    </sup>
    Ešte i v našom humore, pod maskou žartu, vidíme serióznosť — Černianskeho ľahké
         verše často týkajú sa seriózne našich rán a nášho národného nešťastia.
   </p>
   <p>
    Keď tak trudiť sa budeme i naďalej, literatúra naša bude hlavnou pákou nášho národného
         života a nemusí báť sa, že zmelkne a zoschne. Neodtrhujme ju ani nabudúce od drahej
         slovenskej pôdy, zostávajme doma, a len doma. My pracujeme srdcom i hlavou, a zakiaľ pod
         Tatrami biť budú slovenské srdcia a myslieť slovenské hlavy, ľahtikárstvo a studené,
         podplatené prospechárstvo neuštkne jedovatým zubom národ náš.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e914" name="ftn.d56e914">
        65
       </a>
       ]
      </sup>
      „Národnie noviny“ 1887, č. 40.
     </p>
    </div>
    <div class="footnote">
     <p>
      <sup>
       [
       <a class="para" href="#d56e925" name="ftn.d56e925">
        66
       </a>
       ]
      </sup>
      <span class="emphasis">
       <em>
        Velín
       </em>
      </span>
      — (fr.) jemne hladený papier
     </p>
    </div>
    <div class="footnote">
     <p>
      <sup>
       [
       <a class="para" href="#d56e933" name="ftn.d56e933">
        67
       </a>
       ]
      </sup>
      <span class="emphasis">
       <em>
        v povesti Veteránovej „Slováci a sloboda“
       </em>
      </span>
      — Veterán —
               pseudonym Andreja Seberínyho (1824 — 1895). Kniha vyšla v Martine 1886, Vajanský ju
               priaznivo prijal v „Národných novinách“ 1886, č. 185.
     </p>
    </div>
    <div class="footnote">
     <p>
      <sup>
       [
       <a class="para" href="#d56e939" name="ftn.d56e939">
        68
       </a>
       ]
      </sup>
      <span class="emphasis">
       <em>
        Vyšli „Slovenské besiedky“
       </em>
      </span>
      — vydali ich Martin Kukučín a
               Anton Bielek roku 1886. Vajanského recenziu uverejňujeme na str. 496 — 497.
     </p>
    </div>
    <div class="footnote">
     <p>
      <sup>
       [
       <a class="para" href="#d56e945" name="ftn.d56e945">
        69
       </a>
       ]
      </sup>
      <span class="emphasis">
       <em>
        nešťastného Banšella, väzňa strašnej sudby
       </em>
      </span>
      — narážka na
               Banšellovu duševnú nemoc
     </p>
    </div>
    <div class="footnote">
     <p>
      <sup>
       [
       <a class="para" href="#d56e951" name="ftn.d56e951">
        70
       </a>
       ]
      </sup>
      <span class="emphasis">
       <em>
        praví posvätenci stoja na čele dvoch cirkevných časopisov
       </em>
      </span>
      —
               ide tu pravdepodobne o redaktora „Cirkevných listov“ Jura Janošku a redaktora
               „Kazateľne“ F. R. Osvalda
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e961">
       </a>
       Naša literatúra
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e968" name="d56e968">
      71
     </a>
     ]
    </sup>
   </p>
   <p>
   </p>
   <p>
    Boli hlasy, ktoré vytýkali periodickým vydaniam našim, prečo sa vraj nezaoberajú
         pravidelne a dôkladne plodmi novej literatúry. Vytýkanie je čiastočne oprávnené, ale len
         čiastočne. Od dvanástich rokov asi urobilo sa na poli serióznej kritiky a ocenenia veľmi
         mnoho. Povstal prvý pokus histórie slovenskej literatúry (Jaroslav Vlček)
    <sup>
     [
     <a class="footnote" href="#ftn.d56e976" name="d56e976">
      72
     </a>
     ]
    </sup>
    a mnoho dobrých článkov zjavilo sa, čo predtým nebolo a nemohlo byť, poneváč
         nebolo ľudí, ktorí by boli kriticky hľadeli na literárne plody. Všetko hnalo sa za tvorením
         a tvorením, či malo povolanie alebo nie.
   </p>
   <p>
    Teraz očakávame nové vydanie Vlčkovej literatúrnej histórie,
    <sup>
     [
     <a class="footnote" href="#ftn.d56e984" name="d56e984">
      73
     </a>
     ]
    </sup>
    a robíme právom veľké nároky na túto prácu. Ona sa zjaví v dobrý čas! Kritika
         zastrašila pôvodnú tvorivú prácu
    <sup>
     [
     <a class="footnote" href="#ftn.d56e990" name="d56e990">
      74
     </a>
     ]
    </sup>
    tak, že naše časopisy chorejú nedostatkom životnej šťavy. A predsa nebolo nič
         požehnanejšieho nad túto kritiku, lebo bola prísna, spravodlivá a čistila literárny
         vozduch. Reakcia nevystala a ona zadržala plodnosť až priveľmi. V tom je jej škodná
         stránka. Ale je to len zdanlivé škodárstvo. Sme presvedčení, že z reakcie naraz vytrezvie
         nadané pokolenie a cenné diela skrsnú na poli slovenskej literatúry. Vlčkova história,
         ktorá uzrie sveta v dnešnom zástoji, musí účinkovať obodrujúco.
   </p>
   <p>
    No i pri tomto stave uzreli svetlo sveta veľmi zaujímavé diela. Úroveň literatúry je
         vyššia, to uzná každý znateľ, to vidno temer z každého listu, z každého článku v novinách
         našich. Jazyk ustaľuje sa, obohacuje, frázy miznú a myšlienky dostavujú sa. Všeobecný smer
         je zdravý, reálny, vysoko mravný, forma nekonečne zdokonalila sa, najmä vo viazanej reči.
         Plochá každodenná vrava stala sa nemožnou, aspoň v dielach skutočných slovenských
         literátov. Čo ešte dnes zadržuje silný vývin, je bieda nakladateľská a kníhkupecká! Tej má
         odpomôcť založený spolok kníhkupecký a nakladateľský, a jestli on bude dobre riadený, máme
         nádej na úspechy v budúcich najbližších rokoch. Je to veľmi príjemný výhľad, a myslím, je
         už teraz zaistený.
   </p>
   <p>
    Pravda, literárny vývin nezávisí jedine od hmotnej podpory a obchodnej organizácie.
         Smutný príklad toho vidíme nablízku: ani lacno dobyté kapitály nestvorili behom troch rokov
         ani jediné dielo, ktoré by malo ten najmenší nárok na literárnu cenu; literatúra musí rásť
         z ňadier národa, z jeho duše, z jeho srdca, a duša i srdce sú nezaplatiteľné, tie nemožno
         kúpiť. Ani mnohopisálstvo nestvorí literatúru. Tá musí byť odbleskom zjavných i tajných
         túžob národa, jeho vzácnym, drahocenným prejavom, sviatočným, nevšedným výrazom najlepších,
         najvznešenejších citov. Len potom možno hovoriť o nej ako o veci serióznej.
   </p>
   <p>
    V takomto zmysle objemne slabé tvorenie slovenské môže vykázať sa dielcami, ktoré
         vyplnili všetky podmienky literárne. Na dnešné pomery je to dosť. Naše obecenstvo je
         uznanlivé, čulé a zo všetkého vidno, že číta a požíva to, čo sa mu poskytuje. Sú príklady,
         že v tisícich výtiskoch minula sa slovenská kniha, a nie jedna. Dnes je to veľmi
         potešiteľný zjav, kde pre jednu slovenskú knižku robia zo statočných ľudí previnilcov a
         berú im ostatný krajíček.
   </p>
   <p>
    Bár by ľudia naši činne i trpne priľnuli ešte bližšie a iskrennejšie k slovenskej
         literatúre. V nej žije skutočne duša národa, a z nej ide teplo do sŕdc našich, v nej
         nachádzame potechu a obodrenie v ťažkých časoch babylonského zajatia. S opravdivým citom, s
         láskou a pravým uspokojením hľadíme v ústrety budúcnosti v literárnom ohľade. Zakiaľ
         slovenské slovo vplývať bude na umy a srdcia naše, zatiaľ ďalekí budeme falše, renegátstva,
         povrchnosti, zrady a všetkých nešpliech, pod nimiž hynú mocní a panujúci. Čistá, panenská
         literatúra slovenská zachová nám mládež trovenú blbárstvom, renegátstvom a mučenú po
         školách nenávisťou. My potlačení aspoň v nej sme duchovne slobodní a svoji.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e968" name="ftn.d56e968">
        71
       </a>
       ]
      </sup>
      „Národnie noviny“ 1888, č. 59.
     </p>
    </div>
    <div class="footnote">
     <p>
      <sup>
       [
       <a class="para" href="#d56e976" name="ftn.d56e976">
        72
       </a>
       ]
      </sup>
      <span class="emphasis">
       <em>
        Povstal prvý pokus histórie slovenskej literatúry (Jaroslav
                  Vlček)
       </em>
      </span>
      — ide o Vlčkovu knihu „Literatura na Slovensku. Její vznik,
               rozvoj, význam a úspěchy. Příspěvek k dějinám písemníctví československého.“ (Praha
               1881.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e984" name="ftn.d56e984">
        73
       </a>
       ]
      </sup>
      <span class="emphasis">
       <em>
        Teraz očakávame nové vydanie Vlčkovej literatúrnej histórie
       </em>
      </span>
      —
               ide o „Dejiny literatúry slovenskej“, ktoré vyšli v Martine v rokoch 1889 —
               1890
     </p>
    </div>
    <div class="footnote">
     <p>
      <sup>
       [
       <a class="para" href="#d56e990" name="ftn.d56e990">
        74
       </a>
       ]
      </sup>
      <span class="emphasis">
       <em>
        Kritika zastrašila pôvodnú tvorivú prácu
       </em>
      </span>
      — Jaroslav Vlček v
               „Literature na Slovensku“ (1881) bol k súčasnej literatúre kritický.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1007">
       </a>
       vplyv poézie na náš vývin
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1014" name="d56e1014">
      75
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    Ľudia obyčajných pochopov, ináč i vzdelaní a znamenití vo svojom diele, často zaznávajú
         vplyv poézie na vývin národný, kultúrny, spoločenský a konečne i politický. Mnohým sú
         verše, romány, povesti iba hračkou, prísne požiadavky každodenného života stoja v tak
         veľkej protive s tým, čo im dáva krásna literatúra, že ich logika nemôže preklenúť tú
         priepasť, ktorá je medzi tvorbami fantázie a postulátmi i zjavmi vozdajšej prózy. A
         medzitým opravdivá poézia krídlom sokolovým preletí tie priepasti, a i každodenný život
         býva presiaknutý a nesený výtvormi fantázie, obrazmi umenia.
   </p>
   <p>
    Nás nezaujíma teraz táto pravda vo všeobecnosti, nám prichodí pozrieť sa zbehlo na náš
         vlastný národný život, a na ten pomer, ktorý jestvuje a jestvoval medzi ním a poetickými
         snahami osvietených synov nášho národa.
   </p>
   <p>
    Pravdu vyznajúc, počiatky nášho znovuzrodenia boli čisto poetické. Inde osnova národná
         kotvila vo veľkých alebo aspoň pomerne vážnych prevratoch politických, etnických; vo veľkom
         sťahovaní sa kmeňov (v starom Grécku), vo výbojoch (križiacke ťaženia), v politických
         veľčinoch (Peter Veľký), v oslabení vojnou centrálnej vlády (Maďari voči Austrii), v
         nezaslúženom oslobodení inou politickou veličinou (Srbsko, Bulharsko, Grécko); u nás toho
         všetkého nebolo. Nás nik neoslobodil, my nesťahovali sa, nešli na výboj, nekoristili zo
         slabosti iných; v najhoršom čase, keď už národ mal zadusiť sa v horúcej atmosfére zlých
         sudieb, prišla k nám poézia a vdýchla do zmeraveného tela nový život. Ale netreba myslieť,
         že poéziou je len to, čo javí sa na svet ako viac-menej podarený verš s viac-menej zvučnými
         rýmami; táto život vdychujúca poézia prišla k nám v tej najrozmanitejšej podobe. Ona viala
         i z našich kázní, rečí filozofémov, brožúr, toastov, ciest, konventov, porád, návrhov,
         snáh; všade sme ju videli, všade nám ona pomáhala vyplniť prázdnotu, ktorá zívala z nášho
         nehistorického, temného, zabudnutého bytu! My sme s ňou išli k národu, s ňou predstupovali
         sme pred mocných s memorandami, kverelami, lebo historických, pragmatických osnov nebolo.
         Nie že by ich podstata bola poéziou — och, nie, to bola trpká, strašná próza, ale pomoc nám
         poskytla predsa len poézia; ona bola pre nás silným dôvodom, ako každá ideálna pravda.
   </p>
   <p>
    A k tomu: sám ľud náš je poetický i sám sebou ako objekt, i ako tvorca. Nič nebolo
         prirodzenejšieho, ako chytiť sa toho elementu, ktorý už i u ľudu je mocný a valnú časť jeho
         duchovného žitia obsahujúci. A tá poézia viac dokázala než pokusy historickej pragmatiky,
         zapadnuté prachom pre nás i cudzích. Rastie tá vrstva prachu na starých pokusoch; na nové
         sadá sa každým dňom.
   </p>
   <p>
    Už i sama prešlosť javí sa ľudu nášmu jedine v rúchu poézie. Ľud náš, nepomniaci ani len
         časy Márie Terézie (vlastným nervom necíti ani len blízke časy Jozefa II.), dobre spomína
         časy praveké, ktoré zavité sú do báječného závoja poézie. Náš ľud, ktorý nevie, že
         jestvoval nejaký uhorský kráľ, ktorý nezachoval si meno ani jedného mocného oligarchu
         našich krajov, zachoval si meno Svantovíta (Vajana), Paroma, Pikulíka, nie cestou
         povedomou, ale jedine pomocou poézie. Náš ľud, ktorý zabudol utrpenia čias reformátorských,
         rákóczyovských, ba ešte i časy úžasov šarišsko-zemplínskych, veľmi nedávnych, nezabudol na
         svojho Popelvára, na Zlatovlásku, na svoje predhistorické osudy — vďaka svojmu neobyčajne
         vyvinutému citu pre poéziu; náš ľud v temných krajoch, kde neprenikne vzdelané slovo,
         pestuje literatúru divej fantázie, literatúru Bruncvikov a Genovef — len preto, že umní
         pisálkovia obliekli ju do rúcha falošne poetického, fantastického.
   </p>
   <p>
    Nedivíme sa, že i naše povedomé zobúdzanie sa položené bolo na osnovu poetickú, vlastne:
         že poézia mala veľký vplyv na náš národný vývin. Umní to boli ľudia, ktorí počali tak:
         temer pred šlabikárom zjavili sa zberatelia národných povestí a spievaniek. Už náš Tablic
         chytil sa tej struny, a ona sa príjemne ohlásila. Kollárovo veľké dielo „Slovenské
         spievanky“ stalo sa činom literárnym, Rimavského, Reussa, Škultétyho a iných zozbierané
         báje boli vlastne jedinou školou pre mladých duchov, školou slovenskou v suchej sahare
         latinizmu i v mokrom bahne maďarizácie. Štýlu slovenskému učili sa naši z prípoviedok a
         prísloví, jestli len mali k tomu dosť čujné ucho a otvorený um.
   </p>
   <p>
    Avšak nielen ľudová poézia vplývala na náš vývin. Skoro chytili sa poézie tí synovia
         národa, ktorí povedome išli zobúdzať národ z hlivenia k duchovnému životu. Prvé pokusy
         literárne boli vlastne čírymi poetickými pokusmi. Vyjmúc Bernolákovho slovníka a ešte
         prekladu biblie Palkovičovho — všetko ostatné malo viac-menej poetický náter. O Hollom
         netreba ani hovoriť: uňho bolo všetko poéziou, i história, i život pastiersky, i život
         statočných farárov po slovenských zákutiach. No i dosť praktické diela balili do poetických
         šiat: tak boj proti pálenke počal sa veršami, drámami, dialógmi; boj proti unistickým
         pokusom maďarizátorov počal sa poéziou: aspoň v „Únii“ Hurbanovej
    <sup>
     [
     <a class="footnote" href="#ftn.d56e1042" name="d56e1042">
      76
     </a>
     ]
    </sup>
    je mnoho oduševnenia poeticko-filozofického; možno tam je viac poézie než v
         mnohých veršoch. Pozrime na Štúra; poézia nebola jeho silnou stranou; väčšina jeho
         poetických výlevov má cenu iba bibliografickú: no on nemohol zrieknuť sa tejto zbrane. Už
         čo dvadsaťročný mladoň veršoval a v jeho prednáškach je viac poézie než filozofie a prísnej
         vedy. Všetky pokusy mladých literátov chceli byť poéziou: pozrite len na „Hronky“, „Plody“,
         „Jitřenku“ a iné spisy mládeže, potom na almanachy: na „Zory“, „Nitry“, a presvedčíte sa,
         že temer každý slovenský muž počal svoju verejnú činnosť s poetickými, viac-menej
         podarenými alebo i nepodarenými výlevmi. Ešte i v proklamáciách „národnej rady“,
    <sup>
     [
     <a class="footnote" href="#ftn.d56e1048" name="d56e1048">
      77
     </a>
     ]
    </sup>
    v spisoch filozoficko-etnologických Hodžových nájdete valnú časť poézie. Mnoho
         z tohto nebola
    <span class="emphasis">
     <em>
      opravdivá poézia
     </em>
    </span>
    , ale predsa mala rozhodný vplyv na náš
         vývin, podnecovala plameň, udržovala v jednej pahrebe uhlíky národno-kultúrneho, ba i
         politického povedomia.
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    Vzdor všetkým týmto prajným okolnostiam, aby poézia mala rozhodný vplyv na náš národný
         rozvoj, umelá poézia vo vzdelanej spoločnosti slovenskej nemala mocný, trvajúci, do života
         mocne zasahujúci, pre národnú myšlienku široké výboje robiaci vplyv. Pravda, ňou budila a
         ohrievala sa mlaď; tam ona urobila nejedno cenné zavojovanie, nejedného strateného alebo
         polostrateného mladoňa ona na hodvábnej šnúrke pritiahla do krážov slovenskej myšlienky.
         Ale i títo, poéziou pritiahnutí mladíci, neskôr zostávali neverní svojej krásnej učiteľke,
         opustili ju, akoby im zavadzala v drsnej próze života. Nik nežiada, aby človek večne trčal
         v literatúre, ale to žiada sa, aby ňou preniknutý bol človek ako niečím sviatočným; aby
         jazyk náš, vkus náš mal na sebe stopy pekných výtvorov, aby spoločenská zábava, beseda
         oživovaná bola rozpomienkami na krásne útvary poetov našich.
   </p>
   <p>
    Kto spomína v spoločnosti našej monumentálne tvorby Hollého, o ktorom hovorí Vlček, že
         predišiel svojimi básňami súčasných, pseudoklasických poetov celej krajiny? A veru tu
         literatúra kritická a objasňujúca urobila veľmi mnoho. Hollý nemôže žalovať sa na mlčanie
         estetikov slovenských. Predsa jeho diela nezanechali u nás makavé stopy. Ani o
         neprístupnosti, o zriedkavosti výtiskov nemožno hovoriť — Hollý bol tri razy vydaný,
    <sup>
     [
     <a class="footnote" href="#ftn.d56e1070" name="d56e1070">
      78
     </a>
     ]
    </sup>
    čo sa nestalo žiadnemu slovenskému básnikovi.
   </p>
   <p>
    No tu sa môže správne odpovedať: sama forma Hollého básní bola neprístupná širokému
         obecenstvu, jeho klasické formy, jeho hexametre, jeho ódy, ony formou stoja v protive s
         národným duchom; je to poézia učená, požadujúca prípravu a zaľúbenie v hre slov.
   </p>
   <p>
    Po Hollom slovenská poézia obliekla sa do huňky, vzala biele opliecko, stiahla sa do
         farbistého živôtika, postavila na vonnú hlávku partu z libačiek a domorodých kvetov. Vyšla
         „Marína“. V nej mnoho sily, príťažlivosti, mnoho poézie! Pravda, nás ona priamo ochmelila!
         Pod poduškou devíc ona našla miestečko, mladíci vedeli naspamäť celé odseky. No predsa
         nebol to taký vplyv, aký by zaslúžila. Tých devíc nebolo tak mnoho, tých mladíkov taktiež.
         A život náš ďalej tiekol „netrebnou“ prózou, nik nebol povzbudený k tvorbe, a tí čo boli,
         ďaleko nedosiahli ani len predsieň Sládkovičovej poetickej dvorany.
   </p>
   <p>
    A čo povieme na perlu samobytnej, svojskej, vysokej poézie slovenskej, na „Detvana“!
         Božie požehnanie zletelo touto prelestnou básňou na literatúru slovenskú. Razom daroval nám
         génius pohronského spevca umelecké dielo, väčšie než „Máj“, dosahujúce temer výsotu
         puškinských tvorení, ale ja upieram, že by ono bolo vošlo do krvi a špiku našej
         spoločnosti, že by previalo náš ťažký, dusivý vozduch sviežim vanom, že by vnieslo bolo
         doňho veľké snopy svetla, vymanilo mnohých z tmy odrodilskej, z lieni duchovnej, zobudilo
         činnú lásku k tomu „špatnokrásnemu“ ľudu. Jestli to urobilo: to boli úkazy riedke. A
         „Detvan“ by mal byť všeslovenský, všeznámy! Choďte len do našich vzdelaných kruhov, medzi
         naše panie a devy, choďte do sto takých spoločností, a jestli vám zahovoria v jednej o
         tejto perle ducha slovenského, jestli vy pocítite trebárs nepriamo dojem jeho prekrásnych
         veršov, narážku na jeho postavy, na jeho myšlienky, zvraty — i to bude milosť božia alebo
         púha náhoda.
   </p>
   <p>
    Hľadajme najprv zovnútornú príčinu tohto nepotešiteľného zjavu. Myslím: „Detvan“ nenie
         tak prístupný, ako by sa želalo. Pravda i on bol tri razy vydaný, ale prvý raz v celkom
         vymiznutej z obchodu „Nitre“,
    <sup>
     [
     <a class="footnote" href="#ftn.d56e1084" name="d56e1084">
      79
     </a>
     ]
    </sup>
    druhý a tretí raz v zobraných spisoch (Viktorin a Kober).
    <sup>
     [
     <a class="footnote" href="#ftn.d56e1090" name="d56e1090">
      80
     </a>
     ]
    </sup>
    Zobrané spisy sú veľkému obecenstvu neprístupné. Ony sú drahé, nezručné. V tom
         väzí veľká hať všeobecného rozšírenia. Pravda, možno povedať i naopak: jestli by bola
         duchovná potreba, nevystali by nové vydania. To platí u rozvitých národov. U nás je to
         ináč. Kniha sa musí sama boriť s netečnosťou, lieňou a zaostalosťou. Veľkou potrebou bolo
         by vydať jednotlivé básne Sládkoviča v lacných, vkusných osobitných vydaniach, ako dnes
         vydávajú Puškina, tak žeby jedno dielo, napr. „Detvan“, prišlo za 15 — 20 grajciarov.
         Neverím, že by on nestal sa borcom slovenskej poézie, slovenského slova, slovenskej
         myšlienky! Neverím, že by takými vydaniami nevzrástol zákonný vplyv slovenskej poézie na
         náš rozvoj, náš celý vnútorný i zovnútorný život. Tri razy kúpil som Sládkoviča a predsa ho
         nemám, lebo pôžičkami sa mi stratili vydania, no po zošitoch rád by som si ho zadovážil,
         kdežto k celému zobranému vydaniu chýba groš po štvrtý raz. Tak stáva sa veľmi často.
         Myslím, osobitným vydaním jednotlivých diel slovenských básnikov (Kráľa, Hollého; napr.
         „Selanky“ sú celkom zabudnuté), zosilnil by sa vplyv literatúry krásnej, pozdvihla úroveň
         duchovná v pustom slovenskom spoločenstve.
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    Na vzdor všetkým našim biedam, slovenská poézia šíri sa národom a zohrieva dobré srdcia.
         Kruh čitateľov pomaly rastie, takže dobrá kniha vyplatí si tlač a iné výdavky — pravda,
         žeby donášala honorár — to sú len výnimky. Práve naše najlepšie diela boli darom autorov.
         Sládkovič sotva dostal za svojho „Detvana“ väčší honorár než čestný výtisk „Nitry“ V. Máme
         nádej, že i tieto prozaické pomery zlepšia sa, keď vstúpi do života nakladateľský spolok,
         ktorý postarať sa musí o rozpredaj kníh. V tom je u nás veľmi veľká bieda. Vidíme, čo robia
         iní, ako pomáhajú si anonsami, kolportážou, vystavovaním pekne zaviazaných kníh, ponúkaním,
         rozposielaním katalógov. My sme dosiaľ veľmi málo mohli si všímať moderného spôsobu
         odpredaja kníh. Čo človek nezná, po tom netúži. Keď sa človek obzrie po svojej bibliotéke,
         vidí, že valnú časť kníh kúpil tak, že mu bola pohodlne k rukám podaná. Za knihou zháňa sa
         iba bibliofil, zberateľ alebo literát, pracujúci a hľadajúci pramene. Títo pohodlní tvoria
         ohromnú väčšinu čitateľstva. Keď raz pohodlný čitateľ pozná a obľúbi si prácu istého
         spisovateľa — druhú prácu bude už hľadať. A verte — len to nám chýba. Rozšírením,
         praktickým rozpredajom slovenských poetických diel musel by vzrásť vplyv poézie na náš
         vývin: to jest predbežne rozvetvilo by sa národné povedomie, vážnosť jazyka vzrástla,
         sympatia k nemu stala by sa všeobecnejšou. S otvorením literárneho trhu musela by rásť i
         produkcia. I v tom ohľade počíname klesať. S umenšenou produkciou umenšuje sa i záujem.
         Hodno je premýšľať o takýchto dielach — to nie je maličkosť. Národ náš treba vychovávať!
         Heine hovorí:
    <span class="emphasis">
     <em>
      „Zachovajte si, vy hrdí mužovia činu: vy ste len nájomníci mužov
            myšlienky, ktorí vám v tichosti a skromnosti predpísali to, čo máte robiť. Myšlienka
            letí pred skutkom ako blesk pred hromom.“
     </em>
    </span>
    A poézia je schránka myšlienok. Keď
         ona bude náležite vplývať na národ, nájdu sa i mužovia činu a oni uskutočnia to, čo skromný
         básnik, mysliteľ, srdečný predstaviteľ svetlej stránky národa svojho vyhútal v tichej
         komôrke svojej.
   </p>
   <p>
    Už je čas, aby sa mužovia naši zmužili k výdatnej podpore všetkého, čo nesie myšlienku
         do národa. Jestli v tomto ochabneme, sami oškodzujeme sa. Odhodíme duchovný kapitál, ktorý
         často nesie i materiálne ovocie.
   </p>
   <p>
    Aby poézia, čo pozitívne tvorenie, mohla presiaknuť do povedomia národného, vyžaduje sa
         kritika objasňujúca, roztrieďujúca, obživujúca, budiaca záujem. Myslíme, najnovšia Vlčkova
         kniha, o ktorej obšírnejšie hovoríme nižšie,
    <sup>
     [
     <a class="footnote" href="#ftn.d56e1115" name="d56e1115">
      81
     </a>
     ]
    </sup>
    v tomto ohľade bude tvoriť novú epochu v slovenskej literatúre. Bárs by ona
         zavítala do každého slovenského domu, v ktorom myslia o svojom národe. I objavia sa im
         polozabudlé postavy literárne, oni chytia sa zaprášených kníh a knihy počnú hovoriť jasným
         jazykom a rozdúchavať zaspávajúci plameň lásky, oduševnenia a nádeje!
   </p>
   <p>
    Tak stalo sa raz v ruskej literatúre. Prišla dosť dlhá doba, v ktorej pozabudol národ na
         svojho Puškina. Studenosť zavládla po veľkom rozčúlení. No duchaplná kritika rozpálila
         nanovo chladnúce umy a Puškin zajasal sa v novej velikej sláve, národ kúpil milióny zväzkov
         Puškinových diel a poézia jeho mohutne vplýva na vývin ruského národa.
   </p>
   <p>
    Kde je poézia popoluškou, tam mužovia činu sú leňochmi, tam zavládne mŕtvota a nechuť.
         Rozpomínajme sa na starých, keď nám mladí nie sú po vkuse! Ale nezaháňajme poéziu do kútov,
         nedajme myšlienke odznieť na púšti hrubých hmotných starostí a duchamorných bojov. Nebuďme
         nemé deti spevavých otcov. Každý z nás je povinný po svojom spôsobe postarať sa, aby poézia
         slovenská dosiahla taký stupeň vplyvu na národ náš, aký jej zákonne a spravodlivo náleží!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1014" name="ftn.d56e1014">
        75
       </a>
       ]
      </sup>
      „Národnie noviny“ 1889, č. 103, 104, 107.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1042" name="ftn.d56e1042">
        76
       </a>
       ]
      </sup>
      <span class="emphasis">
       <em>
        v „Únii“ Hurbanovej
       </em>
      </span>
      — „Unia, čili spojení Lutheranů s Kalvíny
               v Uhrách“, Budín 1846. Polemický spis J. M. Hurbana proti snahe grófa Zayho spojiť
               evanjelikov a. v. s evanjelikmi h. v. v jednu cirkev. Spojením týchto cirkví, cirkev
               ev. h. v., ktorú tvorili hlavne Maďari, mala by väčšinu a tak i rozhodné
               slovo.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1048" name="ftn.d56e1048">
        77
       </a>
       ]
      </sup>
      <span class="emphasis">
       <em>
        v proklamáciách „národnej rady“
       </em>
      </span>
      — myslí sa tu na Slovenskú
               národnú radu v septembrovom povstaní roku 1848
     </p>
    </div>
    <div class="footnote">
     <p>
      <sup>
       [
       <a class="para" href="#d56e1070" name="ftn.d56e1070">
        78
       </a>
       ]
      </sup>
      <span class="emphasis">
       <em>
        Hollý bol tri razy vydaný
       </em>
      </span>
      — v rokoch 1824 — 1833 v Trnave, v
               rokoch 1841 — 1842 v Budíne a roku 1863 v Pešti
     </p>
    </div>
    <div class="footnote">
     <p>
      <sup>
       [
       <a class="para" href="#d56e1084" name="ftn.d56e1084">
        79
       </a>
       ]
      </sup>
      <span class="emphasis">
       <em>
        v celkom vymiznutej z obchodu „Nitre“
       </em>
      </span>
      — piaty ročník
               almanachu „Nitra“ vyšiel roku 1853 za časov Bachovho absolutizmu
     </p>
    </div>
    <div class="footnote">
     <p>
      <sup>
       [
       <a class="para" href="#d56e1090" name="ftn.d56e1090">
        80
       </a>
       ]
      </sup>
      <span class="emphasis">
       <em>
        druhý a tretí raz v zobraných spisoch (Viktorin, Kober)
       </em>
      </span>
      — ich
               názov je „Spisy básnické Andreja Sládkoviča“. Viktorinovo vydanie je z roku 1861,
               Kobrovo rozšírené vydanie z roku 1878.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1115" name="ftn.d56e1115">
        81
       </a>
       ]
      </sup>
      <span class="emphasis">
       <em>
        Vlčkova kniha, o ktorej obšírnejšie hovoríme nižšie
       </em>
      </span>
      —
               Vajanského recenzia vyšla v „Národných novinách“ 1889, v čísle 107 — 114, v tejto
               knihe je recenzia na str. 180 — 198.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1127">
       </a>
       Literatúra a školy literárne
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1134" name="d56e1134">
      82
     </a>
     ]
    </sup>
   </p>
   <p>
   </p>
   <p>
    Nikdy nehovorilo sa toľko o literárnych „školách“, ako dnes. Ono školy literárne,
         umelecké boli voždy, ale o nich hovorilo sa post festa, retrospektívne, až skutočne niečo
         vykonali, istému smeru dali charakterový výraz. Najlepšie to znázorníme takto: bola rímska
         škola maliarska, pretože v Ríme u nôh umeniamilovných pápežov usadila sa kolónia maliarov,
         ktorí šli za svojimi majstrami a pracovali asi v jednom duchu s Raffaelom, bola škola
         veneciánska, ktorá išla za stopami veľkých kolonistov veneciánskych. A už tá i oná mnoho
         chrámov a palácov okrášlila obrazmi, až hovorilo sa o škole rímskej a veneciánskej.
         Napríklad Tizian nezasadol do ateliéru nad lagúnami, aby chcel utvoriť školu, ani Raffael
         nevystatoval sa, že je majstrom a zakladateľom školy. To isté možno povedať i o literatúre,
         kde sa už práve málo spomínali školy, trebárs pasovali sa medzi sebou rozdielne literárne
         smery.
   </p>
   <p>
    Dnes hučí všetko o školách, o smeroch, nota bene,
    <sup>
     [
     <a class="footnote" href="#ftn.d56e1144" name="d56e1144">
      83
     </a>
     ]
    </sup>
    nie retrospektívne, nie post festa,
    <sup>
     [
     <a class="footnote" href="#ftn.d56e1150" name="d56e1150">
      84
     </a>
     ]
    </sup>
    ale popredku zarážajú sa školy a smery. Nepočuť nič iba o realistoch,
         naturalistoch, veristoch, dekadentoch, parnasistoch, magoch, poťažne o ich školách
         literárnych, pričom literatúra sama zaspáva. To nenie realistické, povie zvysoka nový
         estetik, a myslí, že s tým popri veľkej estetickej pravde povedal prísny, spravodlivý súd,
         hanu odôvodnenú. Zakladatelia nových „škôl“, majúcich ratovať literatúru, hrdo ukazujú nové
         smery a vychvaľujú ich za neomylné, hašteriac sa s kolegami, zakladateľmi nových smerov
         iných. Spisovateľ sadne za stôl a odhodlá sa, že ide písať román — povedzme, napadne mu —
         realistický. A on napíše román realistický, a myslí, že napísal niečo kľudného, lebo
         holdoval novému heslu! To heslo má osvetliť a zjasniť jeho prácu, nie práca má svietiť
         svojou hodnotou. Druhý sadne: on ide písať báseň v smere romantickom — i vyhľadá
         Roncevally, Orlandov
    <sup>
     [
     <a class="footnote" href="#ftn.d56e1156" name="d56e1156">
      85
     </a>
     ]
    </sup>
    a napíše báseň romantickú. Vo Francúzsku vyšla kniha 600 strán tlstá od Gurého,
    <sup>
     [
     <a class="footnote" href="#ftn.d56e1162" name="d56e1162">
      86
     </a>
     ]
    </sup>
    ktorá nič iné neobsahuje, len opisy 46 poetických škôl francúzskych!! Každá z
         nich má vraj niekoľko pohlavárov, ktorí sa vzájomne uznávajú, respektíve neuznávajú. Celý
         krámsky pult so 46 priečinkami, v priečinku tom je dekadentný šuvix, v druhom
         naturalistická paprika, v treťom realistický gáfor, v štvrtom romantický parfum, v piatom
         veristický čpavok atď.
   </p>
   <p>
    V Nemecku tiež „školáčia“, ba i do slavianskej kaše zadúchli germánske mechy. I tu
         počali narábať s realizmom, naturalizmom a prišli k pornografizmu. Za každým kríkom rastú
         nové huby, pravda, z cudzieho semena. Mnohé sú zo šľachetného rodu muchotrávok, prašníkov a
         húb bláznivých. A čo je najhoršie pri takýchto školkárstvach: to nenie výbuch neskrotenej
         vnútornej sily, to nenie neurvalý „Sturm und Drang“,
    <sup>
     [
     <a class="footnote" href="#ftn.d56e1170" name="d56e1170">
      87
     </a>
     ]
    </sup>
    z ktorého sa voždy vykľuje niečo veľkého, originálneho, ale je to popredku
         chladne uvážené rozumkárstvo, teoretické, robené a škrobené novotárstvo, „rerum novarum cupido“
    <sup>
     [
     <a class="footnote" href="#ftn.d56e1176" name="d56e1176">
      88
     </a>
     ]
    </sup>
    bez hĺbky a silnej náruživosti tvorenia. A ešte niečo: dajú kaši meno
         „moderného“ a už sú nad všetkým povýšení, čo dosiaľ bolo! Slovo „modern“ znamená chválu,
         prelesť, dokonalosť, pokrok. Slovo „modern“ má zaokryť pustotu a celkovitú neprítomnosť
         talentu. Čo pochytia do ruky, stane sa moderné a tým samým je už povýšené.
   </p>
   <p>
    A medzitým v umení a literatúre váži len talent a zasa talent, vo vyššom zmysle genij.
         Ako na človeku, jeho tele a citoch, nič nepremenili časy od Adama až podnes substanciálne,
         ale menili sa iba zovnútorné formy, prídavky, spôsoby, menilo sa niečo nepodstatného;
         premenám nepodliehala ani bázeň, ani bôľ, ani radosť, zášť, láska; nepodlieha túžba za
         pôžitkom duchovným i telesným, hriech, dobrota, šľachetnosť, podlosť — tak i umenie a
         literatúra vo svojej esencii nemení sa školskými formalitami. Alebo je dielo umelecké
         skutočne umeleckým plodom silného talentu, a vtedy dosahuje svoj cieľ, alebo je ono dielom
         slabým, a vtedy odpadá ako suchý list, trebárs by mal celkom moderné formy a zárezy.
   </p>
   <p>
    Pravda je, že duchovia silní majú i silný vplyv na epigónov, že vedia zachvátiť na čas i
         silné talenty do svojich krážov, utvoriť si kruh, pohybujúci sa v ich duchovnom kráži. To
         je prirodzené utvorenie školy a je celkom niečo iného než dnešné školkárstvo a jazdenie na
         frázach. Kto popredku vykrikuje, že ide byť realistom, naturalistom, idealistom a
         romantikom, po tom nič neostane, len planý krik a literatúra vyjde z toho šumu
         rozumkárskeho prázdna ako puchier s hrachovými zrnkami.
   </p>
   <p>
    My máme veľmi dobré príklady v našej mladej literatúre, my ani nepotrebujeme žiadnych
         priečinkov a sortírovky. O našich básnikoch platí slovo Goetheho: „Ich singe wie der Vogel
         singt, der in den Zweigen wohnet“ („Spievam ako vták, čo býva na ratolestiach“); tak nám
         zaspieval Hollý a Chalupka ešte v časoch nemoty, tak Janko Kráľ, tak spieval Sládkovič,
         Botto; tak nám ešte spieva Hviezdoslav, ktorý sám seba nazval „škovránkom, vylietlym z
         otcovskej brázdy“, a iba talent a sila znázornenia môže robiť rozdiel. U nás platí, že nám
         podávajú to, čo ovládali a tak, ako mohli ovládať tému, a posiaľ, chvalabohu, stupeň nášho
         vývinu literárneho bol dosť vysoký. Každý podáva hrivnu, ktorú chová v sebe, a vie, že k
         postave svojej nik nemôže pridať lakeť jeden. Svedomie a talent boli u nás posiaľ jedinými
         „školami“; talent je dar boží, ktorý nedá sa vynútiť krutkami a suchými tvoreniami škôl.
         Pravda a krása našla si znázorňovateľov v Indii i Grécku, Egypte i Asýrii, a sú diela
         týchto národov tisícoveké, ktorým neuškodil čas, ani žiaden „moderný smer“. Umenie je časť
         histórie ducha ľudského, duše ľudskej. Tá história ide vlnitým chodom, vlna-vrch,
         vlna-dolina. Jestli blížime sa k ideálu a jasnote, tedy silou ducha a nie školami a ich
         mottami, ktorými možno zaviesť iba idiotov a ktoré používajú iba literárni závratníci.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1134" name="ftn.d56e1134">
        82
       </a>
       ]
      </sup>
      „Národnie noviny“ 1891, č. 120.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1144" name="ftn.d56e1144">
        83
       </a>
       ]
      </sup>
      <span class="emphasis">
       <em>
        nota bene
       </em>
      </span>
      — (lat.) a to
     </p>
    </div>
    <div class="footnote">
     <p>
      <sup>
       [
       <a class="para" href="#d56e1150" name="ftn.d56e1150">
        84
       </a>
       ]
      </sup>
      <span class="emphasis">
       <em>
        post festa
       </em>
      </span>
      — (lat.) oneskorene
     </p>
    </div>
    <div class="footnote">
     <p>
      <sup>
       [
       <a class="para" href="#d56e1156" name="ftn.d56e1156">
        85
       </a>
       ]
      </sup>
      <span class="emphasis">
       <em>
        Roncevally a Orlandov
       </em>
      </span>
      — Roncevaux — priesmyk v Pyrenejách,
               dejisko bojov Karola Veľkého; Orlando — hrdinská postava v dielach stredovekej
               literatúry, vystupujúca i u romantických autorov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1162" name="ftn.d56e1162">
        86
       </a>
       ]
      </sup>
      <span class="emphasis">
       <em>
        Vo Francúzsku vyšla kniha 600 strán tlstá od Gurého
       </em>
      </span>
      — o knihe
               a autorovi nepodarilo sa nám zistiť bližšie údaje
     </p>
    </div>
    <div class="footnote">
     <p>
      <sup>
       [
       <a class="para" href="#d56e1170" name="ftn.d56e1170">
        87
       </a>
       ]
      </sup>
      <span class="emphasis">
       <em>
        „Sturm und Drang“
       </em>
      </span>
      — nemecké revolučné literárne hnutie v
               osemdesiatych rokoch XVIII. storočia. Vyznačuje sa kultom génia, nespokojnosťou so
               súčasným literárnym, politickým a sociálnym životom. Najvýznačnejší predstavitelia
               sú: Herder, mladý Goethe a mladý Schiller.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1176" name="ftn.d56e1176">
        88
       </a>
       ]
      </sup>
      <span class="emphasis">
       <em>
        „rerum novarum cupido“
       </em>
      </span>
      — (lat.) „honba za novotami“
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1190">
       </a>
       Literárna tíšina
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1197" name="d56e1197">
      89
     </a>
     ]
    </sup>
   </p>
   <p>
   </p>
   <p>
    Ani najkrajšia a najpravidelnejšia rieka netečie rovnakým prúdom, nenie rovnako hlboká,
         ba ani rovnako jasná. I literatúra, poklad národa, jeho duše a srdca najkrajší výraz,
         nemôže udržať sa v jednom prúde pri rovnakej hĺbke a jasnote.
   </p>
   <p>
    U nás literatúra ide teraz tichším prúdom a ukazuje i melčiny. Nad tým darmo kormútiť
         sa. Je to cele prirodzené. Rozprúdila sa ona v novších časoch, ukázala diela značnej ceny,
         odzrkadlila neraz v jasnote a čistote dušu národnú. Potom pomaly utíchla v tvorení, v
         produkcii diel a dielok, hovoriacich na celý národ. No ani to najnovšie obrodenie ešte
         nepreniklo do národa. Až teraz po troch alebo štyroch lustrách,
    <sup>
     [
     <a class="footnote" href="#ftn.d56e1207" name="d56e1207">
      90
     </a>
     ]
    </sup>
    badáme i širší vplyv. Preto netreba zúfať. Akýsi anglický kritik povedal, že
         národ môže byť spokojný, keď produkuje za rok jedno dielo trvalej ceny, pokračovanie v
         tvorivej práci veľduchov prešlosti. A tu ide reč o veľkom národe, veľkej literatúre. My by
         sme mohli byť spokojní s jedným dielom na celé lustrum. Len treba ho vedieť stroviť,
         popularizovať, rozobrať, vysvetliť, milým urobiť, z jeho kremeňa vyvádzať ďalšie iskry.
         Masa kníh, čo by i plnila teremy
    <sup>
     [
     <a class="footnote" href="#ftn.d56e1213" name="d56e1213">
      91
     </a>
     ]
    </sup>
    od povaly po podlahu, nenie literatúrou. Literatúra je suma národných myšlienok
         a citov, podaná v krásnej forme. V takom zmysle piesne čiernohorsko-srbsko-hercegovinské
         boli literatúrou prv, než ich zobrali a vydali tlačou. Tým viac patria ta rukopisy. Nejde o
         materiálnu formu, ale o duchovnú.
   </p>
   <p>
    Chvalabohu, máme v novej literatúre zjavy utešené, no neobyčajne chudobní sme na rozbory
         a kritiku v šľachetnom zmysle slova.
   </p>
   <p>
    Jestli tedy cítime, že náš literárny prúd prešiel do tichšieho chodu vzhľadom na
         tvorenie, prečo nejdeme už hotovým tvorbám na žilu a neosvecujeme i to, čo je hádam
         nesnadné a temné pre veľké čítajúce publikum! Prečo nezaoberáme sa viacej našimi dobrými
         autormi a ich knihami?
   </p>
   <p>
    V literárnej tíšine vítaní sú ľudia vnímaví, ktorí vedia i vyjadriť, čo ich teší a bolí.
         Nie každému dané je tvoriť epopeje, typy, obrazy a sadiť utešené záhrady fantázie. Ale
         každý spisovateľ povinný je starať sa o to, aby boli porozumené, do národa vnesené, uvážené
         a ocenené, pestované a opatrované.
   </p>
   <p>
    Známosť kníh mala by sa kultivovať, tak ako to robí pán Ján Mocko
    <sup>
     [
     <a class="footnote" href="#ftn.d56e1227" name="d56e1227">
      92
     </a>
     ]
    </sup>
    v užšom kruhu literatúry cirkevnej slovensko-evanjelickej. Referáty zo staršej
         i mladšej literatúry tak málo stretáme v časopisoch a fejtónoch. A predsa nejedna naša
         kniha „habuit sua fata“!
    <sup>
     [
     <a class="footnote" href="#ftn.d56e1233" name="d56e1233">
      93
     </a>
     ]
    </sup>
    Ako mnohé literárne typy autorov sú nerozjasnené, nenačrtané! Potrebujeme úvah
         ako soli, lebo bez nich zaspí literatúra, tak ako jeden magnetický pól stratí pružnosť, keď
         neúčinkuje vzájomne s druhom svojím.
   </p>
   <p>
    Pravda, k tomu je treba štúdium a premýšľovanie, čítanie nielen svojho, ale i cudzieho
         materiálu. Pekne bol začal Ján Kalinčiak, Gerometta, čiastočne i Palárik, ale nenašli mnoho
         následníkov. Obzrite sa, u nás nemáte ani jedného výdatného pracovníka na tomto ináč
         vďačnom poli. Voláme, voláme, ale márne. Vo všetkých oboroch temer nájdu sa pracovníci, ale
         v esteticko-kritickom a literárnohistorickom sme veľmi slabí.
   </p>
   <p>
    Nehovorili by sme o tom, keby nebolo možno zameškané dohoniť! Pôvodnú tvorbu
         upozorňovaním nezobudíš, ona je darom z výše a podmienená tisícorakými podmienkami a
         okolnosťami. K solídnej práci historicko-kritickej možno ľudí pritiahnuť dobrým
         upozornením. Svetlých hláv je u nás dosť, boli by len pilné ruky.
   </p>
   <p>
    Nechceme rekriminovať, ale pomer je strašne čudný medzi tvorbami a rozbormi
         filozoficko-estetickými. Mená ťažko menovať, ale nech si každý pripomenie X meno v
         slovenskej literatúre, X dielo toho alebo onoho literáta a nech potom hľadá niekde silný a
         umný rozbor! A bez toho chýba literárnemu teremu jedna celá strana, takže zimné vety
         ľahostajnosti slobodne prefukujú po jej, trebárs dosť veľkom priestranstve.
   </p>
   <p>
    Obraciame sa menovite k mládeži, ktorá už vie narábať perom. Veď ani len pokusy v tomto
         smere neprichádzajú do redakčnej chyže slovenského redaktora. Netreba nám ešte veľké
         literárnohistorické dielo, čo posaváď vyšlo postačí ako príručná kniha; také dielo, ktoré
         by dalo pravdivý, úplný obraz slovenskej literárnej myšlienky, nedá sa myslieť bez
         predbežných monografických prác.
   </p>
   <p>
    Už sme dávno mali na srdci takéto dobre mienené pripomenutie, možno, ono poslúži veci.
         Chceme aspoň týždenne raz podávať v týchto novinách literárne úvahy, ale k tomu jedno pero
         nestačí. Prosíme tedy menovite mladších spisovateľov, aby nám pomohli a prispievali do
         literárnej rubriky.
   </p>
   <p>
    Veď už i tak tej politiky je vyše umu a rozumu a bolo by načase „zanechať suchý tón“
         aspoň dva-tri razy do mesiaca a prejsť s čitateľmi vlažné a zeleňajúce sa luhy literárneho
         tvorenia! Trebárs i do cudzích nív mohli by sme zabehnúť a učiť sa od vyvinutejších! Bárs
         by hlas náš nebol márny!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1197" name="ftn.d56e1197">
        89
       </a>
       ]
      </sup>
      „Národnie noviny“ 1897, č. 67.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1207" name="ftn.d56e1207">
        90
       </a>
       ]
      </sup>
      <span class="emphasis">
       <em>
        po troch, alebo štyroch lustrách
       </em>
      </span>
      — lustrum, päťročné volebné
               obdobie u starých Rimanov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1213" name="ftn.d56e1213">
        91
       </a>
       ]
      </sup>
      <span class="emphasis">
       <em>
        teremy
       </em>
      </span>
      — (maď.) sály
     </p>
    </div>
    <div class="footnote">
     <p>
      <sup>
       [
       <a class="para" href="#d56e1227" name="ftn.d56e1227">
        92
       </a>
       ]
      </sup>
      <span class="emphasis">
       <em>
        Ako to robí Ján Mocko
       </em>
      </span>
      — Ján Mocko (1843 — 1911), historik
               cirkevnej literatúry a hymnológ, má mnohé objaviteľské práce na poli ev. cirkevnej
               literatúry
     </p>
    </div>
    <div class="footnote">
     <p>
      <sup>
       [
       <a class="para" href="#d56e1233" name="ftn.d56e1233">
        93
       </a>
       ]
      </sup>
      <span class="emphasis">
       <em>
        „habuit sua fata“
       </em>
      </span>
      — (lat.) „mala svoje osudy“
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1254">
       </a>
       Kritika
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1261" name="d56e1261">
      94
     </a>
     ]
    </sup>
   </p>
   <p>
   </p>
   <p>
    Jestli pripodobniť môžeme literárne tvorenie sejbe, teda je kritika tichým, teplým
         dažďom, ktorý zúrodňuje zem, vlaží zrnká a lúdi z nich klíčky, mladé výhonky, a tak
         pripravuje úrodu.
   </p>
   <p>
    Pravda, že tu nemyslíme ono jednostranné kritikárstvo, ktoré delí sa na dva druhy: na
         chválkarské a haniace frázy. Žiaľbohu, takýto úzky pochop o kritike je veľmi bežný,
         nachádzame ho u umných ľudí. Možno, že majú pravdu, no my privlastňujeme kritike omnoho
         širšiu postať a pousilujeme sa mienku svoju odôvodniť.
   </p>
   <p>
    Literatúra je vysoký duchovný pohyb v národe. Jeden prúd je tvorivý, podávajúci,
         pozitívny; druhý je prijímajúci, trpný, rozsudzujúci, oceňujúci alebo zatracujúci. Tečenie
         týchto prúdov závisí od toho, či oba jestvujú — ani jeden z nich sám sebou nenie prúdom.
         Kritika rozvlňuje onen druhý prúd, pôsobí elektricky na tvorenie, riadi a spravuje tých, čo
         niečo podávajú, orientuje tých, čo prijímajú, čo tvoria.
   </p>
   <p>
    Tvorenie je iste vysoká úloha: duch tvorivý oviaty je duchom božím, on sa akoby mieša do
         činnosti tvorcovej a z daných prvkov povstávajú jeho vianím nové kombinácie, nové predmety.
         Duch tvorivý je zriedkavým, veľkým darom Hospodinovým, on je známkou vyvýšenosti človeka
         nad otáčajúcim ho stvorením, nad zverstvom i skalou, nad potokom, ba i nad samým nekonečným
         priestranstvom nebeským. Avšak akoby tento krásny svet mŕtvo a neužitočne dlel a hýbal sa,
         keby nezrkadlil sa v duši človeka, ktorý ho poníma, obdivuje, oceňuje, z neho teší sa — tak
         by i naše duchovné tvorenie bolo pustou hračkou, keby nebolo prijímané do sŕdc, ponímané
         duchom, precítené srdcom. Ako k tvoreniu treba istá duševná sila, nie menej ona je potrebná
         i k ponímaniu, oceneniu a prijímaniu tvorieb! Túto poslednú silu má túžiť vyvinovať
         opravdivá kritika, touto svojou blahodárnou činnosťou stáva sa ona plodnou a tratí
         negatívny ráz, stáva sa spoludelníčkou na tvorení, hýbe duchmi a doplňuje duchovný pohyb
         národa, ktorý sme nazvali literatúrou.
   </p>
   <p>
    Od kritiky závisí nielen znamenitosť spisby, jej vývin, pokrok, no i vývin chápavosti u
         obecenstva; ona rozširuje spisbu a budí záujem, nesie vysoké idey do národa, zobúdza
         ospalých, upozorňuje nedbalých, tvorí nové myšlienky, silí talenty, pomáha národnému duchu
         rozlomiť kuklu, ktorá väznila jeho bystrý polet.
   </p>
   <p>
    Najkrajšie, peknoduché a hlboké dielo je mnohým zatvoreným chrámom s krásnymi
         sklomaľbami. Chodíš, chodíš okolo kostola, no pestré sklíčka na temnom úzadí vnútornosti
         chrámu nepotešia oko tvoje: ty vidíš polepené háky-báky, a ačpráve sa ti páčia smelé oblúky
         oblokov a architektúra stavania, odchádzaš neuspokojený alebo ľahostajný. Dobrá kritika je
         kľúčom, ktorý otvára gotické dvere chrámu, je viac ako kľúčom, je umným, dobromyseľným
         interpretom, berie ťa za ruku a vovádza do vnútornosti chrámu! Ajhľa, ako premenili sa
         neúhľadné, zaprášené pestré sklíčka na vysokých oblokoch! Harmónia farieb okúzli oko tvoje
         sväté, vznešeným citom nadchnuté tváre svätých kynú ti v priezračnej, no niečo temperovanej
         jasnote. Ako ožili, zduchovneli oné mŕtve sklíčka, ako zriadila sa v súzvuk a krásu hŕba
         pestrých hračiek! I počína ti byť bližšou, jasnejšou architektúra, k srdcu ti pristúpi
         hlboký význam stavania! No tam vo svätyni, na oltári, tam v duši, v prehlbokej hlbine
         chrámu tají sa v zlate a briliantoch najvyššia svätosť, posledný a prvý základ celku: to je
    <span class="emphasis">
     <em>
      idea
     </em>
    </span>
    diela, to je
    <span class="emphasis">
     <em>
      myšlienka božská
     </em>
    </span>
    , ktorá je
         esenciou každého umeleckého diela!
   </p>
   <p>
    Kritika, oná plodná, opravdivá kritika, je tým kňazom, ktorý ukazuje národu svätosť
         idey. Ona osvetľuje, pred oči stavia, nesie do povedomia ľudu umného tie najskrytejšie
         krásy geniálnych diel; ona robí prístupnými plody umelcov, hádže žiaru ducha i do
         temnejších kútov tvorenia. A tým nadobúda si tú samú, neobmedzenú zásluhu, čo samo
         tvorenie. Dva elektrické prúdy musia sa spojiť, aby z kovu vylúdili jasné svetlo. Ktorý
         prúd má väčšiu zásluhu o to svetlo, pozitívny či negatívny? Oba! Ony doplňujú sa,
         zrovnávajú, obapolne účinkujú, a len tak môže povstať iskra. A bez jasu a svetla, aký
         život? Bez elektriny duchovnej, aký pohyb? Bez emanácie, aké tvorenie?
   </p>
   <p>
    Dvesto i niekoľko rokov ležali drámy Shakespearove po zaprášených archívoch divadiel.
         Len tu i tu v skazenej forme, hlúpymi režisérmi zhumpľované objavili sa na pokútnych
         prknách londýnskych predmestí, aby zmiesili brutálnu masu matrózov, nosičov a grizet. Čo
         prospel ľuďom vysoký duch, skrytý v písmach zlého herca Globu? Čo prospelo umeniu, že celý
         svet ideí, príroda, celé človečenstvo malo v Shakespearových dielach už hotové zrkadlo, no
         zatiahnuté fáteľom, poovešané hnusnými pavučinami.
   </p>
   <p>
    Ani nie Anglia, no Germánia siahla po metle, aby odstránila z cudzieho zrkadla pavučiny
         a prach. Schlegel a Tieck uvili si nesmrteľné vence, lebo osvietili kritikou Shakespeara,
         onou širokou, tvorivou, opravdivou kritikou, o ktorej dnes hovoríme. I svet žasol! Nemci
         naučili Angličanov ceniť a poznávať Shakespeara, a môžeme smelo tvrdiť, on prináleží teraz
         v pravej polovici Nemcom; ich zásluha kritická darovala ľudstvu celý systém svetov,
         odokryla nové ostrovy, na níchž jasá sa skvelá, nádherná príroda tropická. Bez tejto
         kritickej, oceňujúcej účinnosti Schleglovej bezplodná bola by dráma shakespearovská, mŕtvy
         driemal by Hamlet, práchniveli by večné postavy Júlie, Ofélie, Shylocka, Othella, Heinricha
         IV., Leara a ako sa volajú tieto typy, tieto tvorby ducha básnikovho.
   </p>
   <p>
    Rovným spôsobom vzkriesili kritickí duchovia mnohých veľkých poetov, ktorí mali
         nešťastie žiť v nekritickej dobe alebo v smutné časy falošnej kritiky. Nuž veď neuplynulo
         ešte veľa času, čo sám veľký Homér skúsil trpké odsúdenie. Pozrime na ocenenie Byrona: ako
         veľkí duchovia zaoberali sa ním, ako sám Macaulay
    <sup>
     [
     <a class="footnote" href="#ftn.d56e1294" name="d56e1294">
      95
     </a>
     ]
    </sup>
    odhodil štátnické pero a píše epochálne eseje o tomto silnom básnikovi!
         Blahoslavený génius, ktorý našiel takého interpreta, takého kritika! Vezmime si veľkých
         ruských spisovateľov: aké myšlienky, hádky, ocenenia budia oni v národe! Každá nová novela
         Turgenevova bola svojím časom udalosťou, o nej živo ozvala sa kritika, tá blahonosná,
         uvažujúca, interpretujúca, objasňujúca kritika. V spoločnosti ruskej, ktorá je omnoho
         vyvinutejšia, na slobodnejších osnovách založená než ktorákoľvek západná, žijú postavy z
         diel Puškinových, Gribojedovových, Gogoľových, Gončarovových. Rieknete o niekom „to
         Oblomov“, i celá spoločnosť vie, čo s tým chcete, rieknete „to Bazarov“, i hneď načrtáte
         tým istý typ, rieknete „Nozdrev“, a každý vie, akého človeka tým chcete označiť! To zásluha
         nie samých tvorcov, to zásluha i kritiky, ktorá objasnila, uvšeobecnila a ocenila tvorby
         básnikov.
   </p>
   <p>
    Nuž poviete: to stojí o literatúrach tak hlbokých a bohatých, ako spomínaš. Nuž ale aký
         zmysel majú slová tvoje pod čiarou „Národných novín“,
    <sup>
     [
     <a class="footnote" href="#ftn.d56e1302" name="d56e1302">
      96
     </a>
     ]
    </sup>
    ktoré sú orgánom malého, duchovne mordovaného národa slovenského? Kdeže u nás
         tie chrámy so sklomaľbami, do ktorých by nás uviesť mohol múdry mentor kritiky?
   </p>
   <p>
    No mentor kritiky uvádzať vie nielen do nádherných chrámov, no ale i do skromnejších
         stavísk. Oné chrámy nepovstali naraz. Najprv boli i tam chaty, domky, domy, a len neskôr
         velebné stavby.
   </p>
   <p>
    U nás leží úhorom opravdivá, inštruktívna, plodotvorná kritika — až na malé výnimky v
         minulosti, a ešte chatrnejšie v prítomnosti. Dôkazom tohto tvrdenia je nepravdepodobný — no
         verný fakt, že náš prvý básnik Sládkovič
    <sup>
     [
     <a class="footnote" href="#ftn.d56e1312" name="d56e1312">
      97
     </a>
     ]
    </sup>
    u nás posiaľ — už dávno tlačí ho zem radvanského cintorína
    <sup>
     [
     <a class="footnote" href="#ftn.d56e1318" name="d56e1318">
      98
     </a>
     ]
    </sup>
    —
    <span class="emphasis">
     <em>
      náležite uvážený, ocenený a umne interpretovaný nebol
     </em>
    </span>
    .
         Urobili to za nás s väčším-menším úspechom dr. Píč po rusky, J. Vlček po česky.
    <sup>
     [
     <a class="footnote" href="#ftn.d56e1327" name="d56e1327">
      99
     </a>
     ]
    </sup>
    Tieto dva odzyvy, pravda, nachádzajú sa vo väčších pojednaniach, naskrze nie sú
         dostatočné, aby uviedli celé obecenstvo naše do chrámu Sládkovičovej poézie, už pre úzkosť
         priestoru. Ruské pojednanie dr. Píča je takmer neznáme u nás. Vlček pojednáva v malom
         pomerne spise o celej novšej spisbe slovenskej, a tak jednému, bárs i tak zvláštnemu zjavu
         nemohol priveľké miesto venovať, ačkoľvek tento spisovateľ veľmi umne a hlboko nazrel do
         veci. Tretí spisovateľ, pojednávajúci o Sládkovičovi, Grossmann,
    <sup>
     [
     <a class="footnote" href="#ftn.d56e1333" name="d56e1333">
      100
     </a>
     ]
    </sup>
    týka sa v záslužnej práci svojej viac biografie ako kritiky. Nuž tak môžeme
         tvrdiť, že náš prvý poeta, náš ľubimec, naša pýcha, on, ktorý nám česť robí i za hranicou,
         muž, pred jehož duchom i vzdialený nám maďarský um nezostal ľahostajným, nenie u nás a
         skrze nás uctený úvahou väčšou, dôkladnou, ktorá by ho udomácnila, rozšírila, ktorá by
         poukázala jasne a zreteľne na jeho skvelosti, snáď i na poklesky; ktorá by ho pripravila
         pre široké kruhy, semeno, ktoré on sial, pokropila vlažným, zúrodňujúcim dažďom. Keď sme
         prvého tak uctili, nedivme sa, že ostatní vyšli celkom prázdni — slovenská kritika ani
         nevie, že jestvoval a jestvuje Kubány, Kalinčiak, Kráľ, Dohnány atď., atď., ona spí snom
         zakliatej kňažnej.
   </p>
   <p>
    Snáď by bola slabá? Áno, slabá by bola. Nič nevyskočí silné a hotové zo zeme! Ako
         tvorenie potrebuje cvik, čas a vývin, tak i kritika. No u nás tvorenie predstihlo kritiku,
         preto pri všetkej
    <span class="emphasis">
     <em>
      svojej kráse nevniklo do našej inteligencie
     </em>
    </span>
    , preto
         je ona chladná, apatická proti každému dielu, a jestli ho kúpi, tak to urobí z veľkej
         čiastky
    <span class="emphasis">
     <em>
      z dobroty slovenského srdca a patriotizmu
     </em>
    </span>
    . Smutná bola by
         štatistika
    <span class="emphasis">
     <em>
      nerozrezaných
     </em>
    </span>
    (no zaplatených)
    <span class="emphasis">
     <em>
      slovenských
            knižiek
     </em>
    </span>
    , smutná preto, že dielo, ktoré nevnikne do vedomia a svedomia národa,
         je grmancom, je netrebnosťou, je haraburdím, ktoré nám zavadzia v temnej komore.
   </p>
   <p>
    Razom nedá sa kritika stvoriť, tak ako sa nedá vyčarovať tvorenie. No už je tu čas, aby
         sme prestali hlivieť v tomto ohľade. Viem, že mnohí a mnohí hlboko premýšľajú o tom, čo
         čítali, a prišli sami v sebe k zrelým rezultátom! No oni podržujú plod myslí svojich u seba
         a pre seba! Prosíme ich menom slovenského vývinu, aby sa vyhovorili, aby napísali dojmy
         svoje a podali do niektorého časopisu. Každý umný redaktor s potešením pozdraví takýto ruch
         a popraje milerád miesta vo svojom časopise. Zakiaď sa nevyvinie u nás kritika, nemožno
         očakávať pokrok vo vývine národného povedomia a duchovného života. Dažďa želáme si na
         vyprahlé pole slovenskej spisby!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1261" name="ftn.d56e1261">
        94
       </a>
       ]
      </sup>
      „Národnie noviny“ 1882, č. 53.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1294" name="ftn.d56e1294">
        95
       </a>
       ]
      </sup>
      <span class="emphasis">
       <em>
        Macaulay
       </em>
      </span>
      — Macaulay, Thomas Babington (1800 — 1859), anglický
               diplomat a historik, autor mnohých esejí o vynikajúcich osobnostiach
     </p>
    </div>
    <div class="footnote">
     <p>
      <sup>
       [
       <a class="para" href="#d56e1302" name="ftn.d56e1302">
        96
       </a>
       ]
      </sup>
      <span class="emphasis">
       <em>
        aký zmysel majú slová tvoje pod čiarou „Národných novín“
       </em>
      </span>
      —
               Vajanský svoje literárne príspevky často uverejňoval v rubrike Besednica (pod
               čiarou). V tejto rubrike vychádzali i fejtóny a drobné prózy.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1312" name="ftn.d56e1312">
        97
       </a>
       ]
      </sup>
      <span class="emphasis">
       <em>
        náš prvý básnik Sládkovič
       </em>
      </span>
      — vo význame predný,
               najlepší
     </p>
    </div>
    <div class="footnote">
     <p>
      <sup>
       [
       <a class="para" href="#d56e1318" name="ftn.d56e1318">
        98
       </a>
       ]
      </sup>
      <span class="emphasis">
       <em>
        už dávno tlačí ho zem radvanského cintorína
       </em>
      </span>
      — nepresný údaj:
               Sládkovič je pochovaný na cintoríne v obci Kráľová (okres Banská Bystrica)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1327" name="ftn.d56e1327">
        99
       </a>
       ]
      </sup>
      <span class="emphasis">
       <em>
        Urobili to za nás s väčším-menším úspechom dr. Píč po rusky, J. Vlček po
                  česky
       </em>
      </span>
      — Jozef Ladislav Píč (1847 — 1911) v práci „Očerok političeskoj i
               literaturnoj istorii Slovakov za poslednije sto let“ („Náčrt politických a
               literárnych dejín Slovákov za posledných sto rokov“), „Slavianskij sbornik“ 1875 a
               1877; Jaroslav Vlček v „Literature na Slovensku“, Praha 1881.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1333" name="ftn.d56e1333">
        100
       </a>
       ]
      </sup>
      <span class="emphasis">
       <em>
        Tretí spisovateľ, pojednávajúci o Sládkovičovi, Grossmann
       </em>
      </span>
      —
               Ľudovít Grossmann uverejnil v „Orle“ 1874 článok pod názvom „Nákres života Andreja
               Braxatorisa Sládkoviča“, č. 1 — 5.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1357">
       </a>
       K polstoletej rozpomienke
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1364" name="d56e1364">
      101
     </a>
     ]
    </sup>
   </p>
   <p>
   </p>
   <p>
    V novoročnom článku rozpomenuli sme sa na uplynulé polstoletie slovenských
         kultúrno-literárno-politických pohybov,
    <sup>
     [
     <a class="footnote" href="#ftn.d56e1372" name="d56e1372">
      102
     </a>
     ]
    </sup>
    ktoré sú úzko spojené s naším národným tlačovým orgánom, „Národnými novinami“,
         ktorý by takým spôsobom bol mohol svätiť
    <span class="emphasis">
     <em>
      jubileum polstoročného
            trvania
     </em>
    </span>
    . Roku 1861 založené „Pešťbudínske vedomosti“ prešli v marci roku 1870
         priamo do Martina a tak museli lokálne meno svoje premeniť na všeobecnejšie. Všetko ostatné
         ostalo to samé: redaktor Ferienčík i jeho spolupracovníci, program, smer a duch vydania;
         takým spôsobom môžeme základne tvrdiť, že s rokom 1912 prešli sme do nového polstoletia
         nášho novinárskeho života.
   </p>
   <p>
    No naše terajšie časy neposmeľujú k jubileám a radostiam navonok sa ukazujúcim.
         Zasvätili sme svoje polstoleté jubileum vnútorne, v povedomí vykonanej práce a nijakou
         škvrnou nezatienenej vernosti k národu, k jeho kultúrnopolitickým ideálom, k jeho životným
         potrebám, nádejam a závetom.
   </p>
   <p>
    Boli by sme nevďační proti sudbe a božiemu riadeniu, keby sme neuznali, že práca naša
         bola i radostná, povznášajúca, poskytujúca plody duchovného uspokojenia. Všetko, čo sa
         dialo významného v lone národa nášho slovenského, našlo v našom orgáne ozvenu, silnejšiu
         alebo slabšiu, ako stačili sily a spôsobnosť prijímania a odzrkadľovania. Okrem politického
         referovania, politických úvah a programového riadenia, orgán náš všímal si najmä literatúry
         analytickým i syntetickým spôsobom, prinášal ocenenia a posúdenia literárnych zjavov,
         podával obrazce literárnoumeleckého tvorenia, z ktorých nejeden prešiel do literatúry stále
         a nezapomenuteľne, podával historické, biografické, cestopisné, umelecké príspevky, takže
         bez neho nemôže sa zaobísť ani jeden historiograf budúcnosti, ktorý prevezme na seba trud
         oboznámiť budúce pokolenie s osudmi, dušou, duchom a celým životom národa slovenského. Áno,
         mnoho radostného bolo pri prácach, ktoré, keď nás už dávno nebude, keď už dávno nebudeme
         dýchať balzamový vzduch, stanú sa pragmatickými dokumentmi, prameňom vedomostí o drahom
         našom národe slovenskom. Vtedy už odpadnuté budú všetky bočné ohľady, dnes ešte „nemalej
         váhy“, ako sa vyslovuje náš Sládkovič, všetky životné malichernosti, odklonenia, nezhody,
         nedorozumenia, chyby, nedopatrenia, osobné nedotknuteľnosti, aprehenzie, možno povedať
         odpadnuté bude všetko materialistické a zemské, a z orgánu, slúživšieho národu polstoletia,
         vykryštalizuje sa čistý a verný, duchovný obraz, duchovná osobnosť národa s jej najvyššími
         túžbami, najšľachetnejšími pomyslami i skutkami. V tom je iste radosť!
   </p>
   <p>
    No polstoletie prinášalo i bôle, hlboký smútok, utrpenie, boje, krivdy, škody,
         neuznávanie, nápady z rozličných strán, nepriazeň, chlad, nebezpečenstvá. Mnoho, mnoho ráz
         stáli sme pred prísnym súdom, preháňali nás od súdu k súdu, stavali pred synedriá, v
         ktorých nebolo porozumenia, že čo sme písali a konali, tieklo z čistého prameňa
         presvedčenia a nemalo v sebe ani dolus ani malam fidem.
    <sup>
     [
     <a class="footnote" href="#ftn.d56e1387" name="d56e1387">
      103
     </a>
     ]
    </sup>
    Sila verejnej mienky, proti nám i spontánne i umele vzbúrenej, nemohla nevlívať
         i na tlačovú justíciu, a tak išlo väznenie za väznením, peňažné pokuty za pokutami, až sme
         temer klesali pod ich hmotnou ťarchou. Len v jednom sme neklesali: v odhodlanosti a
         hotovosti trpieť a znášať všetky údery v hrdom povedomí, že je pravda na našej strane a na
         strane našich prenasledovateľov čiastočne zlá vôľa, čiastočne mýlka, odurmanenie politickým
         huriavkom, nevedomosť o tom, čo sa vlastne deje v našom národe. Ale nediviť sa im! Pohyby v
         materinskom živote temer zmeraveného, k životu hlásiaceho sa národa nemôžu nevzbudiť obavu,
         ba i nenávisť susedov. Nebolo ho, nehol ani palcom, ležal bezvládny, bez vlastnej vôle, bez
         hlasného vzdychnutia, a hľa, razom sa hýbe, rukami nohami sa borí, oči otvára, hlavu
         zdvíha! Je to nóvum, nemilé, hatiace, namerené proti bláhaniam a cieľom panujúceho. Preto
         nazad s ním. Ruky, nohy húžvami a klincami pripevniť k sirej mati zemi, oči zalepiť, hlavu
         omráčiť! Ani ináč byť nemohlo! Kto chytil sa do práce duchovnej, musel ísť po ceste
         tŕnistej, kto osmelil sa budiť zamretý národ, musel hľadieť v ústrety ranám a utrpeniam.
   </p>
   <p>
    Teraz by bolo miesto z čistej duše požalovať sa na bôle a biedy, nezapríčinené
         prirodzeným protivníkom, ale vlastnými ľuďmi… Ale tohto miesta nezaplníme… Nech ostane
         biely list, tabula rasa,
    <sup>
     [
     <a class="footnote" href="#ftn.d56e1395" name="d56e1395">
      104
     </a>
     ]
    </sup>
    na ktorú nech si píše každý pár riadkov, ktoré mu nadiktuje svedomie a česť…
   </p>
   <p>
    Keď sa obrátime tvárou k päťdesiatročnej prešlosti nášho národa, zbadáme i u nás onú
         krivuľu, ktorá je charakteristická v živote jednotlivých národov, ba i celého človečenstva.
         Len povrchný človek, chvastlivý a nevediaci pravidelne myslieť, hovorí ustavične o pokroku,
         napredovaní, o stálom vývine. Nie, tak nejde história, tak nejde život. Nikdy, nikde nešiel
         priamolinajne napred, rovno od horšieho k lepšiemu, od špatnejšieho ku krajšiemu, od
         nevyvinutého k rozvitému, ale vždy a všade bola línia nerovná, krivuľa, ako sme sa
         opovážili obrazne vysloviť, často obrátila svoj smer nielen nabok, ale i nazad. V mnohých
         dielach pred tisíc rokmi bolo ľudstvo tak ďaleko a vysoko, že my, neskorí potomci, musíme
         naň hľadieť nie z výšky nadol, ale z nížiny nahor. Napr. v istých odvetviach umenia, Grék v
         bohatstve fantázie, Ind v hlbokosti špekulatívneho myslenia! „To, čo skazil a roztrhal
         pušný prach na frízach a tympanónoch Parthenóna,“ píše Max Sauerlandt, „je na večné veky
         stratené pre celé ľudstvo a nedá sa ničím nahradiť; čo ostalo, je najväčším dielom ľudského
         ducha a zmyslu pre formu, a nedá sa ničím prevýšiť!“ A tu ide o tisícročia nazad!
   </p>
   <p>
    Ale i druhé prešlé obdobia preukazujú diela rúk a umov ľudských, ktoré prevyšujú naše
         dnešné vymoženosti. Maliari quatrocenta,
    <sup>
     [
     <a class="footnote" href="#ftn.d56e1405" name="d56e1405">
      105
     </a>
     ]
    </sup>
    ba i nizozemskí znali podstatu a miešanie farieb, o ktorých sa nám ani nesníva:
         tak zlatistý tón Adriaena Brouwera ostal jeho tajnosťou, jasanie farieb Tiziana taktiež.
         Tak dnes nevedia inštrumentníci dosiahnuť dokonalosť, lahodu a silu husieľ Stradivariho.
   </p>
   <p>
    No, ako povedano, i miesto rozhoduje a zohýba krivuľu ľudského pokroku a zdokonaľovania.
         Na istých, ľuďmi obývaných punktoch, povznesenie kultúrne a umelecké v tom samom čase
         dosiahlo značnej výšky a svetla, na druhých leží v nížine a tme v tom samom čase. Aký
         rozdiel je medzi aténskou Akropolou a drevenými hradbami drievnych Germánov? Medzi palácmi
         a jaskynnými chrámami Egypta a biednymi šiatrami severných kočovníkov? O úrovni
         jednotlivých osôb už ani nehovoríme: ako ďaleko ušli jedni, a ako zaostali druhí!
   </p>
   <p>
    Tak i v našom päťdesiatročnom období národného života neišlo, nemohlo ísť vždy všetko
         napred, ani vzhľadom na miesto, ani vzhľadom na čas. Pohlo sa národné povedomie v rokoch
         dvadsiatych, takže Hollý mohol zaspievať nesmrteľný hexameter: „Ešte Slováci žijú a budú
         žiť večne so slávou“, klesalo a kleslo v štyridsiatych. Rozplamenilo sa v rokoch 1848 —
         1849 až po samožertvu a mučeníctvo — vykryštalizovalo sa až po jasnosť „Maríny“, „Detvana“,
         klesalo v rokoch päťdesiatych. Línia urobila tuhý skiarg.
    <sup>
     [
     <a class="footnote" href="#ftn.d56e1416" name="d56e1416">
      106
     </a>
     ]
    </sup>
    A zase švihla sa napred pred pol stoletím, tedy vlastne už v našu epochu, o
         ktorej sme v prvom čísle „Národných novín“ verne referovali. Prišli pohromy zvonku:
         rozrumenie ústavov slovenských, prenasledovanie mládeže po školách, stáreže po skromných
         miestach, a línia sa zase hodila vbok, mnohé zaostalo, nejedna úrodná roľa ľahla úhorom.
         Ale pod rumami zase počal šuchoriť život a línia pomkla sa napred, zvlášte v literárnom,
         spoločenskom a národohospodárskom ohľade. Slovenská poézia zazvučala sviežimi, novými
         tónmi, próza nadobudla uhladenosti, solídnosti, tvorivé sily sa ohlásili. O pomatičných
         časoch môže sa povedať so Schillerom: „Und neues Leben blüht aus den Ruinen.“
    <sup>
     [
     <a class="footnote" href="#ftn.d56e1422" name="d56e1422">
      107
     </a>
     ]
    </sup>
   </p>
   <p>
    Len keď dobre uvážime a porovnáme zábehy, kľuky a krivule národného života, môžeme aspoň
         približne konštatovať všeobecný charakter nášho národného žitia a bytia. Jestli i nenie
         dosť príčiny jubilovať a optimisticky plesať, to iste ani nenie dostatočnej príčiny, aby
         sme ovesili hlavy a smútili. — K takej malodušnosti nezvedú nás ani duchovné poruchy,
         mýlky, výstrelky a prestrelky, ani zlá vôľa a intriga, ani chlad, neuznanie a chladné
         zapieranie. Viera v národ slovenský, jeho život a vývin oblaží dušu i srdce naše ešte v
         hodinu umierania. Ona nenie už ďaleko pre nás, starších čiernorobotníkov, ktorí sa až
         skláňame pod mnohoročnou prácou i ťarchou nezávidného života. Nech príde, len aby nás našla
         verne na postati bránenej a chránenej celým životom! Aby sme neodchádzali s mučiteľnou
         myšlienkou, že kúkoľ, mrcha zelina a tŕnie zahlušilo blahodarnú sejbu našu i našich
         vysokých predchodcov, ktorým dielo národa bolo intímnou vecou srdcovou, a nie remeslom
         alebo pustou náživou. Zahubiť dušu ľudskú je smrteľným hriechom, otráviť dušu národa je
         hriechom proti Duchu svätému, ktorý nemá zasľúbenia odpustenia. V časoch polstoročného
         jubilea horúcim srdcom želáme národu nášmu svetla i dobra, viery i krásy!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1364" name="ftn.d56e1364">
        101
       </a>
       ]
      </sup>
      „Národnie noviny“ 1912, č. 2. V článku je precenený národno-buditeľský charakter
               „Národných novín“. Pre nás však je zaujímavá Vajanským poňatá literárna
               kontinuita.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1372" name="ftn.d56e1372">
        102
       </a>
       ]
      </sup>
      <span class="emphasis">
       <em>
        V novoročnom článku rozpomenuli sme sa na uplynulé polstoletie
                  slovenských kultúrno-literárno-politických pohybov
       </em>
      </span>
      — názov spomínaného
               článku je „V novom roku“. Článok obsahuje prehľad slovenských časopisov v súvislosti
               s pomerami a udalosťami, ktoré podporovali ich vznik a rozvoj.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1387" name="ftn.d56e1387">
        103
       </a>
       ]
      </sup>
      <span class="emphasis">
       <em>
        ani dolus ani malam fidem
       </em>
      </span>
      — (lat.) ani lož ani zlý
               úmysel
     </p>
    </div>
    <div class="footnote">
     <p>
      <sup>
       [
       <a class="para" href="#d56e1395" name="ftn.d56e1395">
        104
       </a>
       ]
      </sup>
      <span class="emphasis">
       <em>
        tabula rasa
       </em>
      </span>
      — (lat.) čistá tabuľa
     </p>
    </div>
    <div class="footnote">
     <p>
      <sup>
       [
       <a class="para" href="#d56e1405" name="ftn.d56e1405">
        105
       </a>
       ]
      </sup>
      <span class="emphasis">
       <em>
        Maliari quatrocenta
       </em>
      </span>
      — talianski maliari XIV. storočia
     </p>
    </div>
    <div class="footnote">
     <p>
      <sup>
       [
       <a class="para" href="#d56e1416" name="ftn.d56e1416">
        106
       </a>
       ]
      </sup>
      <span class="emphasis">
       <em>
        skiarg
       </em>
      </span>
      — zákruta
     </p>
    </div>
    <div class="footnote">
     <p>
      <sup>
       [
       <a class="para" href="#d56e1422" name="ftn.d56e1422">
        107
       </a>
       ]
      </sup>
      <span class="emphasis">
       <em>
        „Und neues Leben blüht aus den Ruinen“
       </em>
      </span>
      — (nem.) „A nový život
               skvitá z ruín“
     </p>
    </div>
   </div>
  </div>
 </body>
</html>
