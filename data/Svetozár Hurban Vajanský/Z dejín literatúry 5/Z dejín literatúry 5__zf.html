<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e209">
       </a>
       Dr. Gustáv Zechenter
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e216" name="d56e216">
      1
     </a>
     ]
    </sup>
   </p>
   <p>
   </p>
   <p>
    Dnes popoludní o štvrtej hodine pochováme v Kremnici dr. Gustáva Zechentera,
         najstaršieho, nie-li posledného svedka prvého novodobého historického a spolu spoločenského
         i literárneho pohybu, znamenitého dejateľa slovenskej kultúrno-národnej i politickej
         renesancie. Tak málo ľudí zo slávnej epochy dožilo vyššieho veku, že okrem slávneho a
         nekonečne činného Jozefa Podhradského, všetci ostatní už skryli sa pod zem. Dr. Zechenter,
         jestli nemýlime sa, pristúpil k otcom ako posledný, vidný druh a súbojovník za opustený a
         sudbou tvrdo tepaný národ slovenský.
   </p>
   <p>
    Meno jeho verejnosti slovenskej zjavilo sa po prvé roku 1848, keď mladý študent na
         viedenskej medicínskej fakulte, zachvátený „jarom národov“, ako menuje Helfert
    <sup>
     [
     <a class="footnote" href="#ftn.d56e226" name="d56e226">
      2
     </a>
     ]
    </sup>
    prvé ideálne pohyby viedenské, vstúpil do študentskej légie a písal Ľudovítovi
         Štúrovi do „Národných slovenských novín“ do Prešporka prvé svoje riadky, ktoré uzreli
         svetlo tlačeného slova. „Ex ungua leonem.“
    <sup>
     [
     <a class="footnote" href="#ftn.d56e232" name="d56e232">
      3
     </a>
     ]
    </sup>
    Tieto krátke dopisy a opisy viedenských udalostí marcových a pomarcových
    <sup>
     [
     <a class="footnote" href="#ftn.d56e238" name="d56e238">
      4
     </a>
     ]
    </sup>
    prezradzujú už hotového spisovateľa a výborného štylistu slovenského. Nevieme
         čomu pripísať, že dr. Zechenter neoddal sa intenzívnejšie literatúre, ale iste pri smútku,
         ktorý cítime nad jeho sviežou mŕtvolou, zakráda sa nám do srdca veliká ľútosť nad tým, že
         nebol nezúhonne verný múze slovenskej a venoval jej len krátke okamihy zaľúbeného
         lichotenia a žartovania. Lekárska tvrdá povinnosť, osamelosť uprostred odrodilskej púšti a
         možno ešte iné okolnosti nedovoľovali, aby Zechenter stal si pevne medzi prvých a
         najvyšších. Na talente, ba geniálnosti mu neschádzalo. A, verte mi, moji milí a drahí,
         pevný, samostatný literárny typ je velikou vecou celého národa. Starí Poliaci vraj bili do
         pohraničných riek železné stĺpy, aby zvečnili národa svojho slobodné čierťaže; literárne,
         vypuklé typy, ba samorastlí tvoriví duchovia sú viac, než „želazne slupy“,
    <sup>
     [
     <a class="footnote" href="#ftn.d56e244" name="d56e244">
      5
     </a>
     ]
    </sup>
    to sú nielen „stĺpy“ rodného jazyka a rodnej národnosti, ale oni vyzdvihujú sa
         zo zeme a riek a tvoria jasné majáky, svietiace nad hlavami i srdcami prítomných pokolení a
         vysielajúc prenikavé lúče ďaleko do hmlistej prešlosti.
   </p>
   <p>
    Laskomerský (to je jeho obľúbený pseudonym) nešiel, zalomiac hlavu, k takémuto cieľu,
         ale iba sila jeho vrodeného talentu vyvábila časom z muža-praktika literárne ozóny.
         Jaroslav Vlček vo svojej histórii slovenskej literatúry poznamenáva, že „Zechenter v druhej
         literatúre (iste myslel v širšej, s vďačným a čulým obecenstvom) bol by sa stal vychýrenou
         literárnou osobou“. Nuž, dodávame, k tomu bolo by treba naozaj „zalomiť hlavu“ a drať sa ku
         predku. Laskomerský hravo víťazil a ľahké víťazstvá nevedú na najvyšší stupeň Parnasu ani u
         čulých a málo čulých národov…
   </p>
   <p>
    A predsa Laskomerský plní takú velikú medzeru v slovenskej literatúre! V „Národných
         novinách“ v XI. ročníku 1880, v čísle 116 nachádzame nasledujúcu charakteristiku jeho
         literárnej osoby:
    <sup>
     [
     <a class="footnote" href="#ftn.d56e254" name="d56e254">
      6
     </a>
     ]
    </sup>
   </p>
   <p>
    „Slovenský humor pomkol sa o čerstvý krok napred G. K. Laskomerským, ktorý spojuje
         kypiaci humor so štýlom presným, znalosťou jazyka a ľudí našich. Kto u nás nepoznal by
         Štefana Pinku, tohto pilného a jediného dopisovateľa slovenského z rozličných vojen a
         výprav? Sotva sa nájde čítať vediaci Slovák, ktorému by neboli slzy smiechu vrazili do očú
         pri čítaní jeho dopisov. Čo slovo, to vtip, a čím viac privykáš na spôsoby a zvraty
         znamenitého virkli-kaprála, tým viac cítiš komickú silu autorovu. Avšak Laskomerský je
         nielen nevyrovnaný humorista, ale rozprávač opravdu milý a nadaný. Jeho rozpravný štýl je
         samá presnosť, myšlienka stojí úzko vedľa myšlienky, niet medzi nimi prázdnoty. Najlepšie
         dokazuje to povesť ,Lipovianska maša‘ a ,Zobrané žarty a rozmary‘. Tu nájdeme, že je
         Laskomerský majster dialógu. Zvláštny ráz majú Laskomerského cestopisy. Verné, objektívne
         opisovanie, ostré pozorovanie, veselý tón držia čitateľa mocne v klepetách. Každá jeho
         práca ožiarená je teplým slnečným lúčom; i prísne vedecké miesta v dielach jeho čítajú sa
         ľahko ako román, jeho náuka tlačí sa sama sebou človeku do hlavy. Nevdojak mi prichádza na
         um Hyrtl s jeho učebnou knihou o topografickej anatómii. Ako tento veľký majster prednášky,
         tak i náš Laskomerský učí žartom a vie najsuchšie spríjemniť svojím chutným spôsobom
         prednášania. Iste nemýlim sa, keď poviem, že Laskomerský patrí medzi prvých slovenských
         štylistov!“
   </p>
   <p>
    Dodávame k tomuto, že „Lipovianska maša“ patrí k najlepším prozaickým prácam na
         Slovensku. V nej je to, čo mnohým chýba — pravá poézia a jemné čutie prírody a prírodných
         zjavov. Mala by robiť školu a odvrátiť mladý podrast od banálnosti a prozaickej suchoty.
         Bez poézie niet života, bez srdca a vznetu niet učenia.
   </p>
   <p>
    Najčinnejšia literárna doba jeho života je 1860 — 1880. Mnohé je roztrúsené po
         časopisoch ťažko prístupných, preto bolo by radno všetko zozbierať a tak postaviť
         znamenitému mužovi nerukotvorný pamätník. Zišiel do mohyly ako osemdesiattriročný starec!
         Nech mu je ľahká zem a večná sláva v národe!!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e216" name="ftn.d56e216">
        1
       </a>
       ]
      </sup>
      „Národnie noviny“ 1909, č. 99.
     </p>
    </div>
    <div class="footnote">
     <p>
      <sup>
       [
       <a class="para" href="#d56e226" name="ftn.d56e226">
        2
       </a>
       ]
      </sup>
      <span class="emphasis">
       <em>
        Helfert
       </em>
      </span>
      — Helfert, Jozef Alexander (1820 — 1910), rakúsky
               politik a historik. Zaoberal sa hlavne štúdiom rakúskych dejín od roku 1848.
     </p>
    </div>
    <div class="footnote">
     <p>
      <sup>
       [
       <a class="para" href="#d56e232" name="ftn.d56e232">
        3
       </a>
       ]
      </sup>
      <span class="emphasis">
       <em>
        „Ex ungua leonem“
       </em>
      </span>
      — (lat.) významove: podľa pazúra spoznáš
               leva
     </p>
    </div>
    <div class="footnote">
     <p>
      <sup>
       [
       <a class="para" href="#d56e238" name="ftn.d56e238">
        4
       </a>
       ]
      </sup>
      <span class="emphasis">
       <em>
        opisy viedenských udalostí marcových a pomarcových
       </em>
      </span>
      — v sérii
               článkov, uverejňovaných v „Slovenských národných novinách“ 1845 — 1848, písal o
               viedenských predrevolučných i revolučných udalostiach
     </p>
    </div>
    <div class="footnote">
     <p>
      <sup>
       [
       <a class="para" href="#d56e244" name="ftn.d56e244">
        5
       </a>
       ]
      </sup>
      <span class="emphasis">
       <em>
        „želazne slupy“
       </em>
      </span>
      — (poľ.) železné stĺpy
     </p>
    </div>
    <div class="footnote">
     <p>
      <sup>
       [
       <a class="para" href="#d56e254" name="ftn.d56e254">
        6
       </a>
       ]
      </sup>
      <span class="emphasis">
       <em>
        V „Národných novinách“, v XI. ročníku 1880, v čísle 116, nachádzame
                  nasledujúcu charakteristiku jeho literárnej osoby
       </em>
      </span>
      — jej autorom je sám
               Vajanský v článku „Literárne rozpomienky“. V tejto knihe na str. 118 — 119.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e269">
       </a>
       František Richard Osvald
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e276" name="d56e276">
      7
     </a>
     ]
    </sup>
   </p>
   <p>
   </p>
   <p>
    Chválne je rozpomínať sa na mužov národa odpočívajúcich v Pánu, svätiť storočie ich
         požehnaného narodenia, stavať im pomníky nad mohylami — jestli to dovolí šovinistická Hermandad;
    <sup>
     [
     <a class="footnote" href="#ftn.d56e286" name="d56e286">
      8
     </a>
     ]
    </sup>
    pietu preukazujeme, odprevádzajúc smrteľné zvleky znamenitých rodákov až k
         temnému otvoru hrobovému. Nehreší, kto nosí na mohylu svojich alebo národných zosnulých
         kvety, stavia sviečočky v deň dušičiek.
   </p>
   <p>
    No nesmieme zabúdať na živých, ktorí dýchajú ambróziový vozduch
    <sup>
     [
     <a class="footnote" href="#ftn.d56e294" name="d56e294">
      9
     </a>
     ]
    </sup>
    a živými očami hľadia na zem, hovoriac slovami Homéra. Podlžný kult mŕtvych,
         kresťanskou pietou preniknutá nekromantia,
    <sup>
     [
     <a class="footnote" href="#ftn.d56e300" name="d56e300">
      10
     </a>
     ]
    </sup>
    miernená živou vierou a oddanosťou do vôle božej, nesmia zatieniť našu lásku,
         našu vďaku, naše uznanie znamenitým, duchovné stopy po sebe zanechávajúcim súčasníkom, lebo
         by sa ináč premenila na pohanskú neveru. Na takú prílišnosť platia slová Kristove: nech
         mŕtvi pochovávajú mŕtvych!
   </p>
   <p>
    Dňa 26. júla svätí František Richard Osvald štyridsaťročnú rozpomienku svojho kňazstva.
         Pod týmto skromným, možno až prisordinovaným článkom nájde čitateľ suchú kynosúru jeho
         nábožensko-literárnych diel a vydaní, pozbieraných pilnou rukou nášho prvého, nevyrovnaného bibliografa.
    <sup>
     [
     <a class="footnote" href="#ftn.d56e308" name="d56e308">
      11
     </a>
     ]
    </sup>
    Slovenskému umu, slovenskému srdcu i suchá kynosúra, spisok titulov kníh a
         časopisov, hovorí nie suchou, ale šťavnatou, významnou rečou, a tej reči môže rozumieť len
         človek, do hlbiny a šíriny oboznámený s naším položením politickým i vzdelanostným, s celou
         hlbinou a šírinou slovenského národného nešťastia, uníženia, borenia sa s presilami a
         nezlomného túženia za konečným vyslobodením.
   </p>
   <p>
    Osvald od svojej mladosti počal tichú prácu a neustal až dodnes. Ako katolícky kňaz
         oddal sa prirodzene do obrábania cirkevno-poučnej, asketicko-homiletickej literatúry
    <sup>
     [
     <a class="footnote" href="#ftn.d56e316" name="d56e316">
      12
     </a>
     ]
    </sup>
    katolíckej, v ktorej pred ním len málo spisov slovenských zodpovedalo
         požiadavkám čistoty jazykovej, presnosti slohovej a úrovni vzdelanostnej. Dľa slov jemu
         kongeniálneho Andreja Kmeťa, v besednici „Národných novín“, literatúra náboženská bola
         husto premiešaná burinou, ako sa Kmeť vyslovuje, patrikárskou, t. j. od nepovolaných ľudí,
         hoci s dobrým úmyslom, biedne a temer analfabeticky sfercovanou. Burina formálne
         zahlušovala diela, piesne, modlitby, spisy cirkevno-historické a dogmatické, napísané ľuďmi
         vznešenými a literátmi nevšednými, ako bol dr. Radlinský, Fr. V. Sasinek, Kompánek atď.
   </p>
   <p>
    Osvald zjavil sa na poli katolíckej slovenskej cirkevnej literatúry s takou masou
         korektných kníh, knižiek, článkov a vydaní, že vlastne už nebolo ani potreby na
         horespomenuté nevydarené vydania. Nuž a povýšiť, očistiť, zgramotníčiť hoci len jeden
         špeciálny oddiel slovenskej literatúry v pomeroch takých ťažkých, s holými rukami, z
         dôchodkov dlhoročného kaplána a administrátora chudobnej fary, z kútika ďalekého od
         všetkých prúdov sveta tohto, je už samosebou slávny a požehnaný cit.
   </p>
   <p>
    Veľkú zásluhu vydobyl si Osvald dlhoročným vydávaním „Literárnych listov“, ako prílohy
         ku „Kazateľni“,
    <sup>
     [
     <a class="footnote" href="#ftn.d56e326" name="d56e326">
      13
     </a>
     ]
    </sup>
    v ktorej zhromaždil zrno duchovného rečníctva. „Literárne listy“ boli jediným
         špeciálnym orgánom pre serióznu kritiku a históriu literárnu, prinášali veci nové,
         zachraňovali staré, cenné rukopisy, objavili nových literátov a nové diela, tak sú
         solídnym, nevyhnutným prameňom pre budúceho literárneho historika.
   </p>
   <p>
    No my nejdeme, ani nemôžeme krátkym článkom znázorniť a vyčerpať dielo života
         Osvaldovho: náš cieľ je príležitosťou jeho štyridsaťročného jubilea podať mu ratoliestku
         lipovú s kvetom voňavým národnej slovenskej vďačnosti, podať mu dôkaz nášho hlbokého
         uznania a obdivu, zaželať mu z plného srdca šťastia a sily na tŕnistej ceste slovenského
         kňaza, národovca, spisovateľa a činiteľa.
   </p>
   <p>
    My nesieme na jeho tiché jubileum hlbokú poklonu nielen jeho veľkému dielu, ktoré dosiaľ
         prekonal, ale i jeho jasnej osobnosti, ktorá je skvelým doplnením dobrých a blahých
         skutkov. Osobnosť je nerozlučná s dielami a môže oboje i neharmonizovať, čo je jednému i
         druhému na ujmu. U Osvalda je v tomto ohľade úplná a milozvučná harmónia. On svojou osobou
         a príkladom svieti a zahrieva, a príklad je veľká vec. Svojím príkladom po dlhom a
         skrivodlivom odstrčení prinútil i nám máložičlivé mocnosti uznať a ako-tak odmeniť čistého,
         svojmu povolaniu ideálne oddaného kňaza. Taký triumf je ťažšie vydobyť, ako lásku a uznanie
         od svojich.
   </p>
   <p>
    Iste nájdeme súhlas, odobrenie a sympatickú ozvenu u každého verného Slováka, keď mu
         iskrenne a s citom umilenia zavoláme na tomto mieste: na mnogaja i blagaja lieta!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e276" name="ftn.d56e276">
        7
       </a>
       ]
      </sup>
      František Richard Osvald
     </p>
     <p>
      „Národnie noviny“ 1909, č. 86.
     </p>
    </div>
    <div class="footnote">
     <p>
      <sup>
       [
       <a class="para" href="#d56e286" name="ftn.d56e286">
        8
       </a>
       ]
      </sup>
      <span class="emphasis">
       <em>
        Hermandad
       </em>
      </span>
      — (šp.) vo význame: polícia
     </p>
    </div>
    <div class="footnote">
     <p>
      <sup>
       [
       <a class="para" href="#d56e294" name="ftn.d56e294">
        9
       </a>
       ]
      </sup>
      <span class="emphasis">
       <em>
        ambróziový vozduch
       </em>
      </span>
      — vonný vzduch
     </p>
    </div>
    <div class="footnote">
     <p>
      <sup>
       [
       <a class="para" href="#d56e300" name="ftn.d56e300">
        10
       </a>
       ]
      </sup>
      <span class="emphasis">
       <em>
        nekromantia
       </em>
      </span>
      — (gr.) vyvolávanie duchov
     </p>
    </div>
    <div class="footnote">
     <p>
      <sup>
       [
       <a class="para" href="#d56e308" name="ftn.d56e308">
        11
       </a>
       ]
      </sup>
      <span class="emphasis">
       <em>
        Pod týmto skromným, možno až prisordinovaným článkom nájde čitateľ suchú
                  kynosúru jeho nábožensko-literárnych diel a vydaní, pozbieraných pilnou rukou
                  nášho prvého, nevyrovnaného bibliografa
       </em>
      </span>
      — v tomže čísle „Národných
               novín“ má Ľudovít V. Rizner uverejnenú bibliografiu Osvaldových prác; prisordinovaný
               — zhustený; kynosúra — pohorie.
     </p>
    </div>
    <div class="footnote">
     <p>
      <sup>
       [
       <a class="para" href="#d56e316" name="ftn.d56e316">
        12
       </a>
       ]
      </sup>
      <span class="emphasis">
       <em>
        asketicko-homiletickej literatúry
       </em>
      </span>
      —
               nábožensko-kazateľskej
     </p>
    </div>
    <div class="footnote">
     <p>
      <sup>
       [
       <a class="para" href="#d56e326" name="ftn.d56e326">
        13
       </a>
       ]
      </sup>
      <span class="emphasis">
       <em>
        Veľkú zásluhu vydobyl si Osvald dlhoročným vydávaním „Literárnych
                  listov“, ako prílohy ku „Kazateľni“
       </em>
      </span>
      — „Kazateľňa“, časopis pre
               katolícke duchovné rečníctvo, vychádzala v rokoch 1881 — 1900. Literárna príloha,
               „Literárne listy“, vychádzali šesťkrát do roka.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e341">
       </a>
       „Jánošík“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e348" name="d56e348">
      14
     </a>
     ]
    </sup>
   </p>
   <p>
   </p>
   <p>
    Smutnohra v piatich jednaniach od Miška Skačanského
   </p>
   <p>
   </p>
   <p>
    Pri málo vyvinutom kniževnom obchode nútení sú spisovatelia naši diela svoje na svoj
         náklad vydávať a starať sa i o rozpredanie. Je to vec nepríjemná. Obchod a tvorenie sú dve inkompatibilné
    <sup>
     [
     <a class="footnote" href="#ftn.d56e362" name="d56e362">
      15
     </a>
     ]
    </sup>
    veci.
   </p>
   <p>
    Potešilo nás teda, keď sme počuli, že sa našiel muž obetavý, ktorý prevzal náklad na
         nové dielo slovenské, dielo z najvyššej sféry básnictva. Dráma je kvet, súhrn, esencia, je
         najtajnejšia svätyňa poetického tvorenia. Len silný, všestranný duch má kľúč k tejto
         svätyni.
   </p>
   <p>
    Dielo leží pred nami. Opatrené je predmluvou nakladateľa Fr. Kabinu a epilógom
         spisovateľa — „K životu Jánošíka“. Okrem toho nachádza sa na obálke „Oznam“ od nakladateľa,
         z ktorého dozvedáme sa, že prítomný zväzok je len počiatkom jeho vydavateľskej činnosti.
   </p>
   <p>
    Prvé jednanie uvádza nás do lesa, kde „z ďáläka“ vidieť poblkovať ohník. Jánošík zahľadí
         sa na oblaky a „reční“ „potrhaným hlasom“ svoj monológ. Počína: „Zúr len divý živlu, zúr
         len dobre, zúr len.“ Sodomskú ohyzdu (rozumej tehdajšie zemianstvo) chce rozdrtiť na prach
         a spraviť z neho ošklivú sochu,
    <span class="emphasis">
     <em>
      aby sa pred ňou triasli svetové národy, „vlastne
            jích biedni tryznitelia“.
     </em>
    </span>
    Zemianstvo je dľa slov básnika „jedna vetev
         biednych synov Uhorska“. Nasleduje prísaha: „že chcem rod môj (má stáť svoj) večne
         zastávať“ atď. Keď prestane prisahať, prestane i búrka zúriť. Príde starec Ľuboslav v
    <span class="emphasis">
     <em>
      „mníšskom“
     </em>
    </span>
    odeve, ktorý sa podopiera o
    <span class="emphasis">
     <em>
      „hoľu“
     </em>
    </span>
    .
         Tento Ľuboslav je prorokom, a to veľmi dôkladným, lebo napriek tomu, že dráma odohráva sa v
         prvej polovici XVIII. storočia, napriek tomu, že sa v ňom doslovne spomína, že Ilčík
         priniesol list od kráľovnej Márie Terézie, ešte „mladistvej“, hovorí tento prorok k
         Jánošíkovi: že ho nepochopí slovenská brať tak, ako nepochopí Jozefa II.!!
   </p>
   <p>
    Ľuboslav zverí Jánošíkovi, že má vyzvedačov na viedenskom dvore a chce odísť. Jánošík je
         ale zvedavý a pýta sa ho o osudoch slavianskych kmeňov, „lýžucich putá rabstva“. O
         Slavianstve vôbec hovorí sa tu tak povedome a určite, akoby sa dialo dnes. „Roď moja
         úbohá,“ volá Jánošík. Ľuboslav ho ale poteší rusko-tureckou vojnou, keď oblaky smolové
         „chŕliť budú dážde a prúdy pekelné jedovatých šípov“.
   </p>
   <p>
    Zbojníci: Mucha, Ďurica a Michalčík privedú Ľudmilu, dcéru zemana Krivohradského. Mucha
         ich vedie na prkná so slovami: „Aj smelo,
    <span class="emphasis">
     <em>
      slečno
     </em>
    </span>
    .“ Potom žaluje na
         Krivohradského, že všetkým vynadal do lotrov, keď mu dcéru zajímali. Ja to síce pochopujem,
         ale Jánošík povie, že je to „mnoho, mnoho“. Potom ale pozrie na svojho väzňa a nachodí, že
         je to krásna deva a drží jej obrannú reč: „Slečno! My ľud nezdierame.“ Po clivej prestávke
         usmeje sa bolestne Jánošík a so slovami: „Neklamem sa, slečno,“ utrie si slzu z oka. Vôbec
         Jánošík a jeho kamaráti majú slzy vždy naporúdzi v tejto smutnohre. Jánošík káže zhotoviť
         „najskvostnejší stánok anjelu tomuto“. Príde Hrajnoha a zverbuje sa k Jánošíkovej čate,
         rozpráva svoju históriu, rozumie sa samosebou nie bez dvojnásobného utierania sĺz. Na konci
         svojej rozprávky, v ktorej spomína sprznenie svojej sestry, sa
    <span class="emphasis">
     <em>
      doplače
     </em>
    </span>
    . Hrajnoha zloží prísahu, načo ho hneď na javisku oblečú do
         zelených šiat(!!). Nasleduje spev:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vitaj, brate v kole našom
Vitaj, vitaj Hrajnoha!
Slobodná je oná pôda,
kade kráča tvá noha…
      </span>
     </p>
    </div>
   </p>
   <p>
   </p>
   <p>
    V druhej slohe dozvieme sa, že „šľächta strachom už pádi“.
   </p>
   <p>
    V siedmom výstupe vypukne bez všetkej príčiny plačová epidémia. „Jánošík slzí a podobne
         i niektorí z družiny“ a to počas „dlhej tichosti“. Dramatický efekt takéhoto hromadného
         slzenia musí byť ozaj zdrcujúci. Jánošík pošle Muchu ku Krivánskemu s listom, v ktorom
         adresátovi nakladá, aby prichystal 10.000 dukátov, pre ktoré si príde sám náčelník. Príde
         Tarko so zvesťami, že 40.000 chlapov stojí v zbrani proti zemanom. Ale Jánošík je obozretný
         a obráti sa ku Garajovi s otázkou, „jako financije naše stoja?“ Garaj urobí stante pede budget:
    <sup>
     [
     <a class="footnote" href="#ftn.d56e407" name="d56e407">
      16
     </a>
     ]
    </sup>
    z pokút máme 600.000 dukátov a Ľuboslav pridal k tejto sumičke 200.000 zlatých,
         začo sa mu volá na slávu. Príde Babuša, „bývalá“ žena Ľuboslavova, teraz ošklivá baba,
         žaluje sa Jánošíkovi, že utrpela násilie od Krivohradského: za to obráti sa Jánošík ku
         Garajovi so slovami: „Môj milý, premilý finančný minister“ a káže babe vyplatiť 600 zl. v
         striebre. Vystúpia študenti, medzi nimi študent Gusto: oni hovoria mnoho podivného. Dym je
         u nich „olovený“, Grécko je „šedivé“. Gusto je zaľúbený do Ľudmily a tak súper Jánošíkov,
         čo konečne nemá žiaden význam pre dej. Jánošíka nosia na pleciach so „Sláva volaním“. Gusto
         vyzradí Babušu, že lhala, za čo ju dá Jánošík zavrieť o hlade a smäde do „čiernej jaskyne“
         na tri týždne a potom „dobre zbičovať“. „Jestli to vydrží: vyperte ju v čerti.“ Za tento
         hrdinský skutok kričia študenti: „Nech žije Jánošík.“ To mu pochlebuje, on rečie: „Od buka
         do buka odmeraj každému
    <span class="emphasis">
     <em>
      po dvoch stejných rýfoch
     </em>
    </span>
    najlepšieho súkna.“
         Teda spisovateľ nevie, čo to znamená, že Jánošík dal merať súkno od buka do buka, nevie, že
         vzdialenosť bukov bola tá miera a nie rífy. Nuž ale musím preskočiť sto a sto podobných
         nezmyslov: kam by to viedlo? Nasleduje ľúbostná scéna medzi Jánošíkom a Ľudmilou. Po
         smiešnom dialógu „
    <span class="emphasis">
     <em>
      hodí
     </em>
    </span>
    sa Ľudmila Jánošíkovi okolo krku“, na čo on jej
         vyzná lásku. Opätné „
    <span class="emphasis">
     <em>
      hodenie
     </em>
    </span>
    sa kolo krku“ aj s prestávkou.
   </p>
   <p>
    Na konci prvého jednania „dlhé objatie“, až konečne „jako sa lúčia, opona spadne“,
         urobiac svojím padnutím jediný múdry kúsok. V druhom dejstve pije Krivohradský s Adamčíkom
         preoblečeným na poľského šľachtica
    <span class="emphasis">
     <em>
      čiernu kávu
     </em>
    </span>
    . Ich diškurz je irelevantný.
    <sup>
     [
     <a class="footnote" href="#ftn.d56e427" name="d56e427">
      17
     </a>
     ]
    </sup>
    Krivohradský oznamuje svojej dcére Ľudmile, že sa musí vydať za Bélu
         Krivánskeho, na čo ona povie, „na vydaj nemyslím, som k tomu primladá“, Krivohradský (smeje
         sa): „V osemnástom roku?“ Hajdúch privlečie sedliaka, ukradnuvšieho peceň chleba, za čo ho
         Krivohradský na prknách
    <span class="emphasis">
     <em>
      kopne
     </em>
    </span>
    , a káže, aby mu vypálili 25 palíc na
         dereši (na šťastie za kulisňami). Adamčík sa Ľudmile vyzná, reční, o „sicílskom vešperi“, o
         „hugenotskom večeri“, o „libánskej svadbe“ atď. Krivohradský ich počúva, Adamčík mu číta
         register hriechov a zakáže mu vydať Ľudmilu za Bélu, on si to berie k srdcu a volá za
         odchádzajúcim: „Lomte v peklo krky.“ V treťom jednaní vedie rozhovor Krivánsky so svojím
         synom Belom. Tu niektoré kvietky: „Otec: ,To je mnoho, čo vystrájaš.‘ Syn: ,Haha, zas sa
         blázniš?‘ Otec: ,Mlč mi ty lump!‘ Syn: ,Ký čert ti je?‘ Otec: ,Mamľas, že ťa raz dolomím!‘
         Syn (hrozí fokošom): ,Ale mňa dolomíš?‘ Otec: ,Ty si beťár… ty luridus faucus…
    <sup>
     [
     <a class="footnote" href="#ftn.d56e436" name="d56e436">
      18
     </a>
     ]
    </sup>
    devy, ženy pŕzniť, či je to šľächtičnosť?… tvoju sprostú hlavu.‘ Syn: ,Tvoju
         sprostú hlavu.‘ Otec: ,Oženíš sa, ty lump!‘“ atď., atď.
   </p>
   <p>
    Navádzanie otca, aby si Bélo vzal Ľudmilu, je márne, lebo má tento synčok obavy: „Či ius
         primae noctis
    <sup>
     [
     <a class="footnote" href="#ftn.d56e444" name="d56e444">
      19
     </a>
     ]
    </sup>
    ľúbil by si sláviť s mojou oddanicou? Nechcem ti Ľudmilu!“ Krivohradský príde i
         s dcérou ku Krivánskemu na vizitu, nasleduje zhovárka Bélu s Ľudmilou, kde mu ona drží
         prednášky o láske, a to bez výsledku, lebo Bélo povie pre seba: „Je to jazyčnica.“ Ľudmila
         osvedčila sa: „Nie som ja Rimanka, ani grécka deva z
    <span class="emphasis">
     <em>
      vášho
     </em>
    </span>
    bájoslovia
         —“ čo jej radi uveríme. Jánošík, preoblečený za grófa Pálfyho príde s falšovanými
         splnomocenstvami kráľovskými a volá zemianstvo do boja za „mladistvú kráľovnú“, ktorej
         falošnú poukážku na desaťtisíc dukátov dá honorovať Krivánskemu. Babuša vyzradí Jánošíka,
         ktorý ale „neprchá“, lebo Hrajnoha vyslobodí ho z klepca. Bélu zajmú, zámok zapália a opona
         spadne.
   </p>
   <p>
    <span class="emphasis">
     <em>
      Štvrté jednanie.
     </em>
    </span>
    Nájdeme v ňom Kráľovu hoľu, hviezdnatú noc, mesiac
         a Ľudmilu s ľúbolístkom od Jánošíka v rukách. Jánošík príde a počne sa objímanie, potom
         počuť za kulisňou spievať úryvok z Bottovho „Jánošíka“, a síce podľa nového spracovania,
         vydaného roku 1880. Nato je hostina — lavice, stoly i sviečky sa prinesú. Ilčík rozkladá
         rezultáty svojej diplomatickej činnosti na viedenskom dvore. Kráľovná ho dobre prijala a
         poslala Jánošíkovi listinu veľmi pochlebnú a splnomocňujúcu ho ku všetkým kúskom. Dozvieme
         sa od Garaja (toho financministra), že dumný Tarko, preoblečený za Herbsta, verbuje ľud.
         Hudba hrá „nejaký
    <span class="emphasis">
     <em>
      národný kus
     </em>
    </span>
    “ (iste „Marinu kadrilu“), všetko odíde
         až na Jánošíka a Ľudmilu. Začne sa objímanie a Jánošík rozpráva jej svoju minulosť, ktorá
         oboch tak dojme, že on plače a ona padne do mdloby. Babuša všetko počula, ale ju dochytí
         jej „bývalý“ manžel. Ona ho prebodne a ujde. Ľuboslav zomierajúc vyzradí Jánošíkovi, že za
         mladosti urobil násilie jeho matke sedliačke, a tak, že on je Jánošíkovým otcom. Babuša
         dovedie Krivohradského, ktorý napriek kráľovskej listine dá poviazať Jánošíka, odhodivšieho
         valašku i pištoľ. „I Husa chránila kráľovská listina, a predsa ho spálili,“ odôvodňuje
         Krivohradský svoje pokračovanie. Veru je to blasfémia.
    <sup>
     [
     <a class="footnote" href="#ftn.d56e460" name="d56e460">
      20
     </a>
     ]
    </sup>
    Tento dôvod je taký mocný, že trebárs by sa Jánošík „jedným hvizdnutím, jedným
         výstrelom“ oslobodiť mohol — on to neurobí. Ani Ľudmila mu nemôže pomôcť, a preto zamdlie.
         „Jánošík zasmušilý
    <span class="emphasis">
     <em>
      smutno na dejište hľadí
     </em>
    </span>
    .“
   </p>
   <p>
    A tak končí štvrté dejstvo.
   </p>
   <p>
    Piate jednanie uvádza nás v skalnatú divú krajinu, kde sa „vypína“ hrob Jánošíkov. Ako
         padol, čo sa s ním stalo, nehovorí sa. Opodiaľ „sedí niekoľko z jeho družiny smutných,
         zadumaných“. Ľud sa hrnie. Hrajnoha pristúpi k hrobu a uisťuje obecenstvo, že „tu otec a
         zástupca ľudu
    <span class="emphasis">
     <em>
      nevinne hnije
     </em>
    </span>
    , na potupu sveta, nám i vám na potupu“.
         Ďalej hovorí o „hrozitánskej nemravnosti šlächty“, ktorá nedbala na „poistenie života (od
         kráľovnej) proti zdúrnej šlächte“. Ľud volá: „Zkáza, zkáza šlächte!“ a Hrajnoha: „Pomstiť
         ho budeme!“ a potešuje prítomných víťazstvom Tarka. Vyvolený za vodcu, prisahá na hrobe
         „svätého martýra“ a cituje pri tom Hurbanovu výpoveď: „Umom, lebo päsťou.“ Dovedú Bélu a
         Babušu, ktorá posledná už bola požila jed a prišla sa na javisko „tackať“: jej mŕtvolu dá
         Hrajnoha vtáctvu za pokrm. Od Bélu žiada Hrajnoha svoju sestru, týmto pánikom poškvrnenú:
         na zlato nepristane a chce jeho krv, preto mu dá hladom zomrieť. Ľudmila príde „klátivým“
         krokom v „rozcapartenom obleku“. Potom hovorí o „stenaní zlomeného srdca“ a iné fatálne
         nezmysly. Zblázni sa a zamdlie. Hrajnoha si utrie slzu: „To je strašné divadlo.“ Jeden z
         ľudu volá: „Nešťastné stvorenie, ale ho ľúbila!“ Hrajnoha odháňa ľud slovami: „Krv jeho sa
         rudí na rukách otcových. — Možno, možno, bratia, že ju to usmrtí.“ Vystúpi Gusto, ktorý avancíroval
    <sup>
     [
     <a class="footnote" href="#ftn.d56e476" name="d56e476">
      21
     </a>
     ]
    </sup>
    na „kráľovského tajomníka“. Hrajnoha ho predstaví ľudu, ktorý počne plakať.
         Gusto poteší ľud zprávou, že Tarko porazil pri Trenčíne Nemca. „Jánošík, že pracoval na
         ceste tŕnistej (čitateľ síce počas celej drámy nevidí tŕnistej pôdy, ani žiadnej práce.
         Jánošík sedí na svojej poľane a inkasuje milióny zlatých a státisíce dukátov), ktorá už
         ovocie prináša národu.“ Ľud volá: „zkáza Nemcom!“ Tarko stal sa maršalom a ľudu dala
         kráľovná „urbár“. Po týchto slovách sláva volanie a všeobecné objímanie. Gusto pokračuje:
         „Jánošík je nesmrteľný, symbol slobody a korbáčom krivdy on sa chytil v prácu Augiáša stajne“
    <sup>
     [
     <a class="footnote" href="#ftn.d56e482" name="d56e482">
      22
     </a>
     ]
    </sup>
    atď. Ľudmila sa zobudí a vraví pomätene: jej pomätené slová sa ale málo líšia
         od slov tých osôb, ktoré rozumne hovoriť — majú. Gusto pozná svoju lásku. Ľudmila myslí, že
         je to Jánošík,
    <span class="emphasis">
     <em>
      „ktorý jej údy očaril poľubkom“
     </em>
    </span>
    . Gusto ju privinie k
         prsiam, ona ho ale odsotí, zbadajúc, že to nie Jánošík. Na hrobe Jánošíkovom zomrie
         Ľudmila, čo menuje Hrajnoha
    <span class="emphasis">
     <em>
      „novou pohromou“
     </em>
    </span>
    a tak milosrdná opona
         posledný krát spadne, pokryjúc čudný konglomerát tých najpestrejších absurdít a nemožností!
   </p>
   <p>
    Nie menej nezmyselný je epilóg Skačanského — „K životopisu Jánošíka“. Hneď na počiatku
         čítame: „Každý národ, od židovského Goliáša počnúc — má svojich hrdinov.“ Po prvé Goliáš
         nenie
    <span class="emphasis">
     <em>
      židovský
     </em>
    </span>
    hrdina, po druhé Goliáš nenie národ a po tretie nenie
         vôbec žiaden hrdina. Veru je to kumšt na poldruha riadka toľko hlúpostí nakopiť. Goliáš je
         Filištín (bojujúci proti Židom) a jeho hrdinstvo pozostáva v tom, že sa dal zabiť kamienkom
         od malého Dávida. Že by on bol židovským hrdinom, o tom nevie biblická história ničoho nič.
         Avšak i nasledujúce riadky sú intenzívnym nezmyslom. Tak napríklad menuje „mädovým
         príslovím“:
    <span class="emphasis">
     <em>
      SINE
     </em>
    </span>
    Hungaria non est vita, et si est vita, non est ita!
    <sup>
     [
     <a class="footnote" href="#ftn.d56e503" name="d56e503">
      23
     </a>
     ]
    </sup>
    Hovorí o krvi zemianskej, že sa menuje „čiernou“, „jako sa to vôbec
         chlubievalo“. Ďalej: „… hodina pomsty uderila r. 1848.“ To je pre sedľač. Každý človek, čo
         má všetkých päť pohromade, vie, že rok 1848 nebol rok pomsty sedliactva, ktorému zemianstvo
         hlasovalo slobodu agrárnu. Avšak o faktoch darmo sporiť. Keď niekto môže napísať
         nasledujúcu sadu (str. 145): „Česť avšak poctivým zemänským rodinám! — Od starodávna medzi
         čistými pšeničnými zrnami bol kúkoľ, a je:
    <span class="emphasis">
     <em>
      od starodávna jestvovali medzi
            šlächtici opravdu šlächetní ľudia a jestvujú po teraz“
     </em>
    </span>
    , vtedy môžme mať dosť!
         Teda tí šľachetní sú kúkoľ medzi pšenicou! Alebo: „Trýznený národ podobá sa na bednu
         pušného prachu, ktorý aby vybĺkol“ atď. Ďalej: „Terchová leží medzi trenčianskou a
         liptovskou stolicou“, alebo „zemania zmeraveli ako stena“. Z týchto príkladov dokonale
         presvedčíme sa o konfúznej hlave p. spisovateľa, z akej vychádzajú podarené články,
         nehovoriac o dráme.
   </p>
   <p>
    Podotkol som len poniektoré smiešnosti a nejapnosti, ale uisťujem každého, že ich je tam
         ešte nazbyt. Za drámu považovať toto dielo je púhou nemožnosťou. Reč je frázovitá, často
         obecná, triviálna, nevzletná, o dajakom metre, či prízvučnom, či dľa prirodzenej dĺžky,
         nemôže byť ani reči. O charakteristike osôb ani stopy. Sám Jánošík nenie ničím, ale zhola
         ničím. Zaľúbi sa do „slečny“, deklamuje a objíma sa. Raz príde preoblečený do zemianskeho
         domu, skadiaľ ho Hrajnoha vyslobodí. Chytiť sa dá ako baba bez obrany, bez motívu, jestli
         len to nechceme brať za motív, že ho lapá otec milenkin. Ale takýto motív je smiešny, keď
         uvážime, že práve ten otec je ten najväčší tyran ľudu. Za takého „národného hrdinu“ by sme
         sa pekne poďakovali: je to karikatúra, marioneta:
    <sup>
     [
     <a class="footnote" href="#ftn.d56e514" name="d56e514">
      24
     </a>
     ]
    </sup>
    Jánošík Skačanského blúdi samými modernými frázami
    <span class="emphasis">
     <em>
      o národe, o
            rode
     </em>
    </span>
    atď. Väčšej balamuty nenie treba. Jeho zbojníci len tak hádžu Brutusmi,
         Krözusmi atď.
   </p>
   <p>
    Jánošíkovo celé hrdinstvo pozostáva v tom, že sa vedel zaľúbiť, raz preobliecť a raz dal
         chytiť. Scéna so študentmi je komická. Prichádza v nej i nasledujúci onomatopoický verš,
         ktorý zaslúži spomenutia:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Letím do záhrady — a on pod orechom
Chrápe chrapúň, chrápom chrapotom chrapľavým,
Jak
       <span class="emphasis">
        <em>
         nejaké delo
        </em>
       </span>
       .
      </span>
     </p>
    </div>
   </p>
   <p>
   </p>
   <p>
    Osoby prichádzajú na prkná ozaj ako marionety, tá Babuša lieta svetom ako striga a
         Ľudmile je iba pletkou prejsť na Kráľovu hoľu. Dialóg medzi starším a mladším Krivanským
         prechádza zrovna do blbosti. Čo jak skazená bola tá šľachta (a pomerne nebola ona nič
         skazenejšia ako inde), čo jak v mnohom robila bezprávie sedliactvu, tak sprosto predsa
         neobcovala a nemohla predsa obcovať v rodinnom svojom kruhu.
   </p>
   <p>
    „Môj starý otec (hovorí Béla, teda jeho otec), s mojou matkou dlho v pomeroch milostných
         žili! Nech som diablov, krásna to rodina! Hahha! smejme sa!“ Z týchto riadkov dýcha tá
         najprimitívnejšia neznalosť všetkého, čo treba k dramatickému básnictvu. Spisovateľ nepozná
         etické stránky nášho zemianstva, on vôbec nezná zemianstvo, a pustil sa do dramatizovania
         Jánošíka. Zemianstvo drží na rodinu: v ňom je vyvinutý cit rodinný, možno až pretríbene
         vyvinutý. Zemianstvo voždy dalo na formu, a nezabudlo ani v zbojníckych zámkoch na isté
         dôstojnejšie chovanie sa. Chyby zemianstva neležali v obecnom vzájomnom obcovaní: ony
         ležali omnoho hlbšie, kam ale myseľ p. „dramaturga“ nevnikla. Po prečítaní práce tejto musí
         každý čitateľ vzdychnúť: škoda bolo dávať drahocenný mramor do ruky — tehlára. Mramor žiada
         umelca-sochára.
   </p>
   <p>
    Celá kniha je preplnená logickými, historickými, gramatickými, syntaktickými a konečne
         ortografickými chybami. Neviem veru, čo oprávňuje p. Skačanského korigovať profesora Hattalu!
    <sup>
     [
     <a class="footnote" href="#ftn.d56e543" name="d56e543">
      25
     </a>
     ]
    </sup>
    Nehovorím, že by bol Hattala snáď neomylným, ale takým literátom a filológom
         ako som ja alebo i pán Skačanský môže vždy ešte byť trud pána profesora slavistiky na
         universite pražskej poučením a kánonom. Uvádzať légiu takých chýb bolo by naozaj, aby som
         už hovoril s p. „dramaturgom“,
    <span class="emphasis">
     <em>
      „chytanie sa v prácu Augiáša stajne“
     </em>
    </span>
    .
   </p>
   <p>
    Horlivosť pána nakladateľa, jeho obetavosť zaslúži konečne uznania. I tá snaha bola by
         chválitebná, že chce „nie jako tlačiareň martinská preklady“ prác dramatických, ale pôvodné
         drámy vydávať. Avšak odhliadnuc od toho, akým cieľom sa tie preklady vydávajú, má pritom
         martinská tlačiareň aj tú zásluhu, že totiž nevydala posaváď takú dramatickú nestvoru, za
         ktorú ujde sa nám útrpný úsmev. Veľactený pán nakladateľ môže prospieť našej veci len tak,
         keď čo aj nie výtečné, aspoň obstojné práce vezme pod svojou patrónsku ruku! Prvá jeho
         voľba bola nešťastná a veľmi nešťastná, nech súdi ktokoľvek o „Jánošíkovi“ tomto,
         ľavnejšieho súdu vyniesť nemôže. A preto prosili by sme pána vydavateľa Franka Kabinu, aby
         nasledovať majúce práce Skačanského („Černohorci“, dráma v štyroch dejstvách)
    <sup>
     [
     <a class="footnote" href="#ftn.d56e554" name="d56e554">
      26
     </a>
     ]
    </sup>
    pod prísnejšiu cenzúru bral, lebo je to veru vec svedomia literárnu daň
         slovenského obecenstva rozmnožovať neodpustiteľnou predbežnou reklámou a vydávaním diel,
         stojacich hlboko pod čiarou tých najskromnejších požiadaviek dnešnej našej spisby, ktorá,
         chvalabohu, dopracovala sa uznania i za hranicou. Ľúto nám je, že sme nemohli galantným
         mlčaním ponechať spisovateľa v príjemnom samoklame; také nepríjemné pravdy o spise, ktorý
         povstal základom dobrej vôle a čistej túžby prospieť našej veci, trpko sa počúvajú, ale i
         trpko hovoria. Avšak časy prešli, kde bola dobrá vôľa dostatočným odporúčaním literárnych
         podnikov. Povedali sme preto slovo svoje otvorene a čestne bez všetkých bočných ohľadov a
         povieme ho o každom diele, ktoré posúdiť vieme.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e348" name="ftn.d56e348">
        14
       </a>
       ]
      </sup>
      „Národnie noviny“ 1881, č. 12 — 13.
     </p>
     <p>
      Michal Skačanský, vlastným menom Michal Vrba, spisovateľ a publicista. Hru
               „Jánošík“ si obraňoval proti výpadom kritiky brožúrou: „Obrana Jánošíka, smutnohry v
               piatich jednaniach“. Samozrejme, kritika Vajanského i napriek jej ostrému tónu je
               vecná a oprávnená.
     </p>
    </div>
    <div class="footnote">
     <p>
      <sup>
       [
       <a class="para" href="#d56e362" name="ftn.d56e362">
        15
       </a>
       ]
      </sup>
      <span class="emphasis">
       <em>
        inkompatibilné
       </em>
      </span>
      — (lat.) nezlučiteľné
     </p>
    </div>
    <div class="footnote">
     <p>
      <sup>
       [
       <a class="para" href="#d56e407" name="ftn.d56e407">
        16
       </a>
       ]
      </sup>
      <span class="emphasis">
       <em>
        Garaj urobí stante pede budget
       </em>
      </span>
      — Garaj urobí zaraz
               rozpočet
     </p>
    </div>
    <div class="footnote">
     <p>
      <sup>
       [
       <a class="para" href="#d56e427" name="ftn.d56e427">
        17
       </a>
       ]
      </sup>
      <span class="emphasis">
       <em>
        Ich diškurz je irelevantný.
       </em>
      </span>
      — Ich rozhovor je
               bezvýznamný.
     </p>
    </div>
    <div class="footnote">
     <p>
      <sup>
       [
       <a class="para" href="#d56e436" name="ftn.d56e436">
        18
       </a>
       ]
      </sup>
      <span class="emphasis">
       <em>
        luridus faucus
       </em>
      </span>
      — (lat.) vo význame: ničomník
     </p>
    </div>
    <div class="footnote">
     <p>
      <sup>
       [
       <a class="para" href="#d56e444" name="ftn.d56e444">
        19
       </a>
       ]
      </sup>
      <span class="emphasis">
       <em>
        ius primae noctis
       </em>
      </span>
      — (lat.) právo prvej noci
     </p>
    </div>
    <div class="footnote">
     <p>
      <sup>
       [
       <a class="para" href="#d56e460" name="ftn.d56e460">
        20
       </a>
       ]
      </sup>
      <span class="emphasis">
       <em>
        blasfémia
       </em>
      </span>
      — (gr.) rúhanie, zlorečenie
     </p>
    </div>
    <div class="footnote">
     <p>
      <sup>
       [
       <a class="para" href="#d56e476" name="ftn.d56e476">
        21
       </a>
       ]
      </sup>
      <span class="emphasis">
       <em>
        avancíroval
       </em>
      </span>
      — ašpiroval
     </p>
    </div>
    <div class="footnote">
     <p>
      <sup>
       [
       <a class="para" href="#d56e482" name="ftn.d56e482">
        22
       </a>
       ]
      </sup>
      <span class="emphasis">
       <em>
        on sa chytil v prácu Augiáša stajne
       </em>
      </span>
      — Augiášov chliev (z
               gréckej mytológie) je obrazné vyjadrenie veľkého neporiadku a nečistoty
     </p>
    </div>
    <div class="footnote">
     <p>
      <sup>
       [
       <a class="para" href="#d56e503" name="ftn.d56e503">
        23
       </a>
       ]
      </sup>
      <span class="emphasis">
       <em>
        SINE Hungaria non est vita, et si est vita, non est ita!
       </em>
      </span>
      —
               (lat.) správne Extra Hungaria… Doslovný preklad: Mimo Uhorska niet života, a ak je,
               nie je taký!
     </p>
    </div>
    <div class="footnote">
     <p>
      <sup>
       [
       <a class="para" href="#d56e514" name="ftn.d56e514">
        24
       </a>
       ]
      </sup>
      <span class="emphasis">
       <em>
        marioneta
       </em>
      </span>
      — (fr.) figúrka z bábkového divadla
     </p>
    </div>
    <div class="footnote">
     <p>
      <sup>
       [
       <a class="para" href="#d56e543" name="ftn.d56e543">
        25
       </a>
       ]
      </sup>
      <span class="emphasis">
       <em>
        čo oprávňuje p. Skačanského korigovať profesora Hattalu
       </em>
      </span>
      —
               Martin Hattala v rokoch 1864 — 1865 vydal „Mluvnicu jazyka slovenského“. Podľa jej
               úzu sa v tých časoch písalo.
     </p>
    </div>
    <div class="footnote">
     <p>
      <sup>
       [
       <a class="para" href="#d56e554" name="ftn.d56e554">
        26
       </a>
       ]
      </sup>
      <span class="emphasis">
       <em>
        „Černohorci“, dráma v štyroch dejstvách
       </em>
      </span>
      — hra zostala v
               rukopise
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e562">
       </a>
       Almanach mládeže slovenskej
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e569" name="d56e569">
      27
     </a>
     ]
    </sup>
   </p>
   <p>
   </p>
   <p>
    Hovorí sa, že almanachy, vydávané mládežou, nevoľno prísne súdiť. U nás je zjav takýto
         riedkym, a preto je našou povinnosťou o ňom prehovoriť. Časy minuli sa, kde mohol vyjsť na
         Slovensku trebárs nejaký druhý „Faust“, časopisy nechceli alebo nevedeli podať rozbor
         nového diela. Čo zanikli staré Hurbanove „Pohľady“, kritika ležala úhorom.
    <sup>
     [
     <a class="footnote" href="#ftn.d56e579" name="d56e579">
      28
     </a>
     ]
    </sup>
    Nezbadanou zostala „Radzivilovna“,
    <sup>
     [
     <a class="footnote" href="#ftn.d56e585" name="d56e585">
      29
     </a>
     ]
    </sup>
    drámy Záborského a temer všetko, čo novší čas stvoril. Tvorby ďaleko
         presahovali melké, časom pod kritikou stojace kritiky. No mládežou vydaný almanach obsahuje
         i také práce, ktoré znesú i najprísnejšie posúdenie, a sám prináša kritické a to silno
         kritické úvahy v článku „O spisovnom jazyku Sama Chalupku“. Nech sa teda kliesni, čo je v
         piesni!
   </p>
   <p>
    Predbežne obzrieme si dobré práce. A tu razom, ako brilianty zaskvejú sa nám tri básne:
         „Noc“ (s podpisom Marína S.), „Rozpomienka“ (s podpisom Irena P.), konečne „Miluj že,
         miluj“ (s podpisom Adela B.).
    <sup>
     [
     <a class="footnote" href="#ftn.d56e593" name="d56e593">
      30
     </a>
     ]
    </sup>
    No to musia byť sestričky, rodné trojčatá, vzdor S. P. B., s rovnými srdcami,
         ba i tie srdcia rovným taktom bijú. Tieto tri — no zvlášť dve prvé vynikajú tak nad ostatné
         veršom písané práce almanachu, ako vynikajú tri krásne jedle ponad hložie, ich obtáčajúce.
         S rozochvelým srdcom, radostným, plným nádeje predcitom môže slovenský literát zavolať: kde
         takéto puky v úkryte rozvíjajú sa, tam život literárny nezahynie, tam talenty zjavia sa,
         tam pokrok nevystane. Popredku, bez dlhého rozmýšľania smelo tvrdím, že prvé dve básne
         patria k najkrajším, najpoetickejším, najdokonalejším básňam slovenským a smelo ich staviam
         k najkrajším tvorbám geniálneho Hviezdoslava. V básni „Noc“ ovanie nás čistá, vysoká
         lyrika; tam reflexia vážna, umná, tam krajinomaľba, duch zdravý, ponímanie, ba vycítenie
         prírody, forma čistá (jambická), jazyk až na maličkosti správny, slovenský, a čo je hlavné,
         báseň má vozduch, má tón, má peľ, má to neopísateľné, čo robí báseň básňou a čo nenahradí
         fráza a zručnosť.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak krásna je tá tichá, temná noc!
Tmy rúška halí kvetné zeme líce.
Ríš kúziel rozprestiera svoju moc
a zove duchov čiernych na pomoc.
Tak tmavo všetko — hviezd len na tisíce
sa nebom jasá. Ticho dokola
spí cnosť i právo, hriech aj svevoľa.
      </span>
     </p>
    </div>
   </p>
   <p>
   </p>
   <p>
    Žiadne prepiatosti, obrazy verné! Kus romantiky vodralo sa do slohy: deržava čarodejná
         rozprestrela svoju moc a zavolala duchov na pomoc. No to treba, aby vyrazený bol cit
         pošmúrnej úzkosti. Nad tmami tisíce hviezd. Ľudské životné diela spia. Pozorujte len tú
         presnosť vo výraze, poetickú mluvu, bezúhonnú formu.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ty nežná noc! Ty doba zlatých snov,
kňahyňa bájna, milá, čiernorúcha,
ty tíšiš žiale strasti plných dňov,
na tvojich skytáš ňadrách pokoj znov,
keď srdce v sladkej túžbe divo búcha.
Ó, stíš i búrny rozbroj ducha môjho,
ó, stíšže výdychy vrelé — upokoj ho!
      </span>
     </p>
    </div>
   </p>
   <p>
   </p>
   <p>
    Upokojujúca vláda noci a spánku, o jej dar prosí i srdce nespiaceho ešte. Jak krásne
         epiteton noci: kňahyňa bájna, milá, čiernorúcha. No tá túžba po pokoji, ako vrelo ona hľadí
         na nás z každého riadku. Upozorňujeme na ľúbozvuký posledný rým, pravý, sladký zvuk!
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ty tmavá noc! Ty smrti predobraz,
most žitia — nežitia na našej púti,
ó, nechaj zaskvieť zoru slasti raz,
kým vo svoj bezodný ma strhneš zráz!
Ha, ľudstvu odveká je sudba smrti
vraj strašná! — Ó nie, veď z vetchého tela
znov vedie nás žiť, pred tvár Stvoriteľa.
      </span>
     </p>
    </div>
   </p>
   <p>
   </p>
   <p>
    Uznáte, že tu myšlienka u myšlienky, obraz vernejší od obrazu. Noc je predobrazom smrti,
         smrť je mostom žitia — nežitia. Verne. Bez života niet smrti, ona je most, a za ním —
         nežitie. Smrť je tu braná ako moment hynutia. A za telesným nežitím — nový netelesný život
         pred tvárou Stvoriteľa. Vážne ponímanie, hlboké súdy, no i tunajší život zovrie horúcim
         varom: daj mi, popraj slasti, ó smrť, než ma strhneš v bezodný zráz svoj! Avšak pri
         ľudskej, spravodlivej, zdravej túžbe za slasťou — predsa neľaká sa smrti, predsa túžba po
         večnom horí v duši. A teraz z hlbokých dúm, viac-menej abstraktných, otvorí sa nám
         skutočná, malebná noc:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hľa, luna bľadá vzchádza obzorom
a striebroleskom šatí milé kraje;
hneď voľným plynie nebies priestorom,
hneď mráčkov ľahkých hľadí priezorom 
a známe hory, šumivé tiež háje.
Svit matný, modrý skáče ponad hroby,
hmly priehľadné sa stelú ponad vody.
      </span>
     </p>
    </div>
   </p>
   <p>
   </p>
   <p>
    Obraz to úplný, skvelý, utešený. Vidíme tu lunu, raz plynie čistým nebom, raz hľadí
         „priezorom“ ľahkých mráčkov. Nový to obrat, no poetický a poetovi dovolený. Lunný svit je
         tu celý, celý, i ako je na nebi, i ako hádže reflex na zem („striebrobleskom šatí milé
         kraje“). Až do posledného slovka je to všetko poetické, dýše prírodou, je to ľahké,
         náhľadné a skvelé. Rým „hroby“, „vody“ odpustíme, nebadáme jeho chybku. Temer by sme
         mienili v ňom badať nejakú — — opravu. Táto sloha je opravdivým briliantom básne. Kto
         nevycíti, že tu vanie poézia, tomu je ona siedmimi pečaťami na veky zatvorená.
   </p>
   <p>
    A posledný verš:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už voz sa kloní, vyšla zornička,
na rozhraní tmy — svetla zase stojím.
Žiar zory predchádza lúč slniečka
a škovránok deň hlása spevom svojím…
Ó, ty noc, ktože kúzlom tvojim zdolá?
No zbohom už, mňa opäť život volá!
      </span>
     </p>
    </div>
   </p>
   <p>
   </p>
   <p>
    A tak vyzneje táto báseň zdravo, veselo, ako noc dobrá a zdravá končí sa sviežou zorou.
         „Už voz sa kloní“ — áno, súhviezdie voza kloní sa na ráno dolu ojom! To krásne, krátko a
         verne. A tu zase podobný obraz ako tam vyššie „most žitia — nežitia“: „rozhranie tmy —
         svetla“. V prvej slohe hovorí sa o ríši kúziel — i v poslednej sa ona príjemne ozve, tá
         ríša kúziel ako v symfónii opätovanie počiatočného motívu. Vôbec, to kompozícia, prelesť,
         tvorba. — Čo do formy, našli sme v necitovanom tu, tiež nádhernom, treťom verši jedinú
         malinkú chybičku: „im svetla
    <span class="emphasis">
     <em>
      nech zdrojom
     </em>
    </span>
    “. Ale to je jediný poklesok
         proti „zvukom sladkým“, proti hudbe reči poetickej. Dnes, keď ešte tak málokto vymanil sa
         zo starého šlendriánu (i almanach toho podáva príklady), takáto presnosť formy nás milo
         prekvapuje. No viac než na formu, ktorá v poézii má vážny zástoj, upozorňujeme na
         originálnosť, sviežosť a neobyčajnú poetickú silu básne. I zloženie jednotlivých veršov v
         slohu je umelecké, sloha je úhľadná, zvučná; v poslednej slohe vystal stredný verš — snáď
         naschvál. Pri básnikovi tak zručnom vo forme nemôžeme veriť na prezrenie. Veď to konečne
         nenie pražiadnou chybou.
   </p>
   <p>
    Druhá báseň, „Rozpomienka“ od Ireny P., javí tú samú poetickú silu, tú samú krásu dikcie
         a dokonalosť formy. No ona má širší obzor, intímnejšie siaha na srdce. Ozýva sa z nej
         romantika priamo stredoveká, pritom ale je v nej toľko hlbokého citu, že človek odpustí rád
         diaľnu ozvenu romantickej, nadsvetovej, trochu prianjelskej lásky. Tu predstavuje sa nám
         ustalé srdce ženské, v ktorom nevyhasla až po hrob prvá ideálna láska.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď iskra rozpomienky vzhorí
vo srdci, ktoré v sirý klesá hrob:
z tmy šerej svetlý zjav sa norí
z tých mladých, dávno zašlých, hmlistých dôb.
Ó, zjave cudzí, predsa si tak známy,
či ty si to a či ma zrak len mámi,
alebo stín tvoj klame vzdialený?
Ó, zjave drahý, znám ťa, znám
a často, žiaľne ač, druh milený,
ťa v svojom srdci spomínam.
      </span>
     </p>
    </div>
   </p>
   <p>
   </p>
   <p>
    Báseň počína melancholickou hrobovou myšlienkou! Na konci životnej púti jasnejšie akosi
         predstupuje pred ženské srdce zjav diaľnej, prvej lásky, ako neskôr uvidíme, k mužovi
         ideálnemu, geniálnemu, ktorý duchom svojím spútal a zaujal ženskú dušu na veky večné. My
         radi odpustíme mrúcemu srdcu rozpomienku na časy dávne.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už zhasla žiara našej lásky,
vlas biely skráne striebrom pokrýva,
na tvári vek nám orie vrásky,
červ staroby už žitie podrýva.
Čas minulý nás, tiež i diaľka dvojí,
lež tichá dumka spolu zase pojí,
keď duch sa v zašlé časy zaberá.
Ó, zjave milý, znám ťa, znám,
ač slza bôľu v zhaslom oku hrá,
ťa predsa rada spomínam.
      </span>
     </p>
    </div>
   </p>
   <p>
   </p>
   <p>
    Každé slovo tejto prelestnej slohy stojí na svojom, umelcom vykázanom mieste, ako
         drahokamy rukou klenotníka poukladané v zlato diadému.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Netušiac šťastia nášho zhuby
sme v sypkom piesku základ zložili,
a preto veterné tie zruby
sa búrnym vanom časov zborili.
Zri vôkol seba — kde tých stavieb tvary?
Hľa, rumy! — túženého šťastia zmary. —
Nás oboch skvelá nádej sklamala,
hor’ stúpajúcich k výšinám,
lež pravú slasť som v tebe poznala
a preto ťa vždy spomínam.

Na rôzne strany naše dráhy
sa, jakby ku dvom točnám, delili,
i ducha nášho túžby, snahy,
ku rozdielnym dvom cieľom čelili:
česť, sláva, v boj za národ teba hnala —
mňa tichá domácnosť ku krbu zvala.
Tak sme hľa oba cesty zmýlili,
žiť spolu osud neprial nám,
však preto predsa, zjave rozmilý,
tak rada teba spomínam.
      </span>
     </p>
    </div>
   </p>
   <p>
   </p>
   <p>
    Tu máme už pred sebou román o dušiach sebe určených duchovným pokrvenstvom, no
         roztrhnutých životnými nezhodami. A sú to duše ideálne; on zanechal pohodlie a slasť lásky,
         zanechal najvyššie šťastie, lebo ho česť a sláva volala do boja za národ. Na takúto cestu
         nebola pripravená ani dosť silná, ani dosť neprirodzená jeho ideálna družka. Ona poslúchla
         hlasu božieho, a šla ta, kam ju volalo povolanie — ku krbu.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vo chvíľkach blahých časy zreli
sme budúce len v farbách dúhy hrať
a našej lásky vrelosť chceli
až k hrobu temnému si zachovať:
no mladé, skvelé sny sa roztratili
a vernosť našu doby vyvrátili.
Ty vavrínom si venčíš čelo ctné,
ja slasť v rodinnom kruhu mám,
však v duchu predsa často milostne
si teba, drahý, spomínam.

Nad hrob sa žitie naše chýli,
sťa keď pred žatvou zlatý zreje klas;
či slyšíš, druh môj, dávny, milý —
hlas smutný umieráčka už zve nás!
Ó, dovoľ bez bôľu sa s tebou lúčiť,
veď strasti skoro prestanú nás mučiť
tam v nadzemských a blahých krajoch, vieš?
Tam večná ľúbosť svitne nám.
Či, zjave drahý, mne ty rozumieš? —
Ó, tak ťa rada spomínam…
      </span>
     </p>
    </div>
   </p>
   <p>
   </p>
   <p>
    Stojíme pred básňou touto, nám kráti sa dych, purpur sadol na líce! Nuž či je toto
         skutočne naša, slovenská, originálna, od neznámeho pošlá autora, alebo lepšie, hádam z neba
         spadlá práca? Neverím očiam, ušiam. Z konfúzneho hluku planých prázdnych fráz, zaznejú nám
         tóny plné, ohúrení nezrelosťami, razom sme pred vonným, drahocenným plodom vysokej poézie.
         Skutočne, vec je dôležitá: Boh požehnal nám veliký poetický talent, my s trasením a túžením
         čakáme na ďalšie ozveny z tejto strany.
   </p>
   <p>
    Obe citované básne, „Noc“ i „Rozpomienka“, pochádzajú z jedného a toho istého pera i
         srdca i citu. Prvá je objektívnejšia, zdravšia, tichšia. Druhá dotýka sa bôľnych miest duše
         ľudskej; rezignácia v nej vyrazená potriasa srdcom. V prvej jasný výhľad na život — v
         druhej tiahle zvuky umieráčka. Koniec upomína nás na paralelné miesto v nádhernej
         Hviezdoslavovej básni: „Moje krásy.“
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tie krásy chválim, o nichž pejúc dumu,
sa Dante vzniesol až k empyreumu
a ktoré s Blaženou ho večne poja.
      </span>
     </p>
    </div>
   </p>
   <p>
   </p>
   <p>
    I tu tá nadzemská, empyreumská láska,
    <sup>
     [
     <a class="footnote" href="#ftn.d56e722" name="d56e722">
      31
     </a>
     ]
    </sup>
    ktorú nehatia viac záväzky života pozemského, i tu viera na víťazstvo sympatií
         duševných, silnejších než osud, než smrť… Pravda, z básne vyznieva labutia pieseň
         romantiky. No literatúra slovenská nežila veky, ona neprebŕdla rozličné fázy, preto takéto
         ozveny, v tak majstrovskej forme, takou silou poetickou nadané musia byť vítané a
         drahocenné.
   </p>
   <p>
    Tretia báseň, „Miluj že, miluj“, prezradzuje tú samú poetickú silu, len sama téma nenie
         nová. Posledná sloha znie:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A preto miluj, kým si mladý!
Ku srdcu, kde sa srdce druží,
tam spadnú putá, tajú ľady
a skvitnú púčky vonných ruží, —
Čos’ mladý ľúbil, to sa nestratí,
veď ohník v pahriebku sa obráti,
tá potom dvojme zohrieva,
pri teple tom vek milo uplynie,
a keď už koniec smrti pokynie:
zrak s láskou na nej predlieva.
      </span>
     </p>
    </div>
   </p>
   <p>
   </p>
   <p>
    Táto sloha núti nás i tú báseň pripísať básničke oných dvoch. Nemožno pri našich
         pomeroch, aby tri tak veliké poetické sily čušali boli dodnes a razom zjavili sa hotové,
         zrelé pred očami našimi. K takému poetickému tvoreniu nehupne nik sčista jasna, a žeby
         razom tri hviezdy prvej velikosti vyšli na nebosklon slovenskej poézie — je to vec veľmi
         záhadná. My by sme tie tri hviezdy vítali trojnou radosťou. No jestli je to len jedna
         hviezdička, i tú vítame horúcim srdcom. Nech odstráni závoj anonymity zo svojej krásnej
         tváre, nech zaspieva nám z hlbiny krásnej duše v týchto časoch suchopárnych. Almanach,
         jestliby nič iného cenného nebol priniesol než tieto nové zjavy, zaslúži, aby ho privinuli
         našinci a umožnili jeho pokračovanie.
   </p>
   <p>
    Čo týka sa ostatných básní, žiaľ, nenašli sme žiadnej iskry, sľubujúcej budúci ohník.
         Hladko čítajú sa J. Málinského verše „Poľné kvietky“. Tón národnej piesne je v nich šťastne
         napodobnený. J. Jaroslava Kríža básnička „Stromček“ účinkuje milo svojou beznáročnou
         prostotou a epigramatickým zakončením. Od G. Čakovského nachádzame tu báseň „Človek a
         svet“, práca mladícka, iste z jeho najmladších dôb, lebo ten samý básnik mal lepšie básne
         ešte v prvom ročníku „Pohľadov“.
    <sup>
     [
     <a class="footnote" href="#ftn.d56e743" name="d56e743">
      32
     </a>
     ]
    </sup>
    To samé platí o „Znelkách deve slovenskej“, lenže tieto posledné majú niektoré
         smelé zvraty: „Rozpni krídla, slovenská devo, tak —“ No obe básne v almanachu mládeže majú
         úplné právo občianstva: sú to pokusy, bárs by ich bolo hodne.
   </p>
   <p>
    Ostatných šesť básní podpísaných je počiatočnými literami S. V. K.
    <sup>
     [
     <a class="footnote" href="#ftn.d56e752" name="d56e752">
      33
     </a>
     ]
    </sup>
    Sú to najslabšie práce celého almanachu. Na jednotlivosti poukazovať ďaleko by
         viedlo. Pôvodca nenie a nikdy nebude básnikom, jemu chýba fantázia, myšlienka, forma, vzlet
         a dar tvorenia. Keby sme mali pred sebou prechmaty mládeneckého ohňa, výbuchy nejakého
         „Sturm und Drangu“, nuž potešili by sme sa. Z prác týchto ovieva nás akási chladná
         prázdnota. Nie s ohňom, ale akoby vypočítaním oflinkuje autor sprava, zľava jazyk, logiku i
         rozum. Už parafráza „Hej, Slováci“, na čelo almanachu postavená, je toho dôkazom. Jemu
         „pošmúrne chmúry zaľahli v kraj náš
    <span class="emphasis">
     <em>
      okolo
     </em>
    </span>
    ; v každej bleskov kmitavý
         hrot. Tisíc rokov už rve hrom úžasný“. Sú to všetko nemiestnymi prídavnými menami spojené
         superlatívy. Jemu „tisíc rokov do čiernej zeme zloba Tatier syna hrobí“. Jemu je Slovensko
         sihoťou, „ktorá sa pripína k slovanskej zemi“. Myslíme, že by tak bolo aspoň poloostrovom.
         V básni „Oblaky“ nachodíme tieto verše:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Páč!
Nač?
Krása
Jasá
Sponad brál:
Mrak sa vzňal.
      </span>
     </p>
    </div>
   </p>
   <p>
   </p>
   <p>
    A potom:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Leží tíš
Hneď zas výš
Kopí
Chlpy
Chmúr
V búr.
      </span>
     </p>
    </div>
   </p>
   <p>
   </p>
   <p>
    Toľko samokritiky musí mať budúci poeta, aby nahliadol, že takáto hra so slovami nenie
         nič pekného. Na pätnástich stranách rozširuje sa báseň toho samého autora „Zúfať? Verím!“
         Ona na nás volá: „Lasciate ogni speranza.“
    <sup>
     [
     <a class="footnote" href="#ftn.d56e783" name="d56e783">
      34
     </a>
     ]
    </sup>
    Poberte jednotlivé slová z diel všetkých slovenských básnikov, pohádžte na
         riečicu a dobre potraste. Potom ich treba len vyberať, ako sa ktoré nahodí, a vy zoberte
         báseň, ktorá nebude ani o mak nejasnejšia, ani o mak konfúznejšia. Výrazy, ako „Modrastých
         hôr vencorod široký“, nie sú žiadnou riedkosťou.
   </p>
   <p>
    Že neprepínam, že súdim spravodlivo a veľmi mierne, dokazujú nasledujúce citáty z básne
         „Stíny — Svetlo“ (str. 259):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zhubný vňútrok, keď mu zhrúžiac, skmása,
Zubom za zub platiac víchrov vpád — —
      </span>
     </p>
    </div>
   </p>
   <p>
   </p>
   <p>
    a ďalej hovorí o svojom duchu, že
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       … zblúdil v
       <span class="emphasis">
        <em>
         rejd
        </em>
       </span>
       , kde svedomie hluší
Hurhaj slastí — v každom vábiac kúte:
Kalichy, slasť — bezdné žriedlo skazy,
Zvodné maľby — farba peklom razí
A stá ešte rozkoší na to
Vinul k sebe, čo výš, spln vidiny. — —
Blankyt rudne — belie okraj síny.
Zrie, kam hupol: kaluž, smeť, blato.
      </span>
     </p>
    </div>
   </p>
   <p>
   </p>
   <p>
    Ako každý súdny čitateľ vidí, je to zmes ľubovoľne naznášaných divých slov. Vyzerá to
         tak, akoby slová v lexikóne (a to ešte v zlom) boli sa zbesneli a zanechajúc svoje
         priečinky a svoj poriadok, rozsypali sa na neforemnú hŕbu. Také verše nedajú sa vyhovoriť
         žiadnym bočným ohľadom; ony jednoducho nepatria pod tlačiarsky lis. Vec je tým nápadná, že
         autor neváhal podobnými veršami zaplniť vyše štyridsať strán almanachu. V tom väzí ohromný
         samoklam.
   </p>
   <p>
    Z prozaických prác prekvapil nás článok Jána Stránskeho
    <sup>
     [
     <a class="footnote" href="#ftn.d56e819" name="d56e819">
      35
     </a>
     ]
    </sup>
    „O spisovnom jazyku Sama Chalupku“ svojou stručnosťou, reálnosťou a
         solídnosťou. S veľkou väčšinou autorových myšlienok súhlasíme. Tvrdohlavosť nášho slávneho
         Chalupku mohla narobiť veľkej škody slovenskej literatúre. S jazykom, horko-ťažko
         ustáleným, nemá právo experimentovať ani len taký vehlasný duch, ako je Chalupka. Článok
         tento je vlastne obneskorený, čo týka sa samého nebezpečenstva: ono sa minulo. Za Chalupkom
         nik nešiel, na šťastie slovenského národa, ako vôbec žiaden priateľ slovenskej spisby
         nepôjde za novotármi fantastickými. Tu platí slovo Písma svätého: že „litera zabíja, ale
         duch obživuje“. Podivínstvo v literatúre, diletanstvo tropené s jazykom zabíja samú
         literatúru.
   </p>
   <p>
    Iné je, keď autor haní každé blíženie sa slovenčiny k jazykom velikým, ustáleným a
         slavianskym po duchu i matérii. Takéto zbližovanie je potrebné, blahodarné a je skutočným
         obohatením nášho spisovného jazyka. Vymýšľať slová je na skazu, je hrádzou slavianskeho
         duchovného zblíženia. Kto ide stranou, ten blúdi, kto ide k centru, ten zhromažďuje.
         Smiešne by bolo, napr. keby Škultéty vo svojom preklade Turgeneva slovo „dača“ bol preložil
         na „letohrádok“ alebo nejako ináč. Slovo „dača“ pochádza od „dať“, „darovať“. Dače
         postavené boli na pozemkoch, darovaných bojarom a iným zaslúženým osobám. Slovo to má svoju
         históriu, je čisto slovanské, etymologickým zvláštnostiam slovenčiny neprotiví sa — a tak
         je rozumné a obohatením našej spisovnej mluvy prijať ho, tým viac, keď ho rozumie deväť
         desatín slavianskeho plemena.
   </p>
   <p>
    Nerád by som mal vyhodené slovo „roveň“ z poetickej mluvy. No vcelku súdi pôvodca
         triezvo a jeho článok iste je užitočným „pozorom“ všetkým novotárom a vedeckým diletantom.
         Buďme radi, že máme jeden spisovný jazyk, uznaný už i protivníkmi.
   </p>
   <p>
    Z prozaických prác nachádzame dve kresby, a síce Martina Kukučína „Z teplého hniezda“.
         Jeho pero je už známe, patrí on k novým silám literárneho krúžku slovenského. Prednosť jeho
         slohu, dar pozorovania, humor a znalosť ľudu slovenského sú i v tejto malej práci — no je
         to len kresba črtami, ľahko hodená skica. Osud mladších synov sedliackych, vysťahovanie sa
         z teplého hniezda do cudziny na remeslo, je tu veľmi dojemne opísaný. Kukučína nemožno
         oceniť základom tejto malej štúdie, on má už za sebou objemnejšie, cennejšie práce. Dúfame,
         že skoro zas ohlási sa. Druhá práca, G. Maršalla „Doma“, má v sebe novelistické prvky,
         príjemný opis kroja, dotýka sa duševných poryvov, a pri všetkom neodôvodnenom premenení sa
         prísne aristokratického otca číta sa ľahko. Autor už prešiel cez ťažkosti, aké stavajú sa
         proti mladému spisovateľovi najmä v dialógoch. Škoda, že dá rozprávať svojmu hrdinovi:
         lepšie by bolo, keby nám sám autor o ňom rozprával. Takzvané „Ego-romány“
    <sup>
     [
     <a class="footnote" href="#ftn.d56e831" name="d56e831">
      36
     </a>
     ]
    </sup>
    nedovoľujú toľko priestoru mladej sile a sú pohodlné. Čo do jazyka, našli sme
         niektoré nesprávnosti, ako: „vadila sa
    <span class="emphasis">
     <em>
      na svojho syna
     </em>
    </span>
    “, „kloka“ miesto
         literárneho „kvočka“, „prášnu“ miesto „prašnú“. Prosili by sme pôvodcu, aby neustal, ale
         ďalej pracoval v novelistike, vybral si predmet známy, určitejší.
   </p>
   <p>
    „Z krajov baltických“ je článok poučný od Bysterského;
    <sup>
     [
     <a class="footnote" href="#ftn.d56e843" name="d56e843">
      37
     </a>
     ]
    </sup>
    on uvádza nás do Meklenburgu, na brehy Baltu, do kúpeľov heiligerdamských a
         mestečka Doberán, vystavaného bodrickým Pribyslavom, ktorý hral u Bodricov takú úlohu ako
         Vladimír u Rusov, lenže posledný zachoval s krstom národ, prvý ale s krstom voviedol do
         zeme prítoky germanizácie. Je to smutná história s tým pokrstením pobaltických Slavianov.
         Súčasne utratilo Slavianstvo utešenú, vážnu pozíciu na Balte a neúprosne bolo odsotené
         temer na celej línii od mora. Inde podarilo sa to iba načas a čiastočne: tak italský živel
         odtískal Slavianov od Adriatiky, tatársky a osmanský Rusov od Mora čierneho, egejského,
         švédsky tých samých od fínskeho, nemecký ho odtisol navždy od vĺn plavého Baltu. Veliké
         plemeno muselo by sa zadusiť bez voľných prieduchov morských. Na šťastie i južné i severné
         Slavianstvo znovu zaujalo a zaujíma stratené alebo ohrozené pozície.
   </p>
   <p>
    Práca Bysterského vedie nás na hroby pobaltického Slavianstva. Je zaujímavá a sviežo
         napísaná.
   </p>
   <p>
    I Bohdana Klemensová prispela cestopisným článkom „Z cesty po Šumave“.
   </p>
   <p>
    Najväčšia práca celého Almanachu je „Irina“, trúchlohra v 5. dejoch od D. Z. Laučeka;
         iste preto prišla do almanachu mládeže, že pochádza z mladých dôb autorových. Niet čo diviť
         sa, keď pri nej objavuje sa naivita prvého tvorenia. Dráma nemá pevnej pôdy ani vzhľadom na
         čas, národnosť, miesto a charaktery. Hovorí sa síce, že dej padá do polovice tohto stoletia
         — teda tak asi v dobu krymskej války, no zo samej drámy neveje na nás duch časov nových —
         je v ňom akási miešanina stredovekého, novovekého a súčasného vozduchu. Myslíme, že „Irina“
         zostane knižnou drámou, čo je škoda, keď u nás panuje citeľná potreba kusov
         predstaviteľných. Na niektorých miestach mysleli sme, že Bulharsko je v dráme iba
         zovnútornosťou — a dej koná sa vlastne u nás, v naše časy. Pravda, ďalší priebeh deja
         presvedčil nás, že predsa stojíme v Bulharsku.
   </p>
   <p>
    A tak vcelku je „Almanach mládeže slovenskej“ knihou vítanou, milou a zasluhuje
         pozornosti slovenského obecenstva. Z mnohých prác razí duch svieži, nový, mnohý autor
         obracia sa chrbtom k bezmyšlienkovému šlendriánu a sľubuje prispieť ku skutočnému vývinu
         literatúry. Že boli sme nútení odsúdiť niektoré pokusy: verubože, nestalo sa to zo žiadnych
         iných ohľadov, ako prospieť našej literatúre. V bezkritickom období, kde každý tlačený trud
         považoval sa za obeť, za službu národu preukázanú, klesali sme i v tvorbe. Odkedy zjavila
         sa kritika súčasne so vzormi, ajhľa, ukázali sa i sily, i talenty. Spisovatelia: Kukučín,
         Bielek, Vansová, Šoltésová, Maršall, tri anonymné zjavy, vyskytnuvšie sa v tomto almanachu
         a ešte niektorí — to sú všetko veľmi potešiteľné príznaky literárneho vývinu.
   </p>
   <p>
    My vítame srdečne almanach: bár by i druhý ročník doniesol toľko záživného pokrmu; mohli
         by sme byť spokojní.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e569" name="ftn.d56e569">
        27
       </a>
       ]
      </sup>
      „Národnie noviny“ 1885, č. 64 — 67.
     </p>
     <p>
      Pôvodný názov recenzie: Almanach mládeže slovenskej. Usporiadal a vydal Slovenský
               akad. spolok „Tatran“ vo Viedni. I. Cena 1 zl. 20 kr. Turč. Sv. Martin. Nákladom
               spolku. — Tlačou Kníhtlačiarskeho účastinárskeho spolku. 1885.
     </p>
    </div>
    <div class="footnote">
     <p>
      <sup>
       [
       <a class="para" href="#d56e579" name="ftn.d56e579">
        28
       </a>
       ]
      </sup>
      <span class="emphasis">
       <em>
        Čo zanikli staré Hurbanove „Pohľady“, kritika ležala úhorom
       </em>
      </span>
      —
               po zániku „Slovenských pohľadov“ (1852) kritické príspevky zjavovali sa len ojedinele
               („Sokol“, „Orol“)
     </p>
    </div>
    <div class="footnote">
     <p>
      <sup>
       [
       <a class="para" href="#d56e585" name="ftn.d56e585">
        29
       </a>
       ]
      </sup>
      <span class="emphasis">
       <em>
        Nezbadanou zostala „Radzivilovna“
       </em>
      </span>
      — dráma Ľudovíta Kubányho
               „Radzivilovna, kráľovná poľská“ vyšla v almanachu „Minerva“, roku 1869
     </p>
    </div>
    <div class="footnote">
     <p>
      <sup>
       [
       <a class="para" href="#d56e593" name="ftn.d56e593">
        30
       </a>
       ]
      </sup>
      <span class="emphasis">
       <em>
        „Noc“ (s podpisom Marína S.), „Rozpomienka“ (s podpisom Irena P.),
                  konečne „Miluj že, miluj“ (s podpisom Adela B.)
       </em>
      </span>
      — Vajanský sa mýlil.
               Autorom všetkých troch básní je Cyril Vojtech Klemens. Vajanský tieto básne vo svojom
               hodnotení preceňuje.
     </p>
    </div>
    <div class="footnote">
     <p>
      <sup>
       [
       <a class="para" href="#d56e722" name="ftn.d56e722">
        31
       </a>
       ]
      </sup>
      <span class="emphasis">
       <em>
        empyreumská láska
       </em>
      </span>
      — ohnivá láska
     </p>
    </div>
    <div class="footnote">
     <p>
      <sup>
       [
       <a class="para" href="#d56e743" name="ftn.d56e743">
        32
       </a>
       ]
      </sup>
      <span class="emphasis">
       <em>
        ten samý básnik mal lepšie básne ešte v prvom ročníku
                  „Pohľadov“
       </em>
      </span>
      — v „Slovenských pohľadoch“ 1881, str. 79 — 80 mal
               uverejnenú báseň „Čara“
     </p>
    </div>
    <div class="footnote">
     <p>
      <sup>
       [
       <a class="para" href="#d56e752" name="ftn.d56e752">
        33
       </a>
       ]
      </sup>
      <span class="emphasis">
       <em>
        S. V. K.
       </em>
      </span>
      — Samo Víťazoslav Kuchta (1861 — 1895), lekár a
               literát
     </p>
    </div>
    <div class="footnote">
     <p>
      <sup>
       [
       <a class="para" href="#d56e783" name="ftn.d56e783">
        34
       </a>
       ]
      </sup>
      <span class="emphasis">
       <em>
        „Lasciate ogni speranza“
       </em>
      </span>
      — (tal.) „Zanechajte všetky nádeje“
               (Dante)
     </p>
    </div>
    <div class="footnote">
     <p>
      <sup>
       [
       <a class="para" href="#d56e819" name="ftn.d56e819">
        35
       </a>
       ]
      </sup>
      <span class="emphasis">
       <em>
        článok Jána Stránskeho
       </em>
      </span>
      — ide o pseudonym známeho jazykovedca
               Sama Czambela (1856 — 1909)
     </p>
    </div>
    <div class="footnote">
     <p>
      <sup>
       [
       <a class="para" href="#d56e831" name="ftn.d56e831">
        36
       </a>
       ]
      </sup>
      <span class="emphasis">
       <em>
        „Ego-romány“
       </em>
      </span>
      — romány písané v prvej osobe
     </p>
    </div>
    <div class="footnote">
     <p>
      <sup>
       [
       <a class="para" href="#d56e843" name="ftn.d56e843">
        37
       </a>
       ]
      </sup>
      <span class="emphasis">
       <em>
        „Z krajov baltických“ je článok poučný od Bysterského
       </em>
      </span>
      —
               Bysterský, pseudonym Jura Janošku (1856 — 1930), ev. kňaza a publicistu
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e861">
       </a>
       Martin Kukučín: „Sviatočné dumy“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e868" name="d56e868">
      38
     </a>
     ]
    </sup>
   </p>
   <p>
   </p>
   <p>
    Martin Kukučín v skromnom žánrovom rúchu priniesol nám veľmi sympatické postavy a
         charakteristiky z ľudu. On píše z prírody, a to je dobrá škola. On nám prichádza ako
         umelec, nemajúci ešte pred dušou svojou kompozíciu diela, ktorým chce vyraziť ideu svoju
         alebo ukojiť túžbu po kráse, ale ako umelec, ktorý cvičí sa kresbami a navyká oko na prísne
         pozorovanie a ruku na istý ťah. Jeho oko je už verné a ruka istá. Dobrým, presným slohom
         vysloví to, čo chce, bez nepotrebných epitet a ornamentov. Nepreháňa, vie, čo chce, a to,
         čo chce, povie plno a umne. Myslím, že to veľká chvála. Nie je tak ľahko vysloviť sa prosto
         a pritom s vervou. On vyhýba sa prázdnym sadám, slabým miestam a pracuje pilnosťou, bez
         nejž nevyspeje žiaden poeta v naše časy.
   </p>
   <p>
    V poslednej svojej práci „Sviatočné dumy“ neuspokojil sa už púhym štúdiom, ale siahol
         vyššie, on už komponuje a tvorí. Je to brilantná malá kompozícia, práca literárne zrelá a
         premyslená znamenite. A je v nej i srdce. To je asnáď prvá jeho práca, kde medzi zdánlivo
         suchými riadkami zabúchalo útle ľudské srdce. Rozhovor medzi Petrom Durinom a jeho ženou
         Katrenou, kde sa manželia vzájomne boja, že sa prežijú, patrí ku krajším miestam celej
         slovenskej literatúry. Autor, ktorý také dialógy vie písať, je už poetom, a k umeniu chýba
         mu len voľnejšia, širšia kompozícia, a ešte jedno: štúdium nielen povrchných zvláštností
         ľudských, nielen plastika a charakteristika, ale i zaobchádzanie s dušou a jej
         náruživosťami; ponorenie sa do srdca ľudského a znázornenie vnútorného človeka vnešnými
         prostriedkami. No to je vec času a dlhšieho skúmania. Ajhľa, pri zabitých miskách
         svadobných ukázal Kukučín, ako vie vhĺbiť sa do cítenia svojich figúr.
   </p>
   <p>
    „Sviatočné dumy“ je miniatúra precizelovaná, vykryštalizovaná a úplne hotová. V žiadnej
         práci nemá Kukučín toľko poézie, a bez poézie zostáva práca možno dobrým štúdiom, ale nie
         umeleckým dielom. Znalosť slovenského ľudu je pre autora drahocennou osnovou; ona mu
         poskytuje bohatú žeň čo do figúr a charakterov, ona mu podáva i kolorit, i náladu. No to sú
         všetko len elementy, len články, z ktorých treba utvoriť celok vlastnou tvorivou činnosťou.
         Plným právom očakávame od talentovaného autora „Sviatočných dúm“ práce zaokrúhlené,
         kompozíciu a poéziu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e868" name="ftn.d56e868">
        38
       </a>
       ]
      </sup>
      „Národnie noviny“ 1886, č. 109.
     </p>
     <p>
      Vyšiel v sérii článkov „Kritické poznámky“ X. Vajanského poznámky sa vzťahujú na
               časopisecké uverejnenie „Sviatočných dúm“ (vyšli v „Slovenských pohľadoch“
               1886).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e884">
       </a>
       Terézia Vansová: „Sirota Podhradských“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e891" name="d56e891">
      39
     </a>
     ]
    </sup>
   </p>
   <p>
   </p>
   <p>
    Vítame s radosťou novú slovenskú knihu! V naše neblahé časy stala sa väčšia slovenská
         kniha zriedkavosťou; ale čo by len kniha! Časopisy nemajú dosť prác — o tom presvedčí sa
         čitateľ; ba ani len dopisov i vtedy, keď sa niečo stane. Odtiahnite tri-štyri mená a
         užasnete nad mŕtvotou v slovenskej literatúre. Zakrývať túto pravdu bolo by hriešne, my sme
         to nezvykli. Ale smútiť nad tým stavom je slobodno. Ľudia, majúci talenty písať kultúrne
         veľmi poučné články čušia v akejsi vnútornej rozháranosti. V novele málo dobrých — a tí
         mlčia. Mnohých ochromuje prirôzna činnosť duchovná, takže im ťažko pracovať s potrebnou
         intenzívnosťou a rýchlosťou, čo tiež mrzí i obecenstvo, i samých autorov.
   </p>
   <p>
    Objavenie sa Vansovej románu musí potešiť každého priateľa slovenskej literatúry, najmä
         keď sa presvedčí, že neprišiel do nej nový balast, ale dielo prepracované s pilnosťou
         nevšednou, láskou k veci ideálnou a talentom veľmi vynikajúcim v naše dni.
   </p>
   <p>
    Počnúc od formálnosti, uznávame radi, že vydanie toto je úhľadné, patriace medzi
         najvkusnejšie vydania slovenské. Vydavateľ dal estetickému dielu i estetický šat.
   </p>
   <p>
    Román tento je história devy-siroty, ktorá následkom otcovho testamentárneho naloženia
         prišla do cudzej rodiny, kde ju veľmi rozdielne vítajú a po celý čas veľmi rozdielne s ňou
         nakladajú. Na tejto osnove založený je psychologický dej, všetko, čo deje sa vnútorne v
         dušiach a srdciach dejstvujúcich osôb. Dej románu počne sa búrno, živo — potom razom
         zatíchne, ako keď potok vrúti sa do jazera, len rozletené jeho vlny slabo rozševelili vlny
         tichého jazera. Čo sa deje po prvom, čerstvom počiatku, je iba tok každodenného žitia, ale
         pod touto pokojnou hladinou hýbu sa, časom i silne bijú srdcia ľudské, najmä rozhorčené
         srdce dcéry človeka, ktorý zomierajúc upadol do podozrenia, že je paličom.
   </p>
   <p>
    Gabriel Podhradský dokončil nešťastne pohnutý život: jeho spoluobčania ho smrteľne
         ranili pri požiari. Lynčovaný, o česť pripravený muž odumiera jedinú dcéru Violu, okolo
         ktorej krúti sa celý dej románu. Hneď badáme, že Podhradský je nevinný, lebo v prvej
         kapitole stretneme sa s ránhojičom Mikulčíkom, ktorý vrie nenávisťou proti Podhradskému,
         pri požiari vniká do zrabovaného jeho domu, šušká so zradnou slúžkou Podhradských, Zuzuľou,
         a po katastrofe zmizne, zmiznú i písma Podhradského, ktoré sú iste dôležité pre sirotu.
         Majetok Podhradského dostal do rúk Vilinský, švagor jeho, ako zdá sa, nie celkom riadnym
         spôsobom. A tento Vilinský stáva sa po smrti Podhradského otčimom jeho dcéry dosť láskavým,
         lenže nevládnym. V dome panuje ostrá žena Vilinského a jej vnučka(?) Hermínka. Viola je
         dcéra druhej ženy Podhradského, dieťa mezaliancie,
    <sup>
     [
     <a class="footnote" href="#ftn.d56e911" name="d56e911">
      40
     </a>
     ]
    </sup>
    prečo i zdedila po matke nenávisť Vilinskej. K tomu príde ešte jedno: Vilinský
         má syna Imricha, ktorý sirotu víta tým najhrubším hrubianstvom, pohaní jej otca, uveriac
         podozrivým klebetám strany domnelého paličstva; druhý syn Vilinského, Július, chová sa
         proti sirote po ľudsky a trochu ľahtikársky — a práve ten prvý je Viole obetovaný dľa vôle
         rodičov. Do takých pomerov príde Viola ranená pri vzbure, keď bránila otca. Ju dali do
         neobývanej, haraburdím preplnenej komôrky — pod opateru dobrej babky Krchovej. Ako zdá sa,
         sladko prívetivý Vilinský nemá dosť vlády v dome, aby sirote spríjemnil život. Keď chce sa
         protiviť — hnevom pritiahne si čiastočnú porážku. Od tej chvíle vidíme Vilinského len
         nemocného, verne opatrovaného Violou.
   </p>
   <p>
    Viola trávi svoj čas v meste alebo na majeri Vilinského. Tam pozná sa s Julom, druhým
         synom Vilinského, ktorý chce zahladiť to zlé, čo úbohej vykonal Imro — dľa matkinej vôle
         ženích koketnej, ľahkej Hermíny. Preto mať tak odstrkuje Violu — ona by mohla prekrižovať
         tieto plány. Tu musíme poznamenať, že scény medzi Violou a starou Krchovou sú znamenité,
         babka je výtečne kreslená, jej jazyk prípadný a charakteristický.
   </p>
   <p>
    V románe nachádzame dve epizódy: lásku skromného Daniela Milockého k Viole; ona váži si
         peknoduchého teológa, ale jej city oproti nemu sú sesterské. Viola má dosť samopoznania a
         charakteru a povie mu otvorene, že nemôže byť jeho ženou. Druhá epizóda, veľmi trápna,
         ačkoľvek iba narážkami označená, je história mladej sedliackej devy Veroniky Tieškovej; ona
         stala sa choromyseľnou následkom násilenstva, spáchaného na nevinnom decku Lepárym, bratom
         Vilinskej, ktorý ku koncu románu vystúpi čo dejstvujúca osoba. Lepáry je reprezentantom
         zlého v románe — on je veľkomestský zhýralec a zavŕši svoje diela nápadom na Violu,
         opustenú na majeri. Práve keď ide vrhnúť sa na bezpomocnú, Veronika hodí sa medzi neho a
         Violu a zomiera so strašným výkrikom. Nesmelou rukou kreslené sú tieto výstupy —
         pochopiteľne. Myslíme, keď chce autor vhĺbiť sa do hriechov, musí byť jasný; narážky vec
         neokrášlia, nejasnota a nesmelosť oslabí mravný dojem — a ten je tu hlavným cieľom.
         Chceš-li, aby čitateľ nenávidel zlo, musíš to zlo osvietiť svetlom neľútostnej pravdy. Tak
         robí Shakespeare, L. Tojstoj, Dostojevskij a všetci velikí mravokárci.
   </p>
   <p>
    Celým románom idú dva ťažké city: prvý je následkom neistoty, či Podhradský bol vinný —,
         druhý povstáva tým, že vidíme pred sebou do kreténizmu upadnutého Vilinského, sotva
         vediaceho povedať dve neartikulované slová. Nevina Podhradského dokáže sa až na samom
         konci: Mikulčík kdesi v Amerike vyznal pred kňazom svoje prečiny proti Podhradskému
         spáchané — kňaz vyhľadá rodinu Vilinských, prinesie písma, ktorými dá sa dokázať, že
         Vilinského majetok patrí vlastne sirote Viole. No Viola, zaľúbená a tajne zasnúbená s
         Imrichom, smelo trhá listiny a hádže do ohňa. Týmto stáva sa nesebeckou heroínou a Imrich
         je k nej prikutý vysokou šľachetnou láskou.
   </p>
   <p>
    Spisovateľka hladkým slohom, sympatickým tónom odhaľuje nám v objemnej knižke mnoho
         citov, ale neupadá do sentimentálnosti. Jej snaha charakterizovať je uznaniahodná, ona
         vydrží farbu — no deje, z ktorých by malo padať svetlo na figúry, sú málo rezké. História
         dvoch nešťastných rodín, zakončená dobrým zakľúčením následkom charakterovej pevnoty dvoch
         detí, Imricha a Violy, nemohla spisovateľke podať dosť osvetlenia. Niet dosť silných
         motívov u Mikulčíka, aby narobil toľko zla, a tento diabolus Mikulčík zmizne hneď na
         počiatku románu, s ním zídeme sa už len po jeho smrti, v rozprávke amerikánskeho mnícha.
         Dobre kreslená je koketka Hermína, ako kontrast solídnej, pevnej Violy. Hermína teší sa žiť
         — Viole každý krok žitia je strpčený, niekdy viac vlastným temperamentom, než asnáď
         zovnútorným nešťastím. Jej duša oslobodí sa od celej ťarchy životnej, keď nevina otcova
         vyjde na boží deň: z nešťastnej razom stane sa slobodná a šťastná deva. Láska Imrichova
         zavŕši šťastie. Ona nenie len dcérou statočného, do podozrenia upadnutého, celkom
         ospravedlneného otca, ktorého náruživo milovala, ona je i horúco milujúcou a takže horúco
         milovanou ženštinou. Ešte pred samým šťastným rozviazaním Viola upadá u Vilinskej do
         podozrenia z krádeže prsteňa… To bol posledný obláčik — no on sa skoro rozplynul. Ostatne,
         prsteňová historka nesúvisí organicky s dejom románu.
   </p>
   <p>
    Vansová podala nám dobrú, zábavnú, dobre písanú knihu — trochu upomínajúcu na zastaralú
         už románovú techniku nemeckú. Ale takéto reminiscencie sú nevyhnutné u nás, kde čítajú
         mnoho marlittiád a spielhageniád.
    <sup>
     [
     <a class="footnote" href="#ftn.d56e928" name="d56e928">
      41
     </a>
     ]
    </sup>
    Lektúrou slavianskych vzorných spisovateľov ľahko oslobodí sa duchaplná autorka
         od balastu švábskych rozpomienok. My jej blahoželáme k úspechu prvej väčšej samostatnej
         práce a odporúčame peknú slovenskú knihu obecenstvu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e891" name="ftn.d56e891">
        39
       </a>
       ]
      </sup>
      „Národnie noviny“ 1889, č. 83 — 84.
     </p>
     <p>
      Pôvodný názov recenzie: Sirota Podhradských. Román T. Vansovej. V Ružomberku.
               Tlačou a nákladom Karola Salvu 1889. Strán 293.
     </p>
     <p>
      Z Vajanského veľmi priaznivého prijatia „Siroty Podhradských“ zostalo už len veľmi
               málo aktuálneho a podnetného. Hodnotí predovšetkým tú skutočnosť, že sa Vansová
               pokúsila o slovenský spoločenský román, aby dala nášmu čitateľstvu inú lektúru, akú
               mu poskytoval nemecký sentimentálny román.
     </p>
    </div>
    <div class="footnote">
     <p>
      <sup>
       [
       <a class="para" href="#d56e911" name="ftn.d56e911">
        40
       </a>
       ]
      </sup>
      <span class="emphasis">
       <em>
        dieťa mezaliancie
       </em>
      </span>
      — dieťa manželov nerovnakého pôvodu
     </p>
    </div>
    <div class="footnote">
     <p>
      <sup>
       [
       <a class="para" href="#d56e928" name="ftn.d56e928">
        41
       </a>
       ]
      </sup>
      <span class="emphasis">
       <em>
        kde čítajú mnoho marlittiád a spielhageniád
       </em>
      </span>
      — ide o nemecké
               sentimentálne romány Eugénie Johnovej-Marlittovej (1825 — 1887) a Fridricha
               Spielhagena (1829 — 1862)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e936">
       </a>
       Sborník pražského Detvana
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e943" name="d56e943">
      42
     </a>
     ]
    </sup>
   </p>
   <p>
   </p>
   <p>
    Je to duchovný súčet literárneho snaženia v kruhu slovenského spolku Detvan v Prahe;
         zjavenie veľmi milé a dušu blažiace, i keď by práce boli nerovnej ceny… Potešiteľný je
         duch, ktorý veje z malej knižky slovenských žiakov. Je to duch zdravý, slovenský, bez fráz,
         bez superlatívov a vozdušných fantázií; ale ani stopy nenájdeš po novomódnych
         pokrokársko-realistických, staropanenských utópiách a premrštenostiach.
    <sup>
     [
     <a class="footnote" href="#ftn.d56e953" name="d56e953">
      43
     </a>
     ]
    </sup>
    V tomto ohľade mládež naša je zdravá ako kraj, z ktorého pochodí; ani blízkosť
         hlúpej čumy, vychádzajúcej z nečistého prameňa pseudofilozofického, od ľudí pomýlených,
         alebo lepšie, z osobných záujmov iných mýliacich, nedotkla sa jej ani najmenej. To robí
         iste závet otcov a vnútorná solídnosť v umnom slovenskom človeku. Jedným slovom: radosť.
   </p>
   <p>
    Matej Bencúr Kukučín podáva novelu „Dve cesty“, Števo Daxner „Reč“, povedanú v spolku o
         žiadúcej činnosti slovenských študentov na školách i doma, a z oboch týchto výborných prác
         zuní najhlasnejšie základný tón nielen kritiky, ale celého života slovenských študentov. Čo
         Daxner vyslovuje teoreticky, to zaodel Kukučín v rúcho poézie, nič nevadí, že hovoria o
         celkom rozdielnych predmetoch. Jestvuje súrodnosť v serióznom, hlbokom ponímaní človeka a
         nášho života, jestvuje čistota presvedčenia a zrelosť duchovná.
   </p>
   <p>
    Kukučín zaoberá sa ľudom, obľúbeným svojím predmetom. On vyzná sa v ňom. Jestli prv, v
         dobe svojho prvého literárneho pracovania, postihoval najviac vnešnosť, celú tú milú,
         každodennú, smutnú i veselú obstanovku slovenského sedliaka a študenta, v tejto práci
         prehĺbil sa znamenite, pohrúžil sa v dušu a myseľ bodrej richtárky polomskej. Vítame ho na
         poli psychologickej analýzy! Pravda, to nie je prvý jeho pokus — ale vydarený a svedčiaci,
         že Kukučín vyšinie sa na vysokú úroveň v našej poézii.
   </p>
   <p>
    Fabula novely je jednoduchá. Nezdravého šupasníka doviezli do Polomy z Motešíc, lebo
         motešický richtár bál sa, aby mu nezomrel a nezapríčinil obci útraty. Ale polomský richtár
         tiež nemiluje oštary a výdavky: stará sa, aby ho čím skôr dodali do Zahrabovia, nech to
         platí. Do toho udrela pani richtárka Žofia… povstáva boj medzi umnou, opraty v ruke
         držiacou Žofiou a jej mužom. Medzitým úbožiak zomrie. Vec počne sa krútiť okolo otázky, či
         radno ho pochovať v Polomke a či odviezť ho do Zahrabia, kde je cintorín krajší. Vec
         komplikuje sa ešte i tým, že notár Ondro Lupták ide práve sobášiť syna, a povera hovorí, že
         sobáš pri otvorenom hrobe prináša nešťastie, smrť atď. Menovite notárka so svojou silnou bobonou
    <sup>
     [
     <a class="footnote" href="#ftn.d56e965" name="d56e965">
      44
     </a>
     ]
    </sup>
    zvýši kolíziu na prasknutie. Ale richtárka mala tiež syna, poznala materskú
         radosť i materský žiaľ, jej je ľúto úbohého, v nej pohýna sa silný, humánny, kresťanský
         cit, ona bojuje za mŕtvolu ako pravá heroína i proti mužovým špinavo-praktickým zámyslom, i
         proti poverám notáriušky. Boj prenáša autor do duše na Boha hnevajúcej sa richtárky. Táto
         strana je veľkolepo opísaná. Farár prichádza na scénu a rozprúdi v richtárke celý potok
         nových citov, obáv, pochybností. Možno povedať, majstrovský obrázok! Sám richtár je typom
         utilitárno-praktického, slabého sedliaka a kontrastom svojej čulej ženy. Čím diaľ, tým
         väčšmi preniká veliké, jasné, očisťujúce svetlo do duše richtárky, až konečne pri pohrebe
         mladíka uhostí sa do nej posvätný mier s Bohom zmierenej ženy.
   </p>
   <p>
    Ó, mnoho dalo by sa písať o tejto rozmerom neveľkej, ale poéziou a psychológiou silnej
         práce. Z nej vysvitá tak obmedzenosť a formálnosť dedinskej morálky, ako i krása a hĺbka
         bôľom zjasnenej prostej ženy.
   </p>
   <p>
    Novelou neveje prílišný optimizmus, javiaci sa u nás často idealistickým zbožňovaním
         nášho ľudu. Pôvodca klope dosť citeľne na jeho slabé strany; pritom vystihol jemným citom,
         že u nás medzi ľudom často žena vyššie stojí než muž. Ona menej mudruje a otáľa, viac cíti
         a často rozhoduje ešte i in ecclesia, kde by mala dľa starého pravidla mlčať. Ona pri
         ľudovom sprotivení sa hrá prvý zástoj, dokazuje silu vôle a veľmi často zmužilosť, ktorá
         chýba mužským ťarbákom. Túto stranu nášho dedinského života Kukučín nemohol nespozorovať,
         lenže nie ako folklorista, ale ako poeta. V jeho richtárke utvoril pravý a verný typ ženy,
         vyčnievajúcej ešte i nad autoritu richtársku a nad nízky peňažný záujem obce.
   </p>
   <p>
    Mnoho harmónie, dobra i pravdy hľadí na nás zo strán skromnej rozprávky. Zvláštne citné
         miesta musia pohnúť každé srdce. Reflexia ženy, strativšej najmilšie, nie je prepiata,
         nesedliacka. Ona prislúcha celkom do rámu našej dediny.
   </p>
   <p>
    Nebohatú invenciu nahradzuje bezúhonná forma a dôkladnosť maľby. Tak v jednoduchosti
         väzí mnoho pravdy.
   </p>
   <p>
    Nie menej vážna je práca Štefana Daxnera; súdiac dľa jej serióznosti, vyzrelosti a
         jasnoty, pôvodca dezavuje starú a mnoho ráz, žiaľ, i oprávnenú mienku o slabých epigónoch
         veľkých otcov. Vážne, jasne a silno odbíja pokrokársko-nihilisticko poľský švindeľ, ktorým
         zapálili sa nezrelé a sčiastky i potrhlé hlávky niektorých študentov pražských a
         krakovských, dajúc sa zviesť smelými a prázdnymi frázami cudzopasného novotára. V týchto
         čestných a pri tom všetkom poľutovaniahodných hlavách je úžasná amorfická kaša teoremov,
         náhľadov, princípov, mudrovaní, politikasterstva, svetoborstva, apoštolstva; kaša frfoce a
         hádže bubliny, z ktorých z času na čas vystupuje smrad, i dosť nebezpečný. Národnosť je im
         vecou prekonanou, a oni ju veľkopansky pripúšťajú iba do čeľadníka svojho konfúzne
         splátaného teremu, vlastne špitála. Nepotrebujem vyratovať rozličné múzy, s ktorými sa títo
         ľudkovia naťahujú, dosť, keď pripomeniem socializmus a nihilizmus politický, mravný i
         náboženský! Ich diplomacia ide tak vysoko, že dáva lekcie štátnikom a vládam, troskotá
         ríše, odzbrojuje armády — ale dosť. Žiaľ, v tom bláznovstve je istý systém, ako hovoria o
         „Hamletovi“, lenže ten systém je v nepoctivých zavedených žiakoch a nachádza sa v iných
         nepoctivých faktoroch-učiteľoch. Ach, tí už majú systém. Sami gebuľu vyrábajú síce, ale ju
         nepoužívajú.
   </p>
   <p>
    Naše slovenské rybky nejdú na pseudofilozofickú gebuľu. Mohutné výstražné slovo
         prehovoril mladý slovenský doktorant a jasne označil úlohy slovenského študenta a vôbec
         inteligenta! Nie, pánovia, my stojíme priblízko k vašim vyzvýšeným tvorbám, aby sme
         nevideli ich celú duchovnú biedu a mravnú holotu.
   </p>
   <p>
    Daxner úlohu študenta vložil do siedmich, vec vyčerpavajúcich paragrafov. My k nim nič
         doložiť nevieme. Vyplniť to, čo je v nich a pritom hľadieť urobiť svoju úplnú povinnosť
         vzhľadom na školu — a dosť! S takou mládežou v predvoji nášho duchovného hnutia niet sa čo
         báť budúcnosti. Bieda nášho národného položenia objasnená je temer vo všetkých možných
         smeroch. Rečník, opustiac svoju tribúnu, zaslúži potlesk a blahoželanie starých i mladých!
         Molodec!
   </p>
   <p>
    Zručne zostavené desaťročné dejiny spolku Detvan ukazujú nám veľmi potešiteľnú činnosť
         spolkovú, tichú, neokázalú, zato intenzívnu a čisto slovenskú. 31 valných zhromaždení, 192
         týždňových schôdzok — no, čo väčšmi váži, 100 pôvodných prác a 67 referátov — je dosť pekná
         suma privátnej, mimoškolskej pilnosti našich pražských exulantov.
    <sup>
     [
     <a class="footnote" href="#ftn.d56e988" name="d56e988">
      45
     </a>
     ]
    </sup>
    Takým spôsobom udržovali oni ďaleko od Tatier ampelu
    <sup>
     [
     <a class="footnote" href="#ftn.d56e994" name="d56e994">
      46
     </a>
     ]
    </sup>
    slovenskej národnosti — dielo veľmi vážne! Koľko ráz také ohníky svietili i
         nazad do vlasti a osvecovali i hriali. Dvesto dvadsiatich dvoch ľudí vedel bližšie alebo
         voľnejšie pritiahnuť k sebe malý kruh výkonných členov — a môže byť istý, že tých, ktorí s
         ním sympatizovali a tešili sa, je na Slovensku na tisíce.
   </p>
   <p>
    J. V. Šrobár prispel zručne napísanou humoreskou
    <sup>
     [
     <a class="footnote" href="#ftn.d56e1002" name="d56e1002">
      47
     </a>
     ]
    </sup>
    o nočnom žartovnom atentáte mladých neposedov na rodičovské kuchyne a komory a
         potom na skliepok dedinského žida. Všetko zakončí sa v spokojnosti a veselí.
   </p>
   <p>
    Nasledujú tri poučné články, „Opatrovanie zdravia“ od Gustáva A. Novomestského, „O
         hypnotizme“ od J. Slabeja a „O príčinách, následkoch a náprave hmotného úpadku roľníctva na
         Slovensku“ od Jozefa Minárika. Všetky tri článočky sú pekne písané.
   </p>
   <p>
    Ján Smetanay podal väčšiu prácu „Z dôb našich otcov“, dej ktorej hrá v časoch revolúcie
         1848 a 1849.
   </p>
   <p>
    Pôvodca vzal si za predmet veľmi zaujímavú dobu nášho slovenského života, a tak zdá sa,
         čerpal z rozprávok očitých svedkov. Je on už veľmi cvičený a rozpísaný, a nikde nebadať
         počiatočnícke pero. Mnohé scény sú dramatické a účinné. Mohol by sa pokúsiť v tomto druhu i
         na väčšiu prácu, aby nemusel byť už pristručný.
   </p>
   <p>
    A tak máme pred sebou knižku veľmi cennú, keď i nebúri v nej nejaký divoký plameň, ako
         to býva vo vydaniach študentských. Naša mládež na vysokých školách má príležitosť mnoho
         vidieť! Ona mnoho číta — badať i tu stopy samej dobrej lektúry — a nie cudzích harabúrd.
         Vplyv veľkých slavianskych spisovateľov nie je zahanbením, ale chlúbou! Tak možno ešte
         obživiť našu vädnúcu literatúru.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e943" name="ftn.d56e943">
        42
       </a>
       ]
      </sup>
      „Národnie noviny“ 1889, č. 84 — 85.
     </p>
     <p>
      Pôvodný názov: Detvan. Výber prác, čítaných v spolku 1891/2.
     </p>
    </div>
    <div class="footnote">
     <p>
      <sup>
       [
       <a class="para" href="#d56e953" name="ftn.d56e953">
        43
       </a>
       ]
      </sup>
      <span class="emphasis">
       <em>
        ani stopy nenájdeš po novomódnych pokrokársko-realistických,
                  staropanenských utópiách a premrštenostiach
       </em>
      </span>
      — narážka na realistickú
               literatúru, hlavne českú, ktorú Vajanský zavrhoval
     </p>
    </div>
    <div class="footnote">
     <p>
      <sup>
       [
       <a class="para" href="#d56e965" name="ftn.d56e965">
        44
       </a>
       ]
      </sup>
      <span class="emphasis">
       <em>
        bobonou
       </em>
      </span>
      — poverou
     </p>
    </div>
    <div class="footnote">
     <p>
      <sup>
       [
       <a class="para" href="#d56e988" name="ftn.d56e988">
        45
       </a>
       ]
      </sup>
      <span class="emphasis">
       <em>
        našich pražských exulantov
       </em>
      </span>
      — Slováci pre nedostatok vyšších
               škôl študovali na viacerých miestach (bola to predovšetkým Praha a Viedeň)
     </p>
    </div>
    <div class="footnote">
     <p>
      <sup>
       [
       <a class="para" href="#d56e994" name="ftn.d56e994">
        46
       </a>
       ]
      </sup>
      <span class="emphasis">
       <em>
        ampelu
       </em>
      </span>
      — vinný ker
     </p>
    </div>
    <div class="footnote">
     <p>
      <sup>
       [
       <a class="para" href="#d56e1002" name="ftn.d56e1002">
        47
       </a>
       ]
      </sup>
      <span class="emphasis">
       <em>
        J. V. Šrobár prispel zručne napísanou humoreskou
       </em>
      </span>
      — ide o
               poviedku „Rebelanti“
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1018">
       </a>
       Anton Bielek: „Obrázky z hôr“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1025" name="d56e1025">
      48
     </a>
     ]
    </sup>
   </p>
   <p>
   </p>
   <p>
    Anton Bielek zjavil sa v slovenskej literatúre na počiatku roku 1883. V prvom zošite
         III. ročníka „Slovenských pohľadov“ uverejnená bola jeho novela „V zátiší horskom“. Prácou
         touto vyhral Bielek tridsaťzlatovú odmenu, vypísanú vydavateľstvom „Pohľadov“, a razom stal
         si do neveľkého radu dobrých slovenských beletristov. Novela ľúbila sa všeobecne, o čom
         presvedčil sa redaktor časopisu, keď dostával od vážnych ľudí listy, pre pôvodcu veľmi
         lichotivé. Novela napísaná je zručne a líši sa valne od mnohých podobných prác poetickým
         obsahom, dialógy plynú prirodzene, niet triviality a plytkých melčín. Rozhovor Miroša s
         Milkou v druhej kapitole môže obstáť v diele najlepšieho slovenského beletristu. Miroš chce
         povrchne a cudzo vychovanú Milku zaujať za slovenský ľud. „Naše ciele, naše túžby?“ hovorí
         Miroš. „Tie majú svoj začiatok i svoj koniec v tom, vidieť náš ľud vzdelaným, pozdvihnutým,
         slovom, šťastným. Sú to túžby veľkých umov. Pre cieľ tento ani najťažšia práca nenie nám
         odpornou, ba nosí na sebe jagot mihotavých drahokamov východných. Pre ciele tieto znášame
         smäd, hlad… trpíme opovrženie, žiaľ, bolesť, smútok, a neresti sú údelom naším. I mrieť
         vieme, i mrieť, slečna.“ A tak písaná je voľne celá práca; nájdu sa poniektoré neurčité
         výrazy, no nadovšetko prekvapuje koncízne zakončenie práce. Dvaja starci stoja nad
         umierajúcim Mirošom. „Hlavy staríkov chýlili sa k sebe ako dve zakvitlé ratolesti
         jabloňové, zmietané vetrom.“ Každý uzná poetickú pravdu v týchto riadkoch, porovnanie je
         verné, jazyk prostý a silný.
   </p>
   <p>
    I v prácach nasledujúcich Bielek dokazuje fantáziu, spôsobnosť charakterizovať, dar
         kompozičný. Všade nachádzame ušľachtilý cit, intencie mravné, lásku k národu, ľudu,
         čistotu… ale čím diaľ, tým viac tratí jazyk svoju prostotu a oblieka sa do kvetnatého
         rúcha. Kvetnatý presýtený sloh nie je pekný ani vtedy, keď je ináč logicky a syntakticky
         celkom správny, keď trópy: metafory (zamenenie dvoch podobných pochopov), metonymie
         (pomenovanie istej veci nie vlastným menom, ale iným súrodým), synekdochy (keď označujeme
         celok pomenovaním jeho častí, napríklad: bývam s ním pod jednou strechou, t. j. v jednom
         dome), elipsy (vynechanie pochopov, ktoré si treba domyslieť), sú prirodzené, pravé. Cena
         estetická diela veľmi klesá, keď trópy sú hľadané, keď neplynú akoby samy sebou a nenúkajú
         sa našej fantázii.
   </p>
   <p>
    V „Obrázkoch z hôr“, najnovšej samostatnej práci Bielekovej, našli sme všetky prednosti
         „Zátišia“, ale i poklesky slohové a myšlienkové — ktorým bolo by ľahko vyhnúť sa. Bielek je
         výborným komponistom medzi nami: jemu nerobí ťažkosti to hlavné: vytvorenie deja, osôb, ich
         sprevádzanie žitím. On má kopu dobrého materiálu a hospodári ním zručne, pozoruje ostro, má
         zmysel pre prírodu, jej krásy i hrôzy, a poviem rovno, má
    <span class="emphasis">
     <em>
      poéziu
     </em>
    </span>
    , má
         práve to, čo prozaickú prácu vynáša do vyššej sféry. Všetko toto priznávam mu bez obalu,
         ale všetko to je pokalené akýmsi nabubrelým, neskromným tónom a falošnými figúrami reči.
         Uvediem príklady. Nabubrelosť: „Zjav však je vidom vzácnym, riedkym. Poryvy žitia sú
         nepriateľmi rozpomienok a ostrie každodenia uchváti prečasto myseľ vo vír, kde všetkému
         krásnemu strojí nástrahou ťažkosť o bytie.“ Preberme tieto sady. „Zjav je vidom“, ako to
         rozumieť? Veď
    <span class="emphasis">
     <em>
      zjav
     </em>
    </span>
    je ešte nič určitého — a
    <span class="emphasis">
     <em>
      vid
     </em>
    </span>
    je asi to samé. Čo je to zjav? Čo by bol vôbec zjav riedky. Istý zjav môže byť riedky.
         „Poryvy žitia sú nepriateľmi rozpomienok.“ Poryvy znamená toľko, ako údery, rozorvania —
         nuž či možno povedať, že sú ony nepriateľmi rozpomienok? A čo je „ostrie každodenia“? A ako
         môže „ostrie“ „uchvátiť“ niečo. Ostrie reže, to by bol prirodzený obraz. A to „ostrie
         uchváti myseľ vo vír“. Neviem si to ani predstaviť, čo chce autor povedať. Snáď, že
         každodenný život myseľ uchvacuje do vírov? Prečo práve každodenný? Myslím práve neobyčajné,
         nevšedné udalosti životné rozochvejú skôr myseľ než všednosť. A v tom víre „všetkému
         krásnemu strojí nástrahou ťažkosť o bytie“. „Ťažkosť o bytie“ je nesprávny subjekt; autor
         chcel povedať snáď „starosť o chlieb obťažuje žiť kráse“. Strojiť
            nástra
    <span class="emphasis">
     <em>
      hou
     </em>
    </span>
    je chyba, má byť nástra
    <span class="emphasis">
     <em>
      hu
     </em>
    </span>
    . No
         povážme celok: „ostrie každodenných chlopôt uchváti myseľ do víru, kde ťažkosť o bytie
         strojí nástrahu všetkému krásnemu“ a sme pred niečím nepochopiteľným, pred niečím, čo treba
         uhádnuť ako rébus. A ako ľahko dá sa to povedať. Asi takto: „Životné nezhody, každodenné
         starosti o chlieb obťažujú, ba znemožňujú žiť kráse (alebo pre krásu)!“
   </p>
   <p>
    Falošné trópy, epitetá a porovnania: „oči vyplakané ako mäso“ (či mäso plače? chcel
         povedať „plačom červené ako mäso“), „sekavý nádech poznámok“ (sekavé poznámky), „sychravý
         smiech“, „výzor ťahal sa na dvor“, „možné hranice opusteného človeka“ (človek opustený až
         po možné hranice), „robiť poklony (múzam) geometrickými sadami všemožných hypotéz“,
         „zobudil sa po sladko prežitej noci(?)“, „sebe menší útvar celku“, „zvuk sladkej
         mamičky“(!) (falošná elipsa), „ostrý výraz samoty, opustenosti zieral z každej skaly“.
         Slnko kladie „zlatý účes na hrebeň hôr“ je hľadaný obraz. „O nohy pokúšala sa studeň rosy“
         — t. j. mali rosou premoknutú obuv. „Bača vykresal z kremeňa ohňa a položil pod vatru“
         (položil pod drevo, pod raždie atď. — vatra už horí). „Čerešne visia v strapcoch“ (nikdy),
         „hodili sa na hor“, „láska ku hrsti otcovskej zeme“ (falošný tróp, hrsť zeme nikto
         nemiluje), „slnko páli na
    <span class="emphasis">
     <em>
      plochu
     </em>
    </span>
    hôr“, „príroda dmula sa životom“ a
         pravý reliéf autorovej neistoty výrazu: „istý uzavrený, samému sebe žijúci ráz celku s
         nádechom tajným“ atď. Ráz celku žije samému sebe! „Odvrátil som sluch“ (načo hľadať také
         figúry: nepočúval som. Ako si možno predstaviť, že si autor odvrátil sluch? Uši si
         zapcháme, ani tie nemôžeme si odvrátiť). „Z prostredného (okna) vykukne občas hlava, potom
         schytí zas praslicu a pradie. Vreteno veselo jej fŕka od ruky.“ Toto je priamo klasický
         príklad falošnej synekdochy (pars pro toto).
    <sup>
     [
     <a class="footnote" href="#ftn.d56e1059" name="d56e1059">
      49
     </a>
     ]
    </sup>
    Hlava schytí vreteno, ono jej fŕka od ruky. Darmo je, hlava nemá rúk, to mi
         uverí. Pod „hlavou“ takto nemožno rozumieť ženu. A skadiaľ sa díva autor? Zvonku? Tak mohol
         zazrieť hlavu. Ale ako vie, že tá hlava dnu pradie? Ako vidno, celá záplava falošných
         obrazov. A konečne nesprávnosť: „na nebi pohybovali sa čierne,
    <span class="emphasis">
     <em>
      nedvižné
     </em>
    </span>
    oblaky“. Nedvižný je toľko, čo nepohyblivý, čo nedá sa z
         miesta pohnúť; a zase nemožný, i fantázii i rozumu sa protiviaci obraz: „obloha spustila
         viečka.“ Nespomíname nesprávnosť jednotlivých výrazov, ako: „v trasľavom kmite pozdných
         chvíľ“, „rozbesedil sa“ atď.
   </p>
   <p>
    Vyhladiť tieto nezrovnalosti — a mali by sme krásnu kytku drobných horských obrazov.
         Darmo: pri poézii forma je taká vážna ako obsah. Bielek má i formu, on zná jej tajnosti,
         iba tým, že nehovorí svojím jazykom, že hľadá silu tam, kde jej niet, hľadí dojať tým, čím
         dojať nemožno, jedným slovom, že usiluje sa byť hodne duchaplným a neprirodzeným, kazí
         svoju formu a obťažuje zdravú svoju invenciu, poéziu i kompozíciu smutným balastom
         prekrútených sád a falošných trópov. To je moja úprimná mienka a dôkazov o jej pravosti
         mohol bych doniesť veľmi mnoho. Božechráň, aby taký tón vodral sa do našej literatúry. My
         máme klasické príklady ušľachtilého, krásneho štýlu — a komu nepostačí naša literatúra,
         nech číta Turgeneva, Tolstého. U nich nenájdeš ani jednej jedinej sady, ktorá by bola
         nabuborená a hľadaná. My Slaviani môžeme sa tešiť a ďakovať Bohu, že máme tak priamo
         tečúci, prirodzený, nepokrútený jazyk, krásny, prirodzený poriadok slov, nie aby sme si to
         sami umele prekrucovali. Ostatne tu platia krásne slová Goetheho („Faust“, I. diel, 1.
         scéna):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Es trägt Verstand und rechter Sinn
Mit wenig Kunst sich selber vor.
Und wenn’s Euch Ernst ist, was zu sagen,
Ist’s nöthig Worten nachzujagen?
      </span>
     </p>
    </div>
    <sup>
     [
     <a class="footnote" href="#ftn.d56e1077" name="d56e1077">
      50
     </a>
     ]
    </sup>
   </p>
   <p>
   </p>
   <p>
    A Bielek má i rozum, i pravý zmysel, i seriózne chce i vie niečo povedať. On najmenej
         potrebuje „behať za slovami“.
   </p>
   <p>
    Prejdúc na obsah, rád uznávam, že poviestky jeho sú podarené, pôvodné, samorastlé. „Po
         troch rokoch“ čítal som, nekritizujúc spomenuté formálne slabosti, s pravým pôžitkom, tešil
         som sa na opisoch rakárenia, na dobrej figúrke Brbeľa… ó, mnoho materiálu má autor, zná ľud
         a s láskou v srdci pozoruje ho. „Kopáč pokladov“ je skutočne zaujímavý, pútavý obraz —
         mohol by sa i rozšíriť. V „Cudz
    <span class="emphasis">
     <em>
      á
     </em>
    </span>
    rovi“, zdá sa mi, Jánošík prichádza
         ako „deus ex machina“.
    <sup>
     [
     <a class="footnote" href="#ftn.d56e1093" name="d56e1093">
      51
     </a>
     ]
    </sup>
    Priľahko, bez vlastného pričinenia a boja oslobodili sa dvory od cudziara.
   </p>
   <p>
    My máme právo očakávať od pôvodcu ešte mnoho dobrého — nech uverí, že poznámky naše majú
         len jeden cieľ, poukázať mu náhľadne, čo hatí jeho ďalší vývin. Ale kto verejne pracuje,
         musí počuť i mienku druhých; povedali sme ju po bratsky, sine ira et studio.
    <sup>
     [
     <a class="footnote" href="#ftn.d56e1101" name="d56e1101">
      52
     </a>
     ]
    </sup>
   </p>
   <p>
    Hovorí sa, že praetor minima non curat;
    <sup>
     [
     <a class="footnote" href="#ftn.d56e1109" name="d56e1109">
      53
     </a>
     ]
    </sup>
    ale ťažko je nespomenúť množstvo pravopisných, tlačových a typografických chýb.
         Keď ich je tak mnoho, ako v „Obrázkoch“, prestáva to byť maličkosťou. Niet jednej stránky
         bez chýb. Typografické vystrojenie je nedbalé. Čo riecť, keď na
    <span class="emphasis">
     <em>
      jednej
            jedinkej
     </em>
    </span>
    strane (117.) nájdeme
    <span class="emphasis">
     <em>
      desať
     </em>
    </span>
    litier z iného
         písma, než je sádzaná celá kniha! (v 3. riad.
    <span class="emphasis">
     <em>
      y
     </em>
    </span>
    a
    <span class="emphasis">
     <em>
      s
     </em>
    </span>
    , v 6. a 7. riad. je nula miesto o atď.).
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1025" name="ftn.d56e1025">
        48
       </a>
       ]
      </sup>
      „Národnie noviny“ 1890, č. 26.
     </p>
     <p>
      Pôvodný názov recenzie: Obrázky z hôr. Zväzok I. Napísal Anton Bielek. V
               Ružomberku. Tlačou kníhtlačiarne Karla Salvu. — Nákladom vlastným. Strán 150. Päť
               menších rozprávok s predmluvou.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1059" name="ftn.d56e1059">
        49
       </a>
       ]
      </sup>
      <span class="emphasis">
       <em>
        pars pro toto
       </em>
      </span>
      — (lat.) časť za celok
     </p>
    </div>
    <div class="footnote">
     <p>
      <sup>
       [
       <a class="para" href="#d56e1077" name="ftn.d56e1077">
        50
       </a>
       ]
      </sup>
      <span class="emphasis">
       <em>
        Es trägt Verstand und rechter Sinn Mit wenig Kunst sich selber vor. Und
                  wenn’s Euch Ernst ist, was zu sagen, Ist’s nöthig Worten nachzujagen?
       </em>
      </span>
      —
               (nem.) Doslovný preklad: Rozum a zdravý úsudok sa ľahko samé prejavujú. A ak chcete
               vážne niečo povedať, je potrebné behať za slovami?
     </p>
    </div>
    <div class="footnote">
     <p>
      <sup>
       [
       <a class="para" href="#d56e1093" name="ftn.d56e1093">
        51
       </a>
       ]
      </sup>
      <span class="emphasis">
       <em>
        „deus ex machina“
       </em>
      </span>
      — (lat.) vo význame: riešenie vyšším
               zásahom
     </p>
    </div>
    <div class="footnote">
     <p>
      <sup>
       [
       <a class="para" href="#d56e1101" name="ftn.d56e1101">
        52
       </a>
       ]
      </sup>
      <span class="emphasis">
       <em>
        sine ira et studio
       </em>
      </span>
      — (lat.) bez zlého zámeru
     </p>
    </div>
    <div class="footnote">
     <p>
      <sup>
       [
       <a class="para" href="#d56e1109" name="ftn.d56e1109">
        53
       </a>
       ]
      </sup>
      <span class="emphasis">
       <em>
        praetor minima non curat
       </em>
      </span>
      — (lat.) mýtnik sa nestará o
               peniaze
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1130">
       </a>
       Besedy. Slovenský zábavník
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1137" name="d56e1137">
      54
     </a>
     ]
    </sup>
   </p>
   <p>
   </p>
   <p>
    Zväzok slovenskej beletrie mal by sa u nás s radosťou vítať — a najmä, keď práce v ňom
         obsažené stoja na úrovni dnešnej slovenskej literatúry. O prítomnom zväzku to platí. Ako
         veľmi odporúčajúci sa úvod vidíme a s potechou prečítame tri znelky Hviezdoslava; básnik,
         žalujúc sa na predjarnú chumeľ, túži už netrpezlivo za vesnou — no dá sa poučiť od
         chumelice o hlbšom ponímaní prírody: keď i jarný víchor „nešteklí sladko ucha návyk“ —
         predsa i on je tónom vo všeharmónii prírodných síl a zjavov. Ťažko je človeku objať prírodu
         čo celok — to je zmysel — teda asi ten cieľ, ktorý si vytkol Humboldt
    <sup>
     [
     <a class="footnote" href="#ftn.d56e1147" name="d56e1147">
      55
     </a>
     ]
    </sup>
    vo svojom „Kozmose“. Že sú sonety formálne dokonalé a presné jazykom, milé
         zvukom, netreba ani poznamenať u Hviezdoslava.
   </p>
   <p>
    „Z dôb utrpenia“, povesť A. Bieleka, má všetky prednosti jeho doterajších prác a niečo
         menej chýb. Téma čerpaná je z nepekných dejov trenčianskych, keď nám deti násilne brali na
         dolniaky, aby osviežili maďarskú krv. Zvlášte fantastické partie sú veľmi pekné. Pravda, i
         tu prichádzajú miesta úplne neliterárne, ktoré by mali padnúť pod belasou tužkou umného
         korektora, ako: „bezstarostnosť utopila sa vo víre myšlienkovej nerozhodnosti“, „divno
         tkané pavučiny myšlienkových osnov prebiehali poľom jej duše“, „plával chlad“, „horúca
         tieň“, „hlas hrobu podobný“, „okolo vatry čo život, to soľný stĺp“, „škvrny krve zdali sa
         dosahovať výšin neba“, „bľadosť a čerň svedomia zakalila mu tvár“ atď. Pripomínam to, aby
         sa asnáď oslobodil od takých formálnych síce, ale nepríjemných vád.
   </p>
   <p>
    „Astronómia a povera“ je poučná kompilácia Wagnerova,
    <sup>
     [
     <a class="footnote" href="#ftn.d56e1157" name="d56e1157">
      56
     </a>
     ]
    </sup>
    svedčiaca o vyčítanosti, a je zábavná.
   </p>
   <p>
    „Pokuta za hriech“. Veselohra. Napísal Miloň
    <sup>
     [
     <a class="footnote" href="#ftn.d56e1165" name="d56e1165">
      57
     </a>
     ]
    </sup>
    (pseudonym), pri všetkej povrchnosti a nenovote sujetu prekvapuje za prvé, že
         dľa môjho úsudku dala by sa veľmi dobre predstaviť, že je totiž
    <span class="emphasis">
     <em>
      nie
            knihová
     </em>
    </span>
    , ale
    <span class="emphasis">
     <em>
      veselohra, súca na javisko
     </em>
    </span>
    . A to by bol
         veľký pokrok, keď z našich pôvodných dramatických prác ani jedna neznesie svetlo lámp na
         javisku. Tu možno sa mýliť, ale úprimne myslím, že by pri niektorých skráteniach odohrala
         sa celkom zručne, a bavila by za pol večera obecenstvo. Ó — keby v Miloňovi naozaj skrsol
         čo len slovenský Benedix!
    <sup>
     [
     <a class="footnote" href="#ftn.d56e1177" name="d56e1177">
      58
     </a>
     ]
    </sup>
    O charakterizovaní nemožno mnoho hovoriť — ale či to vôbec nachádzame pri
         veľkej väčšine ináč zručných veselohier? Stálo by za prácu urobiť pokus.
   </p>
   <p>
    „Ľudovít Žello“, literárny obrázok od Jaroslava Vlčka, je veľmi spravodlivým ocenením
         literárnej osobnosti nášho drahého básnika a miláčika mládeže. Žiaľ, že náš výborný
         literárny historik nemá pomoci pri veľkej svojej práci, ktorú by mu poskytli podobné
         monografie. Do toho akosi nechce sa našim mladším silám.
   </p>
   <p>
    P. Zoch
    <sup>
     [
     <a class="footnote" href="#ftn.d56e1187" name="d56e1187">
      59
     </a>
     ]
    </sup>
    opisuje svoju cestu do Záhrebu a pripína k nej žiaľne i horké reflexie.
         Drobnejšie básne Javorinskej, Somolického a Podtatranského
    <sup>
     [
     <a class="footnote" href="#ftn.d56e1193" name="d56e1193">
      60
     </a>
     ]
    </sup>
    pridávajú zväzku rozmanitosti a zakľučuje ho preklad z Turgeneva. Ako vidno —
         všetko možno čítať s radosťou a uspokojením.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1137" name="ftn.d56e1137">
        54
       </a>
       ]
      </sup>
      „Národnie noviny“ 1890, č. 73.
     </p>
     <p>
      Pôvodný názov: Besedy. Slovenský zábavník. Redaktor Anton Bielek. Zväzok I.
               Ružomberok. Tlačou a nákladom Karla Salvu. 1890. Strán 176.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1147" name="ftn.d56e1147">
        55
       </a>
       ]
      </sup>
      <span class="emphasis">
       <em>
        Humboldt
       </em>
      </span>
      — Humboldt, Wilhelm Heinrich (1769 — 1859), známy
               nemecký prírodovedec a cestovateľ
     </p>
    </div>
    <div class="footnote">
     <p>
      <sup>
       [
       <a class="para" href="#d56e1157" name="ftn.d56e1157">
        56
       </a>
       ]
      </sup>
      <span class="emphasis">
       <em>
        kompilácia Wagnerova
       </em>
      </span>
      — ide o dr. Jána A. Wagnera (1869 —
               1930), ktorý písal popularizačno-poučné články z astronómie
     </p>
    </div>
    <div class="footnote">
     <p>
      <sup>
       [
       <a class="para" href="#d56e1165" name="ftn.d56e1165">
        57
       </a>
       ]
      </sup>
      <span class="emphasis">
       <em>
        Miloň
       </em>
      </span>
      — pseudonym dramatika Ferka Urbánka (1859 —
               1934)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1177" name="ftn.d56e1177">
        58
       </a>
       ]
      </sup>
      <span class="emphasis">
       <em>
        Benedix
       </em>
      </span>
      — Benedix Roderich (1811 — 1873), nemecký dramatický
               autor
     </p>
    </div>
    <div class="footnote">
     <p>
      <sup>
       [
       <a class="para" href="#d56e1187" name="ftn.d56e1187">
        59
       </a>
       ]
      </sup>
      <span class="emphasis">
       <em>
        P. Zoch
       </em>
      </span>
      — Pavel Zoch (1850 — 1907), ev. farár a
               publicista
     </p>
    </div>
    <div class="footnote">
     <p>
      <sup>
       [
       <a class="para" href="#d56e1193" name="ftn.d56e1193">
        60
       </a>
       ]
      </sup>
      <span class="emphasis">
       <em>
        básne Javorinskej, Somolického a Podtatranského
       </em>
      </span>
      — ide tu o
               nasledujúcich autorov: Mária Holuby rod. Boorová (1851 — 1919), Izidor Žiak (1863 —
               1918) a Rehor Uram (1846 — 1924)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1201">
       </a>
       Elena Maróthy-Šoltésová: „Proti prúdu“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1208" name="d56e1208">
      61
     </a>
     ]
    </sup>
   </p>
   <p>
   </p>
   <p>
    V sterilných časoch slovenskej literárnej práce zjavil sa román tento v rozmeroch, pre
         naše pomery veľkých — už on sám zmiernil oprávnenosť žalôb, že niet čo čítať. Pani autorka
         nie je neznámym zjavom v slovenskej literatúre; jej drobnejšie články vyznamenali sa vždy
         solídnou rozumnosťou, vrelým citom pre národ, národnosť, porozumením našich potrieb. V
         poslednom zväzku almanachu „Živena“ podala príspevok, ktorý svedčil o jej spôsobnosti beletristickej.
    <sup>
     [
     <a class="footnote" href="#ftn.d56e1218" name="d56e1218">
      62
     </a>
     ]
    </sup>
    Beztoho, žeby bola sa priklonila k nejakému obrazcu, bezprostredne, sama zo
         seba vedela načrtať dojemný obrázok úzko rodinný, idúci v pamäť i srdce. Ešte na dve práce
         rozpomíname sa, uverejnené v „Slovenských pohľadoch“ roku 1881, „Na dedine“, za ktorú bola
         odmenená čestným darom z konkurzu,
    <sup>
     [
     <a class="footnote" href="#ftn.d56e1224" name="d56e1224">
      63
     </a>
     ]
    </sup>
    druhá tamže roku 1891, „V čiernickej škole“, cenná svojím národopisným
         materiálom, milá tou láskou, akou horí spisovateľka k prostému ľudu.
   </p>
   <p>
    A teraz predstúpila pred slovenské obecenstvo s veľkým románom. Doslov, pridaný k dielu,
         oboznamuje nás s jej cieľom a tendenciou. Ona chce podať verný a pritom potešiteľný,
         pozdvihujúci obraz dnešných našich pomerov. Vidno z doslovu, že jej nebolo želateľné byť
         natoľko pravdivou, žeby tá pravda rozsmútila, účinkovala ochabujúco, budila pochybnosti.
         Jej celé usilovanie ide ta, aby nejestvujúce síce, ale možné a želateľné pomery, znázornené
         prosto a prirodzene, posilnili asnáď už klesajúcich a budili túžbu po uskutočnení. V tomto
         ohľade hrá tedy „muziku budúcnosti“. Nie dľa Shakespeara, ktorý velí podávať „zrkadlo
         prírode a ľuďom“, ale tak viac v zmysle utopistov-románopiscov, ktorí tiež možnosť a
         pravdepodobný vývin predstavujú a prekladajú ho do minulosti. V tomto ohľade je teda pani
         Šoltésová dosť romantická. No pritom možno ju nazvať i reálnou, lebo pohybuje sa na postati
         dňa a skutočného života, nikde nepreháňa, nevychodí z krážov celkom obyčajných, temer
         triviálne-každodenných.
   </p>
   <p>
    Takéto spojenie ideálnosti v živote skutočnom autorom nevidenej, s úprimnou túžbou
         zostať pri pravde a pravdepodobnosti muselo zúžiť krídla fantázie a obmedziť samú fabulu
         románu. Aký život našej nahej skutočnosti, taká i fabula. A tak i autor v celom diele
         zostal pekne-rúče doma v najprísnejšom zmysle; my nemusíme dľa Goetheho „wer den Dichter
         will verstehen, muss in Dichters Lande gehen“, prejsť do krajiny fantáziou básnickou
         utvorenej, my porozumieme tvorcu, nejdúc z domu cez prah domáci, aspoň nezanechajúc to úzke
         ovzdušie, ktorým dýše utlačený slovenský národ v naše dni. Tým, pravda, vyhrala aktuálnosť
         románu, tým stal sa poučným a užitočným, ale i nevinným a tichým ako tok potoka v rovinách.
         Všetko, čo zaujíma rodinu, počnúc od svadby, až po predčasnú smrť decka, prebrané je
         opravdu ženskou rukou a spojené hlavne dialógmi, s našimi verejnými, hlavne
         národno-politickými záujmami, bojmi, ba i túžbami a želaniami. Fabula rodinná nesúvisí s
         nimi iným, len tým, že hlavné osoby priznávajú sa k národnej stránke a mimo rodinného kruhu
         cestujú, rečnia a konajú niečo za národ, pravda, viac hovoria a tušia — ako to i sám život
         ukazuje. Fabula politicko-národná pozostáva v opise toho procesu, ktorým prešiel maďarón,
         pravda, umný a srdcom dobrý, majetný a neodvislý k presvedčeniam čisto slovensko-národným.
         Hlavnou pomocou pri tomto preobrazovaní, pravda, bola láska k ženskej, od rodu úprimne
         slovenskej. Ani boj nebol ťažký, ba práve temer nijaký. Obrat založený je na púho ľudskej
         dobrote, šľachetnosti a rozume. Dobrota, šľachetnosť a rozum, keď im nechajú voľný beh,
         samé nám privádzajú Šavelského, a tak mali by i všetkých Šavelských. Myslíme, že je to
         smelo tak povedať bez hlbšieho odôvodnenia. Predne má i odrodilstvo svoju rozumnú logiku,
         má svoju ľudskú šľachetnosť, má i srdcovú dobrotu a predsa zostáva odrodilstvom. Vo
         väčšine, arci u nás odrodilstvo leží na troch pilieroch: na špinavej koristi a lačnej
         nážive, na charakternej slabosti, ba i plodnosti, na móde a slabosti osobnej. Toto všetko
         nebolo u Šavelského, ale neboli ani silné politické presvedčenia, rozumná logika
         maďarónska, takže skutočne nemal proti čomu bojovať. Za druhé u čisto národného človeka
         nesmieme a priori
    <sup>
     [
     <a class="footnote" href="#ftn.d56e1234" name="d56e1234">
      64
     </a>
     ]
    </sup>
    predpokladať všetky cnosti čisto ľudské, ba dopúšťať i poklesky a hriechy bez
         toho, žeby bol zadal svoju národnosť.
   </p>
   <p>
    Ale dajme tomu, typ odrodilca slovenského v ohromnej väčšine nesie na sebe škvrnu
         osobnej podlosti, špinavého štréberstva, mravného úpadku; dajme tomu, že veľká časť našich
         renegátov s úľubou používa v boji prostriedky nečisté, nevybraté; že u nich vo veľkej miere
         nejde o myšlienku, o vlastenectvo, ba ani o maďarizmus, ale o ciele egoistické — predsa na
         našej strane nemožno vyhľadávať len samé svetlo, ako to robí náš románopisec. Na tomto
         maľovaní bielym na bielo trpí román, a to sme museli podotknúť, vážiac si ináč umné,
         poučné, široko rozložené dielo našej najnovšej literatúry. Pravda, život je taký, ako ho
         líči obdarená spisovateľka, ale on je nie
    <span class="emphasis">
     <em>
      len
     </em>
    </span>
    taký. Už keď ho raz
         berieš na mušku, musíš vidieť i to, čo nezrovnáva sa s tvojou ideálnou túžbou. Rodina bude
         vždy až do skonania sveta nevyčerpateľným nálezišťom pre román a novelu, trúchlohru i
         veselohru. Ale tá rodina nežije len v salóne svojom, v záhrade krásne vypestovanej, v
         bezúhonnej čistote a nesmiernom šťastí. Mnoho dobrého nahromadila autorka pod strechu dvoch
         národných domov a oproti tomu nestojí nič nedobrého, nesvetlého nielen u národovcov, ale
         ani v spoločnosti renegátskej, ktorú nám predvádza napr. pri stoličnom bále. Toto sme
         chceli popredku povedať preto, aby sme ihneď porozumeli román a aby nik v ňom nehľadal
         hlbokých, potriasajúcich scén a výjavov, duševných bojov a záhad spoločenských. Je to román
         čisto rodinno-národný, s prekrásnymi figúrami, s vysoko mravnou tendenciou, s rozvetvenou
         po častiach politicko-národnou didaktikou, s vyčerpávajúcim predmet obzorom nášho
         malomestského i dedinského života. Všetko, čo sa hýbe a trvá v posledných rokoch, čo vyšlo
         najavo v bojoch národných, použité a vpletené je do histórie dvoch skromných a tichých
         rodín, ktorých život ničím iným nie je zakalený, len až veľmi prirodzenou smrťou starého
         Laskára, pradeda, a náhodnou smrťou malého synka Šavelského. Na konci ukazuje sa
         perspektíva možného dorozumenia sa — aspoň želania, aby pristúpili rozvadené stránky k
         stykom a hľadali nejaký modus vivendi.
    <sup>
     [
     <a class="footnote" href="#ftn.d56e1245" name="d56e1245">
      65
     </a>
     ]
    </sup>
   </p>
   <p>
    Bohatý statkár Šavelský zaľúbi sa v železničnom vagóne do veľmi krásnej Oľgy Laskárovej.
         Tento fakt, veľmi podrobne a základne opísaný, spojí nerozlučným zväzkom dve ináč na
         rôznych osnovách založené rodiny: Laskárovú, meštiansko-národnú a Šavelských,
         zemiansko-nenárodnú. Šavelský, predtým bledého zmýšľania, dľa rozhovoru vo vagóne so starým
         bručlivým úradníkom, neobyčajne spravodlivý, vhupne do našskej spoločnosti príležitosťou
         divadla a po ňom nasledujúcej zábavy v mestečku Rakytove. Divadlo, zábava, to sú
         fotografie. Item
    <sup>
     [
     <a class="footnote" href="#ftn.d56e1253" name="d56e1253">
      66
     </a>
     ]
    </sup>
    nastane zblíženie medzi Oľgou a Fraňom Šavelským. Poneváč vysvitlo, že mať
         Šavelského a mať Oľgy sú kamarátky z dávnych časov, ide ju Laskárová navštíviť do Javorca,
         majetku to Šavelského, za ňou prichádza i Oľga na výslovnú žiadosť starej zemianky. Vezie
         ju sám domáci pán. V záhrade ide ľúbostná ataka, Oľga váha, no už badáme, že nebude sa dlho
         protiviť. Podmienkou je, aby si sám prišiel pre odpoveď do Dažíc, kde je Oľgin otec učeným
         utiahnutým profesorom, tichým národovcom. Stane sa, nasleduje svadba; Ivan Laskár je
         zaľúbený do mladuchy a rojčí, je to jeho sesternica. Táto študentská zaľúbenosť je veľmi
         dobre a prirodzene podaná.
   </p>
   <p>
    Už na divadelnej zábave príde Šavelský o vážny krok bližšie k národu, keď vidí nepekné
         chovanie sa maďarónskych hostí, menovite nejakého Agnusza, Boróczyho a žida Aranya, ináč
         jeho dobrých známych zo spoločnosti. Na tejže zábave oboznámime sa s osobami, ktoré i ďalej
         ihrajú svoj nehlučný epizodický zástoj. Sú to najviac mladí ľudia a devy, budúce páry
         manželské.
   </p>
   <p>
    Pendantom k tejto slovenskej, občianskej zábave je stoličný bál, na ktorý Šavelský vedie
         svoju mladú ženu už z ohľadov stavových a spoločenských. Tu zas stretáme sa s poltuctom
         osôb z druhého tábora, menovite so županom, podžupanom a ich polovičkami a menovite s
         Gáborom Vlaszthom, ktorý sa i neskôr zjaví na prknách, kdežto tí ostatní cele zmiznú behom
         ďalšej povesti. Vlasztha je gavalier, bonviván,
    <sup>
     [
     <a class="footnote" href="#ftn.d56e1263" name="d56e1263">
      67
     </a>
     ]
    </sup>
    pustý dušou, ale má istú chladnokrvnosť v sebe, ktorá mu nedovolí byť
         nespravodlivým. Pravdu vyznajúc, jemu je všetko šuviks, až na zábavu, pekné ženské a flirt.
         On je tak asi pár Krasznayčke, trochu obšúchanej, peknej koketke stoličného bálu. No
         Vlaszthu nepritiahla nateraz — on hodil sa ku sviežejším, novým pôvabom mladej ženy
         Šavelského a počal jemnú kúru. Manžel nielenže sa nemrzí, ba odporúča jej Vlaszthu pre jeho
         delikátnosť a pre opravdivé city priateľské, ktoré ho viažu k nemu. Maďaróni usilujú sa
         Oľgu, ktorá ihneď stala sa krásou a toaletou kráľovnou plesu, síce nie oficiálnou, ale
         nevoľky uznávanou, obrátiť na svoju stranu, čo sa pravda nijak nepodarí. Ale i nie div —
         hlavný gavalier Vlasztha podlieha úplne, ostatní až na dvoch-troch, ako Radóczi a
         Maršinský, sú alebo len polorenegáti, alebo absolútne nevšímaví. Bez incidentu, hladko
         skončí sa stoličný bál, až na konci má Vlasztha potržku s Agnuszom, ostatne surovým
         človekom, a jej výsledok je pravda len za kulisami odohravší sa duel, preto vážny pre
         povesť, že Vlasztha bránil Šavelského, o ktorom Agnusz za chrbtom v opilosti potáral
         blbstvá o vlastizrade a neušanoval ani jeho ženu. Nielen to, ale i miestny stoličný plátok
         vrhol sa na Šavelského čo na zradcu vlasti, čo na zemana, ktorý svoj stav ponížil tým, že
         prestúpil zjavne na stranu slovenskú.
   </p>
   <p>
    Stoličný bál bol prvým i posledným výletom mladého páru do sveta. Ním nastal prielom,
         Šavelský už neslúžil viac okolnostiam „stavu“. Nastane opisovanie toho, ako sa Oľga
         prispôsobila novému životu. Muž ju oblažil všetkým dobrým a pohodlným, ona pomáha matke
         jeho pri hospodárstve. U Laskárov rakytovských naraz dve svadby, vydávali obe dcéry:
         Ľudmilu za Križiaka, šuhaja skromného, a Marínu za farára Antónyho. Oba páry sú epizodické,
         ony sú na to, aby doplňovali obraz rodiny, ktorej nechýba ani dedo Laskár, hľadiaci ticho
         na svojich rozmnožujúcich sa potomkov. Čas ide prácou, návštevami, výletmi. Na prkno vstúpi
         nová rodina, Angeličovci s dvoma dcérami, Helenou a Fedorou. Nové elementy, ale veľmi ľahko
         zliali sa s tokom života u Laskárovcov. Z maďarónskeho kruhu dozvieme sa, že Venduš Radóczy
         vzal si Irmu Maršinskú.
   </p>
   <p>
    U Šavelských zjaví sa nový člen, malý Vlado, a Oľgu vidíme čo mať, útlu a starostnú.
         Manžel cíti až žiarlivosť k synovi. Inu, šťastie a šťastie. Rodina žije, chlapec rastie,
         Oľga zbližuje sa s ľudom, Ľudovít Laskár zakladá kanceláriu v Dažiciach. Opisom tohto
         všeobecného rodinného šťastia bez najmenšej chmáry končí sa, ako ticho vyznievajúcim
         epilógom, prvá časť románu.
   </p>
   <p>
    Medzi prvou a druhou časťou prepustí autor niekoľko rokov, v nichž sa temer nič
         nezmenilo v Rakytove, iba to, že maďarizácia tisla sa navidomoči do škôl a života. Rakytov
         je totiž národne silne uvedomelé mestečko, a maďarizácia tu ide iba násilnou kolonizáciou
         cudzích živlov. Hlavný úder na toto mestečko má sa stať valným zhromaždením Vzdelávacieho
         spolku hornouhorských vlastencov.
    <sup>
     [
     <a class="footnote" href="#ftn.d56e1276" name="d56e1276">
      68
     </a>
     ]
    </sup>
    Tento nával na Rakytovo je s úľubou opísaný, verne kreslený, dobre použitý, aby
         Šavelský mohol z ríše slov a dobrých želaní vyjsť na pole skutkov, aby si de facto zaslúžil
         meno „pansláva“ a dokázal svoje záverečné nenavrátiteľné odstúpenie od renegátskej strany.
         To, čo stalo sa u nás a čoho svedkami boli sme v nedávnych časoch, použité je dosýta, a
         pribásnený odpor občianstva, na jehož čelo postavil sa mužne Šavelský. Vystupujú i
         uvedomelí prostoludíni (Ján Sekerka), i pozháňaní a ako hoviadka v nevedomosti a švindle
         sem sácaní richtári a sedliaci z iných stolíc.
   </p>
   <p>
    Šavelský pri tejto príležitosti poučuje ľudí o nemravnosti spolkov maďarizátorských u
         prítomnosti slúžneho Baróczyho, ktorý je tu naozaj idealizovaný alebo akoby premožený
         dôvodmi rečníka, neupotrebuje násilie a uverí Šavelskému, že sa ľud ticho rozíde, čo sa i
         stalo.
   </p>
   <p>
    Po tomto búrlivejšom, no šťastne prestátom incidente, zase nájdeme sa v tichom toku
         rodinného života. U Šavelských pribudol chlapček a dievča, s deťmi mazne sa dedko Laskár,
         odohrávajú sa zas scény žiarlivosti otcovej, lebo si myslí, že žena priveľa lásky venuje
         deťom a jemu odoberá. No: „o chvíľu bolo všetko pomerené a spokojné“ (str. 363).
   </p>
   <p>
    Nové zabŕdnutie do sveta mimo domu — Šavelský berie čo inšpektor účasť na cirkevných
         bojoch. O nich len toľko, že bol vyvolený za seniorálneho a kandidovaný za dištriktuálneho
         inšpektora. Opísaný je jeho odjazd a lúčenie so ženami a deťmi.
   </p>
   <p>
    Potom idú roky, Šavelský veľadí sa i majetkovo, oponuje v stolici — na jeho meninách vo
         veľkej spoločnosti badáme pomaly i ovocie jeho práce, on je už veľmi vážený faktor vo
         verejnom živote. Zišlo sa uňho drahne ľudí i z protivného tábora. Reč ide o práve prestátom
         boji cirkevnom. Tu celý rad debát, ešte i teraz u nás aktuálnych. Zábava končí sa rodinným
         koncertom, ktorý obstarala Fedora Angeličová s Ivanom, po uši do nej zaľúbenom. O tomto
         predmete je medzi mladými reč v záhrade, ale neprišli k rezultátu. No i tu badáme, že odpor
         zo strany Fedory nebude asi dlho trvať, a my zas uvidíme nový pár — dcéru bohatého
         Angeliča, zasnúbenú s mladým rojkom Ivanom. Na tohto Ivana autorka použila i farby, nielen
         tužky. Záľubčivý idealista a pritom veľmi oduševnený mladík. No láska jeho musí vydržať
         niekoľké próby, medzi nimi i to, že ho pre „poburujúcu“ reč zavrú do politického väzenia na
         celý rok.
   </p>
   <p>
    Záležitosť medzi Ivanom a Fedorou Angeličovou zakončí sa prirodzene pri tom inštrumente,
         ktorý bol tretím pri ich častých koncertoch — pri klavíri, na druhý deň po meninách. No
         šťastie oboch zasnúbencov prervané je politikou. Nový národný duch zvíri sa na Slovensku,
         brožúry lietajú, zhromaždenia zvolávajú sa, petície o školy atď. rastú ako huby po daždi.
         Šavelský na stoličných zhromaždeniach získa si peknú stranu, čo poplaší stoličných
         politikánov, žiada i gymnázium pre Rakytovo s náukozdelnou rečou slovenskou — čo, pravda,
         prepadlo.
   </p>
   <p>
    Do tohto ruchu padá zase kus rodinnej, pravda, už smutnejšej histórie. Starý Laskár,
         patriarch rodiny, onemocnie na smrť. Spisovateľka líči milo sústrasť a starosť rodiny o
         starčeka, ktorého nieže nezroní, ale obživí zvesť, že mladý Ivan je zažalovaný pre
         politický prečin a bude súdený. Odsúdený na rok Ivan nájde ešte starého otca nažive. I
         staroba i mladosť sú jednako bodré a nezlomné — milá Fedora vpraví sa do okolností. Starík
         zomrie s povedomím, že jeho námahy neboli márne, ba i s nádejou, že jeho vnuci dožijú sa
         lepších časov. Pohreb — a po pohrebe tichý sňatok odsúdeného Ivana s Fedorou — oni chceli
         už čo manželia znášať osud.
   </p>
   <p>
    Ivan sedí vo väzení, navštevovaný svojimi — Šavelský ďalej vedie politický boj, cestuje,
         radí sa. Z toho boja vytrhnutý je telegramom, že jeho mladší syn nebezpečne ochorel. On
         letí domov z Pešti, kde bol na porade, a nájde syna v beznádejnom stave, a žena bola práve
         darovala život dieťaťu. V týchto rodinných trápeniach zase ožíva talent spisovateľky, ktorý
         nám je známy z jej práce zo „Živeny“. Scéna, keď ešte dosť nevládna šestonedieľka, tušiac v
         materinskej duši nešťastie, vzdor prísnym príkazom doktora i babky vstane a prejde do izby
         už mŕtveho synka, patrí k najšťastnejším nielen tohto románu. Živo a pravdivo je líčená
         táto rodinná tragédia, ona účinkuje na cit, a podáva kus psychológie žensko-materinskej.
         Láska materská bola i pre matku osudnou, zapríčinila ťažkú chorobu, takže Šavelský triasol
         sa, že utratí ženu.
   </p>
   <p>
    No Oľga vystrábila sa, šla do kúpeľov. Jej muž ožil zase a šiel ďalej po načatej dráhe.
         On už tak politicky zosilnel, že s ním počínajú vyjednávať. Vlasztha totiž priviezol do
         Javorca vysokého diplomata; tomuto Šavelský prednáša minimum národných požiadaviek. Ale
         excelencii sa i to vidí primnoho a odchádza bez výsledku. S týmto bezvýsledným pokusom o
         dorozumenie končí sa román. Vyznieva s tou nádejou, že keď budeme statne hájiť svoju
         pravdu, konečne príde k nám i spravodlivosť.
   </p>
   <p>
    Toto je v krátkosti rozvrh románu, pravda, len bežne načrtaný. Nespomenuli sme mnoho
         výjavov, ktoré sú živo opísané, keď i niekedy zabiehajú prisilne za hranicu skutočného, a
         sú pekným želaním horlivého národného srdca. Do maličkostí nepúšťame sa — spisovateľka
         miestami borí sa s technickými ťažkosťami a časom zastane v prúde rozprávky, na „plese“,
         ako hovoria naši rybári. No ona bez všetkej pochybnosti môže smelo počítať na naše uznanie,
         že podala obecenstvu lektúru ľahkú, zrozumiteľnú i v najširších kruhoch, pritom pekne
         precítenú, poučnú, vedenú najšľachetnejšou národnou tendenciou. Nie je to ľahkou vecou
         vydržať tak i charaktery i zaokrúhliť deje, ničím zvláštnym nevyznamenávajúce sa. Nie je
         ľahko písať román zo života tak úzkeho, všedného, ako je náš — trebárs by to bol len život
         rodinný.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1208" name="ftn.d56e1208">
        61
       </a>
       ]
      </sup>
      „Národnie noviny“ 1894, č. 133 — 134.
     </p>
     <p>
      Pôvodný podtitul: Proti prúdu. Román od Eleny Maróthy-Šoltésovej, Turčiansky Sv.
               Martin 1894. Oktáv, strán 576. Cena: brošírovaný 1. zl. 60 kr., viazaný 2 zl.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1218" name="ftn.d56e1218">
        62
       </a>
       ]
      </sup>
      <span class="emphasis">
       <em>
        V poslednom zväzku almanachu „Živena“ podala príspevok, ktorý svedčil o
                  jej spôsobnosti beletristickej.
       </em>
      </span>
      — v druhom ročníku „Živeny“ 1885
               uverejnila Šoltésová úryvok z matkinho denníka pod názvom „Umierajúce dieťa“. Tento
               motív zužitkovala v knihe „Moje deti“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1224" name="ftn.d56e1224">
        63
       </a>
       ]
      </sup>
      <span class="emphasis">
       <em>
        „Na dedine“, za ktorú bola odmenená čestným darom z konkurzu
       </em>
      </span>
      — súbeh vypísal Samko Medvecký, odmena za najlepšie dielo bola 50 zlatých
     </p>
    </div>
    <div class="footnote">
     <p>
      <sup>
       [
       <a class="para" href="#d56e1234" name="ftn.d56e1234">
        64
       </a>
       ]
      </sup>
      <span class="emphasis">
       <em>
        a priori
       </em>
      </span>
      — (lat.) predom
     </p>
    </div>
    <div class="footnote">
     <p>
      <sup>
       [
       <a class="para" href="#d56e1245" name="ftn.d56e1245">
        65
       </a>
       ]
      </sup>
      <span class="emphasis">
       <em>
        modus vivendi
       </em>
      </span>
      — (lat.) spôsob spolužitia
     </p>
    </div>
    <div class="footnote">
     <p>
      <sup>
       [
       <a class="para" href="#d56e1253" name="ftn.d56e1253">
        66
       </a>
       ]
      </sup>
      <span class="emphasis">
       <em>
        Item
       </em>
      </span>
      — (lat.) ďalej
     </p>
    </div>
    <div class="footnote">
     <p>
      <sup>
       [
       <a class="para" href="#d56e1263" name="ftn.d56e1263">
        67
       </a>
       ]
      </sup>
      <span class="emphasis">
       <em>
        bonviván
       </em>
      </span>
      — (fr.) sveták, pôžitkár
     </p>
    </div>
    <div class="footnote">
     <p>
      <sup>
       [
       <a class="para" href="#d56e1276" name="ftn.d56e1276">
        68
       </a>
       ]
      </sup>
      <span class="emphasis">
       <em>
        „Vzdelávacieho spolku hornouhorských vlastencov“
       </em>
      </span>
      — ide tu o
               spolok FEMKA, založený a podporovaný vládou. Jeho sídlo od roku 1885 bolo v
               Nitre.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1303">
       </a>
       Literárny pamätník
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1310" name="d56e1310">
      69
     </a>
     ]
    </sup>
   </p>
   <p>
   </p>
   <p>
    Neviem ináč pomenovať ten solídny kváder, ktorý Adolf Peter Záturecký vložil do stavby
         slovenskej literatúry dielom „Slovenská přísloví, pořekadla a úsloví“, vydaným v Prahe
         nákladom Českej akadémie cisára Franca Jozefa pre vedy, slovesnosť a umenie. Česká akadémia
         umožnila uverejnenie tridsaťtriročného trudu, a my to považujeme za skvelý dar, lebo bez
         tohto veľkodušného činu ohromná pilnosť slovenského spisovateľa bola by mohla byť zmarenou
         behom hrozných časov, aké zažívame. Česká akadémia má našu iskrennú vďaku; ona urobila si
         platnú zásluhu o slovenskú literatúru, slovenských spisovateľov, čitateľov, ba o celý
         národ, keď drahokamy národnej múdrosti, národného ostrovtipu, humoru, životnej skúsenosti,
         úsečnosti a bohatosti jazyka zobrala do jednej veľkej skrine, zistila a upevnila pôvodnosť,
         na večnosť intabulovala vlastnícke právo slovenského národa na tento majetok.
   </p>
   <p>
    Čo znamená tichá, verná, vydržaná práca! O Zátureckom konečne, všetci vedeli sme, že je
         muž vysoko nadaný a vzdelaný, dopisovateľ všetkých vážnych slovenských časopisov, počnúc od
         „Priateľa školy a literatúry“ (1859) až po naše dni, horúci patriot, znamenitý pedagóg,
         duša živo odzývajúca sa na každý slovenský hlas, na každý slovenský pohyb — a ešte mnoho,
         mnoho dobrého a krásneho vedeli sme, vedelo celé Slovensko o ňom, trebárs naša skromná
         literatúra nestačila verne oceniť jeho práce. No tu už ide o iné: Záturecký kapitálnym
         svojím dielom razom avansoval medzi prvých staviteľov literatúry, medzi tých mužov, ktorí
         na pevnej pôde etnologickej budovali najdôležitejšie základy literatúry, literárneho jazyka
         a súčasne podali pre dlhé budúce časy neoceniteľný materiál pre všetkých ľudí, ktorí chcú
         ďalej stavať a vystavané časti okrášliť solídnou, svojskou jemne štylizovanou ornamentikou.
         On patrí zákonne medzi tých Karadžičov, Šafárikov, Čelakovských, A. M. Veselovských,
         Adalbergov, Sreznevskych, Dobšinských, Šulekov, ktorí sklonili sa k zabudnutej pahrebe
         ľudových podaní, spevu, prísloví, povestí a urobili si nesmrteľnú zásluhu o záchranu týchto
         pokladov bezprostredne, a prostredne o obranu a záchranu
    <span class="emphasis">
     <em>
      samej národnosti, samého
            národa. Knihu
     </em>
    </span>
    Zátureckého vítame bez preuveličenia ako významný literárny
         čin, ako pevný, nerozrušiteľný pamätník nášho národného bytu, pamätník všenárodný, drahý
         srdciam našim a súčasne i skvelý pomník, ktorý si sám sebe a svojmu menu postavil nielen
         medzi nami, ale všade, kde zuní slaviansky jazyk, na neobjemných teritóriách, ktorými
         rozložilo sa veliké plemeno slavianske. Lebo náš duchovný svet je jeden a ten samý v
         základoch, jednoliaty, z jedného ohromného duchovného koreňa pošlý. V tomto zmysle má dielo
         A. P. Zátureckého význam všeslaviansky.
   </p>
   <p>
    Na tomto mieste, pravda, nemôžeme dôstojne uvážiť obsah a systém tohto monumentálneho
         diela, nateraz chceme len vyraziť svoju úprimnú, velikú radosť nad zjavom, tak riedkym v
         naše smutné dni! Hruď človeka zvlní sa radostným pohnutím, keď prekladá veliké stranice
         tejto slovenskej knihy, slovenskej v najprísnejšom zmysle slova. Ako milé tváre starých
         známych, obrazy obličajov najmilších, hádam už aj v mohylách dávno rozpadnutých, hľadia na
         nás tieto sady, slová, rýmy, kadencie, pozbierané priamo z úst nášho drahého ľudu! Hruď
         pýchou plní sa nad bohatstvom myšlienkovým, nad formálnou lahodou, presnosťou, úsečnosťou
         výrazu, množstvom materiálu, nad zdravým mravným jadrom, nad hlbokosťou múdrosti a
         tisícročnej skúsenosti. Kniha táto je naozaj pravým činom, menovite teraz, keď ochablá
         literárna činnosť, paralelná s politickým malomocenstvom, do hlbokého smútku hrúži každú
         vernú, poctivú dušu slovenskú! Teraz, keď nepriateľ plesá nad naším zahynutím a všetko
         podujíma, aby vycedil zo žíl našich krv a omráčil slovenského ducha nesmiernym a nemiernym
         hulákaním. Teraz ticho, vážne zašumel čistý prameň slovenskej slovesnosti a dokazuje, že
         národ náš žije, a žije nielen telesným životom, ale vysokým, duchovným.
   </p>
   <p>
    Čo znamená tichá, verná, vydržaná práca! Aký skvelý, vysoký príklad poskytol Záturecký
         všetkým nám, a menovite mládeži, ochotnej niečo robiť! Nie krikľúnstvom, svrbľavou
         nedočkavosťou, komisnou, v cudzine chňapnutou frázou zadovažujú sa vavríny a corona civilis!
    <sup>
     [
     <a class="footnote" href="#ftn.d56e1329" name="d56e1329">
      70
     </a>
     ]
    </sup>
    Vernosť a práca, spojená s oduševnením stálym, nie slameným, čestnosť,
         vydržanosť práce, kontinuita princípov, jemný cit pre kultúrnohistorický vývin, láska,
         predovšetkým láska k veci, láska k národu, k ľudu, pieta pred jeho prešlosťou, vnímavosť k
         jeho prítomnosti, pevná viera v jeho budúcnosť vodili milú, pilnú ruku Zátureckého! On i
         sebe postavil pamätník, i národu svojmu a literatúre, a my vďačne, s vozvýšeným radostným
         citom uznávame a hlásame jeho slávu, pevne presvedčení, že zvuk mena jeho ďaleko zájde za
         hranice jazyka slovenského! Vďaka mu a nesmrteľný vehlas v národe našom!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1310" name="ftn.d56e1310">
        69
       </a>
       ]
      </sup>
      „Národnie noviny“ 1897, č. 222.
     </p>
     <p>
      Pod čiarou: Slovenská přísloví, pořekadla a úsloví. Sepsal Adolf Peter Záturecký.
               Předloženo dne 21. května 1896. V Praze. Nákladem České akademie císaře Františka
               Josefa pro vědy, slovesnost a umění. Tiskl Alois Wiesner v Praze. Veľká oktáva. Strán
               VI 390.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1329" name="ftn.d56e1329">
        70
       </a>
       ]
      </sup>
      <span class="emphasis">
       <em>
        a corona civilis
       </em>
      </span>
      — (lat.) z občianskeho venca
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1337">
       </a>
       Janko Jesenský: „Verše“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1344" name="d56e1344">
      71
     </a>
     ]
    </sup>
   </p>
   <p>
   </p>
   <p>
    S veľkým potešením odkladáme úhľadnú knižku, prečítali sme ju jedným vrhom a potom radi
         ešte raz sa vrátili k jednotlivým piesňam. A to tým viac, že v posledných časoch zasmútení
         sme boli hrozným úpadkom slovenského verša po novinách, kalendároch a rozmanitých, dosť
         požadovačne vystupujúcich vydaniach. Bohchráň, zvlášte dobre ilustrovaných! Čo je to,
         pomysleli sme si, aká púšť, aký nevkus! Akoby nikdy nebolo bývalo Sládkoviča, Chalupku,
         Hviezdoslava, Žiaka, Podjavorinskej, Sládkovičova! Akoby sme sa len včera začali driapať z
         nížin bezgramotného, detského blábolenia. V duchu volali sme s Jánom Hollým: „Prestaň
         havraním kvákať už zvukom, prestaň na špatnohlučný biedne drnkotať nástroj. Kto rád počúva
         ušmi káry vŕzganie, pilníka škrípy? Prestaň ohavnou teda znieť hudbou, prestaň nadvázanými
         biedne brnkotať strunmi!“ Neďalekí sme boli zúfať nad takým hrozným ponížením literárnej
         úrovne, takým žobráckym schudobnením slovenského verša. Zvlášte novotári a hlasisti až
         strašne fušovali do verša i jazyka.
    <sup>
     [
     <a class="footnote" href="#ftn.d56e1354" name="d56e1354">
      72
     </a>
     ]
    </sup>
    Bolo to smutné. Lebo keď nápadne chudobnie a klesá v národe poézia, umenie —
         chudobnie a klesá národ, jeho duchovný svet, tratí sa a schne nádej. Beda v hrobe otcom
         nemých detí, ale ešte väčšia otcom detí, nevediacich učiť sa od predkov a vysoko držať
         panier jazyka, krásy a literárneho umenia.
   </p>
   <p>
    Jesenský prvou knižkou dokázal, že pre neho nedarmo spievali talentovaní spevci
         slovenskí. On ňou stal si do radu skutočných básnikov a literátov slovenských.
   </p>
   <p>
    Základný tón jeho veršov je: láska, erotika, erotický flirt, ľahunké hranie na citových
         strunách, oslava ženských pôvabov s nádychom decentnej roztúženosti — no prichádzajú
         miesta, kde sa prehĺbi a zahovorí priamo k srdcu; vidno, nie samá túžba po rozkoši a
         nasladení opanovala mladú dušu. Opisujúc skvelú svetskú slávnosť v „Anglickej záhrade“
         (strana 77, a opisuje skvelo), hurhaj, skvost, drahokamy, báj paliem — razom dokladá: „V
         tom mori svetla, hore, dolu, a smiechu ľudí okolo, mne nikdy v duši
    <span class="emphasis">
     <em>
      toľko bôľu a
            mraku v očiach nebolo
     </em>
    </span>
    . V tom nekonečnom zvuku hlasov, v tom venci piesní
         bezcitnom,
    <span class="emphasis">
     <em>
      za tichou, vernou piesňou našou ja nikdy tak netúžil som
     </em>
    </span>
    .
         Netras sa o mňa, vtáčik zlatý (obracia sa k svojej vzdialenej milej), v tom pudre líc a
         skvoste šiat,
    <span class="emphasis">
     <em>
      tvár Tvoju, Tvoje lacné šaty
     </em>
    </span>
    , nie, nikdy tak nemal som
         rád!“ Hľa, tu vidno poetu Bohom požehnaného. To je iskra krásneho, nežného citu, citu
         vyššieho, za ktorý radi odpúšťame trochu nudné, často opakujúce sa flirty.
   </p>
   <p>
    Ako skvostnú perličku erotickej poézie vypisujeme:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Natiahli na prštek tenučkú obrúčku,
obkrútili prštek, zaputnali rúčku;
zaputnali rúčku, srdce zaviazali,
moje potešenie do klietky mi dali.
Do klietky mi dali piera trblietanie,
očiek ligotanie, piesne štebotanie.
Ústa sladké cudzím bozkom spečatili;
chodník zakázali, vrátka zatvorili,
aby sa už viacej nikdy nezviazalo,
čo bolo zviazané, čo sa rado malo:
aby ma už viacej nikdy neobjala
najkrajšia obrúčka, — rúčka tvoja malá.
      </span>
     </p>
    </div>
   </p>
   <p>
   </p>
   <p>
    Naozaj, ako z cukru! Hladký jazyk, zvonivý tón, kontrastovanie, na konci pointa, všetko
         jemné a nežné ako bruselské čipky.
   </p>
   <p>
    Veľká väčšina veršov ide v takomto erotickom tóne, hravom, niekedy trpko-sladkom;
         nechýba ani humor (najväčší znak talentu) a nechýba ani hlbší, do žitia režúci sa akord. V
         skvostnej básni „Z výletu“ básnik s veľkým ohňom dvorí svojej ľúbenej a vznáša sa v ríši
         ideálov, a keď už jeho oheň dosiahol horúčosť vriacej lávy, zbožňovaná sa opýta: „Nuž a vy
         máte advokátsku?“ To je pravý, životný humor. A čo sa hlbších akordov týka:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Maľovaná zora na náš hájik sadá,
na naše záhumnie jasná hviezda padá,
z nášho potôčika upíja si dúha,
kamže ma to vedie,
kamže ma to vedie,
moja márna túha?
      </span>
     </p>
    </div>
   </p>
   <p>
   </p>
   <p>
    Toto chytá za srdce, toto znie sladkobôľnou symfóniou, prelesť opravdivej poézie — a
         našej poézie slovenskej! V tomto verši je to, čo hľadá a nachádza Dostojevskij vo veršoch
         Puškinových: sladkosť, zvučnosť, spevavosť verša.
   </p>
   <p>
    No nie samým medom a bleskom lásky žije duša poetova. Mohutnú, pravdivú báseň „Pieseň
         poddaných“ podávame per extensum
    <sup>
     [
     <a class="footnote" href="#ftn.d56e1402" name="d56e1402">
      73
     </a>
     ]
    </sup>
    (len škoda bolo hovoriť o „poddaných“, veď vieme, čo myslí):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čo stemnel zlobou pohľad tvoj?
Že v chalupe ja vlastnej sedím,
že svoje riedke mlieko cedím
pri vlastnom stole v hrniec svoj?

Ty v krásnych sálach robíš hody,
ty paláce zo žuly máš,
ty víno leješ v zlatú čaš,
       <span class="emphasis">
        <em>
         skvost tvojich nív zrak neprebrodí.
        </em>
       </span>
       Poslednú biedu z tvojich ciest
chceš hnať do tmavej smrti noci
a zúriš, že na bľadé oči
si kladie zoschnutú už päsť.

Nuž vezmi domec, napokon
i hrnček drobný, kvapku mlieka,
i mrvu chleba, na ňuž steká
prúd potu, padá práce ston.

Nuž ožobráč, do hrobu jamy
soť! Pober si, čo moje máš,
zrež jazyk! Polám slabú páž!
Vylupni trebárs očú plamy!

Tam pozri, koľko starých hôr!
Ta padlo semä. Tamhľa rastie
prút nový.
       <span class="emphasis">
        <em>
         Tam je viera v šťastie.
        </em>
       </span>
       <span class="emphasis">
        <em>
         Tam v morení je neúmor!
        </em>
       </span>
       Hoj, neuvidíš naše city
na márach, v našich prsiach púšť,
svet myšlienok v kút mozgu skrytý
a vytrhnuté slovo z úst!
      </span>
     </p>
    </div>
   </p>
   <p>
   </p>
   <p>
    Ako prešiel zo šumenia jarného vetra v kriakoch ružových ľúbostí do mohutnej hory dubísk
         a klenov! Svätý hnev, povedomie celého nášho nešťastia, ale i oceľová viera zvučí z tejto
         veľkej básne.
   </p>
   <p>
    Jesenský vládne jazykom, má hladkú, jemnú a pritom vysoko poetickú dikciu. I tam, kde sa
         prílišne zaoberá hračkou, šuminou života, je nový, svieži, bez najmenšej šablónovitosti, je
         si svoj, originálny. Viac sotva možno povedať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Noc sadla v dvor. Pod agátom
Ste, peň obejmúc jeho, stáli.
Nad nami
       <span class="emphasis">
        <em>
         neba ornátom
        </em>
       </span>
       sa hviezdy jasné ligotali.
Van tichý, mäkký, júlový
vial ani povzdych roztúžený.

A tvári oblúk sňahový
sa belel v teplej noci tieni.
Lem vlasov zakryl čierny jas
a Vaše svetlosivé oči,
rty rudé zmenil v tmavý pás
priezračný závoj letnej noci.
      </span>
     </p>
    </div>
   </p>
   <p>
   </p>
   <p>
    Kto vie takto suverénne zachádzať s jazykom, komu nie je nikdy úzko o tesno k citu a
         veci priliehajúci, temer plastický výraz, mal by viac šetriť bezúhonnosť jazyka. Mnoho sa
         mu nedá ani tu vytýkať, ale predsa musím podotknúť neveľké síce, ale predsa rušivé
         nedôslednosti jazykové. „Báj“ je feminínum, on ho premenil na maskulínum. V jednej a tej
         istej básničke (str. 17) má štyri razy absolútne chybné a špatné „sto razí“ a dva razy
         celkom správne „sto ráz“. Básenka, i pri svojej peknote, dostala takto špinu, ako keď na
         diamant sadne nezmazateľný fľak. „Vlas“ nie je po slovensky, keď chceme označiť „vlasy“,
         vlas môže byť v polievke, a vtedy nie je chutný. Toto je nepekná akvizícia z češtiny, kde
         Jaroslav Vrchlický hovorí o „tvojom dlhom vlase“ (nemecky: das Haar). Špatný germanizmus,
         musíme ho vyhodiť. Vôbec čítať českých poetov znamená pre slovenského veľké nebezpečenstvo.
         Lepšie bez toho. „Po boku citov“ (str. 73) nedá sa povedať. V citovanej básni „Pieseň
         poddaných“ posledná sloha „Hoj, neuvidíš“ záporné sloveso má s akuzatívom! Aká škoda v
         básni takej veľkolepej! „Noci“ a „oči“ nemožno rýmovať, to je kakofónia. Slovenčina
         neznesie takýchto maďarských rýmov. Pri krásnej forme a pekných prízvučných veršoch tu i tu
         zamrzí nás prízvučný poklesok („ona frizúru napráva“). — Slovo „napráva“ má akcent na prvej
         slabike — autor z trocheja skočil do jambu. „Brať rúčku v
    <span class="emphasis">
     <em>
      páž
     </em>
    </span>
    “ je
         hľadaný výraz, a ešte rýmuje ho s „raz“ — to je nedovoliteľné. A v akom ináč skvostnom
         verši („Z výletu“, str. 47) nachádzame túto chybku! Nepekný je rým „vaše — pozatrasie“… No
         dosť, toto všetko nám neuberá radosti na knižke a spomíname to len preto, že Jesenský je
         mladý muž, od ktorého mnoho očakávame, a tak môže ľahko vyhnúť takýmto nedopatreniam.
         Dúfame, že knižka sa skoro rozoberie a pri druhom vydaní sám autor môže všetko veľmi ľahko
         opraviť.
    <span class="emphasis">
     <em>
      Chýba obsah:
     </em>
    </span>
    to je chybka vydavateľská, redakcionálna.
   </p>
   <p>
    A na konci ešte jednu poznámku: niektoré básničky sú ťažko zrozumiteľné pre ich priveľkú
    <span class="emphasis">
     <em>
      subjektívnosť
     </em>
    </span>
    , priveľkú
    <span class="emphasis">
     <em>
      individuálnosť
     </em>
    </span>
    … Však,
         áno, básnik má právo ospevovať svoje vlastné osobné city („Každá moja báseň je
         príležitostná,“ povedal Goethe), ale tak, aby všetkému porozumel i človek ďaleko stojaci od
         básnika a jeho osobnosti, nepoznajúci ho, nevediaci nič o jeho životných okolnostiach a
         osudoch.
   </p>
   <p>
    Nuž ale pánboh zaplať! Jesenský nám uvil krásnu vonnú kytku zo samých našských
         slovenských poľných kvetov. Len ďalej! Mnohé z Jesenského veršov sú ešte muštom, peniacim
         sa už, ale ešte nedozretým na víno zlatej jasnoty. No je to mušt, a nie voda. Len ďalej!
         Slovenská múza roztúžene čaká na zvuk jeho lýry.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1344" name="ftn.d56e1344">
        71
       </a>
       ]
      </sup>
      „Národnie noviny“ 1905, č. 66 — 67.
     </p>
     <p>
      Pôvodný názov recenzie: Verše J. Jesenského. Pod čiarou: Liptovský Sv. Mikuláš.
               Tlačou a nákladom Klimeša a Pivku. 1905. Obsah: I. Piesne, II. Pohľadnice, III. Verše
               sentimentálne, IV. Bez nadpisu. Osmorka. Strán 152.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1354" name="ftn.d56e1354">
        72
       </a>
       ]
      </sup>
      <span class="emphasis">
       <em>
        Zvlášte novotári a hlasisti až strašne fušovali do verša i
                  jazyka.
       </em>
      </span>
      — formulácia vyplýva z Vajanského nepriateľského postoja k
               hlasistom
     </p>
    </div>
    <div class="footnote">
     <p>
      <sup>
       [
       <a class="para" href="#d56e1402" name="ftn.d56e1402">
        73
       </a>
       ]
      </sup>
      <span class="emphasis">
       <em>
        per extensum
       </em>
      </span>
      — (lat.) zovrubne
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1463">
       </a>
       Ján Čajak: „Tri rozprávky“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1470" name="d56e1470">
      74
     </a>
     ]
    </sup>
   </p>
   <p>
   </p>
   <p>
    Ako keď na pôdu sparnom vysušenú padne tichý, plodný dážď, tak bolo mi na duši, keď som
         s úľubou prečítal rozprávky Jána Čajaka. Konečne niečo pozitívneho, konečne nejaká tvorivá
         práca po netrebnej púšti nakradnutých teórií a fráz z kalných realistických žúmp a bahien.
         Konečne záblesk čestnej práce a talentu po „napýščených“, drzých poučovaniach
         poprepadaných, zbumlovaných nedoukov.
   </p>
   <p>
    Už pri „Únose“, krátkej dolnozemskej poviedke, potešil nás dar rozprávania; spisovateľ
         má čo povedať a vie povedať. Pravda, jeho Ondriš je smutný hrdina, ale iste životná figúra.
         Lebavý, chabý patrón, a rezolútna Kata. Ona iste bude i v manželstve klobúk nosiť. Ale to
         sú iba stopy… Druhá rozprávka, „Báťa Kalnický“, je prididaktická a falošne didaktická;
         vidno akúsi tendenciu, ktorá nevychodí z faktov, ale je len nalepená na površí. A poučujúci
         je vlastne ubitý — prostý sedliak zvezie zakaždým učiteľa. Ako by nezviezol, keď mu učiteľ
         hovorí o „vštepovaní do srdca túžby po duševnom zdokonaľovaní“, ako nejaký zbrklý Drtina
    <sup>
     [
     <a class="footnote" href="#ftn.d56e1482" name="d56e1482">
      75
     </a>
     ]
    </sup>
    svojim seminaristom! Tak vôbec nehovorí sa s ľudom, je to faloš, ako i tie
         hospodárske a kupecké školy.
   </p>
   <p>
    Za tento suchopar, za túto faloš autor bohato nás nahradí povesťou „Z povinnosti“, ktorá
         je i hlavnou časťou zväzočka (od str. 56 — 184). Tu už niet falše, ani hlúpej tendencie,
         ani fádnej didaktiky — všetko ide prosto, múdro, prirodzene a bodro. Vidno i kompozíciu, i
         tvorenie, vidno i srdce, i cit, znalosť ľudu, lásku k nemu. To už nie je samé: „zaľúbili
         sa“, „ženili sa“, „išiel na vojnu“, v čom takzvaní „ľudoví novelisti“ vidia „zrozumiteľné
         písanie pre ľud“. Čajak siahol do života ako umelec a vyniesol to, čo patrí do umenia a
         nielen do matriky sobášov. Siahol do skutočnej dediny a našiel skutočných ľudí, nielen
         matrikárske výťahy. Gemerská dedina nám stojí pred očami so svojím „stadlom“ a
         „voščinárskym zábojom“, krutý, bohatý voščinár, utešená Marka, úbohý kraviar stoja nám pred
         očami a nie pusté mená, pustí Jankovia, Marky a Bety. Taká scéna, ako keď Prácky prvý raz
         vidí husiarku Marku, je skvost slovenskej, skutočnej literatúry. Vôbec od slov „Bol teplý,
         júnový deň“ (str. 86) u autora i príroda žije, i vovedené ľudské postavy žijú v pravde a v
         kráse poetickej. „Spod bieleho oplecka vykúkalo plné, slnkom ešte neopálené, ale len akoby
         ružovým nádychom pretiahnuté rameno, akoby sa zase stratilo v lone pod bielym plátnom.
         Foremné biele nohy, lemované červenou sukienkou, ležali na mäkkej tráve a odrážali sa vo
         vode.“ Hľa, to je krásny, plastický obraz, aký vôbec možno nakresliť slovami. Čajak má viac
         podobných miest, a to už oprávňuje nás vidieť v ňom talentovaného novelistu, s bohatou
         zásobou toho, čo je nevyhnutným arzenálom opravdivej beletrie. Čajak nie raz ukáže sa nám v
         povesti svojej umelcom. A vyššiu chválu mu dať nemožno.
   </p>
   <p>
    Koniec povesti je zbrutalizovaný. Nemyslím, že by bolo treba vrážd, a takých nechutných,
         málo odôvodnených. To sú prisilné prostriedky pri takej elégii. Velikí umelci slova
         narábajú s vraždami, a ony v nás budia estetický úžas („Prestuplenie i nakazanie“
    <sup>
     [
     <a class="footnote" href="#ftn.d56e1492" name="d56e1492">
      76
     </a>
     ]
    </sup>
    Dostojevského), ale majú pritom vyššie ciele. Ex machina vraždy neprehlbujú
         povesť. Nuž autor je pánom svojich figúr, sám ich ženie žitím, a my ho nejdeme poúčať, len
         svoj dojem tlmočíme. Ale nemôžeme nevysloviť svoju úprimnú radosť nad povesťou Čajaka. Ona
         je na jednej úrovni s najlepšími povesťami Podjavorinskej a Timravy. Ona je obohatením
         slovenskej beletrie. Srdečne vítame autora na neobrobenom, chudobnom poli slovenskej
         krásnej prózy. Ďalej, ďalej!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1470" name="ftn.d56e1470">
        74
       </a>
       ]
      </sup>
      „Národnie noviny“ 1907 č. 69.
     </p>
     <p>
      Pôvodný názov: Slovenská knižnica. Ročník I. Zväzok 2. Tri rozprávky. Napísal Ján
               Čajak. Tlačou Klimeša a Pivku v Liptovskom Svätom Mikuláši. Strán 184. Cena 80
               halierov. Dostať u Františka Votrubu (Pešťbudín, VIII, Rákócziter 3).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1482" name="ftn.d56e1482">
        75
       </a>
       ]
      </sup>
      <span class="emphasis">
       <em>
        Drtina
       </em>
      </span>
      — František Drtina (1861 — 1925) český pedagóg a
               filozof
     </p>
    </div>
    <div class="footnote">
     <p>
      <sup>
       [
       <a class="para" href="#d56e1492" name="ftn.d56e1492">
        76
       </a>
       ]
      </sup>
      <span class="emphasis">
       <em>
        „Prestuplenie i nakazanie“
       </em>
      </span>
      — (rus.) v slovenskom preklade:
               „Zločin a trest“
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1500">
       </a>
       Jozef Gregor Tajovský: „Smutné nôty“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1507" name="d56e1507">
      77
     </a>
     ]
    </sup>
   </p>
   <p>
   </p>
   <p>
    „Slovenské pohľady“ v 10. čísle o tejto knižočke píšu:
    <sup>
     [
     <a class="footnote" href="#ftn.d56e1517" name="d56e1517">
      78
     </a>
     ]
    </sup>
   </p>
   <p>
    „Menšia polovica knižočky obsahuje volebné obrázky, druhá, väčšia, rozprávky z
         každodenného života slovenského ľudu. Pri prvej polovici je i predmluva, v ktorej pôvodca
         vraví, že nemá dosť volebných skúseností, lebo videl len jedny voľby, ale môž’ byť, že zato
         i skromné jeho rozprávky o nich zabavia, azda i poučia, povzbudia. Noviny píšu o všeobecnom
         volebnom práve, o nových voličoch i voľbách: chce teda i on zachovať niekoľko bledých
         fotografií starodávnych voličov.
   </p>
   <p>
    Takéto skromné slová budú čitateľovi sympatické, pre knižku osožnejšie, než nechutná
         reklama vydavateľova, ktorá ju predchádzala.
    <sup>
     [
     <a class="footnote" href="#ftn.d56e1527" name="d56e1527">
      79
     </a>
     ]
    </sup>
    Nám je milé, že i v tejto predmluve, i v samej knižke nachodíme tóny, ktoré sú
         u Gregora nové. On žiada si už i
    <span class="emphasis">
     <em>
      povzbudiť
     </em>
    </span>
    . Otrávený pred rokmi v tej
         škole pražskej,
    <sup>
     [
     <a class="footnote" href="#ftn.d56e1536" name="d56e1536">
      80
     </a>
     ]
    </sup>
    ktorá i do českého národného života priniesla rozklad, Jozef Gregor dosiaľ
         videl všetko len čierne a nemal k nemu teplého citu. Teraz, s takým lúčom v duši, už i
         pravdivejšie predstavuje svojich ľudí; volebné jeho črty sú verné. Len keď vykríkne,
    <span class="emphasis">
     <em>
      že nepochopiteľné
     </em>
    </span>
    je medzi Slovákmi maďarská strana pri voľbách, a
         z výkriku má padnúť tieň na slovenský ľud, to je u pôvodcu ešte z náuky onej nedobrej
         školy. Jestli povážime skutočnosť tú, že u nás všetku štátnu moc Maďari majú v rukách, to
         nepochopiteľné bude nám dosť pochopiteľným.
   </p>
   <p>
    Knižke dodáva farby črta ,Tajní boháči‘. Starý Čačan, rozprávajúci väčšinu deja, je
         slovenský prostonárodný filozof, v duši samá ľudskosť, figúra originálna, aké rodia sa
         najmä v Hornej Trenčianskej. Gregor končí svoju cennú črtu ,dojatý duchovnými bohatstvami
         tých opustených ľudí‘.
   </p>
   <p>
    Jazyk pôvodcov mohol by byť dobrý; on má hodnú zásobu slov neknižných, originálnych,
         zvraty jeho i frazeológia sú samorastlé, ale nakladá s tým nedbanlivo, užíva slov
         naničhodných alebo skazených (zafatingovať, strungastý). Elipsa vo vete je figúra, ktorá
         robí reč jadrnou; ale keď to prihusto ide, stáva sa štylistickou neučesanosťou.
    <span class="emphasis">
     <em>
      Neutisnutý
     </em>
    </span>
    na štipku bryndze (7. str.), vyhodiť na oči (77), aby to
         k hábam
    <span class="emphasis">
     <em>
      dobre stálo
     </em>
    </span>
    (68), nevezme z toho žiadneho osohu (66) sú
         maďarizmy,
    <span class="emphasis">
     <em>
      napadnúť
     </em>
    </span>
    (64) miesto: prísť na um — germanizmus; načo
    <span class="emphasis">
     <em>
      po
     </em>
    </span>
    pisovať obšírne (72), Slovák povie:
    <span class="emphasis">
     <em>
      o
     </em>
    </span>
    pisovať; u nás exekútor popisuje v dome. Tlačových chýb je mnoho;
         napr. cudz
    <span class="emphasis">
     <em>
      é
     </em>
    </span>
    šaty, úmyse
    <span class="emphasis">
     <em>
      ľ
     </em>
    </span>
    ,
            popo
    <span class="emphasis">
     <em>
      ľ
     </em>
    </span>
    avé vlasy, va
    <span class="emphasis">
     <em>
      n
     </em>
    </span>
    a m. vaňa,
            ost
    <span class="emphasis">
     <em>
      ie
     </em>
    </span>
    chave, hone
    <span class="emphasis">
     <em>
      ľ
     </em>
    </span>
    ník,
         k
    <span class="emphasis">
     <em>
      ia
     </em>
    </span>
    nica.“
   </p>
   <p>
    Úplne súhlasiac s referentom „Slovenských pohľadov“, tešíme sa, že z Gregora, ako sa
         ukazovalo, nebude pustokvet, ale jestli počúvne na rady úprimných a veci rozumiacich ľudí,
         vyjde z neho znamenitý slovenský prozaik-rozprávateľ, idúci za niečím lepším, „než je bledá
         fotografia“, a to ešte retušovaná rukou neumelou. Umelecké dielo nemôže byť remeselnícky
         odblesk holej skutočnosti, ale musí prejsť médiom duše, musí siahať za
    <span class="emphasis">
     <em>
      materiálom
     </em>
    </span>
    , z ktorého povstávajú umelecké diela: tento materiál je
    <span class="emphasis">
     <em>
      fantázia
     </em>
    </span>
    , tvorivá
    <span class="emphasis">
     <em>
      fantázia
     </em>
    </span>
    , a nič iné. To
         platí o všetkých naozaj talentovaných realistoch v umení, o Turgenevovi, Tolstom,
         Dostojevskom. Fantázia je
    <span class="emphasis">
     <em>
      štof
     </em>
    </span>
    , z ktorého povstávajú i diela sochára,
         maliara a hudobníka, a poeta by sa mal strániť toho, z čoho má pracovať? Pravda, pod
         fantáziou neslobodno rozumieť nezriadené blúznenie a bezforemné sny o nemožnosti.
   </p>
   <p>
    Toto sú večné pravdy, a dekadencia, ktorá ich uráža, neutvorí iba efehemeridy.
    <sup>
     [
     <a class="footnote" href="#ftn.d56e1603" name="d56e1603">
      81
     </a>
     ]
    </sup>
    Módne čudáctva, ktoré zmyje prvý zdravý dáždik.
   </p>
   <p>
    Jestli Gregor už vymanil sa z kráže nihilistických dekadentských chudáčikov, je to i pre
         nás radosť.
    <sup>
     [
     <a class="footnote" href="#ftn.d56e1612" name="d56e1612">
      82
     </a>
     ]
    </sup>
    Len ďalej, ďalej!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1507" name="ftn.d56e1507">
        77
       </a>
       ]
      </sup>
      „Národnie noviny“ 1907, č. 134.
     </p>
     <p>
      Pôvodný názov recenzie: Slovenská knižnica. Ročník I. Zväzok 3. Smutné nôty.
               Napísal Jozef Gregor Tajovský. V Pešťbudíne 1907. Rediguje a vydáva František Votruba
               v Pešti. Tlačou Klimeša a Pivku v Liptovskom Sv. Mikuláši. Strán 121. Obsah. Volebné:
               Predmluva. Hnevník. Zrušil slovo. Bojko. Po 19. Stará. Až do smrti. — Spoločenské:
               Tajní boháči. Do kúpeľa. Domov. Prvé hodinky. Ondrej. Susedovo prasa.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1517" name="ftn.d56e1517">
        78
       </a>
       ]
      </sup>
      <span class="emphasis">
       <em>
        „Slovenské pohľady“ v 10. čísle o tejto knižočke píšu
       </em>
      </span>
      —
               Vajanský cituje Škultétyho recenziu „Smutné nôty. Napísal Jozef Gregor Tajovský“
               (recenzia nie je podpísaná).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1527" name="ftn.d56e1527">
        79
       </a>
       ]
      </sup>
      <span class="emphasis">
       <em>
        nechutná rekláma vydavateľova, ktorá ju predchádzala
       </em>
      </span>
      —
               František Votruba, vydávajúc slovenské knihy, upozorňoval na ne v osobitných
               letákoch, ako i v oznamoch v novinách.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1536" name="ftn.d56e1536">
        80
       </a>
       ]
      </sup>
      <span class="emphasis">
       <em>
        Otrávený pred rokmi v tej škole pražskej
       </em>
      </span>
      — v rokoch 1898 —
               1900 Tajovský študoval na obchodnej akadémii v Prahe, aktívne sa zúčastňoval i v
               študentskom spolku Detvan.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1603" name="ftn.d56e1603">
        81
       </a>
       ]
      </sup>
      <span class="emphasis">
       <em>
        efehemeridy
       </em>
      </span>
      — (gr.) významove: krátkotrvajúce horúčky
     </p>
    </div>
    <div class="footnote">
     <p>
      <sup>
       [
       <a class="para" href="#d56e1612" name="ftn.d56e1612">
        82
       </a>
       ]
      </sup>
      <span class="emphasis">
       <em>
        Jestli Gregor už vymanil sa z kráže nihilistických dekadentských
                  chudáčikov, je to i pre nás radosť.
       </em>
      </span>
      — Vajanského charakteristika
               Tajovského tvorby ako čiernej fotografie bola hojne zaužívaná i v buržoáznej
               literárnej histórii.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1620">
       </a>
       Ivan Krasko: „Nox et solitudo“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1627" name="d56e1627">
      83
     </a>
     ]
    </sup>
   </p>
   <p>
   </p>
   <p>
    Malá, vkusne vydaná knižtička, formálne korektná, typograficky a vzhľadom na jazyk
         ideálne bezúhonná, práve opustila tlačiarsky stroj. S radosťou konštatujeme, že je ona
         skutočne vzácnym obohatením slovenskej lyrickej poézie. Tuhé, až omamujúce vône vychádzajú
         z drobných, tenkou líniou orámovaných lístkov; i tam, kde chumelia sa tiene nedopovedaných
         myšlienok, nedocítených citov, panuje nie tupá čerň, ale rembrandtovské
    <span class="emphasis">
     <em>
      jasno-temno
     </em>
    </span>
    . Tón, jazyk, štýl, cit páchne čistou slovenčinou,
         samostatnosť a pôvodnosť je bezsporná, individualizmus, hoci ešte nerozvitý v úplnú šírku a
         zakončenosť — sama úzkosť rámčeka je tomu na závade — sľubuje mnoho, veľmi mnoho.
   </p>
   <p>
    <span class="emphasis">
     <em>
      „Multum non multa“
     </em>
    </span>
    <sup>
     [
     <a class="footnote" href="#ftn.d56e1643" name="d56e1643">
      84
     </a>
     ]
    </sup>
    možno povedať, a to oprávnilo osobitne vydať po časopisoch roztratené verše.
         Vieme a cítime, že časť týchto poetických konfesií je produktom mysle nielen rozbúrenej, v
         mier a umeleckú rovnováhu ešte nevkolísanej, nevdojak dotknutej pesimizmom, nadýchnutým nie
         práve vetrom tatranským, no všetko toto vyrovnáva horúca, pokorná túžba po duševnom
         zjasnení, hĺbka, iskrennosť a čistota cítenia, presnosť výrazu, plastika a verná farba
         obrazov, smelo a jadrne nahodených. Dosť bude jeden citát, aby sme dokázali, že
         nezveličujeme.
   </p>
   <p>
   </p>
   <p>
    <span class="bold">
     <strong>
      Moje piesne
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ach, všednosť v dušu, ako mlha šedá
v dolinu, mĺkvo, jednotvárne sedá.
Tú všednosť-mlhu niekdy vyhnať chce sa,
by vidieť bolo horu, šíru zeleň lesa
i divú ružu stráni na strmine,
kým nevidená navždy nezahynie,
a modro neba, belosť diaľnej viesky
i striebro riavy, ako hádže blesky
v dolinu, rozkvetlú tisícerým kvetom,
motýľa na nej s krivolakým letom,
a topoľ štíhly, ako vozvýš pne sa,
jak siahať chcel by hore na nebesá.
Tú všednosť-mlhu niekdy vyhnať chce sa.
      </span>
     </p>
    </div>
   </p>
   <p>
   </p>
   <p>
    Vidíte, samý obraz, a obrazmi hovorí pravá poézia, obrazmi a zvukmi. I obrazy sú tu
         jasné, náhľadné, krásne, i zvuk piesne čistý, metalický, sladký. Z hmly všednosti, ktorá
         srdce poetu najväčšmi tiesni, on uteká do prírody, od ľudí k ružiam, k modrote neba, k
         riave, kvetom, topoľom! To sú všetko ozóny prvej mladosti, časom nezotreté dojmy prvého
         precitnutia z hmly bezcitnej, bezpovedomej. Slovom — básnik.
   </p>
   <p>
    Perla zbierky, „Vesper dominicae“, veruže nepotrebuje ani komentára. To je už zrelý,
         bezvadný kvet i formálne i vnútorne. Patrí i bude patriť medzi najkrajšie, najpoetickejšie
         kvety v slovenskej literatúre. Cit — až k slzám — vibruje v riadkoch i medzi riadkami.
         „Pokoj sadne pomaly, tíško, na sivú hlavu matičky mojej.“ On iste od sivej slovenskej hlavy
         starušky preletí i v dušu poetu.
   </p>
   <p>
    „Jehovah!“ je najsilnejšou básňou po tóne a tvrdosti, miernenej ako-tak podmienkou:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       nechce-li vedieť, že sa pripozdieva,
že z chmúrnej túrni poplašný zvon hučí — —
      </span>
     </p>
    </div>
   </p>
   <p>
   </p>
   <p>
    Ináč by presahovalo hranice krásna, dať sa strhnúť k takému hnevu a takému ezechielskému
         preklínaniu vlastného národa, tým viac, keď povážime, že ľud náš slovenský je arci veľkým
         hriešnikom proti samému sebe a veľkej idei života — no nie čisto vlastnou vinou, ale
         hroznou sudbou, hroznými pomerami, od neho nezávisiacimi. On nemal prorokov ako národ
         izraelský, ani ich nemordoval, nebežal od Hospodina k Baalom a k Astarte. Od čiernej zeme,
         ktorú polieva krvou a potom, až po vysoké oblaky, všetko mu je vrahom, zlodejom, kmínom,
         pľuvačom, hanobiteľom, katom, hyenou, šakalom, číhajúcim na jeho bezživotie, na jeho česť,
         na jeho sladké slovo. Ešte i vo vlastných odchovancoch našiel šprihačov a przniteľov ducha
         národného a travičov svojej úbohej krmičky. Opustený je ako ohník zanechaný v púšti! Iba
         nad oblakmi má pomocníka, ktorý ešte váha a predlieva… Básnik, ktorého duša je prísna, ale
         i spravodlivá, má v minútach poetického nadšenia stiahnuť kantáre hnevu, hoci i
         spravodlivého. Nadto výraz „nech šibeň miesto kríža zdobí jeho cmiter“ je prílišný, je skok
         do tmy, kde niet už poézie: „An der Mässigung erkennt man der Meister!“
    <sup>
     [
     <a class="footnote" href="#ftn.d56e1683" name="d56e1683">
      85
     </a>
     ]
    </sup>
    Poézia nie je zájazdom do temnoty a chaosu, ale do ríše harmónie a krásy.
   </p>
   <p>
    Krištáľovou čistotou skvie sa báseň „Romanetto“ (str. 7.). To je krásny, vábny obraz,
         plný vône a vysokého poetického prítmia, ktoré tak sluší striebornej lýre básnikovej.
         Pekná, silná báseň.
   </p>
   <p>
    Ivan Krasko je narodený básnik, poeta z božej milosti. Vítame knižtičku s uspokojením.
         Prosíme a voláme: napred!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1627" name="ftn.d56e1627">
        83
       </a>
       ]
      </sup>
      „Národnie noviny“ 1909, č. 88.
     </p>
     <p>
      Pôvodný podtitul: (Noc a samota) Nákladom Kníhtlačiarskeho účastinárskeho spolku v
               Turčianskom Sv. Martine. 1909. Strán 42. Cena 60 halierov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1643" name="ftn.d56e1643">
        84
       </a>
       ]
      </sup>
      <span class="emphasis">
       <em>
        „Multum non multa“
       </em>
      </span>
      — (lat.) „Nie mnoho, mnohé“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1683" name="ftn.d56e1683">
        85
       </a>
       ]
      </sup>
      <span class="emphasis">
       <em>
        „An der Mässigung erkennt man der Meister!“
       </em>
      </span>
      — (nem.) „V
               umiernení poznať majstra!“
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1695">
       </a>
       Ivan Krasko: „Verše“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1702" name="d56e1702">
      86
     </a>
     ]
    </sup>
   </p>
   <p>
   </p>
   <p>
    Malá knižtička, no opravdivé obohatenie slovenskej poézie i literatúry. Ako dobre a milo
         počuť do pleskotu márnosti a snobizmu opravdivý tón srdca, ako dobre vidieť po teatrálnych
         tajtrlíkoch serióznu postavu muža-poetu, ktorý spravodlivo môže povedať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       nechcem znieť jak zvon z olova,
nehromadím hluché slová;
nech kto jak chce o nich húta,
na každom je krv prischnutá,
srdca môjho krv prischnutá…!
      </span>
     </p>
    </div>
   </p>
   <p>
   </p>
   <p>
    A v tom je všetko; a keď k tomu príde ešte i krásna forma, umelecké narábanie so zvukmi,
         hudba jazyka, rosný peľ nálady; keď k tomu príde jemnučké imponderabile,
    <sup>
     [
     <a class="footnote" href="#ftn.d56e1723" name="d56e1723">
      87
     </a>
     ]
    </sup>
    skrývajúce sa medzi riadkami; imponderabile, no pre vnímavé duše zreteľné ako
         vôňa, o ktorej nevieme, odkiaľ vychádza a kam sa rozplýva v letnom, trochu dusnom vzduchu,
         nuž máme pred sebou už zjasneného, hotového poetu, muža svojho vlastného štýlu, svojej
         vlastnej literárnej osobnosti.
   </p>
   <p>
    Analýzou dotýkať sa veršov nášho poetu, znamenalo by rozberať čisté kolienka a odstavce
         slávičieho spevu, alebo pinzetou hľadať v rozvitej ruži krásu a tajnosť foriem. Intímna,
         hlboká je jeho lyrika, tak ako vynorila sa „z duše a krvi srdcovej“, bezprostredne prelieva
         sa do našej útroby… Dogma a poézia majú spoločnú vlastnosť, že im treba veriť. Kto nemá v
         duši spôsobnosť viery, tajným ostane mu nadzemské mystérium ľudského žitia, tajným záchvev
         duševných priehlbín. Kráse a „sladkým zvukom“ nenaučí teória. Voňať, cítiť nenaučila nás
         ani škola, ani estetika.
   </p>
   <p>
    Na každý spôsob nová druhá kytka Kraskových poézií je o niečo jasnofarebnejšia ako prvá:
         „Nox et solitudo“, hoci i v nej prevláda potemná fiala, tón melancholickej struny. Ale je
         to ináč nemožné. Kto je dušou Slovák a nie snob, nie papierový, robený kvet alebo proste
         trsť hriešnych a smiešnych kompromisov, zapáchajúci prosto a kúpnopredajnou sumou, nemôže
         sa tak ľahko vymaniť zo zápače na úslnie. No, hoci niektoré Kraskove tóny režú sa do nás až
         do bôľu, generálny tón je živý, k životu smerujúci, ďaleký od zúfania.
    <span class="emphasis">
     <em>
      Nepodlamuje
     </em>
    </span>
    nás, len nekáže sa nám priveľmi tešiť… Dôkaz:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Dnes tichý som a chabý,
       <span class="emphasis">
        <em>
         jaksi
        </em>
       </span>
       bez nádeje.
      </span>
     </p>
    </div>
   </p>
   <p>
   </p>
   <p>
    To by arci ukazovalo na rozorvanosť vnútornú. No ďalej:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak náhle spomnel som si na ďaleký domov,
tak náhle spomnel som si na
       <span class="emphasis">
        <em>
         stesk plachých očú
        </em>
       </span>
       .
      </span>
     </p>
    </div>
   </p>
   <p>
   </p>
   <p>
    (Výraz delikátny, plastický, verný.)
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Snáď preto tichý som a
       <span class="emphasis">
        <em>
         jaksi
        </em>
       </span>
       bez nádeje.
      </span>
     </p>
    </div>
   </p>
   <p>
   </p>
   <p>
    Až prisilno prízvukuje poeta beznádejnosť, aby mohol utvoriť kontrast, bez ktorého niet
         pravej poetickej hudby:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       po lúkach, potok kde vrbinou jasotne beží,
       <span class="emphasis">
        <em>
         bujare, bujare svieži,
        </em>
       </span>
       podobný tomu v čiernych rodných horách,
kde moja mladosť mŕtva v bielom na pažiti leží.
      </span>
     </p>
    </div>
   </p>
   <p>
   </p>
   <p>
    Tu už javí sa život, radosť nad bujarosťou — a aby obraz bol dokonalý, nálada jednotná,
         nepestrá, poeta vyrazí smútok nad mladosťou, ktorá nenavrátiteľne uletela, keď ešte býval v
         „čiernych rodných horách“. Arci, naša mladosť je mŕtva, keď sme vstúpili do mužného veku…
         Ale jas radosti je v tom, že môžeme povedať, že leží v
    <span class="emphasis">
     <em>
      bielom
     </em>
    </span>
    , v
         čistote a v jasných rozpomienkach.
   </p>
   <p>
    Naše nakladateľstvo knižku veľmi vkusne vydalo. V jednoduchosti a solídnosti je istá
         noblesa. Seriózny obsah a vnútorná krása nepotrebuje ornamentov. Pekná, milá a vkusná
         knižka!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1702" name="ftn.d56e1702">
        86
       </a>
       ]
      </sup>
      „Národnie noviny“ 1912, č. 73.
     </p>
     <p>
      Pôvodný názov recenzie: Ivan Krasko: Verše. Kníhtlačiarsky účastinársky spolok v
               Turčianskom Sv. Martine. 1912. Strán 36, cena 60 halierov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1723" name="ftn.d56e1723">
        87
       </a>
       ]
      </sup>
      <span class="emphasis">
       <em>
        imponderabile
       </em>
      </span>
      — (lat.) nepostihnuteľné veci
     </p>
    </div>
   </div>
  </div>
 </body>
</html>
