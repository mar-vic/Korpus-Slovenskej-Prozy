<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e362">
       </a>
       List č. 1
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 31, 7. (20.) februára, s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Rakúsko-uhorská zahraničná a vnútorná politika hlboko uviazla. V Rakúsku — česko-nemecké
         rozpory spolu s inými rozpormi klerikálnymi, protiklerikálnymi, socialistickými; v Uhorsku
         — hrozné, smrteľné podlomenie vládnúcej nezávislej strany spolu s konfliktmi národnostnými,
         stavovskými, hospodárskymi a veľmi skomplikovanou chorvátskou otázkou.
   </p>
   <p>
    V zahraničí — Aehrenthalov debut
    <sup>
     [
     <a class="footnote" href="#ftn.d56e382" name="d56e382">
      1
     </a>
     ]
    </sup>
    so sandžackou železnicou. Odpor Rusov a Francúzov narobil veľa starostí
         rakúskym diplomatom pri tomto odvážnom výpade, prišiel na psa mráz. Nie sú to ani zďaleka
         Cavouri ani Bismarckovia, aby dokázali uskutočniť takýto agresívny ťah. Už teraz sa
         naľakali kompenzácie v podobe železnice od Dunaja po Čiernu Horu. A to by bol naozaj
         smrteľný úder pre rakúsko-uhorskú balkánsku politiku! Dunajsko-jadranská železnica by
         podrezala hlavnú žilu rakúsko-balkánskej tovarovej výmene. Prečo Aehrenthal nebol schopný
         dostať sa do Londýna? Jedine Anglicko by ho mohlo vytiahnuť zo šlamastiky. „Ale anglická
         politika sa teraz orientuje na Rusko,“ — nariekajú rakúske oficiózne noviny, obviňujúc
         pritom ruského vyslanca v Haagu pána Čarykova (teraz — námestník ministra zahraničia), že
         vyvolal francúzsko-ruskú kampaň proti sandžackej železnici. Ja som sa len nedávno vrátil z
         Viedne s presvedčením, že Rakúsko ustúpi. Jeho veličenstvo František Jozef v pokročilom
         veku už nemá náladu na silné zahraničné emócie, hoci ešte aj teraz je v politike — hlavne v
         zahraničnej — samostatný a energický.
   </p>
   <p>
    V Čechách sa chystajú na voľby do snemu: sedem českých strán a frakcií si stavia svojich
         kandidátov. Hlboký rozvrat, akého ešte v Čechách nebolo, využívajú samozrejme mocní Nemci,
         ktorý uchmatli nejednotným Čechom niekoľko mandátov.
   </p>
   <p>
    Na povrchu českého politického života teraz navierajú jedovaté pľuzgiere: veľmi ničí a
         otravuje sily českého národa rozpor klerikálov a antiklerikálov. Veď v Čechách tvoria
         klerikáli podstatnú časť národa v spoločnom boji proti nemeckému Drangu.
    <sup>
     [
     <a class="footnote" href="#ftn.d56e392" name="d56e392">
      2
     </a>
     ]
    </sup>
    Keď ide o bytie či nebytie národa, jazyka, národnosti, vtedy otázky
         vierovyznania a sociálne problémy treba riešiť tíško medzi sebou. Mne sa však zdá, že tento
         problém vyvolali v národe umele, — je to akoby ponorka, ktorá má vyhodiť do vzduchu celý
         národ. Prinajmenej to spútava sily národa. V Čechách niet človeka, ktorý by sa rozhodným
         slovom postavil proti tomuto nešťastiu. Palacký bol evanjelik, jeho portrét visí v každej
         českej chalupe a biskupa Strossmayera si vysoko vážia aj v evanjelických domoch. Ale teraz
         sú „liberáli“, „realisti“, „agrárnici“ a „radikáli“ na nože s „klerikálmi“, a zatiaľ Nemec
         pomaličky podkopáva západný ostrov, či vlastne zatiaľ poloostrov Slovanstva. V Čechách
         vládne nesporný politický úpadok; o literárnom úpadku budeme hovoriť inokedy.
   </p>
   <p>
    Vládnúca koalícia v Uhorsku sa trasie od strachu pred volebnou reformou a všemožne ju
         odďaľuje. Ide o vládu najmenej 1500 rodín. Cisár súri. Maďari by chceli podmieniť volebné
         právo ovládaním maďarčiny slovom aj písmom. Ale to by znamenalo odňať volebné právo 12
         miliónom uhorských občanov. Koruna to nepripustí. Gróf Andrássy dostal na túto otázku z
         Viedne rozhodnú odpoveď. Zostáva im už len využiť tzv. volebnú geometriu, t. j. rozdeliť
         volebné obvody tak, aby získali čo najviac maďarských a maďarónskych poslancov zriadením
         rozsiahlych nemaďarských a malých maďarských obvodov. Ale ani v tomto prípade sa nevyhnú
         tomu, že sa zvolí určitý počet nemaďarských a socialistických poslancov, čo si Maďari tak
         veľmi neželajú. Veď teraz aj uhorskí Nemci, doposiaľ takí pokorní pred Maďarmi, začínajú sa
         národne prebúdzať a stavajú sa na odpor pomaďarčeniu. Ale zatiaľ v Uhorsku vládnu Maďari a
         neslýchane utláčajú národnosti. Maďarizmus je pre nich svätejší než cisárske veličenstvo. A
         každý krok na ceste k vlastnému jazyku a národnosti, aj keby človek pritom ani nepomyslel
         na Maďarstvo, sa pokladá za atentát na svätyňu Maďarstva! Mnoho slovenských a rumunských
         vlastencov sedí vo väzniciach za „urážku“ tejto novozjavenej svätyne.
   </p>
   <p>
    Ale Slováci a ich inteligencia sú neúnavní. Ľud sa pomaly prebúdza; len keby boli
         prostriedky, aby vydržali nápor. Keď si človek pomyslí, aký silný je tento nápor a aké
         kruté je prenasledovanie, zdalo by sa, že ďalej už ani rásť nemôže. Musí nastať obrat.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e382" name="ftn.d56e382">
        1
       </a>
       ]
      </sup>
      <span class="emphasis">
       <em>
        Aerenthalov debut so sandžackou železnicou
       </em>
      </span>
      — išlo o budovanie
               trate z Uvacu v Bosne cez novobazarský sandžak do Soluna. Aerenthal vo svojom expozé
               o zahraničnej politike v uhorskom sneme zdôraznil, že je znamením času miesto
               vojenského prenikania na Balkán uplatňovať predovšetkým cieľavedomú hospodársku
               aktivitu: „Rozumiem pod tým ďalekosiahlu premávkovú politiku. Vystavením východných
               železníc po tureckú a srbskú hranicu položili sme základ ďalšiemu rozvoju.“ (Národnie
               noviny 39, č. 13 z 30. 1. 1908).
     </p>
    </div>
    <div class="footnote">
     <p>
      <sup>
       [
       <a class="para" href="#d56e392" name="ftn.d56e392">
        2
       </a>
       ]
      </sup>
      <span class="emphasis">
       <em>
        Nemeckému Drangu
       </em>
      </span>
      — nemeckému tlaku (proti Slovanstvu v rámci
               jeho východne] politiky)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e410">
       </a>
       List č. 2
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 39, 16. (19. februára), s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Uhorský snem už zasa stojí pred obštrukciou. Na programe dňa je revízia rokovacieho
         poriadku. Keďže sa dá očakávať zvýšenie počtu nemaďarských poslancov v sneme, jej cieľom je
         dať do rúk predsedovi takú moc, ktorá by mu umožnila úplne ich umlčať. Bude to teda
         poriadok, aby sa národnosti udržali na uzde. Ale aj medzi Maďarmi v členstve strany nezávislých
    <sup>
     [
     <a class="footnote" href="#ftn.d56e428" name="d56e428">
      3
     </a>
     ]
    </sup>
    je frakcia, ktorá sa bojí prísnych rokovacích pravidiel: sú to tzv. disidenti,
         ktorí už začali obštrukciu dlhými rečami. Nie je ich mnoho, ale očakávajú pomoc od
         poslancov národností — Rumunov a Slovákov, a možno aj od Chorvátov. Lenže my nedôverujeme
         obštrukcii disidentov. Je to manéver z vypočítavosti, aby voliči získali dôveru k
         radikalizmu kossuthovcov, ktorí sú v skutočnosti veľmi ústupčiví voči Viedni a vojenským
         kruhom.
   </p>
   <p>
    V snemových stranách vládne všeobecný chaos, hoci vláda skúpila polovicu maďarských
         novín, aby vytrubovali na jej slávu. Spoločnosť vidí hroznú chamtivosť koaličných vodcov,
         začínajúc Kossuthom. Kossuth
    <sup>
     [
     <a class="footnote" href="#ftn.d56e436" name="d56e436">
      4
     </a>
     ]
    </sup>
    prišiel do krajiny ako úbohý dobrodruh, a odrazu je z neho veľmož, ktorého
         ročné príjmy dosahujú 300 000 korún! Aký je učiteľ, takí sú aj žiaci! Teraz ho čaká veľká
         hanba — jeho intímny priateľ Arpád Kardoss (olim Abrahám Kohn), ktorého Kossuth osobne
         kortešoval za poslanca do snemu proti rumunskému vlastencovi Lukácsovi, sa ukázal ako podlý
         defraudant, takže ani vplyvný ochranca Kossuth ho nezachránil pred trestným stíhaním.
   </p>
   <p>
    Vo vládnúcej strane teraz vo všeobecnosti prevláda také úplatkárstvo a honba za
         sinekúrami, ako ešte nikdy. A aby odpútali od seba pozornosť, do krvi utláčajú národnosti.
         Slovenská a rumunská periodická tlač doslova padá pod bremenom súdnych procesov. Napríklad
         vedúci orgán Slovákov „Národné noviny“ mal v týchto dňoch znovu dva súdne procesy len
         preto, že písal o hroznej masakre v Černovej, kde žandári bez príčiny zastrelili 15
         slovenských obyvateľov. Už im nestačí vyvražďovať náš národ: Ak sa preto ponosuješ, máš na
         krku proces. Hrozné je byť synom pokoreného národa! Nikto si nevie predstaviť, aké hrozné
         muky prežívajú slovenskí vlastenci, verní svojmu národu.
   </p>
   <p>
    18. decembra sme pochovali v Turčianskom Sv. Martine predsedu Muzeálnej slovenskej
         spoločnosti Andreja Kmeťa, archeológa a botanika, ktorý obetoval celý život a celý majetok
         na slovenské kultúrne účely. Zomrel ako 68-ročný. Múzeum ešte nie je dokončené, a Slováci
         už stoja nad hrobom neúnavného pracovníka. Každú stratu pociťujeme oveľa citeľnejšie, lebo
         pod maďarským útlakom nás veľa nezostalo. Byť verným Slovákom u nás znamená byť mučeníkom;
         a na mučeníctvo sa neodhodlávajú mnohí. Keď píšem tieto riadky, prichádza chýr, že v
         Čertežnom (v Zemplínskej župe) zomrel veľký úprimný priaznivec Slovákov Kornelij Ivanovič
         Dobrjanskij, brat nesmrteľného ruského vlastenca Adolfa. Kornelij Dobrjanskij už pred 60
         rokmi prilipol k nám Slovákom úprimnou láskou, podporoval naše úsilie, našu literatúru,
         naše noviny. Ešte nedávno nám poslal 100 korún na siroty zastrelených Černovčanov. V
         sprievodnom liste, napísanom chvejúcou sa rukou 85-ročného starca, Kornelij Ivanovič plakal
         nad trpkým osudom prenasledovaných Slovákov, väznených a zastrelených. Česť jeho pamiatke!
   </p>
   <p>
    Uhorskí Slováci majú pred sebou hlavnú úlohu udržať svoju periodickú tlač, čo je pre
         nich teraz životne dôležitá otázka. Slovenskí vlastenci sebaobetavo slúžia tejto veci:
         trpia, nechávajú sa vláčiť po súdoch, sedia vo väzení. Zdalo by sa, že každý čestný Slovan
         by ich mal materiálne podporovať, veď procesy pohlcujú veľa peňazí — na pokuty, cesty,
         súdne trovy, poplatok za žalár atď. Ak sa našim protivníkom podarí týmto spôsobom zničiť
         naše noviny, slovenský národ začne duchovne vymierať.
   </p>
   <p>
    V Čechách voľby do zemského snemu opäť zoslabili stranu mladočechov. Víťazia „agrárnici“
         — väčšmi materialistická, utilitaristická a oportunistická strana. Zdá sa mi, že česká
         politika teraz zabŕdla do dekadentstva. V budúcom liste podrobne porozprávam o týchto
         smutných pomeroch.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e428" name="ftn.d56e428">
        3
       </a>
       ]
      </sup>
      <span class="emphasis">
       <em>
        V členstve strany nezávislých
       </em>
      </span>
      — nacionalistická
               protidualistická maďarská politická strana vedená Ferencom Kossuthom, ktorá v rokoch
               1906 — 1910 bola vládnúcou stranou po dlhom období moci liberálov
     </p>
    </div>
    <div class="footnote">
     <p>
      <sup>
       [
       <a class="para" href="#d56e436" name="ftn.d56e436">
        4
       </a>
       ]
      </sup>
      <span class="emphasis">
       <em>
        Kossuth prišiel do krajiny ako úbohý dobrodruh
       </em>
      </span>
      — Ferenc
               Kossuth, syn vodcu maďarskej revolúcie 1848 — 1849 Lajosa Kossutha, vrátil sa do
               Uhorska roku 1894 po vyše štyridsaťročnej emigrácii, počas ktorej prešiel rozličnými
               krajinami sveta. Hneď po návrate zastával významné politické a hospodárske
               miesta.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e458">
       </a>
       List č. 3
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 46, 24. februára (8. marca), s. 3
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Zo strachu pred všeobecným volebným právom, ktoré by časom mohlo podkopať vládu
         maďarskej kliky v Uhorsku, vláda zaviedla v sneme „revíziu rokovacieho poriadku“ v tom
         smere, aby predseda snemu mal v ňom takmer zvrchované práva. V diskusiách k tomuto návrhu
         zákona sa gróf Andrássy a gróf Apponyi otvorene priznali, že nový rokovací poriadok je
         nevyhnutný pre zachovanie maďarskej hegemónie nad uhorskými národnosťami a pre skrotenie
         národnostných poslancov, keby sa ich veľa dostalo do snemu. Maďarskú opozíciu proti tejto
         revízii, ktorá vyšla z radov tzv. disidentov v strane nezávislých (Holló a iní), netreba
         brať vážne: Stačilo, aby im gróf Andrássy a gróf Apponyi pohrozili demisiou, a opozícia sa
         hneď dala na ústup, takže ostali len poslanci nemaďarských národností, ktorí sú sami osebe
         slabí na to, aby zabránili rozhodnutiu snemu. Nový rokovací poriadok obmedzujúci slobodu
         prejavu bude uzákonený, a pod jeho záštitou aj volebná reforma bude taká, akou ju chcú
         vidieť členovia vládnúcej kliky. V dôsledku toho vláda spodiny, útlak nemaďarských národov,
         teror a kruté prenasledovanie duchovného hnutia Slovákov, Rumunov a Srbov budú pokračovať.
         Našich ochlokiatických tyranov
    <sup>
     [
     <a class="footnote" href="#ftn.d56e476" name="d56e476">
      5
     </a>
     ]
    </sup>
    neprivedú k rozumu ani chorvátske voľby do snemu, pri ktorých bývalá maďarská
         národná strana utrpela skoro úplný krach, takže barón Rauch uviedol do snemu len troch
         svojich mamelukov — unionistov. Celé Chorvátsko sa ako jeden muž pustilo do boja proti
         maďarstvu; peštianske noviny už apelujú na vládu, aby vtrhla s vojskom do Chorvátska,
         zrušila ústavu, rozpustila snem a pomaďarčila všetky ustanovizne a školy.
   </p>
   <p>
    Procesy proti slovenským a rumunským novinám bez prestávky pokračujú; hlavný orgán
         Slovákov „Národné noviny“ mal pred týždňom dva ďalšie súdne procesy (celkove ich je už
         10!).
   </p>
   <p>
    A predsa veríme, že Wekerle, Kossuth a Apponyi stoja na vratkých nohách a hocikedy môžu
         spadnúť. Možno aj preto tak štípu, ako muchy pred mrazom.
   </p>
   <p>
    V Pešti aj v iných uhorských mestách je veľká demoralizácia. Odhalili sa podvody
         Kardossovej rodiny (olim Kohn), ktorá v Pešti vlastnila banky, založené na podfuku — mal v
         tom ruky aj Kossuth, ktorý odporúčal Arpáda Kardossa za kandidáta vo voľbách do snemu v
         Belue ako protikandidáta rumunského vlastenca Ladislava Lukácsa. Bol z toho veľký škandál,
         ale veď ho voľajako ututlajú. V Subotici (Bácska) takéto podvody robil Jakub Füredi (olim
         Schlesinger), za pomoci veľkých pánov. Nastal bankrot, pri ktorom mnoho chudobných ľudí
         stratilo svoje posledné úspory. Ale to nie sú výnimočné javy: jeden bankový úradník v Pešti
         mi povedal, že takých ustanovizní, ako je banka Kardossa a Fürediho, sú v Maďarsku celé
         stovky. Ak doteraz neskrachovali, môžu za to ďakovať len podpore zo strany vysokých
         štátnych úradníkov, ktorí v nich uložili svoje zmenky, t. j. dostali úplatok.
   </p>
   <p>
    Voľby do českého snemu sa už skoro skončili. Vo vidieckej kúrii zvíťazili agrárnici, v
         mestách sa mladočesi spomedzi českých strán držali veľmi dobre a získali 21 mandátov. Keď
         Nemci zbadali rozkol medzi českými voličmi, postavili svojich kandidátov v samej Prahe a
         získali toľko hlasov, že aj v pražskom Starom aj v Novom Meste bude nové hlasovanie.
         Takzvaní realisti
    <sup>
     [
     <a class="footnote" href="#ftn.d56e490" name="d56e490">
      6
     </a>
     ]
    </sup>
    utrpeli úplnú porážku: uškodili, pravda, národným stranám, ale aj sami sa
         zosmiešnili (získali celkove len niekoľko hlasov).
   </p>
   <p>
    Dr. Karel Kramář zvíťazil vo vidieckej kúrii.
    <sup>
     [
     <a class="footnote" href="#ftn.d56e499" name="d56e499">
      7
     </a>
     ]
    </sup>
    A to je dobre, lebo je to čestný politik, vzdelaný človek, horlivý vlastenec,
         ktorý sa pozerá na udalosti nielen zo stavovského ale aj z vyššieho hľadiska, ako to vidíme
         u neveľmi známych agrárnikov.
   </p>
   <p>
    Česi teraz oplakávajú svojho najmilšieho básnika Svatopluka Čecha, ktorý zomrel 25.
         februára ako 62-ročný. Bola to čestná a úprimná duša, dobrý Slovan a naozajstný Čech (nomen-omen).
    <sup>
     [
     <a class="footnote" href="#ftn.d56e507" name="d56e507">
      8
     </a>
     ]
    </sup>
    Prikláňal sa k západoeurópskej dekadencii. Niekedy na jeho jasných, celkove
         prekrásnych dielach badať ľahký nádych plytkého nemeckého liberalizmu a bezobsažného
         humanizmu. Ale on sa tohto nádychu usiloval zbaviť v oblasti dejín (Václav z Michalovic,
         Dagmar, Adamiti atď.), alebo krotkej satiry a fantázie (Výlety pána Broučka na měsíc atď).
         Jeho najväčšia poéma „Slávia“ vyjadruje skutočne celoslovanské úsilie tohto českého
         básnika. Svatopluk Čech neraz cestoval po Rusku a vrelo ho ospieval, ako sa to na dobrého
         Slovana patrí.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e476" name="ftn.d56e476">
        5
       </a>
       ]
      </sup>
      <span class="emphasis">
       <em>
        Ochlokratických tyranov
       </em>
      </span>
      — tyrania luzy demagógov
     </p>
    </div>
    <div class="footnote">
     <p>
      <sup>
       [
       <a class="para" href="#d56e490" name="ftn.d56e490">
        6
       </a>
       ]
      </sup>
      <span class="emphasis">
       <em>
        Takzvaní realisti
       </em>
      </span>
      — myslí sa buržoázne spoločensko-politické
               hnutie, ktorého vedúcim predstaviteľom bol Tomáš G. Masaryk. Realisti zoskupujúci sa
               najmä okolo denníka Čas a časopisu Naše doba boli jadrom strany radikálne pokrokovej,
               založenej roku 1897, s ktorou prešli roku 1906 do Českej strany pokrokovej.
     </p>
    </div>
    <div class="footnote">
     <p>
      <sup>
       [
       <a class="para" href="#d56e499" name="ftn.d56e499">
        7
       </a>
       ]
      </sup>
      <span class="emphasis">
       <em>
        Vo vidieckej kúrii
       </em>
      </span>
      — poslanci zvolení mimo miest
     </p>
    </div>
    <div class="footnote">
     <p>
      <sup>
       [
       <a class="para" href="#d56e507" name="ftn.d56e507">
        8
       </a>
       ]
      </sup>
      <span class="emphasis">
       <em>
        Nomen-omen
       </em>
      </span>
      — meno-znamenie. (Vonkajšia podobnosť mena je
               znamením vnútornej súvislosti).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e520">
       </a>
       List č. 4
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, č. 50, 29. februára (13. marca), s. 3 — 4
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Pozornosť Rakúsko-Uhorska sa sústredila 2. marca (podľa ruského kalendára) a nasledujúce
         dni na malú dedinku Černovú, ktorá leží v Liptovskej župe pri Ružomberku na železničnej
         trati z Bohumína (Oderberg) do Košíc (Kassa). V tejto dedinke 27. októbra 1907 zastrelili
         15 Slovákov a 2. marca sa začal súdny proces s ďalšími Černovčanmi — ad majorem Magyariae
         gloriam.
   </p>
   <p>
    O udalostiach v Černovej sa písalo vo všetkých európskych novinách. Keďže sa však ozvali
         v nich aj falošné tóny, v krátkosti vysvetlím, o čo vlastne išlo. Černová, ktorá patrí k
         ružomberskej katolíckej farnosti, si postavila na svoje náklady kostol — pomocou rodáka
         tejto dediny, kňaza Andreja Hlinku. Ale spišský biskup Párvy, zarytý maďarón, dočasne
         odvolal kňaza Hlinku z ružombersko-černovskej farnosti za jeho aktívnu účasť pri voľbách
         slovenského kandidáta do snemu. Černovčania chceli počkať s vysvätením kostola, kým sa
         Hlinka nevráti. Ale biskup, bez ohľadu na ich prosby, poslal proti vôli občanov svojich
         kňazov pod ochranou 25 žandárov na čele s Pereszlényim, aby násilne vysvätili kostol. Ľud
         sa zhromaždil pred dedinou a prosil kňazov, aby to nerobili. Kone s kočiarom, na ktorom
         sedela deputácia vyslaná na vysvätenie, vrazili do davu; nastal zmätok, žandári bez
         výstrahy vystrelili do davu: 15 ľudí zomrelo na mieste, a doteraz sa nevie, koľko sa ich
         zranilo.
   </p>
   <p>
    Bolo to hrozné, ale proces proti 55 Černovčanom za „vzburu proti vrchnosti“ je z
         mravného i právneho hľadiska ešte hroznejší: to je už uvedomelé kynoženie národa, a
         vyhlásenie, že slovenský národ ako taký nemá právo na existenciu, a ak sa pohne z miesta,
         čaká ho guľka, súd, väzenie a zbedačenie. Predseda ružomberského Okresného súdu Géza
         Chudovszký zastrašuje svedkov, ktorí svedčia o nevine Černovčanov, dáva im stokorunové
         pokuty, vyhlasuje za klamárov atď. Dôsledkom toho bude prísny rozsudok, väzenie a
         zbedačenie celej dediny.
   </p>
   <p>
    Toto sa teda odohráva na severe nešťastného Slovenska. A na juhu, vo veľkej slovenskej
         osade Kovačica
    <sup>
     [
     <a class="footnote" href="#ftn.d56e544" name="d56e544">
      9
     </a>
     ]
    </sup>
    (Antalfalva) v Torontoľskej župe, kde žije 4500 čisto slovenských evanjelikov,
         chceli násilne zaviesť do chrámu maďarské bohoslužby, maďarské kázne a maďarský spev — tiež
         pod ochranou žandárov a okresného policajného veliteľa. Autonómna cirkevná obec právoplatne
         protestovala na konvente (a táto obec si sama vybudovala a udržiava chrám, faru a školy).
         Keď napriek protestu prinútili farára, aby kázal v maďarčine, všetci veriaci opustili
         kostol. Toto sa pokladalo za vzburu, povstanie proti maďarskému národu; farára (Čaploviča)
         vyhnali z farnosti a 2. marca sa začal súd proti 97 obyvateľom dediny! Justíciu ešte nikdy
         natoľko nevyužívali na národnostný útlak a vyhubenie celého národa, ktorý má 100 miliónov
         súkmeňovcov na troch svetadieloch!
   </p>
   <p>
    V Budapešti ešte vládne politický chaos. Chorvátske voľby, na ktorých na celej čiare
         zvíťazilo chorvátske štátne právo a unionistické úsilie utrpelo nenapraviteľnú porážku, sú
         ranou na tele maďarskej koalície. Ale aj vo vnútri tejto koalície vznikajú každodenné
         spory. Všetci členovia sa zhodujú iba v jednom: kým sú pri moci, chcú si získať výnosné
         miesta a zlepšiť svoje financie. „Aprés nous le déluge“
    <sup>
     [
     <a class="footnote" href="#ftn.d56e552" name="d56e552">
      10
     </a>
     ]
    </sup>
    — ešte nikdy tak neprekvitalo ako teraz v kossuthovskom Uhorsku.
   </p>
   <p>
    Volebnú reformu pripravujú takto: 1. plurálne volebné právo, 2. verejné hlasovanie, 3.
         hlasovanie podľa majetkových pomerov, 4. hlasovanie nie podľa obcí, ale v strediskách
         volebných obvodov.
   </p>
   <p>
    Ale veď je to fraška, komédia, karikatúra, satira na všeobecné, rovné a tajné hlasovacie
         právo! Je len otázne, či s tým Viedeň súhlasí? Tam majú teraz v rukách moc, len o tom
         nevedia. Ešte vždy sa boja kossuthizmu — dokonca aj takého úbohého, aký je v súčasnosti. Vo
         Viedni ešte ani teraz nedôverujú národnostiam, hoci sa správajú korektne. Nechcú dôverovať
         nemaďarským národom, preto sa musia báť maďarskej hrozby. Lenže pozícia Viedne závisí
         jedine od nemaďarských národov! Keby sa tieto národy, porobené Maďarmi, pripojili k ich
         separatistickej politike, Uhorsko by sa muselo stať nezávislou, možno aj personálnou úniou
         pripojenou k Rakúsku. Ale Maďari sa nechcú pomeriť s národnosťami. Len takto sa ešte
         udržuje dualizmus.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <p>
    Telegram z Rozsahegyu, t. j. Ružomberka oznamuje, že v tomto procese maďarský súd
         odsúdil 4 Slovákov na 2 až 3 roky väzenia, 37 na 6 až 18 mesiacov väzenia a šiestich
         oslobodili. Či azda nie je tento Rozsahegy niekde v Macedónii?
    <sup>
     [
     <a class="footnote" href="#ftn.d56e572" name="d56e572">
      11
     </a>
     ]
    </sup>
   </p>
   <p>
    <span class="emphasis">
     <em>
      Red.
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e544" name="ftn.d56e544">
        9
       </a>
       ]
      </sup>
      <span class="emphasis">
       <em>
        Kovačica… v Torontálskej župe
       </em>
      </span>
      — ide o Kovačicu, ktorá je v
               súčasnosti kultúrne rozkvitajúcou obcou v juhoslovanskom Banáte
     </p>
    </div>
    <div class="footnote">
     <p>
      <sup>
       [
       <a class="para" href="#d56e552" name="ftn.d56e552">
        10
       </a>
       ]
      </sup>
      <span class="emphasis">
       <em>
        Aprés nous le déluge
       </em>
      </span>
      — Po nás potopa!
     </p>
    </div>
    <div class="footnote">
     <p>
      <sup>
       [
       <a class="para" href="#d56e572" name="ftn.d56e572">
        11
       </a>
       ]
      </sup>
      <span class="emphasis">
       <em>
        Či azda nie je tento Rozsahegy niekde v Macedónii?
       </em>
      </span>
      — narážka
               jednak na pomaďarčenie miestneho mena Ružomberok a jednak na bezohľadné turecké
               represálie proti macedónskemu národno-oslobodeneckému boju na začiatku dvadsiateho
               storočia. Prenasledovanie slovenského národného hnutia sa stotožňuje s tureckým
               útlakom.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e585">
       </a>
       List č. 5
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 61, 13. (26.) marca, s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Súd proti 55 obyvateľom Černovej bol od 2. do 10. marca v Ružomberku a skončil sa
         hrozne. 40 ľudí odsúdili spolu na 37 rokov a 4 mesiace väzenia. Akí nevinní boli títo
         ľudia, čo sa iba náhodou zachránili pred výstrelmi žandárov za pokojnú demonštráciu, kde na
         násilie nik ani nepomyslel, iba prosili, aby im nasilu nevysvätili kostol. Kto videl
         brutálne správanie sa predsedu súdu, zastrašujúceho svedkov, nemôže sa nezhroziť nad týmto
         rozsudkom, ktorý nie je nič iné ako politický a justičný zločin na potlačenie národných
         snáh, ktoré sa pomaly začínajú prebúdzať. Tu nejde o ochranu porušeného zákona, o
         sebaobranu štátu proti akejsi vzbure — veď všade naokolo je ticho, nik sa ani nehne; ide o
         preventívnu politiku, orientovanú na umlčanie národa, aby sa ani neopovážil pomyslieť na
         materinskú reč a svoj slovanský pôvod! Je to pomaďarčovanie pomocou guliek, bodákov a
         väzenia. Malá dedinka Černová sa stala pre celú Európu symbolom maďarského gazdovania v
         krásnom, bohom i prírodou požehnanom Uhorsku.
   </p>
   <p>
    Maďarskí šovinisti by chceli teraz premeniť na Černovú celé Chorvátsko. Je známe, že
         zasadanie nového chorvátskeho snemu začal 12. marca jeho predseda Barčic ostrým vystúpením
         proti vláde, maďarskému zneužívaniu a proti bánovi Rauchovi, ktorého nanútila Chorvátom
         peštianska vrchnosť. Maďarská tlač teraz doslova žiada, aby sa v Chorvátsku zaviedlo stanné
         právo, a Raucha vymenovali za cisárskeho komisára s právom na život a na smrť, aby
         chorvátske mestá obsadili maďarské vojská, aby sa prelievala krv na uliciach Záhrebu, aby
         sa za úradnú a vyučovaciu reč násilne zaviedla maďarčina. „Chorváti, — píše Pesti Hirlap,
    <sup>
     [
     <a class="footnote" href="#ftn.d56e605" name="d56e605">
      12
     </a>
     ]
    </sup>
    — vôbec nie sú národ; ani Chorvátsko nie je provincia. Už 800 rokov neboli ani
         národom, ani provinciou; nebudú ani odteraz. Ich snem má oporu v maďarskej almužne od
         gentlemanského Deáka a Andrássyho.“ Tomu sa hovorí úprimné priznanie! Takto je naladená
         celá vládnúca klika — vládnúca akoby v mene maďarského národa, ale v skutočnosti v mene
         nemilosrdného stavovského sebectva a čudnej nenávisti voči uhorským Slovanom.
   </p>
   <p>
    Procesy proti nemaďarským novinám jednostaj pokračujú. 12. marca odsúdili v Pešti
         sadzača
    <span class="emphasis">
     <em>
      Slovenského týždenníka
     </em>
    </span>
    (populárny peštiansky týždenník) na rok
         väzenia a 1200 korún pokuty. Veľmi sú prenasledované
    <span class="emphasis">
     <em>
      Národné noviny
     </em>
    </span>
    ,
         proti ktorým sa konalo už 10 procesov. Rumunské noviny
    <span class="emphasis">
     <em>
      Lupta
     </em>
    </span>
    ,
    <sup>
     [
     <a class="footnote" href="#ftn.d56e622" name="d56e622">
      13
     </a>
     ]
    </sup>
    vydávané v čisto národnom duchu v Pešti, súdili za pol druha roka ich
         existencie 11-krát, zakaždým vraj za poburovanie proti maďarskému národu.
   </p>
   <p>
    Ale pre Slovákov má toto prenasledovanie aj dobré následky: národ sa začína prebúdzať. V
         Trenčíne prvýkrát vystúpil ako kandidát do snemu dr. Karol Štúr (synovec slávneho Ľudovíta
         Štúra, prvého národného buditeľa Slovákov) a získal 684 hlasov, čo bola síce menšina, ale
         aj veľké mravné víťazstvo vo volebnom obvode, kde za posledných 40 rokov ani raz nevystúpil
         slovenský kandidát. Keďže v tomto volebnom obvode zostavili zoznam voličov tak, aby väčšina
         hlasov pripadla židom, úradníkom, krčmárom, služobníctvu a iným závislým elementom, nedalo
         sa ani pomyslieť na to, že by tam zvíťazil národný kandidát. Ale podľa iného zoznamu
         voličov, ktorý nakoniec musí prísť, v trenčianskom obvode, slovenská národná strana
         bezpodmienečne získa mandát. Teraz sú zo zoznamu voličov vyškrtnuté už celé dediny.
   </p>
   <p>
    Česi znova stoja nad čerstvým hrobom: Ich veľký mecenáš Josef Hlávka zomrel ako
         72-ročný. Založil Českú akadémiu vied a mnohé iné kultúrne ustanovizne a v závete odkázal 7
         a pol milióna korún na národné účely. Hlávka bol vynikajúci architekt: vo Viedni vystaval
         votívny kostol, veľkú operu a v Černoviciach sídlo pravoslávneho metropolitu.
   </p>
   <p>
    Naše
    <span class="emphasis">
     <em>
      Národné noviny
     </em>
    </span>
    uverejnili niekoľko pôvodných listov
    <sup>
     [
     <a class="footnote" href="#ftn.d56e638" name="d56e638">
      14
     </a>
     ]
    </sup>
    zo Sofie od slávneho slovenského rodáka Samuela Zacheja: svedčia o veľkom
         zmobilizovaní slovanského ducha v Bulharsku. V pravý čas! Teraz treba zvolať „Hands off“!
    <sup>
     [
     <a class="footnote" href="#ftn.d56e644" name="d56e644">
      15
     </a>
     ]
    </sup>
    na zlodejské ruky čiahajúce po Balkáne. Vďačnosť, ktorú bulharský národ
         prejavuje voči svojmu veľkému slávnemu osloboditeľovi — Rusku — je príznakom a symbolom
         zmeny v duchovnom živote Bulharska. Táto zmena sa musí prejaviť aj v ruskej vysokej
         politike víťazstvom jednoty slovanského plemena.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e605" name="ftn.d56e605">
        12
       </a>
       ]
      </sup>
      <span class="emphasis">
       <em>
        Pesti Hirlap
       </em>
      </span>
      — orgán liberálnej strany založený v roku
               1866
     </p>
    </div>
    <div class="footnote">
     <p>
      <sup>
       [
       <a class="para" href="#d56e622" name="ftn.d56e622">
        13
       </a>
       ]
      </sup>
      <span class="emphasis">
       <em>
        Lupta
       </em>
      </span>
      — oficiálny tlačový orgán uhorských Rumunov
     </p>
    </div>
    <div class="footnote">
     <p>
      <sup>
       [
       <a class="para" href="#d56e638" name="ftn.d56e638">
        14
       </a>
       ]
      </sup>
      <span class="emphasis">
       <em>
        Národnie noviny uverejnili niekoľko listov… od… Zacheja
       </em>
      </span>
      —
               Samuel Jaroslav Zachej uverejnil v Národných novinách sériu „listov“ zo Sofie pod
               pseudonymom De profundis. Prvý a druhý (č. 11 z 25. 1. a č. 13 z 30. 1.) boli o
               bulharskej vládnej kríze; tretí (č. 20 z 15. 2.) charakterizuje program vlády A.
               Malinova a atentát proti portugalskému kráľovi Donovi Carlosovi využíva na to, aby
               zdôraznil, že utlačovateľa zahubí to, „že hrešil proti ústave, týral ľud a hmotne
               koristil pre seba“. Ďalšie sa týkajú bezprostredne slavianofilského hnutia. V štvrtom
               liste (č. 24 z 25. 2.) opisuje oficiálne oslavy tridsiateho výročia san-stefanského
               mieru, ktorým sa skončila víťazná vojna Ruska proti Turecku. Piaty a šiesty list (č.
               31 — 32 z 12. a 14. 3.) sú venované národným oslavám bulharského oslobodenia v Sofii.
               Na záver konštatuje: „Skoro by som povedal, že títo bodrí, hodní, bez falše a bez
               pretvárky selskí šuhaji, poslúchajúci len svoje vnuknutie boli najcennejšou perlou v
               celom grandióznom pochode.“ Názory generačného druha boli Vajanskému blízke.
     </p>
    </div>
    <div class="footnote">
     <p>
      <sup>
       [
       <a class="para" href="#d56e644" name="ftn.d56e644">
        15
       </a>
       ]
      </sup>
      <span class="emphasis">
       <em>
        „Hands off!“
       </em>
      </span>
      — Hore ruky!
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e657">
       </a>
       List č. 6
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 68, 21. marca (3. apríla), s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Obštrukcia proti novému rokovaciemu poriadku, ako som už písal v týchto skromných
         listoch, nebola úspešná. Chorvátski vlastenci neprišli na pomoc, majú dosť práce doma.
         Chorvátsky snem rozpustili skôr, než sa stačil zorganizovať. Peštianski politici by veľmi
         radi vyvolali v Chorvátsku povstanie, aby mohli vyhlásiť stanné právo a obsadiť krajinu
         vojskom. Ale vodcovia chorvátskej opozície vyzývajú národ, aby zachoval pokoj.
         Najsmutnejšia je u Chorvátov nenávisť Starčevičovej strany
    <sup>
     [
     <a class="footnote" href="#ftn.d56e675" name="d56e675">
      16
     </a>
     ]
    </sup>
    voči vlastným Srbom. Riadia sa dogmou: V Chorvátsku nežijú Srbi, len Chorváti.
         Ale veď to nie je pravda! V Chorvátsku tvoria asi tretinu obyvateľstva pravoslávni Srbi. A
         v Dalmácii, hlavne v Dubrovníku (Raguza), bývajú samé staré a bohaté rodiny — katolícki
         Srbi. Takže už ani vierovyznanie nie je neomylným kritériom chorvátskej a srbskej národnej
         príslušnosti. Členovia Starčevičovej strany sú v tomto smere takí istí šovinisti ako
         Maďari, ktorí tiež tvrdia, že všetci obyvatelia Uhorska sú Maďari. Je pozoruhodné, že
         chorvátska vláda vo voľbách do snemu podporovala Starčevičovu stranu proti
         chorvátsko-srbskej koalícii. V Starčevičovej politike znie falošný tón: či nie preto, že
         ich vodca Frank je pôvodom Žid?
   </p>
   <p>
    O rozsudku proti Slovákom v Černovej máte už telegrafickú správu: 44 ľudí odsúdili na 37
         rokov a 4 mesiace väzenia! Odsúdili nevinných, aby mohli zbaviť zodpovednosti úrady,
         žandárov a kňazov, ktorí majú na svedomí túto krutú vraždu.
   </p>
   <p>
    Na uhorskom sneme sa dvaja rečníci mužne postavili na ochranu utláčaných nemaďarských
         národností: Slovák — dr. Milan Ivanka zo Sv. Martina a slávny Srb — dr. Michajlo Polit.
         Ivanka je mladý muž, advokát v Trnave (v Prešporskej župe); Slováci dúfajú, že sa vypracuje
         na veľkého bojovníka za národ. Na dr. Polita si zaiste spomínajú aj v Rusku z čias
         Moskovskej národopisnej výstavy v r. 1867. Obaja rečníci vynikajúco a hrdinsky obhajovali
         nemaďarské národy, a to je medzi zúrivými šovinistami veľká zásluha.
   </p>
   <p>
    V Uhorsku sa čoraz väčšmi roznecuje nenávisť voči nemaďarským národnostiam, hlavne v
         novinách. Ale medzi Maďarmi počuť aj hlasy vyzývajúce k zmiereniu národov pre spoločný boj
         proti Viedni. Napríklad poslanec Molnár vo svojej reči proti zmene rokovacieho poriadku
         vyjadril dávnu myšlienku ušľachtilého Maďara Lajosa Mocsáriho, že vojna na dvoch frontoch —
         proti Viedni a proti národnostiam nemá zmysel, preto treba dať národom určité práva. Podľa
         Michajla Polita by to mali byť tieto práva: Zaokrúhlenie volebných obvodov podľa
         národností; v nemaďarských župách uznať materinskú reč za úradnú a vyučovaciu. Národy by sa
         s tým naozaj uspokojili. Vytvoril by sa akýsi modus vivendi
    <sup>
     [
     <a class="footnote" href="#ftn.d56e687" name="d56e687">
      17
     </a>
     ]
    </sup>
    namiesto terajšieho pekla, v ktorom Maďari siahajú na život národov, obcí,
         cirkví, rodín i jednotlivcov.
   </p>
   <p>
    Zatiaľ sú to, pravda, len pia desideria;
    <sup>
     [
     <a class="footnote" href="#ftn.d56e695" name="d56e695">
      18
     </a>
     ]
    </sup>
    nechajú sa unášať šovinizmom a Uhorsko je dejiskom násilia vo všetkých
         oblastiach verejného života.
   </p>
   <p>
    V Predlitavsku vznikol malý Kulturkampf.
    <sup>
     [
     <a class="footnote" href="#ftn.d56e704" name="d56e704">
      19
     </a>
     ]
    </sup>
    Profesor kanonického práva na Univerzite v Innsbrucku, pokrstený žid Warmund,
         vo svojich prejavoch, prednáškach a knihách útočil na hlavné katolícke a niektoré
         kresťanské (spoločné) dogmy (napr. učenie o sv. Trojici, o nesmrteľnosti duše) a urazil tým
         pápeža, ktorý bojuje proti takzvaným modernistom. Toto pobúrilo rakúskych katolíkov a
         stranu kresťanských socialistov (dr. Luegera). Zato Warmunda sa zastávajú všetky noviny
         sympatizujúce so Židmi; česká liberálna tlač nie je výnimkou. Táto vec by sa dala urovnať.
         Ale zamiešal sa do nej pápežský nuncius na cisárskom dvore knieža Granito di Belmonte,
         ktorý žiada baróna Aehrenthala, aby odvolal Warmunda z katedry rímskeho kanonického práva.
         Vyvolalo to rozruch: Rím vraj zasahuje do vnútorných záležitostí Rakúsko-Uhorska! Proti
         nunciovi vystúpil dokonca aj konzervatívny klerikál knieža A. Lichtenstein, hoci zároveň
         priznával, že Warmund, ktorý si dovolil rúhať sa bohu, nemôže byť naďalej profesorom
         katolíckeho kanonického práva.
   </p>
   <p>
    Neviem, ako sa táto vec urovná, je však poburujúce, že sa do nej najviac miešajú Židia.
         Veď kresťanský svet sa nemieša do sporov rabína Maimonidesa s rabínom Ben Akibom o tom, čo
         je pre Leviatana chutnejšie: pečienka z filé, alebo zo stehna? Keď sa medzi sebou hádajú
         dvaja kresťania, Židia sú hneď pritom, aby všetko otrávili jedom svojho zvráteného
         bohorúhačstva! Že sa do tejto čisto nemeckej záležitosti zamiešali aj českí realisti a
         liberáli, je podmienené ich duševným otroctvom voči všetkému, čo je nemecké. Oni aj cítia a
         myslia po nemecky a nevedia odolať pokušeniu prikýchnuť na každé nemecké kýchnutie.
         Našťastie český ľud toto nezaujíma. Je to zdravý slovanský národ, ktorý sa tak ľahko
         neponemčí pre radosť svojich novinárov. Mrzutosti rímskych klerikálov nás, samozrejme,
         netešia, ale nikdy nebudeme pomáhať Židom demoralizovať masy a ponižovať kresťanstvo.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e675" name="ftn.d56e675">
        16
       </a>
       ]
      </sup>
      <span class="emphasis">
       <em>
        Starčevičovej strany
       </em>
      </span>
      — Strana práva, založená roku 1861 Ante
               Starčevičom, hlásala chorvátske štátne právo a v dôsledku toho bola proti
               juhoslovanskej (ilýrskej) koncepcii, ktorá sa zakladala na dorozumení so Srbmi i
               ostatnými juhoslovanskými národmi; spoločné malo byť aj štátne usporiadanie. Práve
               roku 1908 došlo v strane k rozkolu: vznikla Frankova Čistá strana práva (uhorsky
               oportunistická) a Starčevičova chorvátska strana práva. Jej vodca Mile Starčevič (syn
               Ante Starčeviča) zostal v opozícii proti uhorskej vládnej moci a postupne upúšťal od
               protisrbského kurzu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e687" name="ftn.d56e687">
        17
       </a>
       ]
      </sup>
      <span class="emphasis">
       <em>
        Modus vivendi
       </em>
      </span>
      — spôsob spolunažívania
     </p>
    </div>
    <div class="footnote">
     <p>
      <sup>
       [
       <a class="para" href="#d56e695" name="ftn.d56e695">
        18
       </a>
       ]
      </sup>
      <span class="emphasis">
       <em>
        Pia desideria
       </em>
      </span>
      — zbožné želania
     </p>
    </div>
    <div class="footnote">
     <p>
      <sup>
       [
       <a class="para" href="#d56e704" name="ftn.d56e704">
        19
       </a>
       ]
      </sup>
      <span class="emphasis">
       <em>
        Kulturkampf
       </em>
      </span>
      — doslova kultúrny boj; narážka na spor
               katolíckej cirkvi s bismarckovským Nemeckom
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e719">
       </a>
       List č. 7
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 70, 23. marca (5. apríla), s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Šovinistická politika v Uhorsku sa nazdáva, že založenie osobitnej emisnej banky v
         krajine je vážny krok k samostatnosti Maďarov. Aby dieťa neplakalo, dovolili mu pohrať sa s
         bábikou — bankovou komisiou v parlamente, ktorá má 21 členov. Je to číra komédia, lebo kým
         existuje Rakúsko, dve veci sa v Uhorsku nevyriešia: armáda a banka. Armáda je zárukou
         habsburského vladárenia, banka — svetového úveru pre monarchiu. Banková komisia sa zabáva
         rečami, utvára subkomisie, prizýva expertov, ale k skutkom nedochádza. Sú veci, ktoré sa
         nedajú dosiahnuť hlasovaním, lebo ani väčšina parlamentu nedokáže na jar privolať na
         krajinu dážď.
   </p>
   <p>
    Strašné čo len pomyslieť, koľké milióny sa vydávajú na politické zábavky. Napríklad
         revízia rokovacieho poriadku nie je nič iné ako zábavka, a zatiaľ sa už mesiac preťahuje, a
         ešte sa pol mesiaca pretiahne, takže náklady na snem za ten čas narastú do troch miliónov
         korún. Ale to sú len kvietky, jahody sú inde: Politické súdy požierajú ešte väčšie sumy a
         komuže prinášajú úžitok? A tomuto sa hovorí konštitučná politika, konštitučný život!
   </p>
   <p>
    Knieža Bülow cestuje do Viedne riešiť balkánsku otázku. Ide o ruský návrh riešenia
         macedónskych reformných opatrení. U nás sa tohto návrhu boja, lebo vraj ohrozuje prioritu
         Rakúska na Balkánskom poloostrove. Napäto sledujeme, ako sa u nás vyvinie slovanská
         myšlienka. Celé roky sa nám srdce zalievalo krvou, keď sme počúvali správy zo slovanského
         severovýchodu a juhovýchodu. Konečne prišiel teplý lúč a dcéra Jairova
    <sup>
     [
     <a class="footnote" href="#ftn.d56e741" name="d56e741">
      20
     </a>
     ]
    </sup>
    sa prebúdza, nebola mŕtva, iba spala. Odkiaľ sa vzali takí ľudia ako Alexander
         Bašmakov, ktorý tak skvele vyvrátil tvrdenie generála Volodimerova,
    <sup>
     [
     <a class="footnote" href="#ftn.d56e747" name="d56e747">
      21
     </a>
     ]
    </sup>
    tohto úbohého adepta českých protislovanských realistov? Zapôsobil ako balzam
         na naše duše. Bašmakov v starých slavianofiloch obhájil celú slovanskú vec, celý náš život,
         našu budúcnosť. Nech je prekliaty ten, kto sa opováži nepriateľskou nohou pristúpiť k
         pamiatke Aksakova, Pogodina, Chomjakova, Dostojevského (v jeho výslednom mysliteľskom
         prejave), k činnosti slovanských výborov,
    <sup>
     [
     <a class="footnote" href="#ftn.d56e757" name="d56e757">
      22
     </a>
     ]
    </sup>
    ktoré vysoko dvíhajú zástavu slovanskej pravdy, k spomienkam na Moskovský
         národopisný zjazd
    <sup>
     [
     <a class="footnote" href="#ftn.d56e763" name="d56e763">
      23
     </a>
     ]
    </sup>
    v r. 1867.
   </p>
   <p>
    V týchto bodoch nesmie nastať nová reforma, pravdu nemožno reformovať, je večná a
         neotrasiteľná ako Elbrus. Noví stúpenci celoslovanskej jednoty môžu kráčať nielen po
         stopách starých prorokov a hrdinov slovanskej myšlienky. Nový zjazd
    <sup>
     [
     <a class="footnote" href="#ftn.d56e774" name="d56e774">
      24
     </a>
     ]
    </sup>
    musí mať pevné praktické vzťahy k všetkému, čo sa v minulosti urobilo. Druhý
         zjazd ani nepotrebujeme. Bojíme sa nových myšlienok. Či môže niekto v teórii objaviť niečo
         hlbšie ako to, čo objavil už predtým Pavol Šafárik, Adolf I. Dobrjanskij, Ľudovít Štúr,
         Danilevskij, Čerkasskij (Bulharsko)! Nech sa sústredia na prax, tam sa dajú získať zásluhy,
         to je aréna pre novátorov! Neškodilo by postarať sa o literárnu vzájomnosť, o spoluprácu v
         predaji kníh. My sa napríklad ani za ťažké peniaze nemôžeme dostať k ruskej knihe, ani len
         k Puškinovi, Turgenevovi, Gogoľovi. A naše publikácie si nezískajú v Rusku ani troch
         predplatiteľov.
   </p>
   <p>
    U nás na Slovensku je nové to, že sa zvyšuje počet Maďarov, ktorí sa osmeľujú uznávať
         nemaďarské národnosti. Doteraz to bol iba Lajos Mocsary. Ach, bože, keby sa len naša
         politická situácia trocha zlepšila! Hneď by sa u nás objavil život, plný sily, ducha a
         nádeje.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e741" name="ftn.d56e741">
        20
       </a>
       ]
      </sup>
      <span class="emphasis">
       <em>
        Dcéra Jairova
       </em>
      </span>
      — podľa legendy Kristus ju vzkriesil z mŕtvych;
               Vajanský však naráža aj na vlastnú báseň Jairus datovanú 17. 4. 1906, v ktorej k
               Jairovej dcére pripodobnil slovenčinu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e747" name="ftn.d56e747">
        21
       </a>
       ]
      </sup>
      <span class="emphasis">
       <em>
        Tvrdenie generála Volodimerova
       </em>
      </span>
      — profesor vojenskej
               právnickej akadémie V. M. Volodimerov bol jedným z teoretikov neoslavizmu, buržoáznej
               koncepcie pokúšajúcej sa vypracovať nový názor na vzťah Ruska k zahraničným Slovanom,
               odlišný od slavianofilského. Jednou zo zásad neoslavizmu bola myšlienka o
               nevyhnutnosti dohody s prívržencami poľskej národnej idey — kompromisného riešenia
               rusko-poľskej otázky. V článku Všeslovanský zjazd V. M. Volodimerov ostro kritizoval
               činnosť slovanských spolkov v Rusku (článok vyšiel na jar 1908 v novinách Birževyje
               vedomosti).
     </p>
     <p>
      Konštatoval, že ruská verejnosť nemá dôveru k rozličným slovanským organizáciám v
               Rusku. Za hlavnú príčinu tohto postoja považoval „polooficiálny charakter spolkov“ a
               za ďalšiu „ich orientáciu, ráz“. Podľa Volodimerova „vyvolalo ich slavianofilské
               hnutie a doposiaľ mu zostali v mnohom verné. Táto okolnosť je príčinou nielen
               ľahostajnosti zo strany verejnosti, ale aj istej dávky nesympatií. Slavianofilské
               heslo ,pravoslávie, samoderžavie a národnosť‘ nikdy nemalo dostatočnú odozvu medzi
               verejnosťou a ako program sa ukázalo nevhodné aj pre vnútorné použitie; pre oblasť
               vzťahov so zahraničnými Slovanmi jeho záporný význam je sám osebe jasný“.
     </p>
     <p>
      Proti neoslavizmu i samotnému Volodimerovi viedli vášnivú polemiku práve
               Moskovskije vedomosti, v ktorých boli uverejnené články A. S. Budiloviča Slavizm
               staryj i novyj (29. 3. 1908), Raznovidnosti slavizma (30. 3. 1908) a Neoslavizm (1.
               4. 1908). O neoslavizme pozri L. P. Laptevová: Vývoj ideje slovanství v Rusku v 19. a
               na počátku 20. století, Slovanský přehled 1968, č. 4, s. 308. (L)
     </p>
    </div>
    <div class="footnote">
     <p>
      <sup>
       [
       <a class="para" href="#d56e757" name="ftn.d56e757">
        22
       </a>
       ]
      </sup>
      <span class="emphasis">
       <em>
        K činnosti Slovanských výborov
       </em>
      </span>
      — Slovanské výbory v Rusku
               boli organizácie, ktoré udržiavali spojenia so zahraničnými Slovanmi, poskytovali im
               hmotnú podporu pri kultúrnych podujatiach a pod. Prvý výbor — moskovský — vznikol
               roku 1858, za ním nasledovali petrohradský, kyjevský a odeský. Výbory, ktoré vznikli
               neskôr, zmenili sa na slovanské dobročinné spolky. Podrobnejšie S. A. Nikitin:
               Slavjanskije komitety v Rossii, Moskva 1960. (L)
     </p>
    </div>
    <div class="footnote">
     <p>
      <sup>
       [
       <a class="para" href="#d56e763" name="ftn.d56e763">
        23
       </a>
       ]
      </sup>
      <span class="emphasis">
       <em>
        Moskovského etnografického zjazdu
       </em>
      </span>
      — zjazd je podrobne opísaný
               v literatúre: N. A. Popov — Vserossijskaja etnografičeskaja vystavka i slavjanskij
               sjezd 1867; K. Kazbunda — Pouť Čechů do Moskvy a rakouská diplomacie, Praha 1924; M.
               Prelog — Pouť Slovanů do Moskvy roku 1867, Praha 1931;
      <span class="emphasis">
       <em>
        S. A. Nikitin —
                  Slavjanskije komitety v Rossii
       </em>
      </span>
      , Moskva 1960, s. 156 — 259. (L)
     </p>
    </div>
    <div class="footnote">
     <p>
      <sup>
       [
       <a class="para" href="#d56e774" name="ftn.d56e774">
        24
       </a>
       ]
      </sup>
      <span class="emphasis">
       <em>
        Nový zjazd
       </em>
      </span>
      — myšlienka zvolania slovanského zjazdu vznikla v
               Rusku roku 1907, keď magister občianskeho práva A. A. Borzenko z Odesy navrhol
               venovať 100 000 rubľov na periodické slovanské zjazdy. V ruskej tlači v súvislosti s
               tým vypukli búrlivé spory. Vysvitlo, že idea zjazdu má prívržencov len v centre.
               Ľavicové strany sa o ňom vyjadrovali ako o zastierajúcom manévri, ktorý môže len
               skomplikovať riešenie vnútorných problémov Ruska. Pravicové strany ho pokladali za
               želanie niektorých vládnych kruhov upevniť upravený vládny systém pomocou styku so
               Slovanmi. Rakúski Slovania prijali myšlienku zvolať zjazd kladnejšie. Za jeho
               základné zásady postulovali neoficiálnosť, nestraníckosť, neposudzovanie politických
               otázok, účasť zástupcov všetkých slovanských národov — vrátane Poliakov. Zjazd začal
               organizovať petrohradský Klub obščestvennych dejatelej; pre tento účel sa utvoril aj
               spolok Slavjanskaja vzaimnosť.
     </p>
     <p>
      Ľavicová tlač sa správala k zásadám zvolania zjazdu nedôverčivo. Noviny
      <span class="emphasis">
       <em>
        Ranneje utro
       </em>
      </span>
      12. 3. 1908 napísali: „Hovorí sa, že zvolanie
               zjazdu pre riešenie úloh v oblasti kultúry je možné. Je to však len sebaklam a
               nedorozumenie. Situácia je taká, že v súčasnosti sa nijaký slovanský zjazd nemôže
               odvrátiť od politiky… Zamýšľaný zjazd nielen že nemôže, ale sa ani nesmie uhýbať pred
               politikou. Nastal čas, aby sa vysvetlilo, či majú Slovania spoločné politické ciele,
               alebo sú to len sny slavianofilov.“ Mnohé tlačové orgány hodnotili myšlienku zjazdu
               ako ďalšie vzplanutie panslavizmu. (L)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e795">
       </a>
       List č. 8
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 74, 29. marca (14. apríla), s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Audiencia uhorského ministra obchodu Františka Kossutha u cisára v Schönbrunne veľmi
         potešila maďarskú šovinistickú tlač. Vôbec to neprekvapuje. V otcovi Ferenca Kossutha —
         Lajosovi — vidia Maďari stelesnenie vlády maďarskej rasy na území od Karpát až po Jadran a
         Egejské more (tak ďaleko siaha fantázia Maďarov), a jeho syn získal vysoké rakúske
         vyznamenanie — Rad Leopolda. Už sa zabudlo na to, že Kossuth — otec vyhlásil v debrecínskom
         kalvínskom kostole zvrhnutie habsburskej dynastie na večné časy a 35 rokov vyhnanstva v
         Turíne strávil zosnovaním sprisahaní proti Františkovi Jozefovi I. Zúčastnil sa na každom
         revolučnom podujatí (medziiným na expedícii
    <sup>
     [
     <a class="footnote" href="#ftn.d56e813" name="d56e813">
      25
     </a>
     ]
    </sup>
    maďarských dezertérov pod vedením generála Klapku, ktorá r. 1866 chcela udrieť
         do tyla vtedy už porazenej rakúskej armády).
   </p>
   <p>
    Kossuth — syn tiež hlásal odtrhnutie Uhorska od monarchie, tvrdil, že medzi nimi sú len
         slabé zväzky personálnej únie, aj to len dočasne; lebo — ako syn gubernátora, on sám má
         zálusk, ak nie na Uhorský trón, aspoň na funkciu prezidenta veľkomaďarskej republiky, ktorá
         je ideálom strany nezávislých.
   </p>
   <p>
    A teraz sa stal radcom v Schönbrunne, sám cisár sa s ním radí o najdôležitejších veciach
         celej monarchie!
   </p>
   <p>
    Radosť Maďarov kalí len jedno: Kossuth v Schönbrunne a Kossuth v Debrecíne sú dve
         rozličné osoby nielen fyzicky, ako otec a syn, ale aj ako predstavitelia maďarstva. Lajos
         chcel zvrhnúť z trónu Františka Jozefa, kým Ferenc v Schönbrunne zavrhol všetky zásady
         strany nezávislých, a na hrudi s Radom Leopolda, ktorý kedysi skrotil maďarských oligarchov
         a separatistov, zvyšuje platy dôstojníkov a nižších hodností, zrieka sa akýchkoľvek
         „národných“ požiadaviek, a stáva sa človekom dvora, úslužným, ochotným plniť vysoké
         požiadavky vojakov, zvyšuje počet novobrancov atď.
   </p>
   <p>
    Je to, pravda, krutá porážka intransigentného ultramaďarizmu, ale nám, nemaďarským
         národom — Slovákom, Srbom, Rumunom — sa preto ešte nežije ľahšie. My, verní cisárovi aj
         vtedy, keď nás kvôli tomu väznili, strieľali do nás, vešali nás, verní vtedy, keď sa
         habsburský trón zakolísal — sme odsúdení na to, aby nás zhltli nepriatelia národa. Všetky
         maďarské ústupky Viedni nestoja za takú zradu voči verným národom. Nemožno si predstaviť,
         že takáto politika nevďačnosti časom nevyvolá pomstu.
   </p>
   <p>
    Ale my, nemaďarské národy, radi zabudneme aj to, že nás obetovali najkrutejšiemu
         odnárodneniu (lebo to, čo robia Nemci v Poznani
    <sup>
     [
     <a class="footnote" href="#ftn.d56e830" name="d56e830">
      26
     </a>
     ]
    </sup>
    je len žart v porovnaní s maďarskou propagandou vyhubenia), ak koruna nedopustí
         falšovanie volebnej reformy a postará sa o to, aby naše národy mohli vyslať do snemu
         svojich predstaviteľov na základe všeobecneho volebného práva bez ohľadu na majetkové
         pomery. Nechceme prijímať dary, nechceme nič okrem možnosti oznámiť urbi et orbi,
    <sup>
     [
     <a class="footnote" href="#ftn.d56e836" name="d56e836">
      27
     </a>
     ]
    </sup>
    ako surovo, do krvi nás urážajú.
   </p>
   <p>
    V uhorskom sneme v dosť slabej slovenskej delegácii
    <sup>
     [
     <a class="footnote" href="#ftn.d56e844" name="d56e844">
      28
     </a>
     ]
    </sup>
    vyniká silou ducha, charakteru a rečníckym talentom dr. Milan Ivanka, rodák z
         Turčianskeho Sv. Martina. V týchto dňoch narobil starosti väčšine snemu — 400 členom aj
         predsedovi Istvánovi Rakovskému — takým silným úderom, že ešte aj Pester Lloyd,
    <sup>
     [
     <a class="footnote" href="#ftn.d56e850" name="d56e850">
      29
     </a>
     ]
    </sup>
    židovské a Slovákom nepriateľské noviny pri tejto príležitosti napísali:
         „István Rakovský bol prinútený zmĺknuť, keď mu Ivanka vyhodil na oči, že si nezaslúži takú
         vysokú funkciu.“ Národní poslanci aj napriek neveľkému počtu (16 proti 425} si vydobili
         veľké morálne víťazstvo.
   </p>
   <p>
    Politické procesy pokračujú. V Kovačici už tri týždne súdia 96 Slovákov za to, že
         nechceli počúvať vo svojom slovenskom kostole maďarskú kázeň. V Hochštetne
    <sup>
     [
     <a class="footnote" href="#ftn.d56e858" name="d56e858">
      30
     </a>
     ]
    </sup>
    (Bratislavská župa) a v susedných okresoch dva týždne vypočúvajú ľudí za to, že
         hudba v Hochštetne hrala pieseň „Hej Slováci“, keď sa z politickej väzby vracal tamojší
         rodák Ign. Poliak, odsúdený na 4 mesiace vo Váci (Weizen) za malý článoček, uverejnený v
         prostonárodnom „Ľudovom hlásniku“, vydávanom v T. Sv. Martine. Žandári chodia po dedinách,
         zatvárajú ľudí, urážajú ženy, bijú ich a mučia, lebo sa previnili oslavovaním zločinca, keď
         počúvali hudbu na počesť odsúdeného Ign. Poliaka.
   </p>
   <p>
    Revíziu rokovacieho poriadku uskutočnili v sneme per fas et nefas
    <sup>
     [
     <a class="footnote" href="#ftn.d56e869" name="d56e869">
      31
     </a>
     ]
    </sup>
    — násilím, porušením zákona o právach snemu. Predsedovia formálne vzali slovo
         slovenským a rumunským poslancom — urobili to svojvoľne a despoticky. Podpredseda István
         Rakovský povedal medzi iným rumunskému poslancovi Ladislavovi Lukáčovi: „Mlč, nehanebník,
         lebo ti strelím zaucho.“ A pritom Lukáč je kňaz, ktorý nesmie vyzvať za to Rakovského na
         súboj, čo je posledný liek národných poslancov proti urážkam, ktoré sa na nich sypú ako
         hrach! Hrozná situácia!
   </p>
   <p>
    Na Morave urobil Slovanom strašný škandál predseda takzvaných ľavicových poslancov.
         Zorganizoval odchod zo snemu, na ktorom Slovania — po 60-ročnom boji — konečne získali
         väčšinu. Tento vodca sa volá dr. Adolf Stránsky, ale je to Žid; takto vyšla nazmar práca
         snemu, lebo po jeho odchode snem nemal právo rozhodovať. Je vôbec smutné, že slovanskí
         predstavitelia moravského ľudu sa dajú nachytať na udicu Židovi len preto, že je
         „antiklerikál“. Stránsky to urobil preto, lebo krajská správa mu neponúkla nijaké výnosné
         miesto. Slovania tu dokázali svoju nezrelosť a neschopnosť sami si vládnuť. Že sa medzi ľud
         vniesli spory o vierovyznaní, to je zásluha takzvaných pokrokárov — realistov. Ale ani
         „klerikáli“ nie sú bez viny. Prospech z boja liberálov proti klerikálom majú iba Nemci,
         ktorí tým silnejú a hospodársky ovládajú Moravu.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e813" name="ftn.d56e813">
        25
       </a>
       ]
      </sup>
      <span class="emphasis">
       <em>
        Expedícia… ktorá roku 1866 chcela udrieť do tyla vtedy už porazenej
                  rakúskej armády
       </em>
      </span>
      — išlo o rakúsko-pruskú vojnu a Klapkova maďarská légia
               sa organizovala v pruskom Sliezsku
     </p>
    </div>
    <div class="footnote">
     <p>
      <sup>
       [
       <a class="para" href="#d56e830" name="ftn.d56e830">
        26
       </a>
       ]
      </sup>
      <span class="emphasis">
       <em>
        Čo robia Nemci v Poznani
       </em>
      </span>
      — narážka na germanizáciu poľského
               obyvateľstva, vo Vajanského názore sa prejavuje jeho chladnejší postoj k poľskému
               národnému hnutiu, ktoré nemalo ruskú orientáciu
     </p>
    </div>
    <div class="footnote">
     <p>
      <sup>
       [
       <a class="para" href="#d56e836" name="ftn.d56e836">
        27
       </a>
       ]
      </sup>
      <span class="emphasis">
       <em>
        Urbi et orbi
       </em>
      </span>
      — mestu (Rímu) a svetu, to jest každému
     </p>
    </div>
    <div class="footnote">
     <p>
      <sup>
       [
       <a class="para" href="#d56e844" name="ftn.d56e844">
        28
       </a>
       ]
      </sup>
      <span class="emphasis">
       <em>
        V dosť slabej slovenskej delegácii
       </em>
      </span>
      — Slováci mali v tomto
               čase v uhorskom sneme šesť slovenských poslancov: Bella, Blaho, Hodža, Juriga a
               Skyčák; v iných volebných obdobiach býval ich počet ešte menší.
     </p>
    </div>
    <div class="footnote">
     <p>
      <sup>
       [
       <a class="para" href="#d56e850" name="ftn.d56e850">
        29
       </a>
       ]
      </sup>
      <span class="emphasis">
       <em>
        Pester Lloyd
       </em>
      </span>
      — po nemecky písané noviny maďarskej liberálnej
               buržoázie; noviny vznikli roku 1854 a často tlmočili mienku uhorských vládnych kruhov
               pre zahraničie
     </p>
    </div>
    <div class="footnote">
     <p>
      <sup>
       [
       <a class="para" href="#d56e858" name="ftn.d56e858">
        30
       </a>
       ]
      </sup>
      <span class="emphasis">
       <em>
        V Hochštetne
       </em>
      </span>
      — teraz Vysoká pri Morave, o udalostiach
               informujú Národnie noviny v článku
      <span class="emphasis">
       <em>
        Surovosť v Hochštene
       </em>
      </span>
      č. 105 z
               5. 9.
     </p>
    </div>
    <div class="footnote">
     <p>
      <sup>
       [
       <a class="para" href="#d56e869" name="ftn.d56e869">
        31
       </a>
       ]
      </sup>
      <span class="emphasis">
       <em>
        Per fas et nefas
       </em>
      </span>
      — dovolene i nedovolene
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e885">
       </a>
       List č. 9
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 84, 10. (23.) apríla, s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Maďarská žurnalistika alias verejná mienka, vláda (hlavne Ferenc Kossuth) a celá
         vnútroštátna politika vládnucich klík sa znova zaoberali obľúbeným športom — poľovačkou na
         panslávov. Dôvodom bola myšlienka slovanského zjazdu, ktorá vznikla v Rusku a stala sa
         témou akademických sporov v slovanskej i neslovanskej periodickej tlači. Maďarská tlač sa
         chopila zjazdu ako spasenia, aby odviedla pozornosť Maďarov od veľkých neúspechov koaličnej
         politiky, hlavne politiky „nezávislých“ (rok 1848).
   </p>
   <p>
    Maďarská tlač v každom čísle vykresľuje hrôzy panslavizmu, podáva správy o tajných
         schôdzach Slovákov, Rumunov, amerických Slovákov, Čechov, Bosniakov, Srbov a — ach, bože! —
         Rusov. Hovoria o falšovaných listoch z Moskvy, Charkova, Odesy, Petrohradu, v ktorých sa
         hemžia reči o roztrhaní Uhorska na franforce, o zrade, revolúcii, o zmietnutí Maďarov z
         tváre zeme. Dokonca aj relatívne slušnejší „Pester Lloyd“ uverejnil veľký úvodník o tom, že
         sa Slováci spolčili s nebom i peklom na záhubu Maďarov, na zničenie Uhorského kráľovstva.
         Vierolomnosť, ako Maďari kŕmia týmito nezmyslami verejnosť, nemá hraníc: to je jednoducho
         otravovanie studní, umelé vzbudzovanie a rozširovanie nenávisti voči nemaďarským
         národnostiam, ktoré sa teraz správajú tak pokojne ako ešte nikdy. Kossuth pri jednom
         prípitku zvolal: „Nie Viedeň nás ohrozuje (práve dostal odtiaľ Rad Leopolda), ale naši
         cudzorečoví spoluobčania — to sú naši ničitelia“! Len si predstavte: minister, člen vlády
         vyhlasuje, že polovica obyvateľov krajiny sú ničitelia! Či to nie je hrozné štvanie jedného
         plemena proti druhému? Pritom ich cieľom je dosiahnuť, aby maďarská verejná mienka
         nekritizovala skutočné vzťahy, chcú utajiť vlastnú slabosť voči Viedni, udržať si v rukách
         moc.
   </p>
   <p>
    Ale tieto ruky sú väčšinou zašpinené aférami. Jediný gróf Andrássy je medzi nimi
         predstaviteľom kladných tradícií minulosti, charakterný, zásadový, hoci veľký šovinista,
         ale predsa nie egoista. Celá jeho ctižiadosť pozostáva z udržania dualizmu v
         rakúsko-uhorskom vyrovnaní, ktoré sa vytvorilo za účasti jeho otca, grófa Gyula Andrássyho.
         O Wekerlem môžeme povedať, že je „self-made man“, z jednoduchého pisára na ministerstve
         financií sa vypracoval až na ministra, predsedu vlády, predsedu najvyššieho súdu a
         milionára, je to človek veľkého umu na intrigy, majster kolosálnej lži. Gróf Apponyi je vo
         všetkých stranách s jediným cieľom, aby sa stal ministrom, je to frázista, deklamátor,
         chladný fanatik s jezuitským vzdelaním a slobodomurárskymi zväzkami, chameleón! Kossuth je,
         dá sa povedať, kondotiér, ktorý má jedinú kvalifikáciu, je synom Lajosa Kossutha. Tento
         tovar je v Maďarsku ešte v obehu, prináša úžernícke úroky, i keď ho vo Viedni utajujú.
         Tento syn debrecínskeho detronizátora Habsburgov nedávno prisahal Františkovi Jozefovi I.,
         že do smrti bude jeho verným prívržencom a sluhom. Ostatní ministri sú bezvýznamní: slúžili
         by akémukoľvek režimu. Takže panslavizmus má zabezpečiť vládu tohto škandalózneho ministra,
         zakryť jeho rany a neduhy. Možno ho využiť na šermovanie s Viedňou aj v boji proti
         národnostiam. „Mlčte, Maďari, držte sa nás: veď my energicky utláčame národnosti a tým
         chránime váš život, vaše panstvo.“ Veľmi sa im páčilo, že pán Stolypin vyslovil vdove V. V.
         Komarova sústrasť v rusko-slovanskom duchu! Pozrite, vravia, panslavizmus je už na dennom
         programe: úradná osoba, prvý poradca cára sa otvorene priznáva k slovanstvu. Utláčajte,
         bite slovanské národnosti!
   </p>
   <p>
    A je tu ešte prípitok cára na počesť černohorského kniežaťa Nikolaja. Tu ju máte, tú
         ruskú politiku: odrazená Cusimou
    <sup>
     [
     <a class="footnote" href="#ftn.d56e909" name="d56e909">
      32
     </a>
     ]
    </sup>
    od Ďalekého Východu vrhá sa na Západ, na Blízky Východ! Spievajte národnosti,
         rýchle, živo! Hydra panslavizmu dvíha všetkých dvanásť chobotov!
   </p>
   <p>
    Najzúrivejšie sa však vrhá na Slovákov, ktorí dali Slovanom Šafárika, Kollára, Štúra a
         iných. Takto Slováci, ktorým sa nedostáva nijakej podpory zo strany hlásateľov myšlienky
         slovanského kultúrneho a historického typu,
    <sup>
     [
     <a class="footnote" href="#ftn.d56e917" name="d56e917">
      33
     </a>
     ]
    </sup>
    dokonca sa na nich zabudlo, musia zároveň znášať odium prenasledovania, moc
         blízkeho nepriateľa, ohováračky, slobodomurárskych a židovských intrigánov až po martýrstvo
         a záhubu.
   </p>
   <p>
    V uhorskom sneme už zaviedli nový rokovací poriadok a rozišli sa na veľkonočné sviatky.
         Skončenie diskusie o tejto otázke, ktorú zapríčinila obštrukcia národných poslancov a
         disidentov, bol veľký akt násilia, aký sa kedy vyskytol za existencie parlamentov.
         Predsedovia jednoducho zobrali slovo jednému za druhým — 50 rečníkom — pre absurdné
         zámienky. Bolo to akési Herodesovo vraždenie detí, lebo nedovolili ľuďom hovoriť. Najväčší
         Herodes bol podpredseda snemovne István Rakovský, človek, ktorý sa skutočne nachádza mimo
         dobra a zla, ako sa vyjadril Nietzsche.
    <sup>
     [
     <a class="footnote" href="#ftn.d56e926" name="d56e926">
      34
     </a>
     ]
    </sup>
   </p>
   <p>
    Je rodom Slovák z Liptovskej župy, na polhodinu cesty zo smutne preslávenej Černovej,
         bývalý rakúsky poručík, zúrivý katolík a ultramontán,
    <sup>
     [
     <a class="footnote" href="#ftn.d56e937" name="d56e937">
      35
     </a>
     ]
    </sup>
    vodca maďarskej ľudovej strany, verný poddaný svojho kráľa, bez prostriedkov,
         ale nie úplatkár, jediný človek na sneme, ktorý sa nebojí povedať pravdu ani Židovi (Židia
         sú u nás veľká moc a nedotknuteľní), ale zároveň je to maďarský šovinista nie presvedčením,
         ale z politickej vypočítavosti, najväčší prenasledovateľ svojho vlastného duchovného, kňaza
         Hlinku. Odovzdal ho súdu, ktorý ho odsúdil na 2 roky väzenia. Ak sa Faust ponosoval, že v
         jeho hrudi žijú dve duše, v Rakovského hrudi ich žije najmenej desať, a každá z nich sa
         usiluje odtrhnúť od ostatných. Na jednej strane vychválil v sneme slovenského spisovateľa
         Svetozára Hurbana ako vzor človeka vzdelaného a geniálneho, ktorému by sa vraj chcel rovnať
         sám Rakovský,
    <sup>
     [
     <a class="footnote" href="#ftn.d56e943" name="d56e943">
      36
     </a>
     ]
    </sup>
    ale na druhej strane by bol ochotný odovzdať katovi každého slovenského
         národovca.
   </p>
   <p>
    Tretie zasadanie uhorského snemu sa začne 29. apríla, na programe bude schválenie
         rozpočtu, potom by mal byť návrh zákona grófa Andrássyho o volebnej reforme. Bude to skok
         do neznáma, možno aj veľký škandál, ak volebné právo bude podmienené ovládaním maďarčiny.
         Hovorí sa, že cisár nepripustí takéto obmedzenie, ale my už máme svoje skúsenosti aj z
         tejto strany. Od reformy nemožno veľa očakávať, ak sa nezmení administrácia. Ale nejaká
         zmena predsa len musí nastať. Horšie už nemôže byť.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e909" name="ftn.d56e909">
        32
       </a>
       ]
      </sup>
      <span class="emphasis">
       <em>
        Odrazená Cusimou od Ďalekého Východu
       </em>
      </span>
      — rozhodujúca prehratá
               námorná bitka cárskeho Ruska vo vojne s Japonskom; bitka pri Cusime bola 27. — 28. 5.
               1904
     </p>
    </div>
    <div class="footnote">
     <p>
      <sup>
       [
       <a class="para" href="#d56e917" name="ftn.d56e917">
        33
       </a>
       ]
      </sup>
      <span class="emphasis">
       <em>
        Hlásateľom myšlienky slovanského kultúrneho a historického
                  typu
       </em>
      </span>
      — ide o teóriu, ktorú vypracoval N. J. Danilevskij (1882 — 1885),
               podľa ktorej každý národ patrí k určitému kultúrnemu a historickému typu, ktorý je
               pre neho jedine možný a dopredu určený. Danilevského kniha Rossija i Jevropa bola
               dosť známa v Rakúsko-Uhorsku, kde priniesla autorovi slávu ako „apoštolovi
               Slovanstva“. Vyslovuje názor o nevyhnutnosti historického procesu, v dôsledku ktorého
               Slovania zaujmú vedúce miesto v civilizovanom svete. Táto koncepcia sa stala základom
               pre ideológiu časti predstaviteľov neskorého slavianofilstva. Keď Vajanský hovorí o
               tom, že hlásatelia teórie kultúrnych a historických typov sú nevšímaví voči
               zahraničným Slovanom, má na mysli ľahostajnosť k mimoruským Slovanom, dokonca aj zo
               strany veľkej časti slavianofilov. (L)
     </p>
    </div>
    <div class="footnote">
     <p>
      <sup>
       [
       <a class="para" href="#d56e926" name="ftn.d56e926">
        34
       </a>
       ]
      </sup>
      <span class="emphasis">
       <em>
        Mimo dobra a zla, ako sa vyjadril Nietzche
       </em>
      </span>
      — narážka
               prekladom názvu diela
      <span class="emphasis">
       <em>
        Jenseits von Gut und Böse
       </em>
      </span>
      (1886)
     </p>
    </div>
    <div class="footnote">
     <p>
      <sup>
       [
       <a class="para" href="#d56e937" name="ftn.d56e937">
        35
       </a>
       ]
      </sup>
      <span class="emphasis">
       <em>
        Ultramontán
       </em>
      </span>
      — v ponímaní Vajanského klerikál prehnane
               uprednostňujúci cirkevné záujmy pred národnými, reakcionár
     </p>
    </div>
    <div class="footnote">
     <p>
      <sup>
       [
       <a class="para" href="#d56e943" name="ftn.d56e943">
        36
       </a>
       ]
      </sup>
      <span class="emphasis">
       <em>
        Rakovský vychválil v sneme slovenského spisovateľa Svetozára
                  Hurbana-Vajanského
       </em>
      </span>
      — bližšie údaje sa nepodarilo zistiť
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e958">
       </a>
       List č. 10
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „N. V.“, 16. (29.) apríla 1908, č. 87, s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Už poznáte listy
    <sup>
     [
     <a class="footnote" href="#ftn.d56e976" name="d56e976">
      37
     </a>
     ]
    </sup>
    maďarského spisovateľa dr. Pavla Farkasa vlastne Welfnera z Ríma, uverejnené v
         novinách
    <span class="emphasis">
     <em>
      Pester Loyd
     </em>
    </span>
    o jeho besede s Björnsonom. V tejto besede
         úctyhodný skald
    <sup>
     [
     <a class="footnote" href="#ftn.d56e988" name="d56e988">
      38
     </a>
     ]
    </sup>
    Nórska vyslovil svoje náhľady na Slovanov, na ich veľké poslanie v budúcnosti,
         na nevyhnutnosť, aby sa s ním germánstvo zblížilo vo vzájomných záujmoch, a na
         nebezpečenstvo, ktoré hrozí Maďarom, ak aj naďalej budú klásť odpor prirodzenému úsiliu
         slovanských národností, ktoré ich obklopujú zo všetkých strán.
   </p>
   <p>
    List Welfnera sa končí slovami: „Toto veľké srdce bije za blaho a záchranu celého
         ľudstva.“ Je pozoruhodné, že noviny ako
    <span class="emphasis">
     <em>
      Pester Loyd
     </em>
    </span>
    uverejnili takýto
         článok, a to nie prvý raz. Nedávno uverejnili, tiež na poprednom mieste, článok
         sedmohradského poslanca, rodom Sasa, dr. Rudolfa Schullera, ktorý protestuje proti
         násilnému pomaďarčovaniu, hoci ako Sas veľmi opatrne (lebo je to circumspecta natio).
    <sup>
     [
     <a class="footnote" href="#ftn.d56e999" name="d56e999">
      39
     </a>
     ]
    </sup>
    Saskí poslanci (12) uhorského snemu nie sú zajedno s národnosťami, stali sa
         členmi vládneho klubu. Sasom sa žije relatívne dobre, majú svoje gymnáziá, autonómnu saskú
         evanjelickú cirkev, banky, úrady atď. Za túto misu šošovice predali Maďarom svoju národnú
         samobytnosť a zradili národnosti! Ale Schullerov článok je znamením doby.
   </p>
   <p>
    Zatiaľ tie isté noviny uverejnili aj článok dr. Mihajla Polita, v ktorom je už celkom
         otvorene vyjadrená požiadavka autonómie národov a slobody reči.
   </p>
   <p>
    Toto doteraz nebolo. Neuverejnil sa ani riadok na obranu národností. Máme v tom vidieť
         obrat k lepšiemu?
    <span class="emphasis">
     <em>
      Lloyd
     </em>
    </span>
    sú najdôležitejšie maďarské noviny, lebo ich
         čítajú aj v zahraničí. Vznikajú obavy, že ak kossuthovský snem uskutoční rozšírenie
         kontingentu vojenských brancov, zvýši platy dôstojníkov a nižších hodností, ak sa uspokojí
         len prísľubom samostatnej banky atď., cisár nebude trvať na všeobecnom volebnom práve,
         alebo ho dovolí uskutočniť tak, aby z reformy mali úžitok len Maďari a maďaróni. Či nie
         preto vystupuje teraz Kossuth tak smelo, sľubuje každému hory-doly a vyhráža sa nemaďarským
         národom, ako nepriateľom a zradcom?
   </p>
   <p>
    Nie, predsa si nemyslíme, že by koruna spáchala taký hrozný zločin proti národnostiam,
         ktorým sľúbila volebnú reformu, ktorá sa už v Predlitavsku uskutočnila. Doteraz, pravda,
         cisár dáva Maďarom úplne voľnú ruku vo vzťahu k národnostiam, ale napriek tomu neveríme, že
         toto peklo bude trvať dlho. Samotné udalosti poháňajú dopredu, ústup nie je možný. Terajšie
         utláčanie národov nie je nič iné ako represálie upadajúceho zriadenia.
   </p>
   <p>
    Váš článok o neoslavizme
    <sup>
     [
     <a class="footnote" href="#ftn.d56e1017" name="d56e1017">
      40
     </a>
     ]
    </sup>
    urobil veľký dojem v Uhorsku a v Čechách. V Prahe pričinením realistov a pre
         nesprávnu orientovanosť dr. Scheinera, ináč úprimného Slovana, zaviedli akési
         modloslužobníctvo vášmu čudnému Volodimerovi. Zo strany profanum vulgus
    <sup>
     [
     <a class="footnote" href="#ftn.d56e1028" name="d56e1028">
      41
     </a>
     ]
    </sup>
    to neprekvapuje: videli v ňom Rusa, a to je všetko. Ale páni vodcovia by mali
         vidieť ďalej od svojho nosa a od Hradčan. V dobe prebudenia čistého slovanského uvedomenia
         nie sú natoľko nebezpečné ohovárania a intrigy nepriateľov ako chmúrne myšlienky, vnútorné
         odtrhnutie od ortodoxného Slovanstva, prekonania slavizmu slavizmom, opľúvanie našich
         veľkých prorokov, výsmech nespočetných hrdinstiev mučeníkov. Ubezpečujem vás, že tieto
         bludy nevznikajú samy od seba, nie bona fide,
    <sup>
     [
     <a class="footnote" href="#ftn.d56e1034" name="d56e1034">
      42
     </a>
     ]
    </sup>
    nie v dôsledku neoboznámenosti so slovanskou kultúrou. Nie, to sú intrigy
         zvonka, je to geniálne vymyslený spôsob boja proti nášmu plemenu, ktorý už narobil toľko
         zla v Čechách a čiastočne aj u Slovincov a Chorvátov. Divide et impera.
    <sup>
     [
     <a class="footnote" href="#ftn.d56e1040" name="d56e1040">
      43
     </a>
     ]
    </sup>
    Nepriateľa treba duchovne vyklieštiť, hlavne mládež: potom je vítazstvo isté.
         Takáto kastrácia spôsobila v českom národe veľkú duševnú chudobu, v politike, žurnalistike,
         literatúre a inde.
   </p>
   <p>
    U nás vypukol nedávno neveľký, ale zato charakteristický škandál v oblasti umenia. V
         Pešti chcú postaviť pamätník Ľudovítovi Kossuthovi, ako sa patrí v kossuthovskej ére.
         Uhorskí a zahraniční experti (medzi inými nemeckí, francúzski a belgickí) vybrali návrh
         akéhosi Ropu. Ale minister Kossuth prinútil posudzovateľov, laikov, prijať iný návrh, ale
         veľmi čudný, komediantský. Medzi maďarskými umelcami vznikla hotová revolúcia: protestovalo
         sa na všetky strany.
    <sup>
     [
     <a class="footnote" href="#ftn.d56e1048" name="d56e1048">
      44
     </a>
     ]
    </sup>
    Táto vec má veľmi špinavé pozadie, treba minúť celých 900 000 korún
         zozbieraných na pamätník, kým návrh, ktorý prijali experti, by si vyžiadal iba 200 000
         korún.
   </p>
   <p>
    České Národné divadlo, ktoré sa chystalo hosťovať do Viedne pri príležitosti
         šesťdesiatročného výročia panovania Jeho Veličenstva, nepocestuje: Nemci tam pripravili
         demonštrácie proti českým predstaveniam! To by už mohlo konečne presvedčiť Čechov, že
         nemôžu zaimponovať svojim protivníkom modernizmom ani cudzopasnou dekadenciou. Predtým sa
         to nikdy nestalo — kým mali Česi jednu mocnú stranu, staročeskú, potom mladočeskú, ale v
         každom prípade čisto slovanskú.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e976" name="ftn.d56e976">
        37
       </a>
       ]
      </sup>
      <span class="emphasis">
       <em>
        Už poznáte list… Pavla Farkasa… o jeho besede s Björnsonom
       </em>
      </span>
      —
               záznam o rozhovore bol uverejnený aj v Národných novinách 39, č. 48 z 23. 4. 1908,
               ktoré ho prevzali z
      <span class="emphasis">
       <em>
        Pester Lloydu
       </em>
      </span>
      1908, č. 94
     </p>
    </div>
    <div class="footnote">
     <p>
      <sup>
       [
       <a class="para" href="#d56e988" name="ftn.d56e988">
        38
       </a>
       ]
      </sup>
      <span class="emphasis">
       <em>
        Skald
       </em>
      </span>
      — staroškandinávsky (9. — 13. storočie) názov pre
               básnika
     </p>
    </div>
    <div class="footnote">
     <p>
      <sup>
       [
       <a class="para" href="#d56e999" name="ftn.d56e999">
        39
       </a>
       ]
      </sup>
      <span class="emphasis">
       <em>
        Circumspecta natio
       </em>
      </span>
      — opatrný národ
     </p>
    </div>
    <div class="footnote">
     <p>
      <sup>
       [
       <a class="para" href="#d56e1017" name="ftn.d56e1017">
        40
       </a>
       ]
      </sup>
      <span class="emphasis">
       <em>
        Váš článok o neoslavizme
       </em>
      </span>
      — ide o článok A. S. Budiloviča
      <span class="emphasis">
       <em>
        Neoslavizm
       </em>
      </span>
      uverejnený v novinách Moskovskije vedomosti, č. 76
               z 1. (14) 4. 1908, s. 1. Autor v ňom kritizuje článok V. M. Volodimerova
               Vseslavjanskij sjezd i vseslavjanskaja liga v novinách Birževije vedomosti, ako aj
               jeho reč prednesenú 21. 3. 1908 v Prahe a uverejnenú v pražských, no nemecky písaných
               novinách Union, č. 94 zo 4. 4. Volodimerove názory na všeslovanský zjazd a ligu podľa
               novej koncepcie (nie podľa zásad, ktoré hlásali slovanské spolky) považuje A. S.
               Budilovič za táraniny. Cituje tu Vajanského slová (Listy z Uhorska, list 7) o starom
               slavianofilstve a o novom smere, ktorý sa nazýva neoslavizmus, potom Budilovič
               pokračuje: „Záverom si dovolím poznamenať, že pod značkou V-ij je utajený jeden z
               najvýznamnejších mysliteľov súčasného zahraničného slovanstva, veľký básnik a
               publicista. Volodimerov so svojím naivným neoslavizmom, ktorý sa u neho objavil len
               minulého leta a prejavil sa v dvoch-troch úpadkových rečiach a článočkoch,
               samozrejme, nie je mu hoden rozviazať ani šnúrku na topánkach.“ (L)
     </p>
     <p>
      Výťah z Budilovičovho článku uverejnili aj Národnie noviny 39, č. 46 — 47 zo 16. a
               18. 4. 1908.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1028" name="ftn.d56e1028">
        41
       </a>
       ]
      </sup>
      <span class="emphasis">
       <em>
        Profanum vulgus
       </em>
      </span>
      — obyčajný dav
     </p>
    </div>
    <div class="footnote">
     <p>
      <sup>
       [
       <a class="para" href="#d56e1034" name="ftn.d56e1034">
        42
       </a>
       ]
      </sup>
      <span class="emphasis">
       <em>
        Bona fide
       </em>
      </span>
      — v dobrom úmysle
     </p>
    </div>
    <div class="footnote">
     <p>
      <sup>
       [
       <a class="para" href="#d56e1040" name="ftn.d56e1040">
        43
       </a>
       ]
      </sup>
      <span class="emphasis">
       <em>
        Divide et impera
       </em>
      </span>
      — Rozdeľuj a panuj!
     </p>
    </div>
    <div class="footnote">
     <p>
      <sup>
       [
       <a class="para" href="#d56e1048" name="ftn.d56e1048">
        44
       </a>
       ]
      </sup>
      <span class="emphasis">
       <em>
        Protestovalo sa na všetky strany
       </em>
      </span>
      — správy o udalostiach
               týkajúcich sa súťaže podali Národnie noviny 39, 1908 v č. 47 — 48 z 18. a 23.
               4.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1063">
       </a>
       List č. 11
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 98, 29. apríla (12. mája), s. 5.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Celé Uhorsko žije pod dojmom tlačového procesu. Bývalý minister spravodlivosti Géza
         Polónyi obviňuje poslanca Sultána Lengyela za novinové články,
    <sup>
     [
     <a class="footnote" href="#ftn.d56e1081" name="d56e1081">
      45
     </a>
     ]
    </sup>
    v ktorých Lengyel pripisuje bývalému ministrovi celú fúru špinavostí, ktorých
         sa dopustil ako advokát a predstaviteľ mesta Budapešti. V prvom rade ho obviňuje, že svoje
         vplyvné postavenie využíval v štátnej správe na osobné obohacovanie (Polónyi sa z
         chudobného advokáta stal milionárom), bol ochrancom nevestincov, za peniaze získal
         policajné povolenie pre prostitútky, v mene milenky grófa Nacco, akejsi Becky vytĺkol
         peniaze z grófových príbuzných, hlavne z jeho vnuka, terajšieho gubernátora Fiume (Rieka)
         atď. Členovia poroty budú musieť rozhodnúť, či Lengyel ohováral alebo písal pravdu. Na súde
         sa bojuje na život a na smrť. Ale nech sa proces skončí akokoľvek, v každom prípade sa
         odhalila nezvyčajná demoralizácia správy mesta; Polónyi aj v prípade priaznivého rozsudku
         zostane hanbou pre koaličné ministerstvá. Časť strany nezávislých agituje v novinách a v
         kuloároch snemu v prospech Polónyiho a napadá predsedu súdu dr. Lea Zsitvayho, že je veľmi
         prísny k žalobcovi; ale Zsitvay, ktorý prísne súdi aj nás, novinárov iných národov, je
         vynikajúci a nezaujatý muž, maďarská právnická kapacita, pravda, zúrivý Maďar, ale čestný a
         nezávislý človek. My si myslíme, že proces sa skončí akýmsi kompromisom alebo riešením,
         ktoré bude vyhovovať obom stranám. Nedávno sa skončil podobný proces aj v Prešporku: aj tu
         obvinili bývalého ministra Istvána Tiszu, syna dlhoročného ministerského predsedu Kolomana
         Tiszu. Aj jemu vyčítali, že vraj zbohatol na úkor štátnej pokladne, menovite pri vysušovaní
         Ečetských močiarov
    <sup>
     [
     <a class="footnote" href="#ftn.d56e1087" name="d56e1087">
      46
     </a>
     ]
    </sup>
    na štátne trovy. Socialistické noviny písali, že Tisza, ktorý vedel o tomto
         projekte, za smiešnu cenu kúpil časť močiarov, ktorá potom nadobudla miliónovú hodnotu. Na
         základe Tiszovej obžaloby redaktora odsúdili na mesiac väzenia.
   </p>
   <p>
    V Baji spreneverili asi milión korún s falšovaným žrebom; bol z toho súdny proces, na
         ktorom sa odhalilo neprístojné hospodárenie kás a bánk. Zistilo sa, že dvadsať rokov
         manipulovali bez akejkoľvek kontroly, na účet chudobných vkladateľov a majiteľov účastín.
         Procesy a bankrot, bankrot a procesy!
   </p>
   <p>
    V tejto Baji sa kedysi narodil (10. augusta 1824) generál Türr, ktorý nedávno umrel v
         Budapešti. Bol to protislovanský večný Žid. Kdekoľvek sa niečo dialo v prospech Slovanov,
         hneď sa tam zjavil Türr a agitoval proti nim ako kondotiér a revolucionár. V hodnosti
         rakúskeho poručíka dezertoval 19. januára 1849 z Radeckého armády do Piemontu a vytvoril
         tam maďarskú légiu proti Rakúsku, ktorá sa však pri Navarre rozutekala ako stádo baranov.
         Türr utiekol do Švajčiarska a po Világoši do Londýna. V krymskej vojne slúžil v
         anglicko-tureckej armáde; v r. 1855 chcel vzbúriť Rumunsko proti Rakúsku, ale chytili ho a
         vo Viedni odsúdili na smrť. Na intervenciu Francúzska a Anglicka rozsudok smrti zrušili. V
         r. 1856 bojoval na Kaukaze v Šamilových bandách proti Rusku, a po ich porážke sa zachránil
         útekom. V rakúsko-talianskej vojne bojoval proti Rakúsku. Slúžil neúspešne u Garibaldiho. V
         r. 1861 sa oženil s neterou Napoleona III. V r. 1866 po dohovore s Prusmi chcel napadnúť
         Rakúsko z juhu ako Klapka zo severu, ale to sa mu nepodarilo. Mal pohnutý osud, celý život
         slúžil veľkému svetovému slobodomurárskemu a židovskému sprisahaniu. Jeho smrťou sa stratil
         zo scény posledný hrdina roku 1849. Žije už len Artur Gergely, ktorý sa pri Világoši vzdal
         Paskievičovi.
   </p>
   <p>
    V Prahe poriadajú cyklus slovanských divadelných predstavení; vystupujú tam herci
         srbských divadiel z Belehradu a Nového Sadu, poľských z Krakova a Ľvova, maloruského z
         Černoviec, slovinského z Ľubľany, slovenského z Turčianskeho Sv. Martina a ruský operný
         súbor. V záujme týchto predstavení z príležitosti pražskej priemyselnej výstavy cestuje
         teraz po slovanských krajinách dramaturg pražského
    <span class="emphasis">
     <em>
      Narodního divadla
     </em>
    </span>
    Jaroslav Kvapil.
   </p>
   <p>
    Keď píšem tieto riadky, v Pešti prebieha proces proti Národným novinám za článok
    <span class="emphasis">
     <em>
      Hesslerov klobúk
     </em>
    </span>
    .
    <sup>
     [
     <a class="footnote" href="#ftn.d56e1107" name="d56e1107">
      47
     </a>
     ]
    </sup>
    Na lavici obžalovaných sedí autor, Martinčan Andrej Obuch. Háji ho jeho advokát
         Pavol Mudroň, známy vodca Slovákov. O výsledku procesu napíšem.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1081" name="ftn.d56e1081">
        45
       </a>
       ]
      </sup>
      <span class="emphasis">
       <em>
        Bývalý minister spravodlivosti Géza Polónyi obviňuje poslanca Zoltána
                  Lengyela za novinové články
       </em>
      </span>
      — proces pred tlačovým súdom pod
               predsedníctvom Lea Zsitvaya sa začal v Budapešti 27. 4. 1908. Národnie noviny o ňom
               priebežne informovali a vracali sa k nemu aj komentármi. Proces sa skončil 3. 5. 1908
               a rozsudkom bol Lengyel oslobodený, že by ohováral Polónyiho, no bol odsúdený na tri
               mesiace väzenia pre urážku na cti.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1087" name="ftn.d56e1087">
        46
       </a>
       ]
      </sup>
      <span class="emphasis">
       <em>
        Pri vysušovaní Ecsedských močiarov
       </em>
      </span>
      — Ecsedi láp ležali v
               severovýchodnom Uhorsku, v szathmárskej župe. Odvodnili sa regulovaním rieky
               Somos.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1107" name="ftn.d56e1107">
        47
       </a>
       ]
      </sup>
      <span class="emphasis">
       <em>
        Za článok Gesslerov klobúk
       </em>
      </span>
      — článok vyšiel v Národných
               novinách 38, č. 105 zo 7. 9. 1907. Kritizovalo sa v ňom hromadné menenie —
               maďarizovanie miestnych mien. Obžalovaný Andrej Obuch bol budapeštianskym tlačovým
               súdom odsúdený. Správa o súdnom konaní vyšla v Národných novinách 39, č. 54 zo 7. 5.
               a obhajobná reč Pavla Mudroňa v č. 55 z 9. 5. 1908.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1121">
       </a>
       List č. 12
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 104, 6. (19.) mája, s. 3 — 4
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Prenasledovanie Slovákov dosiahlo bod varu. Zrejme v Pešti a v strediskách oblastí
         nevládne rozum, ale mánia a vášne. Národné noviny, hlavný slovenský tlačový orgán
         existujúci 50 rokov, ktorý vyniká serióznym tónom, šľachetnosťou a umierneným, duchaplným
         poučovaním národa, ktorému je cudzia demagógia a šovinizmus, sa dostali do ohniska
         politického prenasledovania. Mali už 12 tlačových procesov. Prvý súd sa konal 4. mája pred
         budapeštianskym súdom za nevinný článok
    <span class="emphasis">
     <em>
      Hesslerov klobúk
     </em>
    </span>
    , v ktorom sa
         kritizuje pomaďarčovanie miestnych názvov obcí a osád. V niektorých župách sa ani miestny
         obyvateľ nevie zorientovať: staré historické mená sa zamenili za fantastické, hlúpe výmysly
         župných pisárov, za skutočné jazykové absurdá, ktoré obyvateľ ani nevysloví. Napríklad obec
         „Jahodníky“ pri Turčianskom Sv. Martine sa oficiálne premenovala na Eperfalu atď. A za
         tento skromný protest proti nerozumu súd odsúdil autora Andreja Obucha na tri mesiace
         žalára a 300 korún pokuty.
   </p>
   <p>
    6. mája ten istý súd odsúdil na 1200 korún pokuty a dva mesiace žalára syna známeho
         spisovateľa Svetozára Hurbana-Vajanského Vladimíra Hurbana len za to, že preložil článok Björnsona
    <sup>
     [
     <a class="footnote" href="#ftn.d56e1144" name="d56e1144">
      48
     </a>
     ]
    </sup>
    uverejnený v Národných novinách, hoci tento článok, uverejnený v Neue Freie Presse
    <sup>
     [
     <a class="footnote" href="#ftn.d56e1154" name="d56e1154">
      49
     </a>
     ]
    </sup>
    , prebrali maďarské noviny.
   </p>
   <p>
    8. mája ten istý súd odsúdil Národné noviny za článok
    <span class="emphasis">
     <em>
      Krutosť zo
            strachu
     </em>
    </span>
    ,
    <sup>
     [
     <a class="footnote" href="#ftn.d56e1165" name="d56e1165">
      50
     </a>
     ]
    </sup>
    v ktorej sa dokazuje, že národnosti sú obetným baránkom zakaždým, keď sa vláde
         vo Viedni nedarí, chce ukázať energiu a zatvoriť ústa maďarskej opozícii. Zodpovednosť za
         tento článok vzal na seba Martinčan Jozef Cipár, odsúdený na štyri mesiace väzenia a 300
         korún pokuty.
   </p>
   <p>
    Národné noviny čaká ešte deväť takýchto procesov. Vysoké pokuty majú za cieľ zničiť
         noviny materiálne. A pomoci sa od nikoho nedostáva.
   </p>
   <p>
    4. mája prešporský tlačový súd odsúdil Andreja Hlinku za dva články na pol druha roka
         väzenia a 300 korún pokuty. 5. mája ten istý súd odsúdil I. Ciferského na tri mesiace
         väzenia a 200 korún pokuty a 6. mája Jozefa Vachalka na tri mesiace odňatia slobody a 60
         korún pokuty.
   </p>
   <p>
    5. mája v Kovačici odsúdili 90 obyvateľov, mužov a žien na prísny žalár od 14 dní do 4
         mesiacov len za to, že vo svojom čisto slovenskom evanjelickom kostole nechceli počúvať
         maďarskú kázeň a spievať po maďarsky, ale spievali po slovensky. A pritom táto cirkevná
         obec si sama vydržuje kňaza a učiteľa a slovenčina je v nej uznaná za úradný jazyk. Peňažné
         pokuty v tomto čudnom procese dosiahli sumu 6800 korún! Tu máte slovenské májové oslavy! a
         to sú všetko, jeden za druhým, justičné zločiny!
   </p>
   <p>
    A okrem týchto do neba volajúcich urážok, nespočetné množstvo urážok potichúčky: farárov
         a kňazov, ktorí len čo ústa otvoria po slovensky, vyháňajú z kostolov, prekladajú,
         suspendujú, učiteľom berú chlieb a miesta, žiakov vyhadzujú zo škôl, ak len prehovoria po
         slovensky alebo si prečítajú slovenskú knihu. Na gymnáziách si samotní učitelia držia bandy
         špicľov z radov žiakov, ktorým nariaďujú ako vlasteneckú povinnosť udávať svojich
         kamarátov, ak hovoria po slovensky alebo čítajú slovenskú knihu.
   </p>
   <p>
    Anglický spisovateľ Scotus Viator venoval týmto vzťahom anglickú knihu, ktorá vyšla vo
         Viedni v nemeckom preklade pod názvom
    <span class="emphasis">
     <em>
      Politische Verfolgungen in
            Ungarn
     </em>
    </span>
    .
    <sup>
     [
     <a class="footnote" href="#ftn.d56e1185" name="d56e1185">
      51
     </a>
     ]
    </sup>
    V tejto knihe vymenúva tieto útrapy Slovákov: 1. Slovenský jazyk vylúčili zo
         všetkých škôl od univerzity po ľudové školy a fröberské sirotince. 2. Slovenský jazyk nemá
         právo pred súdom. 3. Slovenská literatúra je prenasledovaná. 4. Slovenská periodická tlač
         je brutálne prenasledovaná. 5. Slovákom odňali právo zhromažďovania a utvárania spolkov. 6.
         Slovenských kňazov prenasledujú, násilne zavádzajú maďarské bohoslužby. 7. Slováci nemajú
         slobodné voľby ani do župy ani do snemu.
   </p>
   <p>
    Za desaťročie od 1896 roku do r. 1907 Slováci boli odsúdení len za novinové články na 80
         rokov väzenia a k pokutám v sume 31 691 korún.
   </p>
   <p>
    A zatiaľ prokurátori na každom procese hovoria členom poroty: „Maďari sú veľkodušní
         dobrodinci národností, dali všetkým slobodu a majetok; nekynožia ich tak ako by mohli, lebo
         dobyli krajinu mečom a vládnu v nej; ale národnosti sa za to odplácajú čiernym nevďakom,
         poburujú národ, sejú nenávisť voči Maďarom; do väzenia s ním“! To sú stereotypné slová na
         každom procese.
   </p>
   <p>
    Ale podľa iných príznakov v Uhorsku vládne politická nepríčetnosť. Štyroch rumunských
         poslancov zbavili imunity za to, že vo Várade
    <sup>
     [
     <a class="footnote" href="#ftn.d56e1197" name="d56e1197">
      52
     </a>
     ]
    </sup>
    organizovali rumunskú národnú stranu. Poslanca Vajdu zbavili imunity preto, že
         jeho krava vbehla do lesa maďarského magnáta! To nie je vtip, ale číra pravda. I troch
         slovenských poslancov zbavili imunity snemu. Iba politickí desperados môžu robiť takúto
         politiku.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1144" name="ftn.d56e1144">
        48
       </a>
       ]
      </sup>
      Č
      <span class="emphasis">
       <em>
        lánok Björnstjerne Björnsona
       </em>
      </span>
      — ide o článok
      <span class="emphasis">
       <em>
        Najväčší priemysel Uhorska
       </em>
      </span>
      (Černová), ktorý bol uverejnený v
               Národných novinách 38, 1907, č. 137. Dôvodom k odsúdeniu bolo, že bol odtlačený bez
               komentára.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1154" name="ftn.d56e1154">
        49
       </a>
       ]
      </sup>
      <span class="emphasis">
       <em>
        Neue Freie Presse
       </em>
      </span>
      — viedenské noviny liberálnej
               buržoázie
     </p>
    </div>
    <div class="footnote">
     <p>
      <sup>
       [
       <a class="para" href="#d56e1165" name="ftn.d56e1165">
        50
       </a>
       ]
      </sup>
      <span class="emphasis">
       <em>
        Krutosť zo strachu
       </em>
      </span>
      — článok vyšiel v Národných novinách 38,
               č. 143 z 3. 12. 1907
     </p>
    </div>
    <div class="footnote">
     <p>
      <sup>
       [
       <a class="para" href="#d56e1185" name="ftn.d56e1185">
        51
       </a>
       ]
      </sup>
      <span class="emphasis">
       <em>
        Politische Verfolgungen in Ungarn
       </em>
      </span>
      — kniha Scota Viatora o
               politickom prenasledovaní v Uhorsku vyšla roku 1908 a Národnie noviny 39, č. 53 — 54
               z 5. a 7. 5. 1908 uverejnili z nej pohotovo z príležitosti tlačových procesov
               slovenských novín, o ktorých práve informovali, úryvok s názvom Tlačové právo v
               Uhorsku.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1197" name="ftn.d56e1197">
        52
       </a>
       ]
      </sup>
      <span class="emphasis">
       <em>
        Vo Várade
       </em>
      </span>
      — dnes Oradea v Rumunsku
     </p>
     <p>
      <span class="emphasis">
       <em>
        Troch slovenských poslancov zbavili imunity
       </em>
      </span>
      — išlo o
               poslancov Skyčáka, Ivanku a Blahu. Imunity boli zbavení na zasadnutí uhorského snemu
               3. 2. 1908. Pre Ivanku súd znamenal aj stratu mandátu.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1214">
       </a>
       List č. 13
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 107, 9. (22.) mája, s. 3
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    V Uhorsku sa odohráva veľká komédia. Ferenc Kossuth vyšiel s inciatívou, aby všetky tri
         vládnúce strany utvárajúce takzvanú koalíciu, ktorej pred dvoma rokmi bola zverená moc, sa
         zjednotili do jednej strany, alebo správnejšie, splynuli so stranou nezávislých čiže
         kossuthovcov. Aké hrozné klamstvo! Kossuthovci usilujú sa o nezávislosť Uhorska až do
         personálnej únie; druhá koaličná strana, ktorá sa nazýva konštitučná (gróf Andrássy,
         Széll), stojí na pôde vyrovnania z roku 1867; tretia, národná, predstavuje vlastne stranu
         klerikálno-aristokratickú, ktorá sa usiluje o revíziu cirkevných a politických zákonov
         (zrušenie občianskeho sobáša); a všetky tieto zásadné rozdiely majú splynúť do jednej
         strany.
   </p>
   <p>
    Majú spoločné iba jedno úsilie: pomaďarčiť celú krajinu vrátane Chorvátska, zbaviť
         individuality slovenský a rumunský národ. Ale keďže v tomto bode sú zajedno, nepotrebujú sa
         kvôli nemu ešte väčšmi zjednotiť a splynúť. Sme toho názoru, že je to hrozba pre Viedeň a
         korunu, že koruna bude klásť prekážky, keď u nás začnú falšovať volebnú reformu a
         vyhadzovať zo snemu všetky národnosti požiadavkou znalosti maďarčiny, čiže uznesením, že
         len ten smrteľník dostane hlas, ktorý vie výborne čítať a písať po maďarsky. No my pevne
         veríme, že koruna aj preto uložila koalícii povinnosť urobiť volebnú reformu, lebo chce
         zničiť maďarský neofeudalizmus a počúvať hlas národov, hlas mešťanov, dedinčanov a
         robotníkov.
   </p>
   <p>
    V maďarsko-ochlokratických klikách badať u nás utajený hnev na korunu. Prejavil sa aj
         pri príležitosti osláv 60. výročia panovania Františka Jozefa; oficiálny orgán
         kossuthovskej strany
    <span class="emphasis">
     <em>
      Budapest
     </em>
    </span>
    <sup>
     [
     <a class="footnote" href="#ftn.d56e1238" name="d56e1238">
      53
     </a>
     ]
    </sup>
    uverejnil hanebnú karikatúru kráľa a nemeckých potentátov, ktorí ho prišli
         pozdraviť a viedenské noviny, ktoré spomenuli túto karikatúru v kritických notickách, boli
         skonfiškované za urážku Veličenstva. Všade vyhlasujú, že každý, kto sa opováži oslavovať
         výročie nástupu Františka Jozefa na trón (2. decembra 1848), sa dopustí zrady, lebo v tomto
         čase František Jozef ešte nebol uhorským kráľom.
   </p>
   <p>
    Je to politika vyhrážok. Jeho veličenstvo, ako to u starších ľudí býva, usiluje sa
         predovšetkým o pokoj a zhodu, chce zanechať štát následníkovi podľa možnosti dobre
         usporiadaný. Preto je náchylný uspokojiť krikľúňov ústupkami. Kriku sa vo Viedni boja ako
         ohňa. Preto treba kuť železo, kým je horúce, treba od koruny získať, čo sa len dá, lebo
         budúcnosť je neistá.
   </p>
   <p>
    Pri otvorení priemyselnej výstavy
    <sup>
     [
     <a class="footnote" href="#ftn.d56e1248" name="d56e1248">
      54
     </a>
     ]
    </sup>
    v Prahe jej protekor, následník trónu František Ferdinand začal svoju reč
         česky, potom pokračoval po nemecky a nakoniec otvoril výstavu opäť po česky. U nás majú
         význam aj takéto maličkosti: nádej utláčaných národov sa obracia na následníka trónu, ktorý
         popri spokojnej sile prejavuje aj živý záujem o vec spravodlivosti a rovnoprávnosti
         národov.
   </p>
   <p>
    Česi stratili v osobe dr. Josefa Herolda veľkého a hrdinského bojovníka za český národ a
         jeho práva. Bol to sympatický muž, vynikajúci rečník a verný Čech. Najviac sa zaoberal
         organizáciou národa. Solídne české noviny pokladajú jeho smrť za nenahraditeľnú stratu za
         terajšieho silného nátlaku Nemcov na pozície Čechov.
   </p>
   <p>
    Uvediem ešte jednu zaujímavosť zo života hornouhorských Slovákov; v Liptovskej župe je
         obec Lúčky dosť známa svojou výbornou termálnou vodou. Obec, čisto katolícka je známa
         svojou nábožnosťou. Mali kňaza Moyša, verného Slováka, nadaného a bezúhonného človeka,
         veľmi si ho vážili a mali radi, ako vie ľúbiť utláčaný slovenský ľud človeka, v ktorom vidí
         ochrancu svojich práv, hlavne jazykových. To sa však nepáčilo vrchnosti a na jeho miesto
         dosadili surového maďarizátora, akéhosi odrodilca Smižára. Ľud z vlastnej iniciatívy zaujal
         voči nemu pasívnu opozíciu: nechodí do kostola, nedáva krstiť deti, nepozýva kňaza na
         pohrebné obrady, neplatí cirkevnú daň. Modlia sa na cintoríne pod krížom, deti krstia sami,
         sobášia sa len občiansky, pričom mladý pár požehnáva najstarší obyvateľ v obci — to všetko
         pod ochranou žandárov, ktorí sa tam ustavične zdržujú už pol druha roka. Na ulici nedovolia
         zísť sa ani trom, o deviatej večer nik nesmie vyjsť z domu, a toto trvá už pol druha roka.
         Ľudia sú trpezliví, správajú sa pokojne, ale zostávajú pasívni. No nedávno nastala u nich
         zmena: pohár pretiekol, stratili trpezlivosť. Oznámili biskupovi, že všetci (dvetisíc ľudí)
         prestúpia na evanjelickú vieru, lebo už ďalej nemôžu trpieť. Pravdaže, ani týmto veľa
         nezískajú, lebo aj evanjelická cirkev je pod jarmom maďarizácie: dôkaz vidíme v Kovačici,
         kde štyrom tisícom slovenských luteránov bodákmi a súdom nanucujú pomaďarčenie v kostole,
         na kazateľni, pri cirkevnom speve.
   </p>
   <p>
    Gróf Apponyi rozosiela na slovenské evanjelické školy plagáty s textom: „Nech Boh žehná Maďara“
    <sup>
     [
     <a class="footnote" href="#ftn.d56e1261" name="d56e1261">
      55
     </a>
     ]
    </sup>
    a núti ich vystavovať v škole pre chudobné slovenské deti. Evanjelická cirkev
         vo Sv. Martine odmietla vyvesiť nápis, preto na pastora poslali inkvizíciu.
    <sup>
     [
     <a class="footnote" href="#ftn.d56e1267" name="d56e1267">
      56
     </a>
     ]
    </sup>
    Rasové prenasledovanie aj v takých krajoch, kde v okruhu štyridsať míl niet ani
         jedného Maďara (rátajúc, samozrejme, poštových úradníkov, satrapov a učiteľov), už začína
         volať do neba. Niet hroznejšieho tyranstva ako tyranstvo rasy nad rasou. Kto ho neskúsil,
         nevie si ani predstaviť, čo je duchovné jarmo. Sú kraje, kde by prostý ľud dal prednosť
         tureckému vpádu, len aby sa oslobodil od svojich domácich utláčateľov. Turci brali korisť,
         ale títo turčíni berú dušu i srdce, berú jazyk a národnosť.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1238" name="ftn.d56e1238">
        53
       </a>
       ]
      </sup>
      <span class="emphasis">
       <em>
        Budapest
       </em>
      </span>
      — oficiálny tlačový orgán strany nezávislých, to
               jest Ferenca Kossutha
     </p>
    </div>
    <div class="footnote">
     <p>
      <sup>
       [
       <a class="para" href="#d56e1248" name="ftn.d56e1248">
        54
       </a>
       ]
      </sup>
      <span class="emphasis">
       <em>
        Priemyselnej výstavy v Prahe
       </em>
      </span>
      — VIII. Česká průmyslová výstava
               — bola roku 1908 a demonštrovala vzostup českého priemyslu a vedúce postavenie
               priemyselnej buržoázie v českom hospodárskom a politickom živote.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1261" name="ftn.d56e1261">
        55
       </a>
       ]
      </sup>
      <span class="emphasis">
       <em>
        Plagáty s textom Nech Boh žehná Maďara
       </em>
      </span>
      — je to preklad
               začiatočných slov maďarskej hymny
     </p>
    </div>
    <div class="footnote">
     <p>
      <sup>
       [
       <a class="para" href="#d56e1267" name="ftn.d56e1267">
        56
       </a>
       ]
      </sup>
      <span class="emphasis">
       <em>
        Na pastora poslali inkvizíciu
       </em>
      </span>
      — išlo o farára Jána Čaploviča
               st.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1280">
       </a>
       List č. 14
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 114, 17. (30.) mája, s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Propria fassio — mile testes!
    <sup>
     [
     <a class="footnote" href="#ftn.d56e1298" name="d56e1298">
      57
     </a>
     ]
    </sup>
    Nemaďarské národy v Uhorsku sa nepotrebujú odvolávať na tisíce svedkov pred
         ľuďmi, pred svetom a pred bohom, ani nemusia hľadať dôkazy o tom, akí sú utláčaní, obraní o
         svoje právo dokonca aj na život: gróf Albert Aponnyi 20. mája vyhlásil v Uhorskom sneme
         urbi et orbi, že slovanské jazyky a rumunský jazyk nemajú v Uhorsku právo na existenciu,
         ani len v ústach detí v ľudových školách. Všade musí byť jedine maďarčina, ktorú zatĺkajú
         do hlavy ohňom a železom, krvou a chlebom, terorom a udaniami, kriminálom a disciplinárnymi
         ukrutnosťami. Hlavným cieľom základnej školy u nemaďarských národností je pomaďarčiť deti,
         aby im vytrhli z úst a z duše sladké materinské zvuky, aby sa tieto sladké zvuky nesmeli
         zaodieť do litery, do písma, do tlače, a aby čo najskôr vyhynuli v celej krajine.
   </p>
   <p>
    Môže existovať čosi väčšmi protikultúrne? Celá moderná kultúra sa zakladá na národnom
         jazyku. V stredoveku ho obmedzovala latinčina, gréčtina a rozličné jazyky pri kráľovskom
         dvore, ale v novoveku, začínajúc z hrdinského literárneho činu Luthera (Ján Hus mu bol
         príkladom aj v tomto!) sa otvoril priestor pre materinské jazyky (najskôr u Danteho a
         Petrarku), kým materinský jazyk s konečnou platnosťou nezaviedol Amos Komenský, ktorý takto
         rozšíril blahodarný vplyv civilizácie na najširšie masy. Zabudnutá, latinčinou potlačená
         veľká myšlienka solunských vierozvestov sa prebudila k novému životu. Vytvorila nové
         literatúry, oslobodila milióny spod jarma nevedomosti, zvíťazila všade, aj v najtemnejších
         hlbinách Afriky, len u nás, v Uhorsku, musí vládnuť duchovné pohŕdanie, feudum, mŕtvy zvuk
         cudzieho jazyka, ktorý znie ako reťaz na šiji otroka, ale nevniká do duše, do srdca, do
         umu. A toto vyhlasuje sám minister ex kathedra ako neomylnú dogmu ako zákon, ako železnú
         nevyhnutnosť, ako osud! Predstavte si vašu základnú školu v ruskej dedine, pod Novgorodom a
         Moskvou, kde by deti nepočuli iné slovo okrem cudzieho! Aké hrozné učenie by to bolo!
   </p>
   <p>
    Zdá sa, že chýry o splynutí všetkých uhorských strán vyvolali vo Viedni veľký rozruch. V
         spoločnej ministerskej rade ministri zahraničných vecí Aerenthal a vojny Schöneich cúvli
         pred Wekerlem a Andrássym. Obaja podali demisiu, ktorú cisár asi neprijme. V Rakúsku vládne
         veľké rozhorčenie pre zbabelosť spoločných ministrov vo vzťahu k Maďarom. A najsilnejšia
         strana kresťanských socialistov (dr. Lueger) v rakúskej ríšskej rade si priamo žiada hlavy
         týchto ministrov.
   </p>
   <p>
    V Rakúsku vznikol problém s univerzitami, ktorý silne zasahuje do politiky. Židovský
         vplyv je v rakúskych univerzitách veľmi veľký. Napríklad kedysi slávna viedenská lekárska
         fakulta, ktorá dala vede také svetové mená ako Rokytanský, Hyrtl, Gebra, Albert, Bilroth,
         Semelweis, Arlt, Opoltzer a iní, sa teraz hemží Židmi. Kresťanský medik sa ani nedostane k
         pitevnému stolu, obrovský kagal židovských študentov z Haliča si násilne všetko uchvacuje.
         Dve tretiny medikov sú Židia. Tomuto by chcel zabrániť dr. Lueger, keď vyhlásil, že
         kresťania si musia znovu získať univerzity, ako si už získali stredné školy a odrazu
         spustili hurhaj. Pod zástavou „slobody vedy a svedomia“ kagal vzburcoval študentov, akoby
         pokrokových, ale v skutočnosti tlupu nezrelých mladíkov, ktorí si neuvedomujú, že tancujú
         tak, ako im píska židovská propaganda. Pre študenta existuje len jediný pokrok: prosperovať
         v štúdiu a dobre sa pripraviť na skúšky. Žiaľ, aj slovanskí študenti, nakazení jedom
         masarykovčiny, sa dali nachytať na tento podlý podvod. Stratili cit pre národ a spolčujú sa
         s Nemcami a Židmi, aby zatušovali bohorúhačstvo prekrsteného Warmunda. Je to, pravda, len
         časť študentov, ale tá časť, ktorá vykrikuje, demonštruje a neučí sa. Celá táto progresívna
         mládež bude časom zdrojom buričského proletariátu. Je to strašná jazva na slovanskom tele
         Rakúska, ktorá neprestane hnisať a rozrastať sa, a to nie je prirodzený produkt, ale plod
         ďalekosiahlej vypočítavej intrigy.
   </p>
   <p>
    Ukrajinomani urobili v rakúskej ríšskej rade škandál slovanstvu: Sú to zúriví
         nepriatelia každej slovanskej myšlienky a verní prisluhovači radikálnych Nemcov. Na ich
         divé výpady veľmi pekne odpovedali poslanci Chlebovický a Markov, brat známeho
         haličsko-ruského redaktora
    <span class="emphasis">
     <em>
      Galičanina
     </em>
    </span>
    . A kto núti týchto ukrajinomanov
         zúrivo si trhať vlastné mäso? Sme pevne presvedčení o tom, že to nie je psychologická
         otázka, nie spontánna vnútorná surovosť a slepota, ale výlučne egoizmus bohato zaplatenej
         zrady, plod politiky našich mocných, múdrych a bohatých nepriateľov. Je vhodný čas pomýšľať
         za takejto situácie na všeslovanský zjazd? Či musíme podať svetu ešte ďalší dôkaz našej
         nezrelosti, duchovného zdivočenia a zhubného sváru?
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1298" name="ftn.d56e1298">
        57
       </a>
       ]
      </sup>
      <span class="emphasis">
       <em>
        Propria fassio — mille testes
       </em>
      </span>
      — vychádza sa z Vajanského
               článku Vlastné vyznanie v Národných novinách 39, č. 18 z 11. 2. 1908, ktorý sa začína
               slovami: „
      <span class="emphasis">
       <em>
        Propria fassio, mille testes
       </em>
      </span>
      , vlastné vyznanie váži za
               tisíc svedkov. Tedy my nekritizujeme, ale citujeme maďarský hlas, a snáď to nebude
               podnecovanie. Pesti Hirlap v nedeľnom úvodníku od 9. 2. 1908 v 36 (10 434) čísle
               píše…“ Článok kritizuje, že súčasná vládna politika nerešpektuje skutočné záujmy
               Uhorska a konštatuje, že Uhorskom vládne 1500 rodín. Citovanie kritických slov proti
               pomerom v Uhorsku z maďarskej i cudzej tlače používali Národnie noviny pomerne
               často.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1326">
       </a>
       List č. 15
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 119, 24. mája (6. júna), s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Zamýšľaný slovanský zjazd vyvolal veľký rozruch v uhorskej tlači: Loyd, najserióznejšie
         uhorské noviny, mu v prípade úspechu pripisujú svetový význam. Ale predpokladá, že celá vec
         stroskotá na slovanských rozporoch, takže zjazd bude novým svedectvom slovanského
         separatizmu, rasového nepriateľstva, politickej nezrelosti a sebeckej ctižiadosti.
   </p>
   <p>
    Dovoľte mi, pán redaktor, aby som aj ja vyslovil svoju mienku o zjazde, ktorú zdieľajú
         so mnou mnohé triezve hlavy. Nazdávame sa, že v dobe mieru, keď v mozgoch našich najlepších
         hláv vládne ideový chaos a hrozné dekadentské bludy, zjazdy nemôžu mať veľký úspech a
         nepotlačia vec dopredu. Keď národy vstanú z mŕtvych, ako to bolo r. 1848, to je čosi iného.
         Vtedajší slovanský zjazd v Prahe, ktorý mal takého predsedu ako Pavol Jozef Šafárik, bol
         naozaj historickou udalosťou a etapou vpred k obrodeniu a blahu národov. Moskovský zjazd,
         alebo vlastne národopisná výstava bola výrazom a dôsledkom veľkých filozofických,
         náboženských a etnických ideí siavianofilstva v duchu Kollára, Šafárika, Chomjakova,
         Aksakova, v zmysle Puškinovho mora a do neho vtekajúcich riek a potokov.
   </p>
   <p>
    Sme toho názoru, že tretí zjazd má byť vecou praxe, realizmu, konkrétnych úloh, budúcich
         programov. Nastal už jeho čas? Keď sa poobzeráme po svete, hlavne po našom, slovanskom
         svete, pozrieme sa na terajšiu politiku, na situáciu prvého slovanského národa, bez ktorého
         účasti všeslovanská myšlienka je len karikatúrou a detským džavotom, zdá sa nám, že jeho
         nové zriadenie ešte nedosiahlo stupeň, na ktorom je možný pokoj, potrebný pre rozvážne
         posúdenie takého veľkého celosvetového historického problému. U ostatných Slovanov tiež
         badať vrenie, ideové blúdenie: lebo hoci jedovaté semeno zasiate nepriateľskou rukou ešte
         nevyrástlo do klasu, ešte ho nerozdrvila myšlienka dobra, mohlo by spôsobiť na zjazde mnoho
         zla. Separatizmus by bez veľkej námahy, ale s veľkou opovážlivosťou mohol vyvolať
         celoslovenský škandál, aj keby sa mu nepodarilo rozvrátiť zjazd.
   </p>
   <p>
    Na druhej strane sme pripravení na zjazd, ktorý by bol dôstojným vyjadrením takého
         veľkého plemena? Len málo a povrchne. Čo vie napríklad veľká väčšina ruskej inteligencie o
         západných Slovanoch? Žiaľ, ešte sotva tuší existenciu celých národov, a ešte menej vie o
         ich národohospodárskej a politickej situácii, o ich jazykoch a literatúrach. Poznajú ich
         iba slavisti, ale ostatní len veľmi málo, alebo nič. Dokonca ani najlepší západoslovanskí
         autori nenájdu v stomiliónovom ruskom národe ani päť predplatiteľov a čitateľov. Naše
         publikácie nie sú ani v knižniciach. Naše najlepšie publikácie nečíta v Rusku ani desať
         ľudí (nerátajúc našich rodákov, ktorí žijú v Rusku). Pre širokú ruskú čitateľskú verejnosť
         naši autori zostávajú homines ignoti,
    <sup>
     [
     <a class="footnote" href="#ftn.d56e1350" name="d56e1350">
      58
     </a>
     ]
    </sup>
    a zatiaľ máme prvotriednych spisovateľov, ktorí — hoci ich nemôžeme prirovnať k
         ruským velikánom — prevyšujú Francúzov a Nemcov, ktorých široká ruská verejnosť tak dobre
         pozná. Nečítajú ich ani v prekladoch — ktorých vlastne ani niet, s výnimkou slabých pokusov
         a začiatkov. Ako by sa mohlo nájsť pochopenie, záujem, poznanie, také potrebné a nevyhnutné
         v čase konania zjazdu? Podporí azda vzájomné pochopenie samotný zjazd, svojím ruchom,
         prejavmi, spoločenským programom a banketmi? Zídu sa aj bankety, ale až po dovŕšení diela.
   </p>
   <p>
    Ale zatiaľ dielo u nás vôbec nie je pripravené, je len v začiatkoch. Čo vedia západní
         Slovania o Rusku? Hrozne málo, a ešte aj to málo skreslene, ako to vidíme u Poliakov (ktorí
         toho vedia ešte najviac) a čiastočne u Čechov, ktorých prejavy v poslednom čase napĺňajú
         hrôzou čestné slovanské srdce. Čo sa u nich v poslednom čase písalo o Rusku, keď sa zvíjalo
         od zákerného uhryznutia japonskej zmije a vnútorných nepokojov. Aké úbohé znalosti majú o
         ruskej literatúre (via Leipzig und Berlin)!
    <sup>
     [
     <a class="footnote" href="#ftn.d56e1358" name="d56e1358">
      59
     </a>
     ]
    </sup>
   </p>
   <p>
    A cit, ktorý bol taký silný v šesťdesiatych rokoch? S trpkosťou priznávame, že tento cit
         zoslabol, stal sa plytkým, otrávil ho zradcovský realizmus a iné izmy, ktoré prenikli od
         nepriateľov. V mene tohto veľkého citu Slovania mohli smelo rokovať v Moskve r. 1867.
    <sup>
     [
     <a class="footnote" href="#ftn.d56e1367" name="d56e1367">
      60
     </a>
     ]
    </sup>
    Vyšlo odtiaľ predsa len čosi blahodarné, kladné. „Vítam vás, slovanskí bratia,
         na rodnej slovanskej zemi“ zaznelo z úst vladára, rozplamenilo duše k práci a obetiam. Už
         len tento výsledok stál za ďaleké cestovanie a úsilie. A teraz?
   </p>
   <p>
    Uvediem príklad, aby ste videli, aký duch vládne medzi západnou inteligenciou:
   </p>
   <p>
    V
    <span class="emphasis">
     <em>
      Národopisnom věstníku
     </em>
    </span>
    <sup>
     [
     <a class="footnote" href="#ftn.d56e1379" name="d56e1379">
      61
     </a>
     ]
    </sup>
    (IV, 1908, s. 89), ktorý vydávajú profesori českej univerzity A. Kraus, J.
         Polívka (slavista!) a V. Tille, a ktorý je orgánom Pražského národopisného múzea, v
         recenzii o knihe T. D. Florinského
    <span class="emphasis">
     <em>
      Slovanské plemeno
     </em>
    </span>
    recenzent vyčíta
         autorovi, že vo svojej zaujatosti neschvaľuje ukrajinofilské hnutie a hlása jednotu ruského
         plemena. To je teda vina Florinského v chápaní českých slavistov! Bože môj! Nemravníci!!
         Florinskij má sympatizovať s ukrajinofilmi!!! Kde sa podel rozum a svedomie? A čo sa dá
         povedať o zradcovskej činnosti ostatných menej významných novinárov á la A. Černý, Masaryk,
         Drtina a iní!
   </p>
   <p>
    Vieme, že to všetko je blúznenie, epidémia, choroba, ktoré isto prejdú. Ale kým trvajú,
         je vhodné otvoriť na zjazde arénu pre podobné dekadentné duše, secesie, separatizmus,
         cynizmus, vyčíňajúci pod vplyvom germánskeho a žltého nebezpečenstva?
   </p>
   <p>
    Verejné zhromaždenia by mohli ešte väčšmi rozhnevať našich nepriateľov, ktorí majú nad
         nami moc. Rozzúrili by sa, a z takejto všeslovanskej demonštrácie by nič nevzišlo na našu
         ochranu a v náš prospech.
   </p>
   <p>
    Myslíme, že nie krikom a zjazdmi, ale účinnou starostlivosťou silných sa treba usilovať
         o to, aby sme mohli pracovať a obohacovať duchovné fondy, aby sme mohli rozvíjať svoj
         národ: uchovať jeho národnosť a poučiť ho, aby sa nestal bičom v rukách nepriateľa proti
         Slovanstvu, t. j. aby sa neponemčil, nepotaliančil, nepomaďarčil, aby si zachoval svoje
         dedičstvo a obohatil ho. Dajte nám duševnú útechu, burcujte nás, podporujte materiálne naše
         šľachetné kultúrne a národné úsilie. Cestujte po našich krajinách, zoznámte sa so vzťahmi,
         ktoré u nás vládnu. Veď dokonca Angličan Scotus Viator vie o nás viac ako ktorýkoľvek ruský
         alebo český slavista.
   </p>
   <p>
    No z tohto nevyplýva, že nesúhlasíme s tým, aby odcestovali do Ruska Kramář, Hribar, Chlebovický.
    <sup>
     [
     <a class="footnote" href="#ftn.d56e1396" name="d56e1396">
      62
     </a>
     ]
    </sup>
    Sú to dobrí ľudia a dobrí Slovania, a zároveň, ako dr. Kramář, aj dobrí
         Rakúšania: Kramář si získal dôveru vysokých viedenských kruhov. Predsa sa len čiastočne
         prelomili ľady: predtým sa každá cesta do Ruska pokladala za zradu štátu. Teraz sa už na to
         pozerá trocha ináč. Ľudia si čoraz väčšmi uvedomujú, že slavizmus neznamená nevyhnutne
         vzburu, rozvrátenie štátov a trónov, ale že je to veľká kultúrno-historická emócia
         pokojamilovného plemena. Nevinný panslavizmus dr. Kramářa možno pomôže zblíženiu umov: ale
         nie takýto duch hýbe vznikajúcimi svetmi, a uľahčí ťažký zrod veľkej veci — Slovanstva.
         Keby však zamýšľaná cesta delegátov čo len zoslabila u nás strach pred panslavizmom, bola
         by to tentoraz veľká zásluha.
   </p>
   <p>
    Článok Konštantína Grota
    <sup>
     [
     <a class="footnote" href="#ftn.d56e1421" name="d56e1421">
      63
     </a>
     ]
    </sup>
    má v mnohom pravdu. Budeme sa pripravovať, budeme sa zoznamovať. Silnejší,
         podporujte slabých! Všetko, čo urobíte pre týchto malých, urobíte pre seba a pre ideu.
         Zachráň nás, bože, pred spormi, roztržkou, kozmopolitizmom a dekadenciou.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1350" name="ftn.d56e1350">
        58
       </a>
       ]
      </sup>
      <span class="emphasis">
       <em>
        Homines ignoti
       </em>
      </span>
      — ľudia neznámi, nízkeho pôvodu
     </p>
    </div>
    <div class="footnote">
     <p>
      <sup>
       [
       <a class="para" href="#d56e1358" name="ftn.d56e1358">
        59
       </a>
       ]
      </sup>
      <span class="emphasis">
       <em>
        Via Leipzig und Berlin
       </em>
      </span>
      — cesta smer Lipsko a Berlín
     </p>
    </div>
    <div class="footnote">
     <p>
      <sup>
       [
       <a class="para" href="#d56e1367" name="ftn.d56e1367">
        60
       </a>
       ]
      </sup>
      <span class="emphasis">
       <em>
        Mohli smelo rokovať aj v Moskve v roku 1867
       </em>
      </span>
      — z príležitosti
               moskovskej etnografickej výstavy pricestovali tam delegácie všetkých slovanských
               národov — aj Slovákov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1379" name="ftn.d56e1379">
        61
       </a>
       ]
      </sup>
      <span class="emphasis">
       <em>
        V Národopisnom věstníku
       </em>
      </span>
      — Národopisný věstník československý
               vznikol roku 1906 a jeho redaktormi boli profesori pražskej univerzity Kraus, Polívka
               a Tille.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1396" name="ftn.d56e1396">
        62
       </a>
       ]
      </sup>
      <span class="emphasis">
       <em>
        Aby odcestovali do Ruska Kramář, Hribar a Glebovický
       </em>
      </span>
      — v
               ruských novinách sa veľa písalo o tejto návšteve.
      <span class="emphasis">
       <em>
        Novoje vremja
       </em>
      </span>
      13. 5. 1908 oznamovali: „Troch slovanských poslancov splnomocnili všetky slovanské
               strany rakúskeho parlamentu, je ich 259 z celkového počtu 576… Všetci traja poslanci
               sú významné osobnosti v Rakúsku. Karel Petrovič Kramář, tento rakúsky
               Ministierstürzer (zvrhovateľ ministrov), podľa slov nemeckej tlače je z nich
               najznámejší. Pochádza z rodiny severočeského veľkopriemyselníka. Získal dobrú
               prípravu pre politickú činnosť a doplnil ju cestovaním po západnej Európe a Rusku. Do
               rakúskeho snemu sa dostal roku 1894, keď ako rečník mladočechov v diskusiách o
               rakúsko-ruskej obchodnej zmluve dokázal nevýhodu Trojspolku pre národy
               Rakúsko-Uhorska a potrebu úzkeho zblíženia s Ruskom. V roku 1897 ho zvolili za
               podpredsedu rakúskeho snemu a v ňom skrotil nemeckú obštrukciu.
     </p>
     <p>
      Od tých čias mu neraz ponúkli ministerské kreslo ministerstva spravodlivosti a
               financií, ale on ho neprijal a pred výkonnou mocou uprednostil morálnu moc snemového
               vodcu. Jeho moc pociťuje každé ministerstvo v Rakúsku. Členovia jeho klubu majú dve
               miesta v terajšom kabinete. Je vodcom tzv. ,pozitívnej českej politiky‘, ktorej
               cieľom je zvýšiť vplyv na rakúsku byrokraciu, má však lojálny vzťah k vojenským a
               veľmocenským potrebám Rakúska. Z tohto hľadiska jeho strana neustále bojuje s
               radikálnymi českými stranami na čele s poslancom Klofáčom. Tohto roku začala v Prahe
               vydávať svoj vlastný denník Den.
     </p>
     <p>
      Predstaviteľ južných Slovanov
      <span class="emphasis">
       <em>
        Ivan Francevič Hribar
       </em>
      </span>
      je
               poslancom a zároveň mešťanostom Ľubľane. Za mešťanostu ho zvolili v deväťdesiatych
               rokoch, keď hrozné zemetrasenie napoly zničilo toto malebné mesto. Hribar vtedy
               ukázal skvelý organizačný talent a dal vystaviť hlavné mesto Slovinska na americký
               spôsob.
     </p>
     <p>
      Zástupca haličskej Rusi dr.
      <span class="emphasis">
       <em>
        Nikolaj Pavlovič Glebovickij
       </em>
      </span>
      je
               mladý spisovateľ, ktorý svojou beletriou získal veľkú popularitu v Podkarpatskej
               Rusi. Ako poslanec v rakúskom sneme je výrečným zástancom jednoty zahraničných
               Malorusov (starší názov pre Ukrajincov, pozn. I. K.) s ostatným ruským svetom.
     </p>
     <p>
      Všetci traja poslanci výborne hovoria po rusky.“ (L) Ide o názor konzervatívnych
               kruhov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1421" name="ftn.d56e1421">
        63
       </a>
       ]
      </sup>
      <span class="emphasis">
       <em>
        Článok Konstantina Grota
       </em>
      </span>
      — ide o list Konstantina Jakovleviča
               Grota, známeho ruského slavistu, uverejnený v Moskovských vedomostiach, č. 98 — 99 v
               roku 1908. O jeho obsahu pozri úvodnú štúdiu k tejto publikácii. Treba poznamenať, že
               K. J. Grot nesúhlasil vo všetkom ani s Vajanským ani s redaktorom novín A. S.
               Budilovičom. Nekritizoval neoslavizmus, hoci nesúhlasil s jeho tézou o zbytočnosti
               slovanských spolkov. (L)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1434">
       </a>
       List č. 16
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 124, 30. mája (12. júna), s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Českí študenti v Prahe a v Brne, zvábení príkladom nemeckých študentov skrížili kordy
         pre pokrsteného žida Warmunda a pre liberálne frázy o slobode vedy obetujú nielen svoje
         prednášky (a akáže to bude sloboda vedy bez učenia?), nielen úspech na univerzitách,
         šťastie a radosť svojich rodičov a príbuzných, ale aj svoju národnosť, plody práce národa a
         boja svojich otcov a starých otcov. Bratríčkujú sa s Nemcami, kričia spolu s pangermánmi
         „heil!“ a bijú svojich českých kamarátov, ktorí tancujú, ako im píska Masaryk, tento
         demoralizátor mládeže. Na rakúskom sneme tento profesor tvrdil (4. júna), že Kristus bol
         jednoduchý človek a že ateizmus nevedie k nemravnosti. Gróf Šternberk hovoril na sneme (30.
         mája) o tomto zlom duchovi českého národa, hlavne českej mládeže. „Niet hanebnejšej
         nečestnej a zradcovskejšej politiky ako politika strany prof. Masaryka. Zbytočne varovali
         českú mládež rektor Goll a vynikajúci profesor Niederle, aby sa v mene kultúry nespolčovala
         s Nemcami, ktorí Čechom nijakú kultúru nedoprajú, Čechov bijú a berú im tisícky
         školopovinných detí, hlavne robotníkov: z Viedne ich doslova vyhodili, nedovolia, aby české
         divadlo hralo vo Viedni pri príležitosti cisárovho jubilea, a tristotisíc Čechom, žijúcim
         vo Viedni, nepovolili ani jednu základnú školu. Ale toto všetko nebráni českej mládeži
         kamarátiť sa s Nemcami a Židmi v mene ateistických fráz podplatenéno profesora filozofie.
         Masarykovčina vyhubila v českej mládeži všetko vlastenectvo, ktoré vďaka činnosti
         Dobrovského, Jungmanna, Šafárika, Kollára, Čelakovského a iných — v priebehu rokov 1830 —
         1861 prebudilo k novému životu polomŕtvy národ; masarykovčina potlačila vedomie národnej
         cti, oduševnenie pre svoj jazyk, ľudové povesti, vlasť: definitívne zahubila v svojich
         prívržencoch lásku k Slovanstvu, kmeňové bratstvo, uvedomenie národnej a kultúrnej
         spolupatričnosti. Zahubila aj rodinný cit, česť a osobnú čistotu, takže väčšina študentov
         uviazla v špine cynizmu, materializmu, v rozvrate. Sami Česi žasnú nad počtom zlých žiakov
         a mladíkov, ktorí neukončili školu, honia sa za chlebom, vytvárajú hanebný proletariát. Z
         nich vychádza polovica takzvaných redaktorov, t. j. nevzdelaných revolverových škrabákov,
         od ktorých utekajú vážení a pracujúci ľudia, lebo pre tieto individuá nič nie je sväté, len
         nech si niekde nahrabú zopár korún alebo aspoň halierov. Teda takíto žiaci českého
         profesora utvárajú väčšinu tých českých kommilitonov, ktorí podávajú svoje nečisté ruky
         najväčším nepriateľom českého národa. Pravda, zdravšia časť českých študentov nenasleduje
         Masaryka, ale predsa len mlčí, trpí ho, ako mnohí mlčia a trpia Efialtesa a kramářovcov,
         hoci ho nenávidia. Strach z toho, že ich obvinia z klerikalizmu a spiatočníctva, zatvára
         ústa všetkým rozumným a čestným ľuďom, ktorí sa neosmelili bojovať proti hlučnej
         „vzdelanej“ zberbe, proti tomuto profanum vulgas, ktorí ešte privedie svoj národ pod
         nemecké jarmo v duchovnom zmysle slova.
   </p>
   <p>
    V Uhorsku rýchlo napreduje prenasledovanie národností. 9. júna sa bude zodpovedať pred
         prešporským súdom slovenský poslanec dr. Milan Ivanka za prejavy, ktoré predniesol voličom
         pezinského volebného obvodu. Postavili ho pred súd za vzbudzovanie nenávisti voči
         maďarskému národu, najmä za slová, ktoré vyslovil v jednej obci: „Milujte a ochraňujte
         svoju materinskú reč, lebo je to krásny jazyk, bohatý, píšu v ňom múdre veci vaši učenci,
         synovia, v ňom píšu básne naši slovenskí básnici, tento jazyk milo zvučí v našich piesňach,
         ním sa modlíte k Bohu, prosiac ho o zľutovanie, keď nastane trpká hodina smrti. Milujte
         svoju slovenčinu, učte ju deti, aby sa z nich stali vážení ľudia a verní Slováci.“
   </p>
   <p>
    Za tieto skromné slová poslanec dr. Milan Ivanka pravdepodobne stratí mandát a odsúdia
         ho na rok väzenia. Za podobné alebo ešte menej významné slová sú obžalovaní slovenskí
         poslanci uhorského snemu Skyčák, Blaho, Bela, a už celý rok sedí vo väzení Juriga a bude
         sedieť ešte jeden rok.
   </p>
   <p>
    Národný orgán Slovákov Národné noviny v Turčianskom Sv. Martine nedávno dostal ďalšie
         predvolanie pred súd. Obžaloval ich predseda ružomberského súdu, hrozný prenasledovateľ
         Slovákov, vinník tragédie v Černovej, akýsi Chudovský. Hoci sám pochádza z trenčianskych
         Slovákov, tento pološialený renegát a tyran prenasleduje ružomberských Slovákov v
         Liptovskej župe. Obžaloval ich za to, že noviny museli kritizovať jeho činnosť na súde, tak
         veľmi pripomínajúcom parížske tribunály, ktoré posielali ľudí en masse pod gilotínu.
   </p>
   <p>
    Volebnú reformu odložili ad calendas graecas.
    <sup>
     [
     <a class="footnote" href="#ftn.d56e1460" name="d56e1460">
      64
     </a>
     ]
    </sup>
    Gróf Andrássy, pravda, chystá akýsi návrh, ale taký, podľa ktorého volebné
         právo nebude ani všeobecné, ani rovné, ani tajné, a neuskutoční sa podľa obcí.
   </p>
   <p>
    Gróf Apponyi predniesol návrh zákona o bezplatnom vyučovaní v základných školách. Na
         prvý pohľad to znie veľmi humánne, liberálne a kultúrne, ale je to len humbug. Platiť
         nebudú deti, ale zaplatí za ne obec a cirkev, pre tento účel sa zavedie daňový príplatok,
         štát doplatí len bezvýznamný milodar, aj to len s tou podmienkou, že vyučovacím jazykom
         bude maďarčina. Z každého na pohľad humánneho a pokrokového návrhu zákona sa vystrčí
         čertovo kopýtko maďarizácie, trčí železná päsť vyhubenia všetkých materinských jazykov. A
         na dôvažok návrh zákona o bezplatnom vyučovaní zničí aj pozostatky autonómie cirkví a obcí,
         ktoré vydržujú školy. Heslom je: viac povinností a menej práv. V katolíckych seminároch
         všetkých klerikov nútia, aby sa hlásili za Maďarov. Ale tým ich nútia ku klamstvu, lebo
         veľká väčšina klerikov pochádza zo slovenských sedliackych rodín, keďže deti statkárov a
         úradníkov sa o toto povolanie neusilujú. A aké je to násilie nad svedomím, keď cirkevné a
         školské vrchnosti morálne nútia synov, aby sa zriekli svojich matiek, ktoré ich vypiplali a
         vychovali.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1460" name="ftn.d56e1460">
        64
       </a>
       ]
      </sup>
      <span class="emphasis">
       <em>
        Ad calendas graecas
       </em>
      </span>
      — na grécke kalendy (latinský názov
               prvého dňa v mesiaci), to jest nikdy
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1476">
       </a>
       List č. 17
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 133, 10. (23.) júna, s. 4
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Ako ďaleko zachádza v Uhorsku prenasledovanie jazykov — vydávaním osobitných zákonov,
         nariadení, procesmi, vyhnaním tisícok občanov z krajiny — to najlepšie vidieť na
         malicherných záležitostiach každodenného života, na smrť gniaviacich človeka, ktorý sa
         nenarodil ako Maďar.
   </p>
   <p>
    Existuje u nás inštitút „kráľovských verejných notárov“, ktorí vykonávajú niektoré
         funkcie v civilnom práve, ako zostavenie svadobných zmlúv, závetí, darovacích listín atď.
         Terajšia uhorská vláda vymenúva do čisto slovenských okresov notárov, ktorí nevedia ani
         slovo po slovensky. Napríklad v turčianskom okrese notár Barta nerozumie ani slovo z reči
         toho obyvateľstva, ktorému je povinný slúžiť za veľké peniaze. Táto hodnosť sa pokladá za
         vyznamenanie za zásluhy zo strany vlády. Je pochopiteľné, že poplatok za notárske listiny
         je veľmi vysoký. Ale ako napíše takýto notár závet, zmluvu alebo darovaciu listinu, keď
         nerozumie reč klientov? Dá sa ľahko uhádnuť, ako to poškodzuje chudobné obyvateľstvo.
         Maďarizmus v tejto súvislosti spôsobuje priamo anarchiu v civilnom práve, situáciu ako v
         zbojníckej bande, kde má pravdu ten, kto je silnejší, bezohľadnejší, a komu žičí notár.
   </p>
   <p>
    Rovnako je to aj s dedinskými lekármi. Vymenúvajú takých, ktorí nerozumejú ani slovo v
         reči obyvateľstva. Takýto lekár príde k pacientom ako veterinár k svini alebo ku krave,
         nemôže si ich ani vypočuť, ani poradiť. To pokladá za nehorázne aj taký maďarský
         ultrašovinista ako gróf Július Andrássy, ktorý tento stav nazval zverstvom a chcel ho
         odstrániť. Ale snemová komisia zavrhla jeho návrh zákona, aby lekári boli povinní naučiť sa
         reč obyvateľstva, takže táto hrozná situácia sa zachová. Že sú to maličkosti? Veď ťarcha
         národného jarma sa nikdy nepociťuje tak silne ako pri podobných každodenných maličkostiach.
         Človek pociťuje poníženie národa, surové pohŕdanie k jeho duchu, divoké zverstvo zo strany
         nemravných ľudí, krutých tyranov.
   </p>
   <p>
    Uhorská vláda sľúbila, že zriadi osobitnú emisnú banku pre Uhorsko, t. j. že sa
         osamostatní od rakúsko-uhorskej privilegovanej banky. Ukázalo sa, že je to jediný
         „výdobytok“, ktorý doteraz nekrachoval ako všetky ostatné, ako napríklad maďarské velenie v
         uhorských plukoch, colná čiara medzi Rakúskom a Uhorskom a pod. Domnievali sa, že nezávislá
         uhorská banka zabezpečí hospodársku a spolu s ňou aj štátnu nezávislosť Uhorska.
   </p>
   <p>
    Pozvali bankových expertov. Zistilo sa, že Uhorsko je natoľko finančne závislé od
         Rakúska, že sa vlastne drží z milosti rakúskych a nemeckých kapitalistov. Skoro všetky
         uhorské fondy sú v rukách Rakúska a zahraničia, takže Uhorsko dlhuje niekoľko miliárd
         zahraničným kapitalistom. A títo nemajú dôveru k samostatnej uhorskej banke. V tom prípade,
         keby sa Uhorsko oddelilo od rakúsko-uhorskej banky nastal by finančný bankrot.
   </p>
   <p>
    Takto sa rozptýlil ako prelud posledný prísľub uhorskej vlády na čele s dobrodruhmi
         Wekerlem, Kossuthom, Andrássym. Jeho jedinou náhradou je teraz prenasledovanie nemaďarských
         národností. Je to je jediná opora, jediná úloha. Ale táto opora je nemravná!
   </p>
   <p>
    Márne nazval dr. Kramář v Petrohrade a potom v Prahe rusko-poľskú otázku kardinálnou,
         ktorej riešenie je vraj conditio sine qua non. Ohlasy na
    <span class="emphasis">
     <em>
      slovanský
            týždeň
     </em>
    </span>
    <sup>
     [
     <a class="footnote" href="#ftn.d56e1509" name="d56e1509">
      65
     </a>
     ]
    </sup>
    v poľských novinách by ho mohli presvedčiť, že poľský um ešte nedomyslel,
         poľské srdce, ktoré bije v inteligencii, nedocítilo slovanstvo. Pri slovách „ruský“,
         „Rusko“, počúvame od nich výsmech, odmietanie, odpor, nepochopenie, sarkazmus, v najlepšom
         prípade ľahostajnosť a akúsi citovú strohosť. Za to však neobviňujem poľský národ a prostý
         ľud: tento slovanský prostý ľud je rovnako krásny na Visle ako na Volge, Dunaji, Sáve,
         Váhu! Je to ten istý dobrý, mäkký charakterný a hlboký národ. Ale jeho inteligencia upadla
         duchom, citom, vôľou a rozumom.
   </p>
   <p>
    Dlho by muselo slovanstvo vyčkávať, kým by v ňom poľská fantázia a sentimentálnosť
         ustúpili slovanskej úprimnosti, vernosti a vrúcnemu národnému citu. Slovanstvo nemôže tak
         dlho čakať. Čas súri. Národy okolo nás nezaháľajú. Sme povinní vyriešiť slovanskú otázku,
         hoci aj ponad hlavu vzdorovitého poľského dieťaťa. Nepoľské milióny nemôžu zahnívať a hynúť
         kvôli vrtochom jednej národnosti, či správnejšie — jednej fantastickej, mesianistickej,
         zaostalej tendenčnej škole poľských politikov, básnikov a filozofov.
   </p>
   <p>
    Okrem toho sa domnievam, že veľkú rusko-poľskú otázku vôbec netreba riešiť, lebo sa už
         dávno vyriešila. Mohla sa pokladať za spornú za Báthoryho, Zigmunda, Vladislava, v časoch
         Chmeľnického. No medzitým sa vyriešila utvorením a zosilnením ruského impéria, mierovou
         kolonizáciou východnej Európy a rovnako aj severnej, východnej a strednej Ázie veľkým a
         plodným ruským národom, jeho centralizovanou silou, štátotvornými schopnosťami, vojenskou
         chrabrosťou, veľkým duchovným rozmachom vo vede, hlavne v modernej slovesnosti, rovnako ako
         jeho vrodenou humánnou láskou k národom z jednej krvi, hoci slabým štedrosťou k malým,
         veľkodušnosťou ešte aj voči nevďačným a protivníkom.
   </p>
   <p>
    Na druhej strane poľská otázka sa vyriešila historickým svedectvom, že poľský národ
         nedorástol na prvenstvo medzi Slovanmi v dôsledku nešťastí, nepriaznivého osudu, vlastných
         chýb, nedostatkov v národnom charaktere a nakoniec v dôsledku relatívne menšieho počtu a
         slabšej expanzívnosti. A keďže dvojhlavé zvieratá existujú len vo fantasmagóriách erbov,
         ale živé a veľké organizmy môžu mať len jednu hlavu, je zrejmé, že dejiny, príroda i reálna
         skutočnosť rozriešili veľkú rusko-poľskú otázku v prospech najväčšieho zo slovanských
         národov — ruského.
   </p>
   <p>
    Lenže existuje aj iná, malá rusko-poľská otázka, v súvislosti s ktorou sa možno dopustiť
         previnení intra muros et extra. Ale kde nenachádzame vo svete vládychtivosť plemien,
         súperenie, zhon a nakoniec nespravodlivosť a urážky. Koľkokrát sa ponosovali Hannoverčania
         a Bavori na Prusov a krotkí Švábi na krutých Sasov! Malé rusko-poľské otázky boli aj budú,
         ale nie v nich sa skrýva nebezpečenstvo pre slovanstvo. Určitý podiel takéhoto antagonizmu
         by mu možno ani neprekážal, keby rozvíjal duchovné sily. Veď aj teplo vzniká trením!
   </p>
   <p>
    Ale keby toto trenie mohlo spôsobiť hrozný oheň, keby rusko-poľské spory, na veľkú
         radosť nepriateľov slovanstva, paralyzovali jeho prospievanie, potom by Rusku, samozrejme,
         nič iného nezostávalo, ako použiť taktiku Pruska voči Hannoveru a Bavorsku.
    <sup>
     [
     <a class="footnote" href="#ftn.d56e1530" name="d56e1530">
      66
     </a>
     ]
    </sup>
   </p>
   <p>
    Pre Slovanov by však nesporne bolo krajšie a svojráznejšie, keby vedeli prechádzať cez
         takéto úskalia nie prevahou síl, ale láskou. Toto pium desiderium žije aj v nás.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1509" name="ftn.d56e1509">
        65
       </a>
       ]
      </sup>
      <span class="emphasis">
       <em>
        Slovanský týždeň
       </em>
      </span>
      — tak nazvali pobyt troch poslancov
               rakúskeho snemu
      <span class="emphasis">
       <em>
        Kramářa, Hribara, Glebovického
       </em>
      </span>
      v Petrohrade od
               11. do 18. 5. ruské noviny a po nich aj tlač iných krajín. Oficiálnym cieľom návštevy
               poslancov bolo „posúdenie slovanskej otázky“, hľadanie cesty zblíženia Slovanov
               vrátane Poliakov s Rusmi, prediskutovanie možností zvolania slovanského zjazdu.
               Hosťov prijímala ruská verejnosť bez ohľadu na politickú príslušnosť — od kadetov až
               po umiernených monarchistov. Vypracoval sa nový „neoslavistický“ program riešenia
               slovanskej otázky. Príslušníci starého slavianofilstva v týchto dňoch pripomínali, že
               ich heslom zostáva „samoderžavie, pravoslávie a národnosť“. K týmto patril aj A. S.
               Budilovič, a samozrejme, aj noviny Moskovskije vedomosti.
     </p>
     <p>
      Za týždeň pobytu slovanských hostí v Petrohrade prednieslo sa mnoho prejavov, boli
               tlačové porady, slávnostné obedy a večierky. Ruská buržoázna tlač obšírne a s
               nadšením komentovala návštevu. Ale predstavitelia radikálnych strán a smerov
               považovali rozruch vyvolaný v novinách kadetov a v podobnej tlači len za prejav
               triednej solidarity buržoázie rozličných krajín. Napríklad noviny Rannoje utro 21. 5.
               písali: „Dr. Kramářa ani zďaleka nemožno pokladať za predstaviteľa všetkých vrstiev
               českého národa. Slovania ako iné národy sa delia na rozličné spoločenské a sociálne
               vrstvy a zjednotiť sa s jednou z nich znamená vyhlásiť nepriateľstvo ostatným. Ak
               necháme bokom hlučné, pestré a pekné reči o bratstve, rovnosti a slovanskej
               súdržnosti, príchod slovanských hostí mal zrejme dvojaký cieľ: za účasti haličských
               moskáľofilov, ktorí v Haliči držia s poľskou šľachtou, nadviazať priateľskejšie
               vzťahy medzi ruskými vládnúcimi pravicovými stranami a poľským Kolom a na druhej
               strane pomocou rusko-poľského Kola ovplyvniť rakúske Kolo, aby spolupracovalo so
               slovanskými klubmi. Hoci sa prvý cieľ pri terajšom zložení štátnej dumy dá dosiahnuť,
               táto úloha nie je všeslovanská, ani nie všeruská a už vôbec nie demokratická. Druhý
               cieľ je nedosiahnuteľný, lebo poľské Kolo predstavuje v rakúskej ríši úzke triedne
               záujmy pozemkového veľkovlastníctva, ktoré sú v príkrom protiklade k všetkým
               demokratickým stranám. Preto zatiaľ z hľadiska „reálnej politiky nie sú zvláštne
               dôvody radovať sa z návštevy slovanských hostí.“ (L)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1530" name="ftn.d56e1530">
        66
       </a>
       ]
      </sup>
      <span class="emphasis">
       <em>
        Taktika Pruska vo vzťahu k Hannoveru a k Bavorsku
       </em>
      </span>
      —
               Hannoversko bolo pripojené k Prusku roku 1866 a Bavorsko roku 1871 (už k cisárstvu).
               Obidve krajiny si zachovali niektoré autonómne práva, ale boli ustavične vystavené
               politickému nátlaku zo strany pruskej (cisárskej) vlády. (L)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1545">
       </a>
       List č. 18
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 138, 15. (28.) júna, s. 4
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Uvedieme malý príklad, ako postupujú maďarské súdy voči Nemaďarom pri tlačových
         procesoch. Zažalujú článok. Ale ani prokurátor, ani predseda súdu vôbec nič nepovedia
         členom poroty o tomto článku a jeho obsahu, obmedzujú sa len na výrok, že autor je
         „pansláv“. Naskutku, ani sám Demostenes by mu nepomohol! Keď už raz písal po slovensky, to
         znamená, že poburoval proti maďarskej národnosti.
   </p>
   <p>
    15. júna Národné noviny mali znova tlačový proces pred peštianskym súdom. Ako je známe,
         žandári na príkaz politickej vrchnosti zastrelili v Černovej 14 Slovákov. Andrej Obuch,
         spolupracovník Národných novín, napísal o tom článok pod titulom
    <span class="emphasis">
     <em>
      Vraždy
     </em>
    </span>
    . Rozoberá v ňom konanie slúžneho a katolíckych kňazov, ktorí
         chceli násilne vysvätiť kostol v Černovej. Predseda súdu kladie autorovi otázku: „V čom sa
         cítia Slováci utláčaní?“ Obuch odpovedá: „V mnohom, napríklad nemajú ani jednu strednú
         školu, lebo vláda zatvorila tie gymnáziá, ktoré zriadili zo svojich finančných
         prostriedkov. Avšak zákon 44 z roku 1868 ukladá vláde povinnosť postarať sa o stredné školy
         pre Slovákov, aby každý z nich mohol získať vzdelanie v materinskej reči, potrebné pre
         postup na univerzitu.“ Predseda: „Odkiaľ to viete?“ Obuch: „Zo zákona o rovnoprávnosti
         národností.“ Predseda: „Uveďte ten paragraf“. Obuch: „Naspamäť ho neviem, ale pozitívne
         viem, že sa o tom v zákone hovorí“. Predseda: „To nie je pravda! To ste si sám vymysleli,
         pomiešalo sa vám to v hlave“.
   </p>
   <p>
    Aké hrozné vyšetrovanie! A zatiaľ v paragrafoch 17 a 26 zákona 44 z r. 1868 sa doslova
         ukladá vláde „postarať sa, aby na národnostných územiach každý mohol získať vzdelanie až po
         univerzitu: a dokonca aj na univerzite je vláda povinná zriadiť katedru slovenského jazyka
         a literatúry.“ Toto je úplný a jasný text doteraz platného zákona, z ktorého sa mimochodom,
         neuskutočnilo ani písmeno. Slováci v skutočnosti nemajú ani jednu strednú školu: na ich
         území sa v školách slovenčina vôbec nevyučuje. A predseda súdu obvinenému do očí popiera
         existenciu závažného základného zákona a vydáva ho tým pred členmi poroty za luhára, za
         frázistu! Či to nie je justičný zločin? Obucha naozaj odsúdili za nevinný obranný článok na
         8 mesiacov väzenia a Národné noviny na 1200 korún pokuty za podnecovanie nepriateľstva voči
         Maďarom! A pritom v článku sa ani raz nevyskytlo slovo „Maďar“!
   </p>
   <p>
    Cieľom vysokých peňažných pokút je materiálne zničiť slovenský orgán, ktorý duchovne
         víťazí svojou pravdou a vysokými mravnými kvalitami. Či naozaj dopustia, aby družina
         chrabrých bojovníkov a obrancov slovenského národa vyliala všetku krv v dôsledku vyčerpania
         materiálnych prostriedkov? Veď treba mať na pamäti, že Národné noviny majú pred sebou ešte
         niekoľko takýchto procesov.
   </p>
   <p>
    V rakúskych vysokých školách pokračujú vzbury a študentské nepokoje, takže nakoniec sám
         cisár povedal ministrovi školstva Merchetovi: „Ukončite už tieto škandály! Veď aj vaši
         rektori sú pekná cháska!“
   </p>
   <p>
    Historická a nacionalistická manifestácia, ktorá sa organizovala vo Viedni z
         príležitosti šesťdesiateho výročia panovania Františka Jozefa (ktoré pripadá na 2. decembra
         1908), mala hojnú účasť a bola veľkolepá. Chýbali len Česi a Moravania, ktorí neprišli
         preto, lebo Viedeň nechcela dovoliť české predstavenie v divadle An der Wien. Konzervatívna
         časť českej publicistiky neschvaľuje túto demonštráciu, lebo cisár nezavinil tento brutálny
         postup Viedenčanov. Hovorí sa, že pre túto demonštráciu odstúpil od zámeru navštíviť v
         Prahe jubilejnú výstavu.
    <sup>
     [
     <a class="footnote" href="#ftn.d56e1577" name="d56e1577">
      67
     </a>
     ]
    </sup>
    Všetky ostatné národy Predlitavska sa zúčastnili v sprievode, medzi nimi aj
         Poliaci v ľudových krojoch, Dalmatínci, Slovinci, haličskí Rusi, hlavne Huclovia, Rumuni z
         Bukoviny a Maďari, Taliani, istrijskí Chorváti a iní. Boli tam aj čierni Nemci z Karlových
         Varov a Moravy. Od Čechov a Moravanov bolo počuť hlasné vyvolávanie „heil!“ Ale uhorskí
         Maďari tam neboli. Čas od r. 1848 do r. 1867 neuznávajú za obdobie vlády Františka Jozefa,
         lebo vtedy ešte nebol korunovaný za uhorského kráľa. Maďari si to môžu dovoliť: kráľ im je
         beztak priaznivo naklonený a urobí pre nich všetko. Kto do tej veci vnikne hlbšie zistí, že
         v Rakúsko-Uhorsku veľmi mnoho závisí od cisára. Celá ústava sa zakníše, ak niečo nedovolí.
         Nie je pravda, že kráľ u nás len kraľuje, ale vládnu ministri a snemovňa. Ak sa cisárovi
         zachce, vládne aj u nás. Ale zvyčajne sa mu to nechce, dáva vládam voľnú ruku s výnimkou
         armády a zahraničných vecí. Česi ešte nie sú natoľko silní, aby im bola cisárova priazeň
         ľahostajná. Preto si myslíme, že neprítomnosť Čechov na viedenských oslavách 12. júna bol
         politický omyl. Nemci ho veľmi dobre využili. Pravdepodobne aj na adresu Čechov sa vo
         vyšších sférach povedalo: „Pekná cháska!“
   </p>
   <p>
    Pražská výstava doteraz nemala veľký úspech. Je utrakvistická (nemecko-česká), a to ani
         Čechov neoduševňuje, ani Nemcov nepriťahuje: Ťažko sa sedí na dvoch stoličkách. Máme nádej,
         že veci sa usporiadajú, ak tam prídu predstavitelia ostatných slovanských národov. Ale
         zatiaľ nepočuť, že by výstavu hojne navštevovali. Slovenské sympatie ešte nevošli do krvi,
         a najnovšia česká žurnalistika — ako aj literatúra — ešte nenašla správny tón. A tie
         orgány, ktoré ho našli, sú zahlušované dekadentským krikom separatistov a národných
         egoistov.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1577" name="ftn.d56e1577">
        67
       </a>
       ]
      </sup>
      <span class="emphasis">
       <em>
        Jubilejnú výstavu
       </em>
      </span>
      — pravdepodobne sa myslí súčasná pražská
               priemyselná výstava, lebo Jubilejní výstava bola v Prahe roku 1891 na sté výročie
               prvej pražskej výstavy.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1592">
       </a>
       List č. 19
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 146, 20. júna (3. júla), s. 4
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    V uhorskom sneme vyrábajú jeden zákon za druhým za slabej, veľmi slabej účasti
         poslancov. Teraz sa všade ohnivo diskutuje o zvýšení nepriamej dane na alkohol. Wekerle ako
         minister financií potrebuje zvýšenie príjmov štátneho rozpočtu aspoň na 50 miliónov, lebo
         Uhorsko sa nachádza v predvečer kolosálnej pôžičky na štátne investície. Proti tomuto
         návrhu bojujú hlavne Chorváti, lebo zavedením novej dane utrpí ich oblasť. Návrh sa však
         predsa stane zákonom: predsedovia po jednej minúte odoberajú slovo opozičným poslancom, aby
         urýchlili diskusiu.
   </p>
   <p>
    V Chorvátsku ešte stále panujú nezákonné pomery. Nový bán, barón Rauch, si vládne ako
         turecký paša; peštianska vláda mu udelila titul skutočného tajného radcu, aby mu zvýšila
         autoritu. Takto aj koruna je vtiahnutá do boja so srbo-chorvátskou koalíciou. Vôbec podľa
         všetkých príznakov koruna sa veľmi priklonila na stranu uhorských oligarchov.
   </p>
   <p>
    Oficiálny orgán uhorských Rumunov
    <span class="emphasis">
     <em>
      Lupta
     </em>
    </span>
    píše, že volebná reforma
         (na základe všeobecného, rovného, tajného a bezcenzového hlasovania) neprinesie úľavu
         utláčaným národom, lebo medzi korunou a koaličnou vládou sa uskutočnila dohoda, že táto
         reforma nesmie zmeniť štruktúru snemovne: stavovský a oligarchický charakter tejto snemovne
         ako aj verejnej správy, škôl, a celej vnútornej politiky sa zachová a ešte väčšmi upevní.
         Toto má znamenať Dantovo „Lasciate ogni speranza, voi ch’entrate!“
    <sup>
     [
     <a class="footnote" href="#ftn.d56e1617" name="d56e1617">
      68
     </a>
     ]
    </sup>
   </p>
   <p>
    Národom ostáva len vzdychnúť si a povedať: di tanti dolori
    <sup>
     [
     <a class="footnote" href="#ftn.d56e1625" name="d56e1625">
      69
     </a>
     ]
    </sup>
    sme na politickom poli nič nedosiahli!
   </p>
   <p>
    A akoby predvídajúc márnosť svojho politického boja, národy sa začínajú sústreďovať na
         pole kultúrne a hospodárske. Prostý ľud začína čítať, vyhľadáva knihy, túži po slobode
         myslenia a obrazotvornosti, aby si aspoň tam oddýchol od ponižovania, otroctva a
         skutočnosti.
   </p>
   <p>
    Na Slovensku teraz vznikajú nové tlačiarne, zvyšuje sa počet odborných,
         poľnohospodárskych, remeselníckych, finančných časopisov. Ožíva literatúra, a pritom nie
         dekadentská, ale národná, ktorá chráni odkaz otcov.
   </p>
   <p>
    Ach bože, osloboď Slovanov od toho, aby sa v priebehu chystaného všeslovanského zjazdu
         začiatkom júna v Prahe nezopakovalo to, čo sa odohralo minulý týždeň na zjazde pokrokových
         slovanských študentov. Zišlo sa tam niekoľko sto „progresívnych“ mladých ľudí. A prvé, čím
         sa títo titani zapodievali, bolo stvorenie dvoch nových národov: ukrajinského a
         bieloruského, čo sa doteraz nepodarilo urobiť ani bohu! Predstaviteľ ukrajinského národa,
         pravdepodobne neúspešný študent — nedouk, menom Struk, pozdravil zjazd v mene 30 miliónov
         Ukrajincov — z Kyjeva, Charkova, Odesy, Černoviec atď. „Tridsaťmiliónový ukrajinský národ“,
         povedal, „má svoju históriu, literatúru, veľkosť a samostatnosť, čo nechcú priznať len
         pseudovzdelanci. Ale tento národ žije, lebo verí v bratstvo všetkých ľudí“!
   </p>
   <p>
    Akýsi pán Obuchovskij, študent petrohradského banského inštitútu, prvý raz ohlásil
         svetu, že existuje ešte jeden národ, bieloruský, osemmiliónový, samostatný, s vlastnou
         históriou a literatúrou (a že tento osemmiliónový národ má noviny, vydávané latinkou pod
         názvom Nasza Niva),
    <sup>
     [
     <a class="footnote" href="#ftn.d56e1640" name="d56e1640">
      70
     </a>
     ]
    </sup>
    ale utláčajú ho vraj Poliaci a Rusi! Tento nový národ existuje 65 rokov, nik o
         ňom nevie. Treba sa vybrať do viedenského múzea; tam sa iste dá nájsť celá bieloruská
         literatúra a celý bieloruský samobytný národ, uložený vo vitrínach.
   </p>
   <p>
    Hovorili ešte Moskovčania, kand. Jefimovskij — o hrdinstve Poliakov, Juhoslovanov,
         Ukrajincov, o Mickiewiczovi a Kopernikovi (spomenul aj Dostojevského), ale nepovedal ani
         slovo o ruskom štáte, o ruskom duchu v najnovších dejinách ani o existencii ruského národa.
         Splietal smiešne a pseudoliberálne frázy, táral o
    <span class="emphasis">
     <em>
      všeľudstve
     </em>
    </span>
    a o
         paralelnom toku všetkých slovanských potokov! Týmto dával zaucho nielen svojmu národu, ale
         aj prírode, ktorá nepozná paralelné potoky. Ale pozná potoky, ktoré sa vlievajú do riek, do
         morí.
   </p>
   <p>
    Ozval sa tam aj pseudo-Slovák, akýsi pražský balbes
    <sup>
     [
     <a class="footnote" href="#ftn.d56e1653" name="d56e1653">
      71
     </a>
     ]
    </sup>
    Pavlů (ani meno to nie je slovenské!) hovoriac bez najmenšieho oprávnenia v
         mene Slovákov podľa vkusu hlúpych masarykovcov.
   </p>
   <p>
    Poliak Ščenskij odhalil v ruskom živote a v ruských ideáloch „slovanský hekatizmus!“ Ale
         tu sa nezmysly už rozrástli ako muchotrávka. Serióznym ľuďom bolo neznesiteľné počúvať
         tohto mladíka, ktorý odtrhnúc sa od Slovanstva, naháňa fantómy, seje nesvár a srší z neho
         odporný jed — myšlienkový aj estetický, ktorý podstrčili predajní nepriatelia Slovanstva
         ako Masaryk. Bolo to všetko také nezmyselné, také neúprimné, také podlé! Mickiewicz by
         nazval takúto mládež „kostrami národov“. Nech sa akokoľvek prehrešil proti slovanskej
         myšlienke, predsa pri porovnaní jeho bludov s týmito
         ukrajinsko-bielorusko-česko-poľsko-slovenskými kostrami nechtiac objímeš v mysli starého
         Adama a odpustíš mu všetky protiruské a protislovanské výpady, lebo boli vždy duchaplné.
   </p>
   <p>
    Bol protivníkom, separatistom, usvedčovateľom bratského národa, ale mal dušu. A tieto
         smutné figúry na zjazde majú namiesto duše schopnosť papagája zopakovať — aj to ešte
         nesprávne — frázy našich západných nepriateľov.
   </p>
   <p>
    V Prahe sa o tento zjazd nik nestaral, a to je potešiteľné. Nezaobstarali ani lístky na
         výstavu a nepomysleli ani na ubytovanie. Pražská verejnosť sa k nemu správala vcelku
         chladne. Masarykov
    <span class="emphasis">
     <em>
      Čas
     </em>
    </span>
    <sup>
     [
     <a class="footnote" href="#ftn.d56e1667" name="d56e1667">
      72
     </a>
     ]
    </sup>
    hreší zato Prahu a usporiadateľov výstavy, pýta sa: „Kam sa podela preslávená
         česká pohostinnosť?“ Členovia zjazdu dostali od Prahy len 60 matracov bez podušiek a
         povolenie usporiadať jedno zasadanie v mestskej rade! Zbavili sa ich za pár korún!
   </p>
   <p>
    Je to však pochopiteľné, lebo či môžu takíto rozvratníci, tvorcovia nových národov,
         hlásatelia otrepaných starožidovských fráz, ctitelia krajného separatizmu oduševniť mesto,
         v ktorom žili Palacký, Šafárik, Hanka, Brauner, kde spieval milý Svatopluk Čech, v meste,
         ktoré ospieval vo svojich sonetoch veľký Ján Kollár! Aj náš Tomášik zložil v Prahe pieseň
         „Hej, Slovania“ atď., ktorá sa stala národnou hymnou. Praha si natoľko váži samu seba, že
         nebude oslavovať hŕstku nezrelých študentov, ktorí hádžu kameň do posvätného hrobu otcov a
         predkov národa!
   </p>
   <p>
    Úprimne si želáme, aby tento kocúrkovský „zjazd pokrokového študentstva“ sa nestal zlým
         znamením pre budúci celoslovanský zjazd.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1617" name="ftn.d56e1617">
        68
       </a>
       ]
      </sup>
      <span class="emphasis">
       <em>
        Lasciate ogni speranza, voi ch’entrate
       </em>
      </span>
      — Vy, ktorí vchádzate,
               zanechajte všetku nádej (Dante: Božská komédia, Peklo).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1625" name="ftn.d56e1625">
        69
       </a>
       ]
      </sup>
      <span class="emphasis">
       <em>
        Di tanti dololori
       </em>
      </span>
      — toľko bolesti (Dante)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1640" name="ftn.d56e1640">
        70
       </a>
       ]
      </sup>
      <span class="emphasis">
       <em>
        Nasza Niva
       </em>
      </span>
      — nepodarilo sa zistiť
     </p>
    </div>
    <div class="footnote">
     <p>
      <sup>
       [
       <a class="para" href="#d56e1653" name="ftn.d56e1653">
        71
       </a>
       ]
      </sup>
      <span class="emphasis">
       <em>
        Balbes
       </em>
      </span>
      — nadávka; buď z latinského balbus = jachtavý, z Baal
               — boh hromu vyžadujúci si krvavé obete
     </p>
    </div>
    <div class="footnote">
     <p>
      <sup>
       [
       <a class="para" href="#d56e1667" name="ftn.d56e1667">
        72
       </a>
       ]
      </sup>
      <span class="emphasis">
       <em>
        Masarykov Čas
       </em>
      </span>
      — Čas, i keď Masaryk nebol jeho šéfredaktorom,
               aj pri všetkých premenách vždy bol tlmočníkom jeho koncepcie; vznikol roku 1887, od
               roku 1900 bol denníkom, zanikol roku 1915 a po skončení prvej svetovej vojny
               vychádzal ešte v rokoch 1920 — 1923.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1686">
       </a>
       List č. 20
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 150, 29. júna (12. júla), s. 4
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    V akých nehoráznych formách vystupuje maďarský šovinizmus v Uhorsku, vidieť z
         najnovšieho návrhu novín Pesti Hirlap: celkom vážne radí zavrhnúť všetky vierovyznania —
         katolícke, evanjelické, pravoslávne, židovské — a vytvoriť pre všetkých jednu vieru,
         maďarskú, ktorej bohom nech sa stane Magyar Isten (maďarský boh) a náplňou — klaňanie sa
         maďarskej národnosti, maďarskému jazyku a štátu.
   </p>
   <p>
    Okrem šovinistov je teraz v Uhorsku len jedna veľká moc — židovstvo. V poslednom čase
         predložila vláda v snemovni tri návrhy zákonov: o dani z alkoholu, o exekučnom konaní a o
         usporiadaní majetkovo-právnych vzťahov. Všetci sa čudovali, prečo vláda tak súri s týmito —
         vlastne nie naliehavými — návrhmi zákona? Túto tajnosť vyzradil podpredseda snemovne Štefan
         Rakovský (jeho charakteristiku som už podal v predchádzajúcich listoch), ktorý dal v
         kuloároch každému na vedomie, že „Zákon o dani za alkohol sa podal kvôli Židovi
         Leipzigerovi, druhý návrh o exekúciách kvôli Židovi Gredelovi a tretí o majetkovom práve
         kvôli všetkým ostatným Židom“. To nie je anekdota, ale číra pravda. U nás rozmaznáva Židov
         aj trestný zákonník. Udeľuje nízke tresty za špeciálne židovské priestupky, ako je
         napríklad klamstvo, falšovanie zmeniek, úžerníctvo, predstierané bankroty, kupliarstvo,
         obchod s ľudským telom. Jeho tendenčnosť je zjavná; dá sa vysvetliť tým, že maďarský
         trestný zákonník zostavil Žid Csemegi (olim Silberstein?).
   </p>
   <p>
    V Čechách došlo k dvom veľkým škandálom. Realista Masaryk (pražský profesor) a Drtina
         dali v rakúskej ríšskej rade svoj hlas za návrh K. G. Wolfa o zriadení čisto nemeckej
         akadémie umení v Prahe. Hlasovali s nimi údajne aj predstavitelia našich úbohých Haličanov
         — Ukrajinci. K. G. Wolf, najkrutejší pangermán, výborný rečník, čechožrút, hoci on sám je
         český Nemec, s apetítom tigra, neraz veľmi urazil český národ svojím sarkazmom a
         bezohľadnou výbojnosťou. Českí Nemci sa usilujú o to, aby sa krajina rozdelila na nemeckú a
         českú časť a Wolfov návrh zákona sa má stať základom pre túto novinku. A hľa, českí
         poslanci, profesori českej univerzity svojimi hlasmi umožnili, aby sa tento návrh stal
         zákonom. Ich dva hlasy mali rozhodujúci význam. Čechom sa až teraz začínajú otvárať oči a
         začínajú si uvedomovať to, čo sme my tvrdili už pred 12 rokmi:
    <sup>
     [
     <a class="footnote" href="#ftn.d56e1708" name="d56e1708">
      73
     </a>
     ]
    </sup>
    že Masaryk a spol. sú podlí zradcovia, intrigujúci proti Čechom a vôbec proti
         Slovanom. Rožnovský volebný obvod na Morave, ktorý zvolil Masaryka do ríšskej rady, ho
         teraz vyzval, aby sa zriekol mandátu. Obvod sa zachoval hrdinsky, ale Masaryk svoj mandát
         neodovzdá; veď má prázdnu hlavu a osobné záujmy.
   </p>
   <p>
    Odporný pendent k tomuto politickému škandálu je zjazd „pokrokových — quasi slovanských
         — študentov v Prahe. Keď je to už zjazd slovanských študentov, prečo len „pokrokových“ s
         vylúčením študentov iného presvedčenia? Takisto by niekto mohol zvolať zjazd slovanských
         študentov — iba svetlovlasých alebo iba čiernovlasých“.
   </p>
   <p>
    Zjazd utrpel fiasko. Českí študenti podľa vyhlásenia rektora Golla a profesora slavistu
         Polívku chodili na prednášky, nie na zjazd. Verejnosť sa správala veľmi rezervovane a
         ironicky voči čudným, nevídaným hosťom: neprijímala ich, ani nepohostila, neusporiadala
         ovácie, ako je to v Prahe zvykom, keď sa tam objavia Slovania. Mesto ponúklo týmto
         „pokrokárom“ 60 matracov a „národná rada“ im na zvláštnu žiadosť uvoľnila 300 korún, v
         dôsledku čoho tento zjazd mal deficit, ktorý nemá kto zaplatiť.
   </p>
   <p>
    Masaryka prijali na Žofínskom ostrove hlasnými výkrikmi: hanba, zrada! nemecký lokaj!
         Drtinu nepripustili k slovu a členov zjazdu vypískali.
   </p>
   <p>
    Namôjveru, bol to dobrý zjazd! Akýsi Jefremovskij (či nie Jevrejevskij?)
    <sup>
     [
     <a class="footnote" href="#ftn.d56e1723" name="d56e1723">
      74
     </a>
     ]
    </sup>
    z Moskvy hovoril v mene Veľkorusov, vyjadril ochotu prepustiť tri štvrtiny
         Ruska Poliakom, Ukrajincom, Bielorusom a Židom. O ruskom národe nepovedal ani slovo. Istý
         Pisňačevskij, Ukrajinec z Petrohradu, požadoval polovicu Ruska pre nasledovníkov Mazepu.
         Ivan Koľada z Vilna si vymyslel nový osemmiliónový národ Bielorusov, ktorí pred 500 rokmi
         vraj boli slobodní a teraz ich utláčajú, nemajú ani jednu školu, vraj ich gniavia Poliaci
         aj Moskaľovia. V kráľovskej knižnici vo Viedni sa údajne nachádza celá bieloruská
         literatúra. Ale revolúcia im pomohla. Bieloruský národ má teraz už šlabikáre i spolok:
         „Zahlane solnce i nasze okonce.“ Ukrajinec Zalizňak povedal, že v Ukrajine 30 miliónov
         Ukrajincov nemá ani jednu základnú školu, ani jedno gymnázium, ani jednu univerzitu. Víta
         ďalšiu revolúciu v Rusku, ktorá vraj položí základy veľkej samostatnej Ukrajiny. Vláda
         údajne zobrala Ukrajincom univerzity v Kyjeve, Charkove a Odese, ale samozrejme, budú im
         vrátené. Vláda vraj v Charkove porušťuje, rovnako aj v Odese.
   </p>
   <p>
    Ale toto hovorili zelenáči, mladí starci s chladným srdcom, špekulanti, a hovorili tak
         absurdne, že sami zhadzovali svoje idey. Napríklad študent filozofie Kudela hovoril o
         reforme filozofickej fakulty! Študent, ktorý možno prepadol na skúške, radí, ako má vyzerať
         fakulta!!! Študent práv Illek rečnil o tom, ako má vyzerať právnická fakulta! Študent — Žid
         Rosenzweig vyslovil želanie, aby na univerzite zrušili akúkoľvek disciplínu, študenti si
         vraj môžu robiť, čo chcú! A Žid Katz vyslovil názor, aby vlastne nik nebol povinný učiť sa,
         iba ak chce! Krásne sa vydaril slovanský zjazd s Rosenzweigmi, Katzmi a inými!
   </p>
   <p>
    Znova prízvukujem, že ide o demoralizovaných zelenáčov. Ale čo sa dá povedať o
         profesorovi varšavskej univerzity Pogodinovi, keď vyhlásil: „Staré slavianofilstvo sa stalo
         prežitkom. Možno bolo potrebné vtedy, keď iné národy boli ešte utláčané, alebo keď ešte
         vôbec neexistovali. Vtedy bolo Rusko ideálom Slovanov. Ale teraz už nie je potrebné, stačí,
         že existujú Česi, zato v Rusku vznikol nový národ — maloruský, ktorý splodil Gogoľa — nie
         Rusa, ale Ukrajinca. Existuje aj druhý nový národ — Bielorusi. Všade by bolo treba teraz
         vyučovať maloruské a poľské dejiny.“
   </p>
   <p>
    Aj profesor Kolissa pozdravil ukrajinskú mládež, a citoval Puškina ako autoritu v otázke
         ukrajinskej slobody.
   </p>
   <p>
    Takže na tomto zjazde nezaznelo ani jediné vrúcne slovo, ani mladícke oduševnenie
         Slovanstvom a jeho budúcnosťou! Ani jediná zmienka o slovanských patriarchoch, prorokoch,
         mučeníkoch, básnikoch, dejateľoch. Vidno bolo len skostnatelosť duše, prízemnosť mysle,
         partikularizmus cieľov, osobné chvastúnstvo, chladný pátos mladých starcov, zastarané
         výmysly, frázy plytkého liberalizmu. Rosenzweig a Katz! Masaryk a Drtina! Všetko treba
         roztrhať a rozdeliť, na atómy! Kozmopolitické frázy! Usilujú sa o blaho ľudstva, ale blaho
         svojho vlastného plemena by radi uvrhli do atomistického chaosu! Prekvapuje azda, že
         Masaryka a Drtinu dávajú do daru Nemcom pražské akadémie?
    <sup>
     [
     <a class="footnote" href="#ftn.d56e1737" name="d56e1737">
      75
     </a>
     ]
    </sup>
   </p>
   <p>
    A česká žurnalistika sa správala k tejto orgii židovstva a ukrajinstva bezcharakterne a
         blahosklonne.
   </p>
   <p>
    Kdeže boli vtedy Slovania z Národných listov, skvelý Holeček, rusofil Servác Heller, kde
         bol úprimný Slovan Prokop Grégr? A kde bol pán Kramář? Pri tejto politike roztržky a
         divokého nihilizmu, keď sú hlavy také prázdne a um halucinuje, mimovoľne sa vybavujú v
         mysli Homérove slová (v preklade vášho milého Gnediča):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ten je priestupník, opustený, tulák bez vlasti,
Kto bratovražedný boj, pre ľudí strašný, ľúbi…
      </span>
     </p>
    </div>
   </p>
   <p>
   </p>
   <p>
    Ale mladým pánom a ich prísnym realistickým vodcom sa Homér bude zdať, samozrejme,
         „nemoderný“, „reakcionár“ ak nie „klerikál“. Napriek tomu Homér je večne mladý, hlboký a
         pravdivý veštec generis humani! Oni ho, pravda, nečítajú. A starému Pogodinovi — pokoj
         večný a sláva medzi Slovanmi, ak ho, samozrejme, neroznesú na svojich krivých, zošľapaných
         opätkoch neúspešní študenti, pokrokári a nevzdelaní slavianofili.
   </p>
   <p>
    Približuje sa však už 12. júl, keď sa má v Prahe konať slovanský zjazd. Modlime sa bohu,
         nech osvieti um a zohreje srdcia účastníkov, aby sme sa nedožili ešte aj tretieho fiaska.
         Dosť bolo trpkých rozčarovaní! Je už najvyšší čas, aby nad Slovanstvom konečne zažiarilo
         slnko rozumu, cti, jasnej mysle a dobrého citu.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1708" name="ftn.d56e1708">
        73
       </a>
       ]
      </sup>
      <span class="emphasis">
       <em>
        Čo sme my tvrdili už pred dvanástimi rokmi
       </em>
      </span>
      — Vajanský sa
               odvoláva na svoje protimasarykovské články v Národných novinách
     </p>
    </div>
    <div class="footnote">
     <p>
      <sup>
       [
       <a class="para" href="#d56e1723" name="ftn.d56e1723">
        74
       </a>
       ]
      </sup>
      <span class="emphasis">
       <em>
        Či nie Jevrejevskij
       </em>
      </span>
      — narážka, či meno Jefremovskij nepatrí
               človekovi židovského pôvodu
     </p>
    </div>
    <div class="footnote">
     <p>
      <sup>
       [
       <a class="para" href="#d56e1737" name="ftn.d56e1737">
        75
       </a>
       ]
      </sup>
      <span class="emphasis">
       <em>
        Masaryka a Drtinu dávajú do daru Nemcom pražské akadémie
       </em>
      </span>
      —
               toto znenie je aj v novinách aj v rukopise, čo je zrejme chyba A. S. Budiloviča. Ide
               o to, že Masaryk a Drtina hlasovali za návrh zriadiť nemeckú výtvarnú akadémiu v
               Prahe. (L)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1768">
       </a>
       List č. 21
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 165, 17. (30.) júla, s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Následky útlaku sú vždy osudné: aj utláčaní trpia a zastavuje sa ich rozvoj, aj samotní
         utláčatelia čoraz väčšmi duchovne upadajú. Maďari vládnu, v ich rukách sa sústreďuje moc,
         usmerňujú verejnú mienku, nachádzajú podporu dokonca v Rakúsku; veď sami Česi im pomáhali
         alebo boli ochotní mlčať a Poliaci bránia telom a dušou, majú k dispozícii celý oficiálny
         miliardový rozpočet, rozličné zdroje príjmov, dosahujúce pol miliardy, ktoré slúžia na
         zabezpečenie a zvýšenie ich blahobytu. Dosiahli vrchol svojej dejinnej existencie. Tak
         nemilosrdne zhášajú pochodne kultúrneho rozvoja nemaďarských plemien, že v krátkom čase
         Maďarmi podrobení Slováci, Rumuni a Srbi sa môžu ocitnúť na takom úbohom nízkom stupni, na
         akom sú už v dnešných časoch nešťastní maďarskí Rusi, ktorých maďarsko-ruský vlastenec
         Fencik krátko pred svojou predčasnou smrťou nazval v mojej prítomnosti „hynúcim národom“.
   </p>
   <p>
    Utláčateľom však záhuba utláčaných národov nejde na úžitok. Maďari priznávajú, že aj oni
         upadajú. Ich jazyk, ktorý kultivovali takí vynikajúci spisovatelia, ako Arany, Petrovič
         (neskôr Petőfi) znižujú v dennej tlači, dosahujúcej nebývalý rozmach (len v Pešti vychádza
         toľko novín ako v Londýne), ktorou väčšinou vládnu Židia, na úroveň jednoduchého žargónu.
         Židovský element vnáša do žurnalistiky drzú opovážlivosť, arogantnú duchaplnosť, rozvrat,
         literárnu ľahkovážnosť. Knihy Maďari už skoro ani nevydávajú, a čo sa vydáva, je v
         prevažnej väčšine úbohá kompilácia z nemeckej literatúry alebo jednoducho bezduchý,
         bezobsažný plagiát. O maďarskej vede sa vyjadril nadaný, vynikajúci štylista Karol Eötvös,
         že v nej už niet ani stopy po maďarskom duchu, cite, zameraní. Maďarská akadémia vied,
         ktorá disponuje veľkými sumami, je bez života ako Sahara. V maďarskej lyrike živorí Jozef
         Kis a uplatnil sa v nej Šmule Klein, typický Žid, ale ten je aspoň natoľko úprimný, že
         neskrýva svoj židovský pôvod a otvorene propaguje židovské idey.
   </p>
   <p>
    Divadlá sa celkom požidovčili: autor je Žid, herci sú Židia, obecenstvo je väčšinou tiež
         židovské. Také víťazstvo židovstva v relatívne neveľmi početnej maďarskej spoločnosti sa
         nemôže neodraziť zhubne na duši národa. Toto židovské jadro má na vine aj terajší divoký
         šovinizmus a národnostné spory. Súčasná spoločnosť sa zameriava skoro výlučne na
         žurnalistiku a žurnalistika je skoro celá v rukách Židov.
   </p>
   <p>
    Spomenul som Rusov v Maďarsku. Škoda, preškoda tohto milého slovanského národíka.
         Pravda, aj Slovákov pritlačili až k zemi, predsa však majú svoju národnú inteligenciu,
         svojich kňazov, básnikov, prozaikov, dokonca aj umelcov — maliarov a hudobníkov, majú svoje
         noviny, tlačiarne (v súčasnej dobe 12), vlastnú literatúru: ale Rusi žijúci v Maďarsku
         nemajú absolútne nič okrem svojej slovanskej kresťanskej duše a svojho nekultivovaného
         jazyka.
   </p>
   <p>
    Inteligencia ich úplne opustila, kňazi, ktorí žijú z ruského ľudu a kŕmia sa ruským
         chlebom, sú so zriedkavými výnimkami renegáti. V ich obydliach nepočuť ruské slovo, deti
         vychovávajú po maďarsky, cyrilika už nemá miesto v školách, hoci sa učia z ruských
         šlabikárov, ale v maďarskej transkripcii, aj to len miestami: vo väčších obciach sa
         vyučovanie začína maďarsky od abecedy. Z ekonomického hľadiska ľud stráca posledné sily pod
         bremenom daní a židovským vykorisťovaním. Dokonca keď ruskí robotníci idú za ďalekým
         zárobkom do Turčianskej stolice, disponujú s nimi Židia. V 20 — 50 členných skupinách
         pracujú ako baníci, ale výplatu opäť dostávajú zo židovských rúk.
   </p>
   <p>
    Aký je to milý, krotký ľud! Opálené tváre, začiernené, a predsa často spievajú, hrajú na
         svojich píšťalkách a ochotne sa bratajú so slovenským ľudom. Ale z kultúrneho hľadiska sú
         veľmi zaostalí a z národnostného úplne nevyvinutí. Ich čestnosť si zaslúži pochvalu, ale
         takisto veľká je aj ich bezmocnosť. Zdá sa, že len modlitba „Otče náš“ udržiava duch tohto
         národa, obetovaného nesvedomitým úradníkom, žandárom, a žiaľ, dokonca aj svojim kňazom a
         biskupom. Mukačevský biskup Firčak, zaprisahaný nepriateľ Rusov, tyran a prenasledovateľ
         tých kňazov a kat tých učiteľov, ktorí podľa jeho mienky nedostatočne maďarizujú deti a ľud
         je väčší maďarón než dokonca sám gróf Apponyi a Kossuth.
   </p>
   <p>
    A tento dobrý ľud je úplne bezmocný, opustený, zabudnutý. Ak mocný ruský národ nevie o
         nás — Slovákoch, ak nás okrem morálneho, platonického súcitu ničím nepodporuje, uvažujeme
         takto: Nuž, čože, je nás dve tretiny katolíkov, jedna tretina luteránov; sme osobitná
         západoslovanská vetva a sme im vzdialenejší. Ale tí — veď to sú skutoční, pokrvní Rusi,
         členovia pravoslávnej cirkvi (prostý ľud nemá poňatie o únii) sú to grécko-slovania,
         pôvodom i vierovyznaním čistí Rusi, patriaci k východnej kultúre, carihradskej, nie rímskej
         — ale ani pre nich sa nenájde v celom veľkom Rusku súcit, spomienka, pomocná ruka!
   </p>
   <p>
    Či by sa nemali Rusi obrátiť na Slovákov, ak sa im zdá nevhodné pomáhať svojim
         súkmeňovcom bezprostredne a podporovať svojich bratov naším prostredníctvom? Veľmi radi by
         sme pre nich vydávali knihy, brožúry, dokonca aj menšie noviny. Oni sami sa na to, pravda,
         nemôžu podujať, lebo jarmo zúrivej maďarizácie ich úplne zbedačilo. Akýže je osoh zo
         zjazdov a banketov, keď tu hynú celé plemená, celé národy od neznesiteľného útlaku a
         ponižovania!!!
   </p>
   <p>
    V Prahe sa má konať slávny všeslovanský zjazd. Všeslovanský?! My, Slováci, sme napríklad
         neboli pozvaní, náš národný výbor a jeho predseda Pavol Mudroň a dokonca redakcia našich
         čestných nestranných slovenských orgánov boli poriadateľmi zjazdu ignorovaní. Mimochodom
         sme sa dozvedeli, že ani takzvaní „Ukrajinci“ neprídu a Poliaci vystupujú vraj priamo
         opozične, protislovansky.
   </p>
   <p>
    V poľskom národe je ešte veľa rozumných ľudí so slovanským citom, ale ich hlas
         prekrikujú fanatici. Jeden z našich poľských priateľov, ináč celkom rozvážny, tvrdil
         napríklad, že „ich politika musí byť poľská a nie slovanská“, a „s Rusmi môžu jednať len
         ako rovný s rovným, ako slobodný so slobodným“. Horribile dictu!
    <sup>
     [
     <a class="footnote" href="#ftn.d56e1805" name="d56e1805">
      76
     </a>
     ]
    </sup>
   </p>
   <p>
    V čom je tá rovnosť? V čom sa môžu Poliaci ako národ prirovnávať k Rusom ako k národu a
         štátu? Či svojou nezávislosťou? Rozlohou územia? Počtom obyvateľov? Politickým
         diplomatickým vplyvom? Duchovnou prevahou? Kdeže sú poľskí Puškinovia, Tolstí,
         Turgenevovia, Dostojevskí? Koho oslobodili Poliaci? Rovný s rovným — to znamená detské
         chvastúnstvo, a nie všeslovanský cit. Istý Mauricius Mochnackij napísal: „Poľsko nezahynie
         od nedostatku obyvateľov a cnosti, nezahynie od nedostatku hrdinstva a materiálnych
         prostriedkov, ale zahynie od „terorizmu nerozumu!“ V otázkach neoslavizmu sa poľský
         „terorizmus nerozumu“ prejavil v celej svojej šírke. Poľský spisovateľ, sympatizujúci s
         predchádzajúcim zdravým slavizmom, nenašiel ani jedny poľské noviny, ktoré by súhlasili s
         uverejnením jeho článku o slovanskej solidarite s ruskou hegemóniou — kultúrnou aj
         duchovnou.
   </p>
   <p>
    Akože ináč? Škoda reči. Táto vec sa musí vyriešiť vlastnými silami, materiálnou a
         mravnou prevahou. Rozvážne a úprimné bratstvo mohlo uskutočniť ideu zjednotenia už pred
         celým storočím. Zjednotenie slovanského sveta by mohlo prebiehať srdečne, po bratsky,
         takmer idylicky. Mnoho sa už pripravilo — ale aj toto zjednotenie zrejme čaká na svoj
         dejinný impulz, zvláštnu zhodu okolností, akéhosi Napoleóna, Cavoura, Bismarcka. Netreba sa
         čudovať Poliakom, keď dokonca aj medzi malými, slabými, pod cudzím jarmom úpejúcimi
         plemenami nenachádzame úprimný, oddaný, nesebecký a k veľkému cieľu usilujúci sa duch
         slavizmu. Musí sa tu objaviť vis major, ktorá zlikviduje ľstivé mudrovanie a chorobné
         výmysly separatistických trpaslíkov.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1805" name="ftn.d56e1805">
        76
       </a>
       ]
      </sup>
      <span class="emphasis">
       <em>
        Horribile dictu
       </em>
      </span>
      — strašné vysloviť
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1822">
       </a>
       List č. 22
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 171, 24. júla (6. augusta) s. 4
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Jeho veličenstvo rakúsky cisár zveril moc do rúk koalície, t. j. nezávislej strane
         (Kossuthovej), konštitučnej (Andrássy), národnej (gróf F. Zichy) s tou podmienkou, aby v
         priebehu jedného roku koaličná vláda vypracovala volebnú reformu, a hlavne, uskutočnila
         všeobecné tajné voľby poslancov do uhorského snemu podľa obcí, na ktoré by vládny aparát
         nemal vplyv. Inými slovami: títo aristokratickí oligarchovia by si museli za rok vykopať
         svoj vlastný hrob, ľahnúť si doň a odovzdať moc iným vrstvám obyvateľstva. Ale toto im
         nebolo po chuti, preto nedodržali lehotu, nepredložili nijaký návrh a vládnu ďalej.
   </p>
   <p>
    Teraz vyšlo najavo, že návrh, ktorý pripravil gróf Gyula Andrássy, sa zakladá na týchto
         zásadách: plurálny volebný cenzus rozdelený na 4 paragrafy. Jeden voličský hlas má každý
         muž, ktorý dovŕšil 24 rokov, dva hlasy má každý, kto vie čítať a písať po maďarsky, tri
         hlasy má ten, kto skončil strednú školu a nakoniec právo 4 hlasov má každý, kto má určitý
         majetok. Ten, kto nevie čítať a písať po maďarsky, má právo na jeden hlas len vtedy, ak
         dokáže, že za posledných desať rokov býval v danom volebnom obvode.
   </p>
   <p>
    Každý, kto pozná spôsob sčítania hlasov v Uhorsku, pochopí, že tento návrh odstrkuje od
         hlasovania tú masu národa, ktorej by koruna chcela dať volebné právo.
   </p>
   <p>
    Za takýchto atentátov na volebnú reformu prenasledovanie nemaďarských národností ide
         svojou cestou — žaláre sa plnia, počet súdnych procesov rastie. V Pešti sa odhalili veľké
         machinácie v mnohých bankách — je to neprerušená reťaz klamstiev a podfukov. Keby nebolo
         nemeckého kancelára Bülowa, tieto podvody by sa stali zvyčajným zjavom. Bülow
         prostredníctvom nemeckého konzula v Pešti upozornil maďarskú vládu, že peštianske banky
         preniesli svoje „operácie“ aj do Nemecka a veľmi poškodili mnohé nemecké firmy.
   </p>
   <p>
    Zároveň s týmto škandálom vypukol aj druhý, a peštianskeho majiteľa domov Neumanna
         nakoniec postavili pred súd. Toto indivíduum celých desať rokov predávalo do zahraničia
         mladé maďarské dievčatá (od 12 do 18 rokov) a vydržiavalo v Sarajeve dva veľké verejné
         domy. Vyšetrovaním sa zistilo, že židovskí obchodníci so živým mäsom vyvážajú z Maďarska
         ročne 2800 mladých dievčat do verejných domov Blízkeho Východu, do Severnej a Južnej
         Ameriky (Buenos Aires), do Turecka a dokonca až do Austrálie. Za posledné roky židovskí
         agenti poslali za hranice 160 900 dievčat. Tovar prvej akosti posielali do Ameriky, druhej
         na Východ až do Indie, tretej zostal pre uhorské brlohy, ktorých je tu veľké množstvo. V
         každom mestečku majú verejný dom, ktorého majiteľ je Žid, a všetci títo Židia majú styky s
         ústrednou agentúrou v Pešti, takže Uhorsko je najväčším trhom živého mäsa na svete.
   </p>
   <p>
    Neumanna, ktorý má významnú pozíciu v syndikáte týchto obchodníkov, odsúdil súd na
         dvojmesačné väzenie a 600 korún (240 rubľov!) pokuty!! Človek, ktorý zahubil tisícky
         nevinných mladých bytostí je odsúdený na dva mesiace väzenia, ale slovenský autor
         novinového príspevku, ktorý zákonne bránil svoju materinskú reč, je odsúdený od 8 mesiacov
         do 2 rokov väzenia!
   </p>
   <p>
    Tu máte obraz maďarskej justície! Dokonca aj sama maďarská tlač sa rozhorčuje nad touto
         nespravodlivosťou. Pesti Hirlap píše pri tejto príležitosti: „V Uhorsku možno kynožiť,
         zabíjať a vrhať do väzenia iba poriadnych ľudí, ale darebáci si chodia na slobode. Zlodejom
         nehrozí nebezpečie, lebo za nimi stojí moc a oni sa vedia postaviť jeden za druhého.
         Zlodeji si u nás získali vedúce postavenie nielen v bankách a finančných ustanovizniach,
         ale aj v politike a v takzvanej vznešenej (noble) spoločnosti. Keby ste si prezreli naše
         žaláre, súhlasili by ste s novinami Pesti Hirlap, že v nich väznia predovšetkým nevinných
         kňazov, učiteľov, sadzačov, remeselníkov, ktorí sa osmelili vziať do ruky pero na obranu
         národných práv, a na slobode sú byrokrati s čiernym svedomím, zaťaženým falošnými
         prísahami, a zastriekaní krvou nevinných popravených obetí. Ale ten, kto sa osmelí napísať,
         že byrokrat, na ktorého príkaz zabili 15 ľudí, je vrah, toho postavia pred súd (ako Národné
         noviny) a súdia ich za ohováranie. Bijú, strieľajú, ak si zmyslíš ponosovať sa, zatvoria ťa
         do väzenia a peňažnými pokutami ti zoberú posledný kúsok chleba!
   </p>
   <p>
    Slovanský zjazd v Prahe prekvapil umiernenosťou a zladenosťou — ale aj svojou neveľmi
         vysokou úrovňou. Potešiteľné pri tom je to, že sa neodohral slovanský škandál pre radosť
         Nemcov a iným nepriateľom. Rusko reprezentovali hlavne kadeti,
    <sup>
     [
     <a class="footnote" href="#ftn.d56e1855" name="d56e1855">
      77
     </a>
     ]
    </sup>
    ale na prvýkrát netreba veľa žiadať: Poliakov zjednotila s Rusmi na zjazde
         spoločná nenávisť k oficiálnemu Rusku — no nech sa len tešia, len nech nerobia škandál.
         Judofilské orgány, hlavne Neue Freie Presse, zúrivo vystupujú proti zjazdu a proti Dr.
         Kramářovi — to mu slúži ku cti, za to mu blahoželáme.
   </p>
   <p>
    Želanie, ktoré som vyslovil na konci 20. listu (M. V., č. 150, z 29. júna (10. júla)),
         sa asi splní, sláva bohu! Preto sa nepúšťam do kritiky jednotlivých prúdov neoslavizmu,
         ktoré by sa týkali len maličkostí {turistika, sokolstvo),
    <sup>
     [
     <a class="footnote" href="#ftn.d56e1863" name="d56e1863">
      78
     </a>
     ]
    </sup>
    to sa pri terajšom rozvoji slovanskej veci rozumie samo sebou. Čo sa týka
         plánovanej banky, zdá sa nám, že by nemala byť v Prahe, na okraji Slovanstva, kde je už aj
         tak dosť podobných ustanovizní, ale v Belehrade, bližšie na východ. Ale o tom napíšem
         inokedy. Zdá sa, že celkový dojem zo zjazdu bude v jeho prospech a jeho dobré výsledky sa
         musia prejaviť hlavne u vás v Rusku. Kto by si pomyslel, že kadeti začnú hovoriť o
         slovanstve! Podpisujem sa pod váš článok
    <sup>
     [
     <a class="footnote" href="#ftn.d56e1869" name="d56e1869">
      79
     </a>
     ]
    </sup>
    v č. 150 „M. V.“ — vyslovili ste v ňom správny názor na zjazd.
   </p>
   <p>
    „Kto chce žiť, nech sa hýbe!“ povedal náš veľký Ján Kollár — a to je prvý veľký pohyb
         ľudí v Prahe, ktorí doposiaľ stáli ďaleko od jasného a životodarného slnka Slovanstva. V
         tomto zmysle vítame Kramářa a ostatných družným: „V dobrú hodinu!“
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1855" name="ftn.d56e1855">
        77
       </a>
       ]
      </sup>
      <span class="emphasis">
       <em>
        Kadeti
       </em>
      </span>
      — skratka názvu ruskej konštitučnej demokratickej
               monarchistickej strany; reprezentovala liberalisticky orientovanú buržoáziu a v
               tretej dume mala pomerne silné postavenie — 54 poslancov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1863" name="ftn.d56e1863">
        78
       </a>
       ]
      </sup>
      <span class="emphasis">
       <em>
        Sokolstvo
       </em>
      </span>
      — hnutie, ktoré vzniklo v šesťdesiatych rokoch 19.
               storočia v Čechách a rozšírilo sa v mnohých európskych krajinách, najmä v
               slovenských. Propagovalo fyzickú zdatnosť organizmu na základe rozličných cvičení
               najmä gymnastických. Pozadie hnutia bolo nacionalistické a politické. Vzniklo z
               potrieb boja českého národa za nezávislosť a neskôr ho využívali českí politici ako
               prostriedok na stmelenie národa, o ktorý sa opierali vodcovia buržoáznych kruhov v
               boji za získanie moci. (L)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1869" name="ftn.d56e1869">
        79
       </a>
       ]
      </sup>
      <span class="emphasis">
       <em>
        Váš článok
       </em>
      </span>
      — ide o článok A. S. Budiloviča Rost nacionaľnogo
               soznania, uverejnený 29. 6. (12. 7.) v Moskovských vedomostiach, č. 150. Hovorí sa v
               ňom o tom, že u niektorých okťabristov a čiastočne aj kadetov „vznikol v poslednom
               čase ešte zvláštny druh ruského nacionalizmu, ktorý pokrstili menom neoslavizmus“.
               Záujem kadetov a Slovanov považuje Budilovič za potešiteľnú skutočnosť: „Slovanské
               slnko je horúce, z jeho tepla a svetla sa ujde všetkým.“ Autor zrejme trochu zmenil
               svoje dovtedajšie názory, ktoré vyslovil v predchádzajúcich článkoch o neoslavizme.
               Ďalej píše: „Výstižnú charakteristiku zjazdu západoslovanských pokrokárov, ku ktorým
               patrí vychýrený Masaryk, ukrajinoman Kolessa a náš polonizujúci a ukrajinizujúci
               neoslavista Pogodin, podáva 20. list V-ského z Uhorska.“ Podľa tohto výroku môžeme
               konštatovať úplnú zhodu názorov dopisovateľa a redaktora: Budilovič propaguje
               Vajanského názory a Vajanský plne súhlasí s Budilovičovým článkom. (L)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1884">
       </a>
       List č. 23
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1891" name="d56e1891">
      80
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 176, 30. júla (12. augusta), s. 4
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Cez terajšie letné prázdniny nastala v uhorskej politike taká tíš, aká už dávno nebola.
         Novinkou je len rozšírenie národného hnutia aj medzi uhorskými Nemcami, takzvanými Švábmi.
         Naši uhorskí Švábi sú väčšinou kolonisti, ktorí sa prisťahovali z ponemčenej časti Bosny,
         rovnako ako sedmohradskí kolonisti, ktorí sa nazývajú Sasi, prišli sem zo Saskej Bosny.
         Mnoho Švábov žije aj v Báčke, v Tolnianskej župe, ale aj celkove v dolnom Uhorsku. Väčšina
         sa sem presťahovala za vlády Márie Terézie, ktorá im udelila už obrobenú zem, opustenú
         pôvodným obyvateľstvom, čiastočne zo strachu pred tureckým vpádom, čiastočne preto, že je
         bahnistá a piesočnatá. Pracovití Nemci vysušili močiare, vyklčovali porast, rovnú pôdu
         pohnojili. Ich osady vynikajú usporiadanosťou, čistotou, blahobytom. Nemecký kolonista sa
         staral o svoj dom a pole, pridržiaval sa obyčajov, ktoré si priniesol ešte z rodného
         Würtembergu, hovoril nemecky švábskym nárečím, bohatol, ženil sa výlučne s Nemkami, a o
         politiku sa vôbec nestaral.
   </p>
   <p>
    Synovia uhorských Nemcov sa veľmi málo venujú vede, a keď nastala éra maďarizácie,
         neprieberčivý Šváb sa pridal na stranu silnejšieho. V roku 1848 Švábi pomáhali Maďarom
         proti slovanským národnostiam, hlavne proti Srbom a Chorvátom. Maďarónskym požiadavkám
         nekládli nijaký odpor, poslušne znášali maďarské jarmo a nemali ani kvapku národného
         uvedomenia.
   </p>
   <p>
    Menej kultúrne a menej bohaté národnosti mali bojovníkov za národ, rozširovali svoju
         vlastnú literatúru, zúčastňovali sa spoločenského a politického života, bojovali proti
         urputnej maďarizácii a dokonca prelievali krv za svoj jazyk a za svoju národnosť. A Nemci —
         bolo ich viac ako dva a pol milióna — tvorili medzi slovanskou a rumunskou zložkou akýsi
         stojatý močiar, ktorý nezvlnil ani najmenší nápor národného obrodenia. Ochotne sa učili
         maďarsky, ale neveľmi sa im to darilo, a nikdy si maďarčinu celkom neosvojili. Pri voľbách
         do snemu alebo do mestskej rady vytvárali poddaný dav bez vôle a charakteru: vždy hlasovali
         tak, ako hlasovali Maďari, pomáhali im utláčať susedné slovanské a rumunské národnosti.
         Bolo to veľké, hlúpe stádo a poslušný materiál pre maďarizáciu.
   </p>
   <p>
    Avšak zosilnenie maďarizácie spojené s mániou moci nazlostilo aj Švábov. Sú to udalosti
         skoro posledných dní, keď sa Švábi odrazu stali uvedomelým národom, a nie hračkou v rukách
         maďarizátorov. Nepružnosť a trpezlivosť Švábov ukončili hlavne najnovšie školské zákony.
         Viedenský spisovateľ Adam Müller-Guttenbrunn, pochádzajúci z Tolnianskej župy a syn
         uhorsko-švábskych rodičov, napísal román „Götzendämmerung“, v ktorom vtipne a umelecky
         predviedol tendenciu švábskej národnej samostatnosti a vernosti habsburskej dynastii v
         protiklade s pomaďarčovaním a maďarskou štátnou a národnou mániou veľkosti, nepriateľskou
         Habsburgom. Tento román bol objavom pre otupených Švábov.
   </p>
   <p>
    Medzi Švábmi sa začalo hnutie, pravda, zo začiatku slabé, ale už sa ukazujú príznaky,
         ktoré nemožno ignorovať. V maďarsko-švábskom meste Šoprone (Oedenburg) členovia mestskej
         rady žiadali zostaviť protokoly v nemčine a slobodu nemeckej reči na zasadaniach mestskej
         rady. V Belej Cerkvi (Tolna) členovia mestskej rady udelili pokarhanie mešťanovi, ktorý
         nechcel dovoliť, aby sa spievala nemecká hymna. Maďarské nápisy v školách Nemci strhávajú,
         a čo je najdôležitejšie, utvorila sa nemecká ľudová strana (Deutsche Volkspartei), ktorá má
         vlastné, dosť rozšírené tlačové orgány.
   </p>
   <p>
    Sú to síce len slabé začiatky, ale podstata spočíva v tom, že Nemci sa začínajú
         prebúdzať, utvárajúc tretiu národnosť, usilujú sa teraz o spojenie so slovanskými
         plemenami: Slovákmi, Srbmi a Rumunmi proti maďarizácii. Maďari vykrikujú vo svojich
         novinách, že je to pangermanizmus, nasadený z Viedne a Berlína, ale to nie je pravda. Toto
         hnutie je celkom samostatné, nemohlo nevzniknúť v čase, keď — len s výnimkou uhorských
         Rusov — všetky ostatné národnosti vystupujú so svojimi životne dôležitými požiadavkami.
   </p>
   <p>
    Teda germanizmus, vo všeobecnosti veľký nepriateľ Slovanstva (túto skutočnosť veľmi
         zdôrazňovali na slovanskom zjazde v Prahe konanom od 12. do 20. júla 1908) sa stáva teraz u
         nás v Uhorsku oporou slovanských plemien a nemaďarských národností vôbec. Keby sa tri
         milióny uhorských Nemcov spojili so Slovanmi a Rumunmi, ako to predpovedá talentovaný román
         „Götzendämmerung“, víťazstvo princípu národnej rovnoprávnosti by nebolo za horami: Desiatky
         poslaneckých mandátov by prešli do rúk Rumunov, Srbov a Slovákov, keby sa k nim pripojili
         Švábi.
   </p>
   <p>
    Zatiaľ je to, pravda, len „hudba budúcnosti“ (Zukunftsmusik), ale aj jej zvuky už počuť.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1891" name="ftn.d56e1891">
        80
       </a>
       ]
      </sup>
      Spolu s listom č. 23 na tom istom stĺpci je uverejnený článok s podpisom
      <span class="emphasis">
       <em>
        Zberateľ
       </em>
      </span>
      (v honorárovej knihe je ako autor uvedený
      <span class="emphasis">
       <em>
        Berďajev
       </em>
      </span>
      , ktorý však nie je totožný so slávnym filozofom a
               budúcim emigrantom). Článok sa nazýva
      <span class="emphasis">
       <em>
        Uhorský raj.
       </em>
      </span>
      Podľa autora
               je Vajanský „vynikajúci slovenský básnik“, „pozoruhodný básnik a prozaik“. Článok
               uvádza, hoci priamo nemenuje, knihu anglického vedca Setona Watsona o národnostnom
               útlaku v Uhorsku. K tomuto uvádza veľmi pôsobivé fakty. (L)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1939">
       </a>
       List č. 24
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 187, 13. (26.) augusta, s. 3 — 4
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Ešte jedného mučeníka — poslanca uhorského snemu dr. Milana Ivanku súdili v Prešporku za
         to, že vo svojich prejavoch k voličom, ktoré predniesol v r. 1907, vraj poburoval ľud proti
         Maďarom. Poburoval ho tým, že svojim voličom radil, aby ľúbili svoju materinskú reč a ako
         Slováci volili za poslanca írečitého Slováka. Ako vidíte, bola to celkom zvyčajná
         predvolebná reč, celkom zákonná agitácia, veď každému kandidátovi záleží na tom, aby ho
         zvolili. Ale keďže dr. Milan Ivanka je Slovák zo Sv. Martina, z Turčianskej župy, každému
         jeho slovu pripisovali poburujúci význam. Súd ho odsúdil na rok väzenia a na 1000 korún
         peňažnej pokuty.
   </p>
   <p>
    Po dvojhodinovej skvelej obhajovacej reči dr. Ivanku sám prokurátor povedal, že je
         presvedčený o nevine obžalovaného, ale že súd ho musí predsa odsúdiť, lebo to prikázali
         zhora jemu, prokurátorovi. A súd zistil v tomto procese dokonca sedem bodov, ktoré dokazujú
         vinu obžalovaného: 1. že je to verejná činnosť; 2. že obvinený je inteligent; 3. že patrí k
         advokátskemu stavu; 4. že predniesol päť predvolebných rečí; 5. že to bolo v predvolebnom
         období a ľud bol vtedy podráždený; 6. že je Slovák a 7. že v svojej obhajobe zdôrazňoval
         národnostné hľadisko!! Či to nie je hrozné? Vernosť svojmu presvedčeniu, vernosť svojej
         národnosti sa pokladá v Uhorsku za zločin, ktorý sa trestá väzením a peňažnou pokutou.
   </p>
   <p>
    Týmto rozsudkom prepadol aj mandát dr. Ivanku. Takýmto spôsobom Maďari dôsledne
         odstraňujú zo snemu slovenských poslancov, ale prirodzene, len najčestnejších, oddaných a
         schopných; lenivých a neschopných ponechávajú pre formu a ako dôkaz svojej nestrannosti.
         Jubilejnú výstavu
    <sup>
     [
     <a class="footnote" href="#ftn.d56e1961" name="d56e1961">
      81
     </a>
     ]
    </sup>
    v Prahe navštívila 9. augusta početná slovenská delegácia pod vedením Svetozára
         Hurbana-Vajanského, redaktora
    <span class="emphasis">
     <em>
      Národných novín
     </em>
    </span>
    vydávaných v Turčianskom
         Sv. Martine. Celkove bolo 81 účastníkov, mužov i žien. Na stanici ich privítali
         predstavitelia mesta a masa ľudí vyvolávaním na slávu a „Na zdar!“ Hurbana po jeho peknom
         prejave zdvihli na ruky a za spievania ľudových piesní a neumĺkajúceho vyvolávania na slávu
         niesli až po vchod do hotela. Nasledujúci deň mesto usporiadalo v radnici na počesť
         slovenských hostí slávnostný večierok, mešťanosta predniesol z tribúny privítaciu reč. Na
         výstave sa Slováci stretli s usporiadateľmi výstavy na čele s predsedom Bondym a v
         centrálnom pavilóne usporiadali na ich počesť banket. Podobný banket usporiadal pre nich
         neskoršie aj
    <span class="emphasis">
     <em>
      Česko-slovanský zväz
     </em>
    </span>
    <sup>
     [
     <a class="footnote" href="#ftn.d56e1972" name="d56e1972">
      82
     </a>
     ]
    </sup>
    v hoteli Central.
   </p>
   <p>
    Pekných rečí bolo veľa, ale skutkov zatiaľ málo. Pražskí kníhkupci nepropagujú slovenskú
         literatúru, nerobia reklamu slovenským publikáciám, ani ich nevystavujú vo svojich
         obchodoch, nepodporujú národnú solidárnosť so Slovákmi, a niektorí českí verejní činitelia
         by sa hádam aj potešili rozporom a bludom, ktoré rozširujú daktorí slovenskí renegáti.
   </p>
   <p>
    Daj bože, aby sa to všetko zmenilo po návšteve našej delegácie v Prahe, ale zatiaľ ešte
         všetko spí. Naša chudobná krajina si predpláca mnoho českých kníh a periodík, ale slovenskú
         súčasnú tlač v bohatých Čechách skoro ani nepoznajú! Je to priamo vražedná apatia, vôbec
         nie bratská. Veru nebolo by na škodu osviežiť český literárny svet svojráznou slovenskou
         tvorbou! Píšu a rozprávajú o neoslavizme, píšu a majú veľa rečí o vzájomnej podpore
         Slovanov, ale najbližším príbuzným nevenujú pozornosť a materiálne ich nepodporujú.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1961" name="ftn.d56e1961">
        81
       </a>
       ]
      </sup>
      <span class="emphasis">
       <em>
        Jubilejnú výstavu
       </em>
      </span>
      — ide o priemyselnú výstavu
     </p>
    </div>
    <div class="footnote">
     <p>
      <sup>
       [
       <a class="para" href="#d56e1972" name="ftn.d56e1972">
        82
       </a>
       ]
      </sup>
      <span class="emphasis">
       <em>
        Československý zväz
       </em>
      </span>
      — ide o Československú jednotu, spolek na
               ochranu národně ohrožených českých oblastí a Slovenska, ktorý bol založený roku 1896.
               Spolok nielen propagoval Slovensko a slovenskú kultúru v českých krajinách, ale
               finančne podporoval štúdium Slovákov v Čechách a na Morave
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1990">
       </a>
       List č. 25
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 191, 19. augusta (1. septembra) s. 3.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    V Kremnici umrel 20. augusta dr. Gustáv Zechenter, vynikajúci slovenský prozaik,
         humorista a výborný geológ. Jeho krátke dramatické útvary majú doteraz úspech na
         ochotníckych scénach v našom kraji. Bol to verný syn slovenského národa, žiaľ, celá jeho
         rodina sa pomaďarčila, lebo Zechenterova manželka bola zúrivá Maďarka — nezriedkavý smutný
         jav v našich slovenských rodinách. Zechenter bol v priateľskom vzťahu s vaším Vladimirom
         Ivanovičom Lamanským. Lamanskému, ktorý si v ľuďoch cenil svojrázne nadanie, imponoval u
         Zechentera jeho neodolateľný humor. Keď v r. 1893 Lamanskij naposledy navštívil Sv. Martin
         v Turčianskej župe, Zechenter pricestoval za ním z Kremnice a prekvapil tohto ruského vedca
         svojím nenapodobniteľným humorom a vynikajúcou dialektikou. Zechenter umrel vo vysokom veku
         — ako 85-ročný. Jeho poviedku Lipovianska maša čítajú všetci a mala už niekoľko vydaní.
   </p>
   <p>
    Uhorsko prežíva ťažké časy. Hlavnou črtou súčasnej politiky je lož. Verte mi, život v
         Dánsku za vlády vraždiaceho kráľa a kráľovnej (je čosi zhnité v štáte dánskom), zobrazený v
         Shakespearovom Hamletovi, bol skutočný raj a prameň cnosti v porovnaní s terajšou situáciou
         v Uhorsku. Ukázalo sa, že takzvané uhorské velenie je lož, nezávislá štátna banka je lož,
         samostatné colné územie je lož, hospodárska samostatnosť je lož, podpora veľkopriemyslu je
         lož, volebná reforma je lož, starostlivosť o vzdelanie pomocou nových zákonov je lož, lož
         je aj program strany roku 1848, lživá je celá ústava, národnostná rovnoprávnosť je lož,
         celá maďarská kultúra je lož a nakoniec klamstvom je aj celé takzvané vlastenectvo, vernosť
         a oddanosť cisárovi. Klamú všetci, čo stoja na čele vlády, len s tým rozdielom, že jeden
         klame šikovne a premyslene ako Wekerle, tento prototyp falošného štátnického umenia
         (Staatskunst) založeného na klamstve, iný klame drzo, surovo, ako hovoriaci fantom —
         Kossuth, táto hračka v rukách prešibaného Žida Sterényiho (predtým Stern).
   </p>
   <p>
    <span class="emphasis">
     <em>
      Pester Lloyd
     </em>
    </span>
    , najserióznejší orgán vydávaný v Uhorsku v nemčine,
         vyjadril nedávno svoje rozhorčenie nad hospodárením s peniazmi štátu. U nás robia politiku,
         spravujú a hospodária s peniazmi podľa známeho výroku Ľudovíta XV.: „Apres nous le déluge“
         (po nás potopa!). Panovanie a existencia vládcov a ich trabantov v Uhorsku dlho nepotrvá,
         oni to cítia a podľa slovenského príslovia „uži času ako hus klasu“, žiadostivo a pažravo
         chniapu po všetkom okolo seba, zdierajú, bohatnú.
   </p>
   <p>
    Nik nevie, ako dlho to ešte potrvá. Isté je jedno, že všetkým sa zle žije s výnimkou
         ľudí, ktorí sú pri moci. Koľko je u nás administratívnych oblastí, toľko je tyranií,
         zadrapujúcich sa do najmenších maličkostí. U nás ešte aj policajt — aj ten sliedi, v akom
         jazyku si v krčme objednávate krčah piva! Kto si ho objednáva po slovensky, ten je burič,
         pansláv, zradca vlasti!
   </p>
   <p>
    Slovákov, ktorí navštívili pražskú výstavu, už začína prenasledovať súd. Na väzenie boli
         odsúdení doteraz dvaja slovenskí spisovatelia: redaktor prostonárodných novín
    <span class="emphasis">
     <em>
      Národný hlásnik
     </em>
    </span>
    Miloš Pietor a Gedeon Turzo. Prvého odsúdili za
         krátky článok o slovenskom jazyku, druhého za tri krátke básne o väznených vlastencoch. Ako
         vidíte, ani veršíky nie sú u nás poistené proti väzeniu. Oboch autorov odsúdili na 4
         mesiace väzenia a spolu zaplatia 1200 korún peňažnej pokuty. A takto to ide u nás so
         všetkým: nulla dies sine linea.
    <sup>
     [
     <a class="footnote" href="#ftn.d56e2021" name="d56e2021">
      83
     </a>
     ]
    </sup>
   </p>
   <p>
    Východiska niet, skutočnú pomoc nemáme odkiaľ čakať. Aký zmysel má celý slavizmus vetero
         aj neo,
    <sup>
     [
     <a class="footnote" href="#ftn.d56e2030" name="d56e2030">
      84
     </a>
     ]
    </sup>
    keď aj veľký slovanský národ dovolí, aby nepriateľ po zdrapoch, po nitkách
         trhal z jeho menších bratov poslednú košeľu? Bez účinnej pomoci zahynieme. Celé zástupy
         mučeníkov národa bojujú a trpia za vlasť, ale národ v nerovnom boji vyteká z krvi, chradne
         a hasne fyzicky aj duševne. Možno sa toto mučeníctvo stane semenom lepšej budúcnosti. Ale
         či prítomnosť naozaj nemá nijakej ceny, či nestojí za to pomôcť hynúcim súkmeňovcom? Hynie
         atóm za atómom, ale veľká sila spí! A či možno dúfať v lepšiu budúcnosť, keď je prítomnosť
         voči nám taká ľahostajná?
   </p>
   <p>
    Či Slovanstvo nestratilo už dosť národov na Labe, na Pomorí, v Sliezsku? Či je to
         rozumné a prípustné, aby si nepriateľ robil z malých slovanských národov hrádze, míny,
         zákopy proti vám? Či hrdá reťaz Karpát nemá pre vás nijaký strategický význam pri
         nevyhnutnom konflikte dvoch svetov, ktoré sa vzájomne požierajú? Či verí niekto vo večný
         mier a či nakoniec toto dočasné prímerie má slúžiť na vyhubenie menších slovanských národov
         na Západe?
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2021" name="ftn.d56e2021">
        83
       </a>
       ]
      </sup>
      <span class="emphasis">
       <em>
        Nulla dies sine linea
       </em>
      </span>
      — ani deň bez čiarky, rozumie sa ani
               deň bez práce
     </p>
    </div>
    <div class="footnote">
     <p>
      <sup>
       [
       <a class="para" href="#d56e2030" name="ftn.d56e2030">
        84
       </a>
       ]
      </sup>
      <span class="emphasis">
       <em>
        Vetero aj neo
       </em>
      </span>
      — starý aj nový (slavizmus)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2045">
       </a>
       List č. 26
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 196, 24. augusta (6. septembra), s. 3.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Pred mnohými rokmi Vladimír Ivanovič Lamanskij v jednom súkromnom rozhovore,
         porovnávajúc Rakúsko s Uhorskom, dával prednosť krajine i národom Predlitavska (tak — L.
         L.). V Rakúsku, povedal, je všetko šablónovitejšie, mdlé, suché, jednotvárne, kým v Uhorsku
         je veľa energie, životaschopnosti, tvorby, politického oduševnenia i rozmanitosti.
   </p>
   <p>
    Pre takého umelca a mysliteľa, akým Vladimír Ivanovič nesporne bol, toto hodnotenie je
         relatívne správne. U nás je skutočne veľa svojráznej životnej poézie, začínajúc z
         néronovského prenasledovania nevinných obetí, až do romantizmu zbojníkov, vyvražďujúcich
         celé rodiny. Aj naša oficiálna politika je čisto romantická; za preludom maďarizácie ženie
         sa jedenásť miliónov uhorských občanov. Či to nie je oveľa romantickejšia úloha ako úloha
         Wielandovho rytiera
    <sup>
     [
     <a class="footnote" href="#ftn.d56e2065" name="d56e2065">
      85
     </a>
     ]
    </sup>
    v jeho Oberonovi — získať pre nemeckú „Burgfräulerin“ pravý očný zub
         bagdadského kalifa? Či to nie je romantika, keď in effigie
    <sup>
     [
     <a class="footnote" href="#ftn.d56e2071" name="d56e2071">
      86
     </a>
     ]
    </sup>
    obesený zradca štátu Gyula Andrássy o niekoľko rokov neskôr sa stáva prvým
         ministrom cisára Františka Jozefa? Či to nie je romantika nad romantiku, keď syn Ľudovíta
         Kossutha, ktorý v kalvínskom kostole v Debrecíne prikázal, aby sa celá habsburská dynastia
         vyhlásila za zvrhnutú z trónu, aj sám cisár František Jozef; keď tento syn nezmieriteľného
         otca, ktorý umrel vo vyhnanstve v Taliansku, sa stáva ministrom Jeho Veličenstva?
   </p>
   <p>
    Povstanie v r. 1848, potlačené pomocou cára Nikolaja I. a veľkodušného „Otca veliteľa“
         Paskeviča bolo odmenené právom hegemónie, dokonca jednoducho bezpodmienečným tyranstvom,
         udeleným povstalcom nad národmi, ktoré zachovali vernosť trónu, ktoré v rokoch 1848 — 1849
         bojovali a umierali za Habsburskú dynastiu.
   </p>
   <p>
    Maďarskí revolucionári sľúbili vtedy vo Fraštáku (Hlohovec) slovenskému mučeníkovi
         Karolovi Holubymu, stojacemu už pod šibenicou, že mu darujú život a odmenia ho hodnosťou v
         honvédskom vojsku, ak zradí cisára a kráľa Františka Jozefa. A Holuby pod šibenicou zvolal:
         „Nech žije cisár a môj slovenský národ!“ — obesili ho, umrel za svoju vernosť cisárovi a
         národu.
   </p>
   <p>
    Iste je zaujímavé pozerať sa z diaľky na takýto romantický obraz, ale točiť sa v tomto
         živom obraze v úlohe herca, pre divákov stojacich bokom, to veruže nie je zaujímavé, ale
         naopak, zúfalo smutné! Keď vidíme, ako celé národy úboho živoria, trpia, hladujú, trápia
         sa, hynú duchovne preto, aby si na ich úkor hovela jedna rasa, ktorá im odoberá jazyk,
         národnosť, obyčaje atď. a nemôže im dať na výmenu ani vyššiu kultúru, ani vzdelanie, ani
         slávu, ani hmotný blahobyt, lebo ona sama nič takého nemá a nemôže mať — taký pohľad by
         zaiste dojal celú Európu. Ale len vtedy, keby skutočná Európa existovala. Lenže skutočnej
         Európy niet, je to len prázdny zvuk, prízrak, fata morgána! Je to nič, nič a nič.
   </p>
   <p>
    Verte mi, priatelia: Keď vyššia kultúra potláča nižšiu (ako napríklad Nemci Poliakov v
         Poznani, Angličania — Indov), je to surovosť, krivda, nespravodlivosť, ale keď nižšia
         turecko-aziatská rasa utláča vyššiu indoeurópsku, to je už do neba volajúce porušenie
         božích zákonov, odchýlka od priamej cesty rozvoja ľudstva — je to zločin proti civilizácii
         vôbec. Neporovnávajte, preboha, naše otrocké postavenie so situáciou v tureckej raji.
         Turecká raja bola slobodná z hľadiska národnostného a duchovného, dokonca ani balkánski
         Slovania, ktorí museli prijať mohamedánsku vieru, neboli pozbavení svojej rodnej reči a
         svojej národnosti. Ale nám berú práve jazyk, národné uvedomenie a spolu s tým ľudskú
         dôstojnosť a sebaúctu! Už teraz deti v školách nevedia čítať ani písať po slovensky, lebo
         sa musia od abecedy učiť všetko maďarsky. Rozprávať po maďarsky však nevedia, a to je úplný
         nezmysel — nevedia čítať v tom jazyku, ktorým hovoria od kolísky, ale píšu a čítajú v
         jazyku, v ktorom nevedia rozprávať. A výsledok sú deti gramotno-negramotné. V politike u
         nás všetko kvasí a hnije v stojatom močiari. A ako vieme, v stojatej vode sa výborne cítia
         nálevníky, červy a hady. Podobnú úlohu hrá u nás spodina spoločnosti — rozliční pirátski
         kupci, paraziti a hlavne politickí dobrodruhovia.
   </p>
   <p>
    Najväčší úspech majú odrodilci. Nedávno slávnostne uviedli do hodnosti župana Oravskej
         župy (najvyššia úradnícka hodnosť v oblasti) istého Juraja Bullu, slovenského rodáka z
         Oravy (Árva) a syna Juraja Bullu, slovenského básnika, autora krásnej ódy:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Bratislava, Bratislava,
Tam vyhasla Slávov sláva,
Tam pohanské hordy vyčínali
Slávskych bratov vyhubili.
      </span>
     </p>
    </div>
   </p>
   <p>
   </p>
   <p>
    Ale syn tohto slovenského básnika sa stal odrodilcom a dostal za to odmenu — vysokú
         županskú hodnosť. Keď mu 24. augusta odovzdali úrad, nový župan si hneď zaumienil, že bude
         tyranizovať Slovákov v Oravskej župe, v ktorej žije 98 % Slovákov a 2 % Židov. Keď
         slovenský poslanec uhorského snemu Ferko Skyčák chcel predniesť prejav v prospech Slovákov
         a slovenskej veci, županovi ľudia mu v tom zabránili, urazili poslanca slovom i skutkom,
         takže si musel zachrániť život útekom, zbitý, bez klobúka. O našich súdoch a väzeniach
         napíšem nabudúce.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2065" name="ftn.d56e2065">
        85
       </a>
       ]
      </sup>
      <span class="emphasis">
       <em>
        Wielandovho rytiera-Oberon
       </em>
      </span>
      — dielo nemeckého spisovateľa
               Christopha Martina Wielanda (1733 — 1813), vyšlo roku 1780 a bolo veľmi populárne aj
               zásluhou Weberovho operného spracovania
     </p>
    </div>
    <div class="footnote">
     <p>
      <sup>
       [
       <a class="para" href="#d56e2071" name="ftn.d56e2071">
        86
       </a>
       ]
      </sup>
      <span class="emphasis">
       <em>
        In effigie
       </em>
      </span>
      — obrazne
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2106">
       </a>
       List č. 27
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 200, 29. augusta (11. septembra), s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    3. a 4. septembra (podľa ruského kalendára) na bratislavskom apelačnom súde sa
         prerokúval v druhej inštancii proces nešťastných Černovčanov. Súdny proces už čitatelia
         mojich listov poznajú. Ale v krátkosti ho pripomeniem:
   </p>
   <p>
    27. októbra 1907 maďarónske cirkevné a svetské vrchnosti chceli násilne vysvätiť za
         pomoci žandárov kostol v Černovej, ktorý si obyvatelia postavili za vlastné peniaze.
         Obyvatelia sa vtedy zhromaždili pred dedinou a chceli prosbami oddialiť vysviacku. Keď sa
         kone členov deputácie nemohli dostať cez dav dedinčanov, žandári na rozkaz slúžneho
         Pereszlényiho vystrelili salvu. 15 mŕtvych a asi 80 ranených padlo na čiernu zem.
   </p>
   <p>
    Ale ani takéto riešenie sa nezdalo dostatočné pre pánov odrodilcov. Proti Černovčanom,
         ktorí túto masakru prežili, sa konal súdny proces, podrobné údaje o ňom možno nájsť v knihe
         pána V. H.,
    <sup>
     [
     <a class="footnote" href="#ftn.d56e2128" name="d56e2128">
      87
     </a>
     ]
    </sup>
    ktorú vydal Turčiansky tlačiarenský spolok pod názvom
    <span class="emphasis">
     <em>
      Černovský
            proces, konaný v Ružomberku 2. — 10. marca 1908
     </em>
    </span>
    (cena 50 kop.).
   </p>
   <p>
    Pred súd postavili 53 Černovčanov. 40 z nich odsúdili na väzenie od 6 mesiacov do dvoch
         rokov.
   </p>
   <p>
    Druhá inštancia v Bratislave šiestim znížila trest na 2 — 6 mesiacov a ostatné rozsudky
         potvrdila a jedného obžalovaného, ktorého prvý súd oslobodil, odsúdila na 1 rok väzenia!
   </p>
   <p>
    „Škoda, že nás vtedy všetkých nepostrieľali“, vraveli vtedy niektorí odsúdení.
   </p>
   <p>
    Strašný súd, strašná pomsta — a to všetko len preto, že ľud si chcel hájiť svoje práva!
         Nebol to vlastne ani súd, ale príkladný trest pre Slovákov, aby si nezmysleli chrastiť
         reťazami, ktoré im spútavajú ruky i nohy.
   </p>
   <p>
    Obhajcami boli advokáti Hiller, Kalaj, Mudroň. Nemohli však obhájiť klientov, ktorých
         vôbec neodsúdila justícia, ale politická koalícia. Súdom u nás disponujú politici ako v
         Anglicku za čias protireformácie.
   </p>
   <p>
    Žaláre sa plnia, staré už nestačia, takže sa chystajú postaviť 4 nové pre Slovákov a
         Rumunov súdených skoro výlučne pre politické priestupky, t. j. pre odvážnych slovenských a
         rumunských vlastencov, ktorí nedokážu mlčať, redaktorov a spisovateľov, potom pre kňazov,
         učiteľov, inteligentných remeselníkov a roľníkov, verných svojmu národu.
   </p>
   <p>
    Už len toto zvýšenie počtu väzení, určených pre výkvet obyvateľstva, pre ľudí osobne
         čestných a bojujúcich len za ideálne ciele, by malo otvoriť oči celej Európe a zlikvidovať
         rozšírenú mienku, že Uhorsko je krajina ústavy, slobody, rovnoprávnosti. Nie, pre
         nemaďarské národnosti je tým, čo sa u starých Rimanov nazývalo ergastulum,
    <sup>
     [
     <a class="footnote" href="#ftn.d56e2152" name="d56e2152">
      88
     </a>
     ]
    </sup>
    väzenie pre otrokov. A keby nebolo Viedne, ktorá je aj nechtiac hrozbou pre
         Maďarov, existovali by u nás iste i šibenice a gilotíny. Politika teroru, krutosti a
         bezhraničnej nenávisti sa rozmohla u nás najmä odvtedy, keď cisár odovzdal moc
         kossuthovcom.
   </p>
   <p>
    Viedeň hrá teraz rovnakú úlohu, akú hrala v septembri 1848 vo vzťahu k Srbom, ktorí pod
         vedením chrabrého Kničanina a Stratimiroviča sa vtedy chopili zbrane na ochranu trónu a
         cisára. Rakúsky minister Latour poslal vtedy proti verným Srbom rakúskeho generála
         Kolovrata a iných, prísne ich žiadal, aby slúžili peštianskemu ministerstvu, ktoré sa už
         medzitým chystalo na revolúciu a odtrhnutie Uhorska od rakúskeho štátu! Viedeň doteraz
         nevie, ktoré národy jej zachovávajú vernosť. V opačnom prípade by nebolo dovolené jednému z
         habsburských arcivojvodov stať sa čestným predsedom zúrivého maďarizačného spolku Femka,
    <sup>
     [
     <a class="footnote" href="#ftn.d56e2160" name="d56e2160">
      89
     </a>
     ]
    </sup>
    ktorý si vytýčil cieľ pod heslom kultúry hubiť slovenský národ, dosadzujúc do
         čisto slovenského prostredia fröblovské ústavy
    <sup>
     [
     <a class="footnote" href="#ftn.d56e2166" name="d56e2166">
      90
     </a>
     ]
    </sup>
    a sirotince pre deti vo veku 3 až 6 rokov.
   </p>
   <p>
    Táto Femka mala nedávno (4. septembra) v čisto slovenskom meste Žiline (Sillein) pri
         Váhu schôdzu, na ktorej sa odohrávali hotové orgie proti slovenskej národnosti. Ľud sa
         nemohol ani pohnúť. Celé húfy žandárov chránili „kultúrnu“ prácu Femky, alebo správnejšie —
         divé maďarizátorské orgie medzi trenčianskymi Slovákmi. Takéto výstrelky si tento spolok
         mohol dovoliť len pod ochranou žandárskych bodákov a pušiek. A výsledok? Odhlasovali po 100
         korún odmeny tým učiteľom, ktorí mimoriadne usilovne vytláčali z úst žiakov materinskú reč
         a nanucovali namiesto nej maďarčinu. Ukázalo sa však, že len traja učitelia sa vedeli
         preukázať akým-takým úspechom v tomto smere. V tomto spočíva celá „kultúrna práca“ Femky!
   </p>
   <p>
    Naše štátne železnice načisto upadli v rukách F. Kossutha. Skoro každý vlak mešká,
         sklady horia (napr. v Prešporku), vagóny sú rozhegané, špinavé; železničné katastrofy sú na
         dennom poriadku; nedostatok nákladných vlakov zdržuje obchodovanie; železničný personál je
         neschopný a nespokojný. A v akom bezchybnom stave boli tieto železnice za bývalého ministra
         Baroša, pôvodom Slováka z Trenčianskej župy! No Baroš umrel chudobný, takže jeho deti
         vychovával ostrihomský biskup. Zato terajší správcovia železníc umrú ako milionári a po
         nich zostanú biedne a zničené len železnice.
   </p>
   <p>
    Nielen železnice začínajú upadať. Úpadok prekvitá aj v oblastiach celej administrácie,
         súdov, národného hospodárstva, celej kultúry.
   </p>
   <p>
    Veľkým šťastím pre Maďarov je prevrat v Turecku a hnutie v Bosne a Hercegovine.
         Zostarnutý, často chorľavejúci cisár František Jozef sa veľmi bojí hnutí na Východe. Preto
         si chce za každú cenu uchrániť mier doma. Keď turecký prevrat
    <sup>
     [
     <a class="footnote" href="#ftn.d56e2180" name="d56e2180">
      91
     </a>
     ]
    </sup>
    spôsobí ťažkosti, nech im vraj aspoň Maďari zostanú pod rukou.
   </p>
   <p>
    Ale to nie je správna kalkulácia. V prípade výbuchu v Bosne a Hercegovine Maďari nebudú
         myslieť na podporu habsburskej moci, ale naopak, na vyčlenenie Uhorska ako samostatného
         štátu, ktorému by sa tým otvoril prístup na Balkán. Toto si však novodobí Latourovia a
         Metternichovia neuvedomujú.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2128" name="ftn.d56e2128">
        87
       </a>
       ]
      </sup>
      <span class="emphasis">
       <em>
        V. H.
       </em>
      </span>
      — pod značkou sa skrýval Vladimír Hurban (1883 — 1949),
               syn Vajanského; bol tiež literárne činný. Knižka bola odtlačkom z Národných
               novín.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2152" name="ftn.d56e2152">
        88
       </a>
       ]
      </sup>
      <span class="emphasis">
       <em>
        Ergastula
       </em>
      </span>
      — ergastulum bolo miesto (väzenie), ktoré odsúdeným
               otrokom nedávalo možnosti úniku
     </p>
    </div>
    <div class="footnote">
     <p>
      <sup>
       [
       <a class="para" href="#d56e2160" name="ftn.d56e2160">
        89
       </a>
       ]
      </sup>
      <span class="emphasis">
       <em>
        Femka
       </em>
      </span>
      — hovorová skrakta Felvidéki magyar közmüvelödesi
               egyesület (FEMKE) Hornouhorského vzdelávacieho spolku, ktorý bol založený roku 1883.
               Sídlil v Nitre, no pôsobnosť mal celoslovenskú. Jeho ľudovýchovná činnosť plne
               podporovaná vládou a úradmi všetkých stupňov bola prevažne v službe maďarizácie.
               Medzi akcie spolku patrilo aj vyvážanie slovenských detí do maďarského etnika,
               zakladanie maďarských materských škôl v slovenskom prostredí i odmeňovanie učiteľov
               za úspechy v školskej a mimoškolskej maďarizačnej činnosti.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2166" name="ftn.d56e2166">
        90
       </a>
       ]
      </sup>
      <span class="emphasis">
       <em>
        Fröbelovské ústavy
       </em>
      </span>
      — nemecký pedagóg Friedrich Fröbel (1782 —
               1852) bol priekopníkom predškolskej výchovy; jeho Kindergarten — materské školy sa
               začali zavádzať v Rakúsko-Uhorsku roku 1872
     </p>
    </div>
    <div class="footnote">
     <p>
      <sup>
       [
       <a class="para" href="#d56e2180" name="ftn.d56e2180">
        91
       </a>
       ]
      </sup>
      <span class="emphasis">
       <em>
        Prevrat v Turecku
       </em>
      </span>
      — ide o buržoáznu revolúciu vedenú stranou
               mladoturkov — v júli prebiehali bojové akcie, prevažne individuálne-teroristické, 2.
               8. 1908 bola vyhlásená konštitúcia
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2196">
       </a>
       List č. 28
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, č. 207, 1908, 6. (19.) septembra, s. 3.
     </strong>
    </span>
   </p>
   <p>
    (Od nášho nášho dopisovateľa)
   </p>
   <p>
   </p>
   <p>
    Nemožno popierať, že celá západoeurópska žurnalistika oslávila Tolstého osemdesiatiny.
         Dokonca aj niektoré orgány nepriateľské Rusku a Slovanstvu mu prejavili patričnú úctu ako
         veľkému spisovateľovi. Ale ich veľká väčšina vytrubovala 10. septembra jeho meno so
         znevažovaním, s podlosťou, aby pri tomto lživom oslavovaní mohla ponížiť Rusko i
         Slovanstvo. Odhalili pri tom svoju obrovskú neznalosť a ani česká tlač — realistická i
         liberálna nebola výnimkou.
   </p>
   <p>
    Napríklad v orgáne dr. Karla Kramářa
    <span class="emphasis">
     <em>
      Den
     </em>
    </span>
    (č. 240) v ilustrovanej
         prílohe venovanej Tolstému sa píše: „V propagandistickej hre Vláda tmy Tolstoj zobrazuje —
         v protiklade s nerestným životom miest — jednoduchý život sedliakov“. Aká nevedomosť! Veď v
         tejto dráme sa vôbec nehovorí ani o hriešnom živote mešťanov, ani o prostom a nevinnom
         živote sedliakov!
   </p>
   <p>
    Iné realistické noviny
    <span class="emphasis">
     <em>
      Ostravské listy
     </em>
    </span>
    <sup>
     [
     <a class="footnote" href="#ftn.d56e2223" name="d56e2223">
      92
     </a>
     ]
    </sup>
    píšu, že Tolstoj bol homo ignotus, kým nenapísal
    <span class="emphasis">
     <em>
      Annu
            Kareninovú
     </em>
    </span>
    , a len vtedy sa dozvedelo Rusko i celý svet, akého veľkého
         spisovateľa majú v Tolstom. Lenže to bolo po
    <span class="emphasis">
     <em>
      Vojne a mieri!
     </em>
    </span>
   </p>
   <p>
    V propagačnom článku pražského vydavateľa Vilímka o preklade Vojny a mieru sa píše, že
         toto dielo je plamenným krédom v otázke militarizmu, a že v tejto epopeji sa opisuje bitka
         pri Lipsku a potom požiar Moskvy.
   </p>
   <p>
    Ešte ani Tolstého meno nevedia preložiť, skloňujú ho: Tolstoja, Tolstojovi atď.
         Horribile dictu!
   </p>
   <p>
    Ale to sú ešte len kvietky — jahody dozrievajú, keď začínajú vychvaľovať grófa za jeho
         zavrhnutiahodnú činnosť. Je to odporné, že meno vynikajúceho človeka musí slúžiť v rukách
         nepríčetných ateistov, realistov, slovanožrútov a rusožrútov ako zbraň proti viere, proti
         bohu, proti národnosti, proti historickému významu Ruska, proti slovanskému uvedomeniu,
         proti dôležitým pilierom a duchovným základom nášho veľkého a nešťastného plemena. Keby
         Tolstoj vedel, akým podlým a hlúpym ľuďom poslúžil svojimi diletantskými filozofickými
         výrokmi, bičom by vyhnal v hneve týchto príživníkov z chrámu svojej spisovateľskej cti a
         básnickej veľkosti. Domnievam sa, že veľkou tragédiou a disharmóniou v živote Tolstého je,
         že sa stal zbraňou v rukách nepriateľov, ktorí ničia všetko, čo vytvoril ako básnik a
         vlastenec šírej ruskej zeme. Ach, keby aspoň hrdza na jeho ostrej kopiji poslúžila ako liek
         na rany ako kedysi u Filoktéta na ostrove Lemnose!
    <sup>
     [
     <a class="footnote" href="#ftn.d56e2242" name="d56e2242">
      93
     </a>
     ]
    </sup>
   </p>
   <p>
    V Uhorsku žijeme v predvečer otvorenia parlamentu, ktorý mal skoro trojmesačné
         prázdniny. Minister Gyula Andrássy sľúbil, že predloží začiatkom októbra návrh zákona o
         volebnej reforme. Boj za tento návrh (ak bude naozaj predložený, o čom sa ešte zásadne
         pochybuje), vyplní celú jeseň a časť zimy. Ale nech je návrh zákona akýkoľvek, už sám
         odporný a nebezpečný doplnok k nemu — o rozdelení volebných obvodov — bude najvýrečnejším
         dôkazom tyranstva rasy nad rasou, národa nad národom. Veď od rozdelenia obvodov závisí
         všetko. Už aj teraz existujú u nás také anomálie, že napríklad v Sedmohradsku v maďarských
         obvodoch jedného poslanca volí 600 maďarských občanov, a v rumunských obvodoch 6000 občanov
         volí rumunského poslanca. Tento systém chcú zaviesť aj v slovenských krajoch: Oravská a
         Liptovská župa budú mať len jedného poslanca (teraz sú štyria), Turčianska a
         Hornotrenčianska tiež jedného (doteraz boli štyria), kým samotná Budapešť bude mať 32
         poslancov! Za týchto okolností slovenské volebné obvody pozostávajúce zo 420 000 obyvateľov
         budú mať dvoch poslancov, ale Budapešť so 660 000 obyvateľmi bude mať 32! Tomuto sa u nás
         hovorí volebná geometria.
   </p>
   <p>
    Pripravujú sa však u nás aj iné geometrické triky. Slovenské obvody, ktoré by mohli
         zvoliť do snemu svojich vlastných poslancov, budú zrušené, ich časti sa pripoja k maďarským
         obvodom, nech sú od seba akokoľvek vzdialené. Takéto geometrické majorizovanie bude
         najpoburujúcejším porušením národného i občianskeho práva.
   </p>
   <p>
    Za týchto okolností našim národnostiam nič dobré nesľubuje volebná reforma, ktorú
         uskutočňuje starý, stavovský, junkerský, položidovský snem. Napriek tomu za túto reformu
         musíme bojovať, lebo jej prostredníctvom si národ začne uvedomovať, akú veľkú krivdu
         páchajú v Uhorsku voči národom, ktoré usilovne plnia svoje povinnosti a prelievajú zaň krv.
         Úžitok nám prinesie práve záporná stránka tejto reformy. Dovedie až ad absurdum vládu
         maďarskej menšiny nad živými národmi. Zároveň poskytne Európe kritérium pre hodnotenie
         vzťahov v Uhorsku a hegemónie Maďarov nad Slovákmi, Rusmi, Srbmi, Rumunmi.
   </p>
   <p>
    Maďarská vláda sa v týchto dňoch postarala vydaním knihy
    <span class="emphasis">
     <em>
      Ungarn und die
            Apostel des Panslavismus
     </em>
    </span>
    <sup>
     [
     <a class="footnote" href="#ftn.d56e2258" name="d56e2258">
      94
     </a>
     ]
    </sup>
    o to, aby sa Nemci zoznámili s Uhorskom. Ale veľmi neúspešne! Pamflet napísal
         akýsi stredoškolský profesor, ktorý má veľkú odvahu klamať, ale málo vedomostí. Jeho
         hlavným cieľom je dokázať, že na Slovensku všetci verejní činitelia — redaktori, básnici,
         publicisti — útočia proti Maďarom výlučne za peniaze, zo sebeckých pohnútok. Takúto ohavnú
         lož vyvracajú samozrejme samotné fakty. Všetci upodozrievaní novinári a spisovatelia sú
         chudobní ako kostolná myš a prenasledujú ich ako albigéncov,
    <sup>
     [
     <a class="footnote" href="#ftn.d56e2264" name="d56e2264">
      95
     </a>
     ]
    </sup>
    mnohí z nich sedia v maďarských väzeniach. To je pekný egoizmus, pekná
         zištnosť, čo vedie k chudobe, na súd, do väzenia. Slovenský literát, ešte aj ten
         najpopulárnejší — pracuje bez nároku na honorár, iba za veľmi populárnu knižku môže počítať
         s honorárom po 20 korún alebo 10 zlatých za tlačový hárok.
   </p>
   <p>
    Slovenská literatúra napriek tomu rastie každým dňom; knihy idú dosť dobre na odbyt,
         časopisy by mohli prekvitať, keby ich neumlčovali prokurátori a súdy. Ale čo sa dá robiť,
         keď napr. Národné noviny, hlavný orgán Slovákov, musia platiť tisícky a tisícky pokuty a
         okrem toho ešte vydržiavajú väznených! Lebo u nás je odsúdený časopis povinný platiť za
         politického väzňa vo väzení. Dokonca aj za jeho ubytovanie (v žalári) treba platiť denne 30
         grajciarov.
   </p>
   <p>
    O niekoľko dní vyjde v Londýne veľká kniha R. W. Setona-Watsona
    <sup>
     [
     <a class="footnote" href="#ftn.d56e2274" name="d56e2274">
      96
     </a>
     ]
    </sup>
    (pseudonym Scotus Viator) o Slovákoch, ktorá správne osvetlí vzťah medzi
         uhorskými národmi. Hovorí sa, že ju preložia do francúzštiny a do nemčiny. Bolo by sa treba
         postarať aj o jej ruský preklad.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2223" name="ftn.d56e2223">
        92
       </a>
       ]
      </sup>
      <span class="emphasis">
       <em>
        Ostravské listy
       </em>
      </span>
      — regionálny časopis
     </p>
    </div>
    <div class="footnote">
     <p>
      <sup>
       [
       <a class="para" href="#d56e2242" name="ftn.d56e2242">
        93
       </a>
       ]
      </sup>
      <span class="emphasis">
       <em>
        U Filoktéta na ostrove Lemnose
       </em>
      </span>
      — Filoktétos bol v gréckej
               mytológii priateľ Herkulov, ktorého na ceste k Tróji uštipol had. Keďže rana mu
               hnisala a neznesiteľne zapáchala, bol ponechaný na ostrove Lemnos, kde jeho rany
               vyliečili hrdzou. Podľa veštby bez jeho prítomnosti Trója nemohla byť dobytá, a tak
               sa pre neho vrátil Odyseus.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2258" name="ftn.d56e2258">
        94
       </a>
       ]
      </sup>
      <span class="emphasis">
       <em>
        Ungarn und die Apostel des Panslavismus
       </em>
      </span>
      — Uhorsko a
               apoštolovia panslavizmu
     </p>
    </div>
    <div class="footnote">
     <p>
      <sup>
       [
       <a class="para" href="#d56e2264" name="ftn.d56e2264">
        95
       </a>
       ]
      </sup>
      <span class="emphasis">
       <em>
        Ako albigencov
       </em>
      </span>
      — radikálna náboženská sekta, ktorá vznikla na
               juhu Francúzska v dvanástom storočí, bola likvidovaná krížovými výpravami vyvolenými
               proti nej pápežom Inocentom III. v prvých tridsiatich rokoch 13. storočia
     </p>
    </div>
    <div class="footnote">
     <p>
      <sup>
       [
       <a class="para" href="#d56e2274" name="ftn.d56e2274">
        96
       </a>
       ]
      </sup>
      <span class="emphasis">
       <em>
        Veľká kniha R. W. Setona-Watsona
       </em>
      </span>
      o Slovákoch — Vajanský myslí
               dielo
      <span class="emphasis">
       <em>
        Racial problems in Hungary
       </em>
      </span>
      , ktorá mala 568 strán a bola aj
               ilustrovaná. Sám Vajanský do nej pripravil pre autora kapitolu o ľudovej poézii;
               pozri
      <span class="emphasis">
       <em>
        Korešpondencia Svetozára Hurbana-Vajanského II
       </em>
      </span>
      , 1972, s.
               520 — 524.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2293">
       </a>
       List č. 29
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 214, 16. (29.) septembra, s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Maďarská vláda za spolupráce svojho tlačového úradu, svojej predajnej tlače a fondov,
         určených na pôsobenie na zahraničnú tlač celé leto a ešte aj teraz plnou parou pracuje na
         vyvrátení chýrov o utláčaní nemaďarských národností v Uhorsku. Z erárneho kalamára sa leje
         celé more atramentu; mozgy oficióznych škrabákov sa napínajú až po „progresívnu paralýzu“.
         Prinajmenej z knihy predajného perohryza dr. Gerö Jánosa: Ungarn und die Apostel des
         Panslavismus vidieť, že sa tam už neobmedzujú na lož, ohováranie, podlosť; je to už hotové
         šialenstvo, ktoré sa spája so zúrivou nenávisťou k nemaďarským národom. V zahraničných
         časopisoch, ktoré sa nechávajú ovplyvniť maďarskou vládou, skoro denne sa objavujú
         nasugerované články, v ktorých vychvaľujú maďarskú slobodu, rovnoprávnosť uhorských občanov
         pred zákonom, kydajú špinu na nemaďarské národnosti a ich verných vodcov.
   </p>
   <p>
    A to všetko sa robí kvôli trom slávnym ľuďom, ktorí sa ozvali v európskej tlači na
         obranu utláčaných ľudí, prenasledovaných, väznených, zbavených škôl, katedry, ústavy,
         majetku, ale predovšetkým práv sladkej materinskej reči a tým aj možnosti pokroku,
         vzdelania, blahobytu — slovom — celého národného a kultúrneho života.
   </p>
   <p>
    Jeden z tých troch je nórsky básnik Björnstjerne Björnson, ktorý strhol masku z tváre
         ultrašovinistu a maďarizátora grófa Alberta Apponyiho; druhý je R. W. Seton-Watson, ktorý
         pod pseudonymom Scotus Viator napísal dôkladnú pragmatickú štúdiu o Uhorsku a jej
         národnostných vzťahoch; tretí je vynikajúci anglický publicista, dopisovateľ novín Times,
         pán Wickham Steed, ktorý dlho žil v Pešti, zoznámil sa tam s miestnymi osobnosťami, naučil
         sa po maďarsky, ale neskrýva svoje sympatie k utláčaným a bezprávnym.
   </p>
   <p>
    Proti týmto trom hlasom sa ozval celý orchester oficiálnej hudby, a gróf Apponyi sa
         práve teraz ukázal na berlínskej parlamentárnej porade,
    <sup>
     [
     <a class="footnote" href="#ftn.d56e2317" name="d56e2317">
      97
     </a>
     ]
    </sup>
    aby tam za sprievodu hudby dispozičného fondu svojím šansónovým barytónom
         zaspieval niekoľko hravých kupletov a romancí o maďarskej slobode, svojej láske a
         starostlivosti o nevďačné nemaďarské národy Uhorska.
   </p>
   <p>
    Ostatne, celá táto medziparlamentná skupina je veľmi čudná spoločnosť; až priveľmi
         povýšenecká, vycibrená a preto drží stranu nie utláčaným, ale utláčateľom. Nad hlavami
         týchto pánov sa vznáša slobodomurársky duch. Napríklad nedovolili chorvátskym delegátom
         vystúpiť na tejto porade vo funkcii členov chorvátskeho snemu, pokorili ich tým, že žiadali
         od nich, aby sa pripojili k maďarskej delegácii! Je zrejmé, že táto konferencia sa plaví v
         maďarských vodách a neuznáva v Uhorsku iné národy okrem maďarského.
   </p>
   <p>
    Na konferenciu prišiel aj slávny srbochorvátsky politik dr. Mihajlo Polit, Rumuni Pop
         Čigo a Brediceanu, ktorí, mimochodom, priniesli so sebou „Štatistiku súdov a rozsudkov na
         väzenie proti slovenským a rumunským redaktorom, spisovateľom, kňazom a učiteľom.“ Ale
         najvyšší súd im nedovolil hovoriť o vnútorných neduhoch Uhorska. Dostali len povolenie, aby
         s týmto oboznámili členov konferencie súkromne. Aj tu sa ukázalo, že „vrana vrane oči
         nevykole“.
   </p>
   <p>
    Za dispozičné peniaze vláda získala akéhosi dr. Alexiča, učiteľa rumunského jazyka a
         literatúry na peštianskej univerzite. Poverili ho, aby napísal otvorený list Björnsonovi, v
         ktorom on, ako Rumun, sa zastáva maďarských utláčateľov.
   </p>
   <p>
    Dr. Alexič je dvojnásobný renegát. Pochádza z pravoslávnych Srbov, potom prebehol k
         Rumunom a od nich k maďarizátorom a odrodilcom. V otvorenom liste, pravda, priznáva určité
         anomálie vo vzťahu k národnostiam, ale pokladá ich za maličkosti! Ďakujeme pekne za také
         maličkosti, za pomoci ktorých Maďari už morálne vyhubili jeden národ (uhorských Rusov) a
         teraz zo všetkých síl hubia aj ostatné.
   </p>
   <p>
    Hroznú, nechutnú komédiu zahrala maďarská vláda pri voľbách srbského pravoslávneho
         patriarchu. Ako je známe, zvolili biskupa Zmejanoviča, dobrého Srba; ale on sa nepáči
         vláde, ktorá uprosila staručkého cisára, aby túto voľbu neschválil. Presvedčili ho o tom,
         že Srbský kongres v Karlovci zvolil Zmejanoviča len pro forma ako najstaršieho biskupa, ale
         že Srbi vlastne chcú za patriarchu biskupa Bogdanoviča. Veď je to číra lož — Bogdanovič je
         vládny činiteľ — má maďarizačné chúťky, a pritom je to bonviván, ktorého Srbi vonkoncom
         nechcú za patriarchu. Ale vláda sa pustila do veľkej agitácie za Bogdanoviča, rozposielala
         svojich agentov, vraj so štedrými darmi — do stotisíc korún. Toto mravne otriaslo sbrskú
         národnú stranu, nevedela odolať zvodom sľubov a úplatkov z Pešti.
   </p>
   <p>
    Ešte stále sa hovorí o pláne splynutia strán 1. nezávislej (Kossuth Apponyi) a 2.
         konštitučnej (gróf Gyula Andrássy, Széll). Čo sa týka tretej ľudovej (lucus a non lucendo —
         túto stranu založili gróf Ferdinand Zichy a gróf János Zichy a džentristi István Rakovský,
         Smrecsányi a iní), protestuje proti fúzii, ale zaiste len naoko. Veď táto klerikálna a
         toryovská strana obohacuje svojich členov na úkor štátnej pokladne. Splynutia strán si
         vymysleli ako hrozbu Viedni a jej cieľom je zabrániť čestnej volebnej reforme. No u nás
         všetko závisí od koruny; cisár je teraz v Budíne a na manévroch. V jeho príchode do Uhorska
         po poldruharočnej neprítomnosti mnohí vidia schválenie všetkého, čo za ten čas urobila
         koaličná vláda. Ak je to pravda, naše útrapy sa ešte neskončia.
   </p>
   <p>
    Ale boh je všemocný; hoci už veľa porozdával, ešte neschudobnel.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2317" name="ftn.d56e2317">
        97
       </a>
       ]
      </sup>
      <span class="emphasis">
       <em>
        Na berlínskej parlamentárnej porade
       </em>
      </span>
      — bližšie údaje sa
               nepodarilo zistiť
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2345">
       </a>
       List č. 30
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 219, 21. septembra (4. októbra), s. 3.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Budapešť, naše hlavné mesto sa stalo na krátky čas stredobodom Rakúsko-Uhorskej
         monarchie a možno aj ohniskom európsko-orientálnej politiky. Mnohé medzinárodné konferencie
         dodali mestu internacionálny vzhľad a pobyt cisára a kráľa Františka Jozefa preniesol sem z
         Viedne ťažisko štátu. Návšteva bulharského kniežaťa Ferdinanda
    <sup>
     [
     <a class="footnote" href="#ftn.d56e2363" name="d56e2363">
      98
     </a>
     ]
    </sup>
    a jeho manželky Eleonóry dodala tejto atmosfére orientálnu príchuť ešte
         vystupňovanú tým, že cisár prijal toto knieža — formálne ešte sultánovho vazala — s takou
         poctou, aká prislúcha len suverénom. Z cisárovho prípitku na obede bolo vidieť, že aj pre
         neho vazalstvo kniežaťa Ferdinanda je len formalita, maličkosť, preto si toto knieža môže
         skutočne robiť nároky na suverenitu.
   </p>
   <p>
    Podľa môjho presvedčenia, ktoré podporujú aj mnohé iné javy a náznaky, Rakúsko-Uhorsko
         sa chystá na východnú kampaň.
   </p>
   <p>
    Ešte sa nevie, v akom rozsahu a akými cestami ju chcú uskutočniť. Je však nesporné, že
         pričinením cisára teraz oslavujú bulharské knieža aj maďarskí politici, noviny a rovnako aj
         peštianska spoločnosť.
   </p>
   <p>
    Rakúsko-uhorská kampaň sa môže rozvinúť dvoma smermi: 1. Pripojením Bosny a Hercegoviny,
    <sup>
     [
     <a class="footnote" href="#ftn.d56e2375" name="d56e2375">
      99
     </a>
     ]
    </sup>
    o čom sa tak presvedčivo písalo v úvodníku
    <span class="emphasis">
     <em>
      Moskovských
            vedomostí
     </em>
    </span>
    . Preto sa v Budíne s takým ľahkým srdcom zmierili so sultánovou
         suverenitou nad Bulharskom; veď Rakúsko-Uhorsko má rovnaké postavenie v Bosne a
         Hercegovine. Veľké ťažkosti pri prechode od okupácie k anexii, ktoré sa v tom úvodníku
         spomínajú, sú nesporné; ale k nim sa ešte pripája odpor miestneho obyvateľstva! Povráva sa,
         že bosenská mohamedánska a srbská opozícia sa chystá dokonca do Carihradu na otvorenie
         tureckého parlamentu. Zoberú so sebou memorandum, v ktorom prosia turecký parlament, aby sa
         postaral o pripojenie Bosny a Hercegoviny k Ottomanskému štátu. Týmto je podmienené
         zosilnenie rakúskeho vojska v Plevne, ktoré pozorovať v poslednom čase, odvolanie všetkých
         žien vojakov zo Sandžaku, podvod s takzvaným „veľkosrbským hnutím“, inscenovaný v Záhrebe a
         pod zámienkou tohto hnutia ešte stále posieľajú ľudí do väzenia; 2. časté konferencie
         rakúsko-uhorských ministrov, povolanie rakúsko-uhorského vyslanca v Berlíne Szécsényi
         Maricsa do Budína a schôdza Aehrenthala s Izvoľským v Buchlovskom paláci nášho vyslanca pri
         ruskom dvore grófa Bertolda poukazujú na možnosť druhej cesty, diplomatickej, pre
         rakúsko-uhorskú kampaň na východ. A zatiaľ vo vnútri rakúsko-uhorskej monarchie vrie ako v
         kotli. Uhorsko stojí pred veľkou volebnou reformou; chorvátska otázka je otvorená rana;
         pravoslávni Srbi sú hlboko urazení násilným oktrojovaním maďaróna Lukiana Bogdanoviča za
         karlovického patriarchu; obrovský štátny rozpočet dosahujúci pol druha miliárd doľahol na
         krajinu ako upír vyciciavajúci krv; nemaďarské národnosti sú hlboko urazené, nespokojné,
         priam zúfalé; vo vládnúcej koalícii uvedomenie si vlastnej slabosti už nezmierňujú ani
         sľuby, ani frázy v dôsledku nevyhnutnej finančnej katastrofy. Len si predstavte: na rok
         1909 bude treba zvýšiť rozpočet o 82 mil. jedine na tie výdavky, ktoré si vyžadujú nové
         zákony väčšinou efemérne, slúžiace výlučne maďarskému šovinizmu, ktoré prebehli v sneme s
         rýchlosťou elektriny, bez toho, aby sa zhodnotili a skontrolovali zdravým rozumom! Nečudo,
         že aj v maďarských šovinistických kruhoch sa nájdu ľudia, ktorí zúfajú nad situáciou v
         krajine.
   </p>
   <p>
    V Predlitavsku je trocha lepšie. Iste ste sa už dozvedeli o hrozných konfliktoch medzi
         Slovanmi a Nemcami v Ptuji, Maribore, v Ľubľane. Nemcov vôbec na celej čiare zachvátil
         furor germanicus.
    <sup>
     [
     <a class="footnote" href="#ftn.d56e2389" name="d56e2389">
      100
     </a>
     ]
    </sup>
    V Kašperských horách a v iných mestách bili Čechov. Vrchol však dosiahol tento
         furor v Prahe na sneme českého kráľovstva. Nemci tam zosnovali takú obštrukciu, akej v
         dejinách európskych parlamentov ešte nebolo. Bola to obštrukcia päsťami! Vyskytli sa
         šarvátky a pästné boje, oblievali sa atramentom, hádzali po sebe polámanými palicami,
         českého poslanca Pražeka — ministrovho brata — zbili päsťami.
   </p>
   <p>
    Vytúžený sen nášho cisára o zmierení národov, kvôli ktorému si často nevšímal ich
         utrpenie, teraz ustúpil do hmlistej diaľky. Prezidiálny šéf ministerstva V. Beck cestuje do
         Prahy, aby zmieril poslancov, uhasil požiar pohárom viedenskej vodičky. Česi sú pritom v
         krajne stiesnenej situácii. Roztrhaní na úbohé frakcie vidia okolo seba zjednotenú záľahu
         Nemcov! Humanizmus! V jeho mene oslabili svoj národ, a zatiaľ Nemci im odpovedajú päsťami!
         Česi teraz nemajú silného uznávaného vodcu. Duch frakcií, negácie, mravného úpadku urobil
         svoje. Furor germanicus im teraz možno otvoril oči.
   </p>
   <p>
    Uhorské národnosti sa dvíhajú na protest proti falšovaniu volebnej reformy. Toto
         falšovanie spočíva hlavne v pluralite a takzvanej volebnej geometrii, t. j. svojvoľnom
         rozdelení volebných obvodov ako aj vo verejnom hlasovaní a v jeho závislosti od majetkových
         pomerov. O tomto hovoril už minister Andrássy 28. septembra v kuloároch snemu. Nemôže vraj
         predložiť návrh bez plurality, lebo len pri plurálnom hlasovaní možno uchrániť maďarskú
         hegemóniu a vládu gentry. Komu chcú, tomu dajú aj dva-tri hlasy. Toto obzvlášť posilní
         Židov, lebo skoro každý Žid má právo na 2 hlasy a mnohí aj na tri. Keďže Židia sa
         pomaďarčujú ešte silnejšie než gentry, nie bezdôvodne vidí v nich Andrássy hlavnú oporu
         proti národnostiam.
   </p>
   <p>
    Protest národností sa mal vyjadriť vo zvolaní početných ľudových zhromaždení, na ktorých
         rečníci chceli oboznámiť prostý ľud s nebezpečenstvom sfalšovanej volebnej reformy.
         Napríklad Slováci zvolali takéto zhromaždenia v Turčianskej stolici na dvoch miestach,
         potom vo Vrbovom, na Myjave, v Novom Meste nad Váhom, v Senici, Žiline, v Tisovci atď. To
         chceli urobiť aj Rumuni. Ale vláda jednoducho zakázala akékoľvek zhromaždenia, ako sa
         dozvedáme z telegramov. Ale veď podľa ústavy máme predsa zhromažďovacie právo! Ani
         poslancom nedovolia, aby sa zodpovedali pred svojimi voličmi! U nás platí výrok: sic volo,
         sic iubeo, sit pro ratione voluntas!
    <sup>
     [
     <a class="footnote" href="#ftn.d56e2402" name="d56e2402">
      101
     </a>
     ]
    </sup>
    Socialistom povolili v Pešti 25 zhromaždení na protest proti pluralite a
         volebnej geometrii, ale národnostiam ani jedno!
   </p>
   <p>
    Za to ich prenasledujú trestným súdom! 25. septembra kráľovská kúria, najvyšší súd
         odsúdil Ivana Pivku na 14 dní väzenia a 50 korún pokuty za to, že v Giraltovciach
         (Zemplínska župa) rozprával štyrom gazdom v súkromnom dome o slovenskej národnosti a o
         utláčaní slovenského jazyka. Nižší súd by ho bol oslobodil, lebo štyria ľudia netvoria
         „zhromaždenie“! Ale kúria tvrdí, že „ľudové zhromaždenie“ tvoria už traja ľudia! A keďže I.
         Pivko neohlásil vrchnosti toto „zhromaždenie“ štyroch členov, previnil sa verejným
         vyvolávaním vzbury proti maďarskej národnosti!
   </p>
   <p>
    Indiskrétnosťou jedného úradníka ministerstva vnútra socialistické noviny Népszava
    <sup>
     [
     <a class="footnote" href="#ftn.d56e2412" name="d56e2412">
      102
     </a>
     ]
    </sup>
    uverejnili hlavné zásady návrhu volebného zákona. Návrh sa skladá z týchto
         bodov:
   </p>
   <p>
    1. Voliť môže každý občan, ktorý dovŕši 24 rokov.
   </p>
   <p>
    2. Negramotní majú nepriame právo: každých 10 analfabetov volí jedného voliča. Takýmto
         spôsobom na 1 270 924 negramotných pripadne 127 092 hlasov.
   </p>
   <p>
    3. Gramotní — v počte 2 618 501 mužov — majú alebo po jednom hlase (celkom 1 543 433)
         alebo po dvoch a troch hlasoch.
   </p>
   <p>
    4. Dva hlasy majú:
   </p>
   <p>
    a) tí, ktorí skončili 4 triedy strednej školy;
   </p>
   <p>
    b) gramotní, ktorí platia 20 korún priamej dane;
   </p>
   <p>
    c) gramotní, ktorí majú jedného sluhu (muža),
   </p>
   <p>
    d) gramotní, ktorí slúžia 5 rokov u toho istého zamestnávateľa,
   </p>
   <p>
    e) gramotní, ktorí dovŕšili 32 rokov, skončili vojenskú službu a majú najmenej tri deti.
         Takýchto voličov je 866 267 a dostanú 1 732 534 hlasov.
   </p>
   <p>
    5. Tri hlasy majú:
   </p>
   <p>
    a) absolventi strednej školy,
   </p>
   <p>
    g) gramotní, ktorí platia 100 korún priamej dane. Týchto voličov je 217 771 a budú
         disponovať 633 373 hlasmi. Celkový počet hlasov bude 4 047 671.
   </p>
   <p>
    Percentuálny počet hlasov podľa národností:
   </p>
   <p>
    <div class="literallayout">
     <p>
      <span style="white-space: pre;">
       Maďari 61,8 %
Nemci 15,2 %
Slováci 10,3 %
Rumuni 7,4 %
Rusi 0,5 %
Chorváti 1,1 %
Srbi 2,4 %
Ostatní 1,3 %
      </span>
     </p>
    </div>
   </p>
   <p>
    Z toho vidíme, že reforma je namierená proti nemajetným triedam a hlavne proti
         národnostiam. Posilní iba maďarskú gentry a židovstvo, ktorého každý člen bude disponovať 2
         — 3 hlasmi. Pravdivosť správy novín Népszava potvrdil sám gróf Andrásy tým, že nariadil
         vyšetrovanie proti úradníkom, ktorí prezradili novinám toto tajomstvo. Uverejnenie tohto
         návrhu vyvolalo mimoriadnu senzáciu.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2363" name="ftn.d56e2363">
        98
       </a>
       ]
      </sup>
      <span class="emphasis">
       <em>
        Návšteva bulharského kniežaťa Ferdinanda
       </em>
      </span>
      — Ferdinand Koburg
               (1861 — 1948) bol bulharským kniežaťom od roku 1887. Jeho návšteva bola úspešná a aj
               so zvolením Rakúsko-Uhorska sa vyhlásil 5. 10. 1908 za kráľa. Panoval do roku 1918.
               Mal veľké majetky v Uhorsku, najmä na Slovensku.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2375" name="ftn.d56e2375">
        99
       </a>
       ]
      </sup>
      <span class="emphasis">
       <em>
        Pripojením Bosny a Hercegoviny; o čom sa tak presvedčivo píše v úvodníku
                  Moskovských vedomostí
       </em>
      </span>
      — ide o článok
      <span class="emphasis">
       <em>
        Podkladka bolgarskich
                  osložnenij
       </em>
      </span>
      uverejnených v Moskovských vedomostiach č. 210 z 11. (24.)
               9. 1908. Stanovisko bulharského kniežaťa Ferdinanda sa tu hodnotí ako obchodná zmluva
               v prospech vládcu jedného zo slovanských národov na úkor ostatných Slovanov.
               (L)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2389" name="ftn.d56e2389">
        100
       </a>
       ]
      </sup>
      <span class="emphasis">
       <em>
        Furor germanicus
       </em>
      </span>
      — germánska zbesilosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e2402" name="ftn.d56e2402">
        101
       </a>
       ]
      </sup>
      <span class="emphasis">
       <em>
        Sic volo, sic iubeo, sit pro ratione volutas
       </em>
      </span>
      — tak chcem, tak
               prikazujem, nech rozum je na osoh vôli
     </p>
    </div>
    <div class="footnote">
     <p>
      <sup>
       [
       <a class="para" href="#d56e2412" name="ftn.d56e2412">
        102
       </a>
       ]
      </sup>
      <span class="emphasis">
       <em>
        Népszava
       </em>
      </span>
      — orgán sociálnodemokratickej strany Uhorska,
               založený roku 1877, ktorý sa stal denníkom roku 1905; roku 1908 mali noviny tlačový
               proces aj pre Černovú a redaktor István Hegedüs bol odsúdený na dva mesiace väzenia a
               1000 K pokuty (Národnie noviny 39, č. 23 z 22. 2. 1908).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2460">
       </a>
       List č. 31
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 225, 28. septembra (11. októbra), s. 3.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Gróf Gyula Andrássy objasnil v klube strany nezávislosti (kossuthovskej) hlavné zásady
         svojho návrhu volebnej reformy. V krátkosti: gramotný muž, ktorý dovŕšil 24 rokov má právo
         voliť poslanca snemu. Podmienky: Desaťročné uhorské štátne občianstvo, jeden rok stáleho
         pobytu vo volebnom obvode. To by znelo celkom liberálne. Ale je tu ešte ďalší bod:
         pluralita, t. j. 2 a 3 hlasy, na ktoré majú právo voliči s vyšším vzdelaním, hoci nespĺňajú
         daňové podmienky a gramotní daňoví poplatníci, ktorí platia ročne od 20 do 100 korún
         priamych daní. Negramotní nemajú priame hlasovacie právo: desať negramotných volí jedného
         voliča.
   </p>
   <p>
    Z toho vidieť, že volebné právo v Uhorsku nebude ani všeobecné, ani nezávislé na
         majetkových pomeroch, ani tajné a voľby sa neuskutočnia podľa obcí. Je to úder pre
         Slovákov, o Rusoch ani nehovoriac. Rusi sú teraz skoro úplne pozbavení volebného práva.
   </p>
   <p>
    Slováci budú niekoľkonásobne ukrátení dvoma a tromi hlasmi, ktoré dostanú Židia a
         odrodilci.
   </p>
   <p>
    Ale najviac ukrivdili slovenskej národnosti rozdelením volebných obvodov, ktoré sa
         neviažu na územie. Práve k slovenským obvodom sú pripojené časti maďarských obvodov, aby
         mohli získať prevahu nad Slovákmi aj v rýdzo slovenských obvodoch.
   </p>
   <p>
    Vieme si živo predstaviť, aké budú zoznamy voličov. A ako sa budú konať voľby pri
         takomto zložitom systéme! Slovom, bude to priam satira na tzv. volebné právo. Máme jedinú
         nádej, že národ sa pozvoľna prebúdza.
   </p>
   <p>
    Slovenská ľudová strana má „Ústredný výbor“ v Turčianskom Sv. Martine. 2. októbra (podľa
         rus. kal.) tento výbor z podnetu slovenských poslancov uhorského snemu Milana Ivanku,
         Milana Hodžu a Metoda Bellu sa rozhodol pripojiť k bloku strán, ktoré bojujú za všeobecné,
         rovné a tajné hlasovacie právo. Blok tvoria tieto strany: 1. radikálna zjednotená strana
         (Maďari a čiastočne Nemci), 2. Rumuni, 3. nemecká ľudová strana, 4. sociálnodemokratická
         strana, 5. slovenská ľudová strana. Tieto strany sa vzájomne zaväzujú, že budú bojovať za
         všeobecné volebné právo na zhromaždeniach, v tlači a v sneme; v ostatných otázkach —
         cirkevných, národných, hospodárskych a sociálnych — zostávajú slobodné a nezávislé. Doteraz
         sa k tomuto bloku pripojili Rumuni a Slováci. Jeho organizácia sa skončí do 18. októbra
         (podľa rus. kal.), keď sa bude v Pešti konať protikoaličná demonštrácia.
   </p>
   <p>
    Pýtate sa, prečo nepíšem o tom, že sa k bloku pridali Srbi, ktorí majú také výnimočné
         postavenie. Ach, to je smutná história. Uhorskí Srbi sú v najvyššej miere nespoľahlivý
         element. A pritom sú veľmi silní: sú bohatí, vlastnia úrodnú zem v Dolnom Uhorsku, nájdu sa
         medzi nimi zámožní kupci, obchodujúci s dobytkom, hodvábom, obilím. Srbi majú predovšetkým
         vlastnú autonómnu pravoslávnu cirkev s veľmi bohatými biskupstvami, majú svojho vlastného
         patriarchu v Karlovci, ktorého vydržujú z obrovských majetkov v cene do 90 miliónov
         zlatých.
   </p>
   <p>
    Srbi majú veľmi bohaté ustanovizne, štipendiá, majú „Srbskú Maticu“, disponujúcu veľkým
         kapitálom, majú tzv. Tökölianum
    <sup>
     [
     <a class="footnote" href="#ftn.d56e2493" name="d56e2493">
      103
     </a>
     ]
    </sup>
    v Pešti — kaštieľ, kostol, veľký kapitál, ktorý odkázali srbskej mládeži, majú
         aj vlastné gymnázium v Novom Sade, bohoslovecký seminár a učiteľský ústav, majú bohaté
         kláštory.
   </p>
   <p>
    A napriek tomu sú Srbi slabí, prisluhovači, slovom, sú v područí Maďarov, sluhovia
         maďarizácie, zradcovia príbuzných Slovákov a Rumunov, s ktorými majú spoločnú vieru.
         Napríklad srbskí poslanci síce vstúpili do Klubu národností pri sneme, ale iba formálne,
         ale len na hanbu, lebo do Klubu nechodili, našich bojujúcich poslancov nepodporovali,
         nechodili na ľudové zhromaždenia, držali sa za rukáv kossuthovcov a apponyiovcov — slovom,
         dali sa do maďarských služieb.
    <span class="emphasis">
     <em>
      Klub národností
     </em>
    </span>
    (Rumuni a Slováci) ich
         do dnešného dňa vyzýva, aby vystúpili z klubu, t. j. vyháňa ich formálne. Títo radikáli
         koketujú s Maďarmi a prijímajú od nich almužny. Srbský ľud je dobrý a čestný, ale jeho
         vodcovia sú načisto skazení v dôsledku svojho pôžitkárstva a materializmu.
   </p>
   <p>
    Aj medzi nimi sa, pravda, nájdu výnimky, napr. dr. Mihajlo Polit-Desančič, starec, ktorý
         teraz bojuje za svoj národ sám. Na Srboch sa splnili Kristove slová: „Nielen chlebom je
         človek živý“.
   </p>
   <p>
    My, chudobní Slováci, nemáme ani biskupa, ani školy, ani Maticu, ani zámožných kňazov —
         o kapitalistoch sa nedá ani hovoriť — a napriek tomu sme pre Maďarov silným kameňom úrazu,
         na ktorom si ešte doráňajú nohy. U nás prekvitá literatúra, kým u Srbov v tejto oblasti
         nevidieť nijaké úspechy.
   </p>
   <p>
    Ale čo je ešte horšie: Srbi vymierajú aj fyzicky, dôsledkom toho, že majú len po jednom
         dieťati, lebo srbské ženy nechcú mať deti. Dovolil by si snáď mravný národ nanútiť za
         patriarchu takého Bogdanoviča? Uhorskí Srbi vyhynú, ale ich nespasia ostatné slovanské
         národy!
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2493" name="ftn.d56e2493">
        103
       </a>
       ]
      </sup>
      <span class="emphasis">
       <em>
        Tökölianum
       </em>
      </span>
      — inštitúcia nazvaná podľa Savu Tö(e)kö(e)liho z
               Vizera a Kezermesa (1761 — 1842) mecéna srbského národného hnutia. Zameraná bola na
               podporu študentov.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2517">
       </a>
       List č. 32
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 231, 5. (18.) októbra, s. 3.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Už 13. septembra som napísal v 30. liste (
    <span class="emphasis">
     <em>
      Moskovské Vedomosti
     </em>
    </span>
    č.
         219), že staré Rakúsko sa chystá na balkánsku kampaň; telegram vám už potvrdil moju
         predpoveď. Tento tichý a skromný dunajský štát v zahraničnej politike vyvinul odrazu
         hrdinské úsilie pripojiť Bosnu a Hercegovinu a zriekol sa Novobazarského sandžaku.
    <sup>
     [
     <a class="footnote" href="#ftn.d56e2538" name="d56e2538">
      104
     </a>
     ]
    </sup>
    O tom všetkom ste sa už dozvedeli, no iste bude pre vás zaujímavá mienka našich
         staroslovanov, ktorí v šľapajach veľkého Šafárika sledujú udalosti a národy nie z úzkeho a
         nízkeho hľadiska všednej utilitaristickej politiky, ale z vysokého majáka všeslovanských
         záujmov.
   </p>
   <p>
    Bez retrospektívneho pohľadu nemôžeme robiť závery o budúcnosti dvoch pôvodných
         slovanských a pravoslávnych oblastí už od čias Cyrila a Metoda. A tento pohľad odhaľuje
         smutné perspektívy. S okupáciou, ktorú sprevádzajú — hlavne v Hercegovine — krvavé
         udalosti, nastala éra kulturtrégerstva. Navonok sa všetko blyšťalo ako zlato, uniformy,
         meče, železničné koľajnice, bosenský jazyk,
    <sup>
     [
     <a class="footnote" href="#ftn.d56e2546" name="d56e2546">
      105
     </a>
     ]
    </sup>
    ktorý vynašiel dr. Jagič, výstavba prepychových kúpeľov pri Sarajeve s takými
         palácmi ako v Gmundene a Wiesbadene pre zabávajúcu sa aristokraciu, strieľanie holubov,
         dostihy, elegatné kaviarne, a nad tým všetkým — nával všetkých rás, národností,
         vierovyznaní milého Rakúsko-Uhorska, ale hlavne Švábov, Maďarov, Čechov, Poliakov, Židov.
         Ale skutočné nešťastie národa ako agrárna otázka, upírsky daňový systém, položenie vakufov,
         čiže muzulmánskych cirkevných majetkov — to všetko ostalo po starom. Nové je ešte to, že
         mládež z Bosny a Hercegoviny brali za vojakov do posádok Viedne a Pešti, kde umierala na
         tuberkulózu alebo sa nakazila syfilisom a prinášala túto doteraz neznámu chorobu aj domov.
         Jeden vojenský lekár mi povedal, že percento tuberkulóznych vojakov z Bosny a Hercegoviny
         je v armáde obrovský. Šafárenie zosnulého ministra Kállayho bolo pre obyvateľstvo priam
         zhubné, priaznivé je len pre prisťahovaných dobrodruhov, kšeftárov a vykorisťovateľov. Celá
         krajina sa v priebehu 30 rokov nachádzala pod stanným právom, kde sa najhoršie žilo
         pravoslávnym, prekvitala len katolícka misia na úkor pravoslávnych a muzulmánov.
   </p>
   <p>
    Dá sa z tejto pochmúrnej minulosti urobiť prognóza svetlej budúcnosti? Do
         juhoslovanského tela zatĺkli nový klinec. Zvýšenie počtu Slovanov v ríši nezlepší naše
         postavenie: veď naďalej platí staré pravidlo — divide et impera. V Bosne a Hercegovine sa
         zachoval režim osobnej moci. Prísľub autonómie ako príprava ku konštitučnému životu, k
         parlamentu zostane len prísľubom. Určitú záruku by mohol znamenať len miestodržiteľ, keby
         do tejto hodnosti ustanovili arciknieža Leopolda Salvatora, ako sa povráva. Doteraz v
         týchto oblastiach vládli len Maďari: Szlávy, Kállay, Burian — a to je najhroznejšie.
   </p>
   <p>
    Aj Srbsko je v zlej situácii; úplne sa ho zmocňuje Rakúsko-Uhorsko. Nijaké protesty
         úžitok neprinesú. My teraz pykáme za hriechy mnohých pokolení. Protest Angličanov proti
         anexii nebude úspešný. To všetko preto, že západné štáty už nepociťujú nad sebou mocnú ruku
         Slovanov zo severovýchodu. Takto sa potvrdzuje, že už samotná existencia mocného Ruska,
         keby aj fakticky nezasahovalo do záležitostí zahraničného Slovanstva, je pre nich poistkou
         života a rozvoja. Len toto chráni Slovanov pred politickým a národným úpadkom. Oslabenie
         Ruska je jediným zdrojom rakúsko-uhorského hrdinstva na východe. A na západe ešte existujú
         Slovania, ktorí toto všetko vidia — Poliaci, čiastočne aj české frakcie — a predsa
         prechovávavajú v hrudi protiruské city! Či to nie je zrada, samovražda? Roztopašnosť zlých
         detí, ktoré samy seba mlátia! Taká veľká je ich politická neuvedomelosť, taká veľká
         ohraničenosť v dejinách i v psychológii národov.
   </p>
   <p>
    Prejdime však od týchto smutných úvah k veselšej, komickej téme. Milí mladoturci, ako
         ďaleko sa dostali! Nemajú ešte ani parlament, ani ottománsku národnosť, ani ottománsku
         štátnosť, a musia sa nečinne pozerať, ako odpadávajú od Turecka kvietok za kvietkom, list
         za listom, vetvička za vetvičkou. Autokratické Turecko za 700 rokov sotva stratilo viac než
         mladé Turecko za sedem mesiacov! Bulharsko, Rumunsko, Bosnu, Hercegovinu, Krétu! Zrejme už
         prišiel rad aj na Carihrad a pozostatky európskych dŕžav. Zato budú mať parlament, spory,
         reči; budú mať voľby a novú ottománsku štátnosť.
   </p>
   <p>
    V Budapešti sa čoskoro začne zasadanie snemu, ale povráva sa, že volebnú reformu odložia
         ad calendas graecas, aby získali čas na diskusie o anexii. Šíria sa chýry o zbrojení v
         Rakúsku. Dunajská flotila už vyplávala z Budína k Belehradu, aby ho ostreľovala ako v r.
         1877.
   </p>
   <p>
    Anexiu prijali s radosťou kresťansko-sociálni Nemci a tiež mladočesi. Mladočesi
         povzbudzujú Bosniakov konštitučným životom, prevažne orgán dr. Kramářa
    <span class="emphasis">
     <em>
      Den
     </em>
    </span>
    . A či neoplakávali tieto noviny nedávno osud okupovaných
         oblastí? Všetko sa na svete mení. Treba vyčkať trocha času, kým sa vykryštalizujú v
         politickom kaleidoskope. Len potom ich budeme môcť vylíčiť pokojnejšie a objektívnejšie.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2538" name="ftn.d56e2538">
        104
       </a>
       ]
      </sup>
      <span class="emphasis">
       <em>
        Zriekol sa Novobazarského sandžaku
       </em>
      </span>
      — bol to výsledok dlhých
               rokovaní súvisiacich s prenikaním Rakúsko-Uhorska na Balkán. Budovanie trate z Uvacu
               v Bosne cez novobazarský sandžak z Mitrovice do Soluna, anexia Bosny a Hercegoviny
               vzbudili toľko rozruchu, že Rakúsko-Uhorsko sa vzdalo okupácie sandžaku patriaceho
               Turecku.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2546" name="ftn.d56e2546">
        105
       </a>
       ]
      </sup>
      <span class="emphasis">
       <em>
        Bosenský jazyk
       </em>
      </span>
      — Vatroslav Jagić (1838 — 1923), vynikajúci
               slavista, ako filológ sa zaoberal dialektológiou juhoslovanských jazykov. Vyčlenil
               pri tom niektoré zvláštnosti bosenských dialektov. Vajanský bojujúci za jednotu
               slovanských národov považoval za nemiestnu tézu o existencii samostatných jazykov
               niekoľkých slovanských národov vrátane ukrajinského a bieloruského. Nazdával sa, že
               to škodí myšlienke slovanskej jednoty. (L)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2573">
       </a>
       List č. 33
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 235, 10. (23.) októbra, s. 3 — 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Aký obraz predstavuje teraz Rakúsko-Uhorsko! V Pešti plávajú na vodách vysokej politiky.
         Videli medzi svojimi múrmi skutočného kráľa a knieža, ktoré sa rozbehlo za kráľovskou
         korunou; z Budínskeho hradu cisár František Jozef oznámil anexiu Bosny a Hercegoviny a obe
         tieto svetové udalosti sa prediskutovali najprv v delegáciách a zasadaniach v Budapešti.
         Maďari sa teraz cítia ako mucha, ktorá sedí na koči a kričí na okoloidúcich: pozor, ľudia,
         vidíte, koľko prachu som rozvírila!
   </p>
   <p>
    Maďari vo svojej vysokopolitickej radosti zabudli aj na svoje vnútorné nešťastie vo veci
         volebnej reformy a na návrh Andrássyho, ktorý ešte stále nedostal predbežný súhlas od
         kráľa, potrebný na to, aby ho mohli predložiť snemu.
   </p>
   <p>
    Ale sú aj iné veci, ktoré ochladzujú megalomanské nadšenie Maďarov. Ide o to, že gróf
         Gyula Andrássy — otec, ktorý sa vrátil z Berlína s mandátom na zabratie Novobazárskeho
         sandžaku, povedal kráľovi: „Vaše Veličenstvo! Teraz sa pred nami otvorila brána na východ.“
         A tu hľa barón Aehrenthal zatvoril tieto dvere a urobil koniec ašpiráciám na Egejské more
         návrhom, že je lepšie uspokojiť sa s Bosnou a Hercegovinou, aby bola možnosť uhájiť
         Dalmáciu a Jadran, na ktoré sa obracajú nároky Talianska. Toto je ťažký úder pre maďarský
         imperializmus, pre vytúženú snahu maďarského megalomanského šovinizmu. Pre Maďarov to značí
         dva kroky dopredu, jeden dozadu. Dva kroky dopredu sa urobili pre rozšírenie austroslavizmu
         na východ, krok dozadu — pre maďarské chúťky na balkánske štáty. Maďarom, samozrejme,
         lichotí zmienka v kráľovom vyhlásení o historických právach uhorskej koruny na Hercegovinu
         (v skutočnosti je to len fiktívne právo, ako to dokázal chorvátsky historik Smičiklas), ale
         boja sa zosilnenia slovanstva v ríši, lebo pokladajú za úplne nemožné pomaďarčiť Bosnu a
         Hercegovinu. Vidia, že okolo maďarizmu sa uzatvára reťaz Slovanov, ktorá zahatáva Maďarom
         cestu na východ.
   </p>
   <p>
    Slovanskí politici medzi poslancami zaujali k otázke anexie celkove kladné stanovisko,
         hoci neupustili od osobitných želaní a obáv. Proti anexii nikto otvorene nevystúpil. Načo
         vlastne? Protesty by neznamenali viac ako tatárska omáčka k upečenej rybe. Či to nie je
         ďalší dôkaz, že Rakúsko nie je vhodné pre všeslovanskú politiku, a že skutočný slavizmus je
         len jeden, ktorý sa nemôže pozerať do očí Rakúska ani Maďarska a zároveň sa opierať o
         meniacu sa náladu rozličných miniatúrnych štátov a národov. Nemáme nič proti tomu, ak sa z
         oportunistickej vypočítavosti usilujú zlepšiť svoje postavenie, zachrániť, čo sa ešte
         zachrániť dá pomocou ústupkov a podliezajú pod plot, lebo nemajú síl ho preskočiť. Ale či
         toto má byť skutočná slovanská politika, smerujúca vzdialeným a vysokým cieľom takého
         veľkého a ešte rastúceho plemena?
   </p>
   <p>
    Len čo trocha stíchol víchor vysokej politiky, ktorý odsunul do pozadia rozbroje, pletky
         a škriepky našej vnútornej politiky, v Rakúsku už znova vznikla veľká kríza: obaja českí
         ministri Prášek a Fiedler podali demisiu kvôli nemeckým škandálom na českom sneme a kvôli
         prerušeniu zasadania z rozhodnutia ministerskej rady. Je veľmi pravdepodobné, že to bude
         viesť k demisii celého rakúskeho kabinetu. Vtedy sa skončí parlamentná vláda v Predlitavsku
         a znova bude platiť smutne preslávený paragraf 14
    <sup>
     [
     <a class="footnote" href="#ftn.d56e2599" name="d56e2599">
      106
     </a>
     ]
    </sup>
    Základných zákonov Predlitavska.
   </p>
   <p>
    V Uhorsku, pravda, nie je ministerská kríza, ale existuje všeobecná kríza, ktorú
         pozorovať všade vo forme nespokojnosti a rozpadu. Minister Andrássy
    <sup>
     [
     <a class="footnote" href="#ftn.d56e2608" name="d56e2608">
      107
     </a>
     ]
    </sup>
    rozpustil veľký spolok železničiarov a zároveň sa bude konať v Budapešti akési
         mimoriadne tajné vyšetrovanie, ktorého charakter pozná len minister a mešťanosta. Sociálni
         demokrati konajú nespočetné schôdze a pouličné sprievody za všeobecné hlasovacie právo
         pričom sa už použili aj revolvery, nože, kyjaky. Národy sa búria. V Turčianskom Sv. Martine
         sa konala nedávno, 11. októbra, veľmi pekná enunciácia povznášajúca dušu za všeobecné
         volebné právo. Schôdzu zvolal predseda Slovenskej národnej rady Pavol Mudroň. Veľa národa
         sa zišlo v Národnom dome, kde martinský advokát dr. Ján Vanovič vystúpil so zaujímavým
         prejavom o volebnej reforme. Potom poslanec snemu M. Bella predniesol peknú reč, v ktorej
         objasnil dôležitosť slovenského národného centra v Martine. Vládny komisár sa správal
         pasívne a do ničoho sa neplietol. To sa stalo po prvý raz po mnohých rokoch. Máme to
         pokladať za znamenie doby? Z celkového počtu 80 plánovaných ľudových zhromaždení proti
         plurálnemu hlasovaniu zakázali asi 60. Ťažko povedať, prečo povolili najdôležitejšie
         zhromaždenie v Martine. Poslali depešu na meno kráľa s prosbou uskutočniť volebnú reformu
         na takom podklade, aký on sám navrhol v trónnej reči v r. 1906, t. j. na základe práva bez
         cenzu, všeobecného, priameho, rovného, tajného, podľa občín.
   </p>
   <p>
    Slovenská literatúra sa nedávno obohatila o dôležitú publikáciu — vyjde prvý zväzok
         básnických diel nášho veľkého básnika Jána Hollého (1785 — 1845).
    <sup>
     [
     <a class="footnote" href="#ftn.d56e2616" name="d56e2616">
      108
     </a>
     ]
    </sup>
    Do tohto zväzku bude zahrnutá poéma Svätopluk, dielo veľkej poetickej sily a
         prekrásneho, kultivovaného jazyka. Toto vydanie redigoval s veľkou usilovnosťou a
         presnosťou známy slovenský spisovateľ a slavista J. Škultéty, redaktor slovenskej revue
         Slovenské pohľady. V takých ťažkých časoch — také krásne a veľké podujatie!
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2599" name="ftn.d56e2599">
        106
       </a>
       ]
      </sup>
      <span class="emphasis">
       <em>
        Smutne preslávený § 14 základných zákonov Predlitavska
       </em>
      </span>
      —
               myslí sa rakúsky zmocňovací zákon používaný na „štátne nevyhnutnosti“ proti ríšskej
               rade, to jest proti parlamentu. Tým sa značne okliešťovali jeho možnosti rozhodovať.
               Zákon bol nástrojom konzervatívnych monarchistických síl. Prvý raz bol použitý roku
               1897.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2608" name="ftn.d56e2608">
        107
       </a>
       ]
      </sup>
      <span class="emphasis">
       <em>
        Andrássy rozpustil veľký spolok železničiarov
       </em>
      </span>
      — bližšie údaje
               sa nepodarilo zistiť
     </p>
    </div>
    <div class="footnote">
     <p>
      <sup>
       [
       <a class="para" href="#d56e2616" name="ftn.d56e2616">
        108
       </a>
       ]
      </sup>
      <span class="emphasis">
       <em>
        (1785 — 1845)
       </em>
      </span>
      — Vajanský uviedol nesprávny údaj o Hollého
               smrti, ktorý zomrel 14. 4. 1849
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2629">
       </a>
       List č. 34
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 241, 17. (30.) októbra, s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Anexia Bosny a Hercegoviny je nesporne ťažký úder pre južných Slovanov, a možno aj pre
         celé Slovanstvo. Veď v Rakúsko-Uhorsku vládnu Nemci, čiastočne aj Maďari, potom nasledujú
         Poliaci, ale ostatné národy, ak aj majú akú-takú váhu, o ničom nerozhodujú. Je však zrejmé,
         že Nemci, Maďari a Poliaci nemôžu mať blahodarný vplyv na rozvoj Slovanstva.
   </p>
   <p>
    Nuž čo sa dá robiť? Žiť treba — každý deň má svoju aktualitu. Bosna a Hercegovina boli
         30 rokov pod dočasnou vládou alebo skôr pod výlučným stanným právom, pod nekontrolovanou
         vládou vojakov, prisťahovanej cudzej byrokracie a vojenských súdov. Za najmenšie priestupky
         strieľali ľudí ako vrabce a vešali ich ako potkanov. Výkvet mohamedánskych Srbov sa
         vysťahoval do Turecka, Anatólie a do iných krajín. Sedliaci, hlavne pravoslávni, úpeli pod
         jarmom a despotizmom prišelcov a pri vhodnej príležitosti masovo utekali do Ameriky.
         Pôvodní slovanskí obyvatelia vymierali. Ešte 30 takých rokov a v Bosne a Hercegovine nebude
         sbrského národa, zostane len úbohá spodina spoločnosti — raja, ale v oveľa horšom význame
         ako za vlády Turkov. Nad touto rajou bude vládnuť prišelec, kolonista, Žid, Nemec, Maďar,
         alebo — čo je ešte horšie — odrodilecká chamraď vykorisťovateľov zo všetkých rakúskych rás.
         Keby aj nastali potom slovanské časy, nebude už koho oslobodzovať — národ tam už nebude.
         Akože nazvať takýto pseudookupačný stav „rajom Švábov?“
   </p>
   <p>
    Na berlínskom kongrese veľké mocnosti odovzdali Bosnu a Hercegovinu Rakúsko-Uhorsku len
         na okupáciu, na znovunastolenie poriadku v krajinách, v ktorých povstania spôsobili
         anarchiu. Ale Rakúsko-Uhorsko tam odrazu začalo gazdovať ako suverén na podrobenom území,
         akoby vo vlastnom mene súdilo ľudí na smrť, sultánových poddaných bralo do rakúskych
         plukov. Či treba ešte viac dôkazov o tom, že to bola od začiatku nie okupácia, ale anexia?
         A zatiaľ ani jedna zo signatárnych mocností, nevynímajúc Rusko, nepreriekla ani slovo, aby
         sa dodržala Berlínska zmluva, aby sa právo okupácie nezamieňalo za právo vlastníctva.
         Rozhodne nikto nepomyslel na obyvateľstvo Bosny a Hercegoviny, hoci signatárne mocnosti sa
         solidárne zaviazali — nielen mravne, ale aj formálne — že budú kontrolovať doslovné
         splnenie paragrafov Berlínskej zmluvy, veď aj za Bosnu a Hercegovinu sa prelievala ruská
         krv pod Plevnom, Šipkou, Šejnovom, nielen za Bulharsko a Srbsko.
   </p>
   <p>
    Neprekvapuje, že prostý ľud, ale aj mnohí inteligentní Srbi vítajú aj najmenšiu zmenu
         tejto bezvýchodiskovej situácie. Veď žiť treba, každý deň má svoje potreby. Na povstanie
         niet síl, ale niet ani nádeje na pomoc Slovanom. Veď ako sa ponáhľali ratifikovať anexiu
         nielen Česi, ale aj Chorváti, dokonca aj radikálni Srbi! A či sa dá očakávať niečo dobré od
         protestov úskočného Albiónu alebo obmedzených platonických výlevov niektorých ruských
         orgánov? S anexiou sľubujú akú-takú autonómiu, sľubujú aspoň slobodu dýchať. Vojenské súdy
         vraj zamenia za občianske, zriadia zastupiteľský orgán v podobe akéhosi snemu, vydajú
         volebný zákon na základe kúrií (pravoslávnej, katolíckej, mohamedánskej) — a to všetko sa
         má uskutočniť už v r. 1909. Dokonca nemčina, doposiaľ úradný jazyk v Bosne a Hercegovine,
         má postupne ustúpiť srbochorvátskemu jazyku, alebo možno bosenskému, podľa zradcovskej
         teórie dr. Jagiča. Len si porovnajte terajší stav s týmito perspektívami. Bol by to
         relatívne vrchol blaženosti! Bolo by to zachránenie autochtónneho obyvateľstva od
         nevyhnutnej záhuby.
   </p>
   <p>
    Toto všetko treba mať na zreteli, aby sme pochopili — ak aj neschvaľovali — mienku
         mnohých čestných prívržencov anexie medzi Slovanmi vo všeobecnosti, a osobitne medzi
         obyvateľmi Bosny a Hercegoviny. Ale veď sú to len sľuby — a kto ich dáva? Kto sa za ne
         zaručí? Jediná záruka je slovo kráľa, vyjadrené v manifeste národom Bosny a Hercegoviny.
   </p>
   <p>
    Tam sa hovorí, že kráľ si želá pripojiť ich k dobrodeniu konštitúcie. Ale kto bude
         zodpovedný za splnenie? Azda Burian, viedenská a peštianska vláda? Kráľovmu slovu by sa
         dalo veriť, ale viedensko-peštianskej ochlokracii nech verí čert Asmodej, čert Belzebub,
         čert Mefistofeles! Kráľ vydáva, samozrejme, humánne nariadenia, ale kto ich bude plniť? Veď
         tí istí ľudia, ktorí v Uhorsku mávajú konštitúciou, voľbami, národnosťami, utláčanými pod
         čiernu zem — tí istí ľudia pre 3 milióny Slovákov nedovolia ani jediné gymnázium! Ako v
         Uhorsku, tak aj v Bosne sa dá znásilniť autonómia aj ústava, aj voľby. Som hlboko
         presvedčený, že útecha, ktorú posiela dr. Kramář úbohým Bosniakom, že pomocou anexie prejdú
         od byrokratického útlaku k politickému životu, aj keď ju vyslovil bona fide, je márna a
         lživá. Ochlokracia je horšia ako tyranstvo. Tyran sa nasýti — ale banda malých tyranov je
         nenásytná a krutejšia ako jednotlivec. Jednotlivec, hoci aj krutý, má srdce; zberba ho
         nemá. Koniec koncov si myslím, že anexia Bosny a Hercegoviny je opäť jedna z celonárodných
         útrap Slovanstva. Pravda, naše nešťastie sa začalo už v Berlíne. Všetko veľké a šťastné, čo
         vytvoril meč Alexandra II.,
    <sup>
     [
     <a class="footnote" href="#ftn.d56e2658" name="d56e2658">
      109
     </a>
     ]
    </sup>
    Skobleva a Gurku, zmarilo prekliate pero diplomatov.
   </p>
   <p>
    V Uhorsku, alebo presnejšie v Pešti, každodenná politika je okorenená nielen
         delegáciami, ktoré ochotne súhlasia so všetkým, čo si vláda žiada, nielen radosťou z toho,
         že na vysokom Budíne sa zdržuje Jeho Veličenstvo, ale aj dvoma veľkými škandálmi. Jeden
         vysoký štátny úradník slovenský odrodilec z Nitry, predseda najvyššieho administratívneho
         súdu, skutočný tajný radca, člen komory magnátov, ktorý hrá v Pešti dôležitú úlohu — o ňom
         sa ukázalo, že je vulgárny úplatkár, ktorý za peniaze získal povolenie na otvorenie
         lekární, hotelov a iných podnikov. Jeho excelenciu prichytili pri čine, keď bral 60 000
         korún z rúk lekárnického pomocníka Korbulu. Tento slovenský renegát, vychválený za zradu
         svojho národa, sa volá Emerich Latkóczy. A to nie je ojedinelý prípad — Latkóczy je typická
         postava župného karieristu, ktorý si získal zásluhy ako notár, slúžny a okresný policajný
         veliteľ atď., prenasledovaním miestnych Slovákov a za to ho odmenili vysokou hodnosťou a
         šľachtickým titulom.
   </p>
   <p>
    Druhý škandál spôsobilo, že súd oslobodil bratov Kardossovcov (Kohnovcov), ktorí bez
         groša hotovosti založili v Pešti banku, žili na veľkej nohe, chodili do Monte Carla a
         obrali svojich klientov o pol milióna korún. Ale Kardoss mal zásluhy — útočil na rumunského
         vlastenca Lukácsa ako kandidát kossuthovcov, a celkove mal blízky vzťah ku Kossuthovi, z
         toho vyplýva rozsudok — nevinný. A ani to neprekvapuje! Sám sudca kúrie (podľa nášho —
         senátor) Grečák vyhlásil na verejnom kongrese sudcov, že v „Uhorsku nezávislosť sudcov
         existuje len na papieri — v skutočnosti sudcovia sú závislí“. Za týchto okolností vôbec
         neprekvapuje, že slovenského sadzača Turzu za dva slovenské veršíky posadili na štyri
         mesiace do väzenia, ale Kardoss, ako osoba blízka Kossuthovi, vyšiel zo súdu čistý ako
         novorodeniatko, hoci rozkradol stotisíce peňazí, ktoré mu zverili!
   </p>
   <p>
    Gróf Gyula Andrássy bol na audiencii u cisára s návrhom volebnej reformy, ale predbežnú
         sankciu ešte nedostal.
   </p>
   <p>
    U nás horia hnevom proti Srbsku a Čiernej Hore. Minister Wekerle dokonca zakázal vyvážať
         tam zbrane a muníciu. Zdá sa, že je to začiatok otvoreného nepriateľstva.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2658" name="ftn.d56e2658">
        109
       </a>
       ]
      </sup>
      <span class="emphasis">
       <em>
        Meč Alexandra II
       </em>
      </span>
      — narážka na rusko-tureckú vojnu 1877 —
               1878; víťazstvo Ruska v nej dotvrdené i san-stefanským mierom z veľkej časti bolo
               anulované berlínskym kongresom 1878
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2679">
       </a>
       List č. 35
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 248, 25. októbra (7. novembra), s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Dr. Kramář 28. októbra vyhlásil medziiným v delegácii, že anexia Bosny a Hercegoviny by
         nevyvolala taký odpor, keby sa neobávali pričlenenia Bosny k Maďarsku. „Národy sa
         neoslobodzujú spod tureckého jarma len preto,“ povedal pán Kramář, „aby sa dostali pod
         maďarské jarmo. Bosnu treba pripojiť k Chorvátsku, aby Chorvátsko dostalo možnosť oslobodiť
         sa od cudzieho maďarského útlaku.“ Sú to dosť silné slová. Uvádzam ich len preto, že
         maďarská tlač, taká citlivá voči obvineniam národov, vôbec nereagovala na tieto slová,
         vyslovené urbi et orbi. Jedine Pester Lloyd pripomenul dr. Kramářovi, že by sa nemal
         prehrešovať proti genius loci,
    <sup>
     [
     <a class="footnote" href="#ftn.d56e2697" name="d56e2697">
      110
     </a>
     ]
    </sup>
    t. j. útočiť na Maďarov v ich vlastnom hlavnom meste.
   </p>
   <p>
    Zato Pesti Hirlap ovial reč dr. Kramářa silnou melanchóliou: „Sme sami, izolovaní,
         nemáme v Európe, ani na celom svete priateľov; okolo nás, na sever i na juh sa kryštalizujú
         nové slovanské štáty; a práve preto nechceme ani Bosnu ani Hercegovinu; my, Maďari, nedáme
         za nich ani haliera, ani kvapku krvi.“ To je prvý maďarský hlas proti anexii. Logika tejto
         melanchólie by mala viesť k záveru, že Maďari izolovaní a postrádajúci priateľov, mali by
         sa zblížiť so svojimi národnosťami, s ktorými sú spojení dejinami, putami štátnosti,
         samotným životom. Mali by im konečne dať možnosť existencie a rozvoja. Ale kdeže; ich
         logika vedie k inému záveru — keďže sú izolovaní a nemajú v Európe priateľov, vraj si musia
         urobiť z národností nepriateľov, musia ich utláčať, zdržovať ich rozvoj, maďarizovať.
   </p>
   <p>
    Politická logika maďarského šovinizmu pokrivkáva na obe nohy. Chceli by sa rozpínať na
         juh aj na východ, t. j. do Chorvátska, Bosny, Hercegoviny, Srbska, Čiernej hory, Macedónie,
         ale zároveň sú suroví nepriatelia Slovanov doma aj na východe. A prečo by sa nemohli stať
         ich priateľmi? Preto, že to nedovolia Germáni. Treba pochopiť, že skutočná silná federácia
         „zaujímavých“ národností, ku ktorým Nemci rátajú aj Maďarov, by mohla zadržať Drang nach
         Osten und Süden.“
    <sup>
     [
     <a class="footnote" href="#ftn.d56e2707" name="d56e2707">
      111
     </a>
     ]
    </sup>
   </p>
   <p>
    Nemci silne provokovali Čechov na pražskom sneme aj študentskými „bummelmi“ (výčinmi) na
         pražských uliciach, takže nad Prahou už visela ako Damoklov meč hrozba stanného práva. Ale
         čo sa nestalo! Proti vyhláseniu stanného práva protestovali aj dvaja nemeckí ministri, dr.
         Hessmann a dr. Ebenhof — obaja kresťanskí demokrati a blízki priatelia dr. Luegera. Toto sa
         ukázalo ako mocná podpora pre českých ministrov — Fiedlera a Práška, takže stanné právo
         nevyhlásia. Samozrejme, keby na mieste Hessmanna a Ebenhofa boli liberálni Nemci, Praha by
         už úpela pod štatáriom. Liberáli, hlavne židovskí liberáli sú zaprisahaní nepriatelia
         Čechov, ktorí sa medzitým ešte stále nadchýnajú plytkým liberalizmom. Teraz sa povráva, že
         Česi chcú vstúpiť do koalície s kresťanskými socialistami a Poľským kolom, čo by viedlo k
         zmene systému. Určité príznaky už badať — konzervatívni politici sa dostávajú do popredia,
         napríklad v delegáciách Latour, Clam-Martinitz, Merweldt a iní.
   </p>
   <p>
    Kresťanskí socialisti získali veľké víťazstvo pri voľbách do dolnorakúskeho snemu. Hoci
         hlasovanie bolo na základe všeobecného a bezcenzového, volebné práva predsa z 58 mandátov
         získali socialisti len 6, liberáli ani jeden, a všetky ostatné, čiže 52 mandátov získali
         kresťanskí socialisti, t. j. Luegerova strana — konzervatívna, kresťanská a antisemitská. A
         toto všetko sa udialo napriek obrovskej sile viedenského židovstva, ktoré pred vystúpením
         Luegera malo v rukách všetko: mesto, úrady, ustanovizne, električky, plynárne, vodovody, o
         bankách a veľkopriemysle ani nehovoriac. Strana kresťanských socialistov zorganizovala
         mesto, jeho financie, podniky, takže teraz Viedeň patrí medzi mestá, ktoré vynikajú v celej
         Európe, výbornou administráciou. Plyn, električky, vodovody, elektrina — všetko je v rukách
         mesta. Luegerova strana, ako aj on sám, vždy prejavovala sympatie k utláčaným národnostiam
         (pamätná je jeho cesta do Rumunska!), a nikdy nežičila maďarskej oligarchii.
   </p>
   <p>
    Proti plurálnemu hlasovaciemu právu u nás protestuje — okrem národností, socialistov a
         demokratov — aj časť maďarskej národnej strany a i niektorí členovia strany nezávislosti —
         ale všetko závisí od cisára. Ak cisár predbežne schváli návrh grófa Andrássyho, tento návrh
         bude prijatý veľkou väčšinou uhorského snemu. Ale doteraz túto sankciu ešte nedostal. Dnes
         (31. októbra) cisár sa presťahuje z Budína do Schönbrunnu a ak tu po sebe nezanechá
         predbežnú sankciu, je ešte nádej, že vo viedenskej atmosfére sa pre ňu nerozhodne. Nikto by
         neveril, aký rozhodujúci význam má u nás cisárova vôľa bez ohľadu na dva parlamenty,
         šestnásť rakúskych oblastných snemov a sedemnásty v Záhrebe, a okrem toho ešte dve
         delegácie. Celý náš konštitucionalizmus je len pozlátka. V skutočnosti všetko závisí od
         cisára. Pravda, je to konštitučný monarcha, nikdy sa otvorene nestavia proti faktickej
         väčšine; ale od neho závisí, aby sa vytvorila taká väčšina, akú si želá. Len keby sa mu
         zachcelo oprieť sa o národnosti, vyvolať u nich pohyb a činnosť, veľká maďarsko-nemecká
         hegemónia by sa rozsypala ako domček z karát. Žiaľ, takéto želanie ešte nevyjadril. V
         slabom stupni sa to stalo len pri uzavretí zmluvy s koalíciou — a ako sa vtedy v krajine
         všetko rozvlnilo, ako všetci zbystrili sluch, ako sa národy rozhýbali!
   </p>
   <p>
    Ak cisár uskutoční volebnú reformu v zmysle dohody s koalíciou, zakončí svoje panovanie
         veľkým hrdinským činom! Na vlastné oči by sme ešte uvideli jar národov!
   </p>
   <p>
    Minister obchodu Ferenc Kossuth vedie teraz polemiku s novinami Reichpost
    <sup>
     [
     <a class="footnote" href="#ftn.d56e2724" name="d56e2724">
      112
     </a>
     ]
    </sup>
    a s časopisom Vaterland,
    <sup>
     [
     <a class="footnote" href="#ftn.d56e2730" name="d56e2730">
      113
     </a>
     ]
    </sup>
    orgánom klerikálov. Tieto noviny tvrdia, že Kossuth a jeho strana podporovali
         revolučnú akciu Veľkosrbov, namierenú proti Rakúsku, a že Kossuth mal okrem toho spojenie s
         iredentistickým spolkom
    <sup>
     [
     <a class="footnote" href="#ftn.d56e2736" name="d56e2736">
      114
     </a>
     ]
    </sup>
    „Trento Trieste Assoziazione“ a jej predsedom, generálom Trupeom. Ešte 19.
         marca 1906 Kossuth informoval generála, že jeho strana je revolučne naladená voči Rakúsku a
         bude pomáhať iredentistom, to znamená pri odtrhnutí Triestu a Tridentu od Rakúska; a o šesť
         dní neskoršie (25. marca) Kossuth bol už ministrom a prisahal vernosť Františkovi Jozefovi.
   </p>
   <p>
    Kossuth poslal do Reichpostu list, v ktorom vyhlasuje, že s veľkosrbskou propagandou
         nikdy nemal do činenia. Reichpost však stojí na svojom a tvrdí, že Kossuth osobne rokoval
         so Supilom, a to na jar r. 1905 v Budapešti; Polónyi vtedy v Kossuthovom mene rokoval so
         srbochorvátskou koalíciou, a toto rokovanie viedlo k neúspešnej revolúcii vo Fiume.
         Kossuthov splnomocnenec Lengyel vtedy písal: „Výbor kossuthovskej strany uzavrel so Srbmi
         zmluvu, že keď vypukne vojna, Srbi budú na strane povstaleckých Maďarov. Prostredníctvom
         Kossutha získali Maďari pre revolúciu aj Taliansko. Vojnový plán sa už vypracoval: na
         strane revolučného Maďarska bude Taliansko, Srbsko a Bulharsko, Čierna Hora a Macedónia.“
   </p>
   <p>
    Orgán Slovákov
    <span class="emphasis">
     <em>
      Národné noviny
     </em>
    </span>
    znova postihla ťažká duchovná i
         materiálna strata — spolupracovníka týchto novín Andreja Obucha odsúdili na osem mesiacov
         väzenia a noviny na 1200 korún pokuty za to, že uverejnili správu o hroznom krviprelievaní
         v dedine Černová v Liptovskej župe. Bez silnej bratskej podpory bude na smrť uštvaný tento
         orgán, ktorý 49 rokov bojoval za slovenský národ a bránil slovenský jazyk pred vyhubením.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2697" name="ftn.d56e2697">
        110
       </a>
       ]
      </sup>
      <span class="emphasis">
       <em>
        Genius loci
       </em>
      </span>
      — duch miesta
     </p>
    </div>
    <div class="footnote">
     <p>
      <sup>
       [
       <a class="para" href="#d56e2707" name="ftn.d56e2707">
        111
       </a>
       ]
      </sup>
      <span class="emphasis">
       <em>
        Drang nach Osten und Süden
       </em>
      </span>
      — tlak na východ a juh, to jest
               proti slovanským národom
     </p>
    </div>
    <div class="footnote">
     <p>
      <sup>
       [
       <a class="para" href="#d56e2724" name="ftn.d56e2724">
        112
       </a>
       ]
      </sup>
      <span class="emphasis">
       <em>
        Reichpost
       </em>
      </span>
      — rakúske konzervatívne monarchistické
               noviny
     </p>
    </div>
    <div class="footnote">
     <p>
      <sup>
       [
       <a class="para" href="#d56e2730" name="ftn.d56e2730">
        113
       </a>
       ]
      </sup>
      <span class="emphasis">
       <em>
        Vaterland
       </em>
      </span>
      — nezistené
     </p>
    </div>
    <div class="footnote">
     <p>
      <sup>
       [
       <a class="para" href="#d56e2736" name="ftn.d56e2736">
        114
       </a>
       ]
      </sup>
      <span class="emphasis">
       <em>
        Iredentistickým spolkom
       </em>
      </span>
      — spolkom sledujúcim pripojenie
               územia k inému štátu
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2756">
       </a>
       List č. 36
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 254, 1. (14.) novembra, s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Uhorská volebná reforma je dôležitá nielen pre Uhorsko a jej národnosti ale aj pre celú
         Rakúsko-Uhorskú monarchiu. Toto výborne chápu aj maďarskí politici, a preto chcú z nej
         získať výhody. Ako vieme, Maďari nikdy neochoreli na chorobu celej monarchie, naopak, každé
         jej nešťastie vedeli využiť vo svoj prospech. Priamo očakávajú celorakúske trampoty, aby si
         z nich urobili prameň sily. Porážka pri Sadovej v r. 1866 im priniesla nielen autonómiu,
         ale aj štátnosť a odovzdala do ich rúk Slovákov, Chorvátov, Rumunov, Srbov a Nemcov na
         základe zlopovestného dualizmu. Teraz sa viedenská zahraničná politika stala aktívnou, a
         pri aktívnom vystúpení je celkom možné, že sa Rakúsko ocitne v ťažkostiach. Na takéto
         zahraničnopolitické ťažkosti čakajú Maďari ako na blahodarný dážď, ktorý zúrodní pole ich
         maďarského šovinizmu. Vodcovia rakúskej diplomacie, ale najmä sám cisár František Jozef si
         nič tak vrúcne neželajú ako pokoj v krajine a poriadok v oboch poloviciach štátu. Maďari
         chcú teraz zo všetkých síl dosiahnuť od koruny predbežný súhlas s Andrássyho reformou s
         pluralitou a verejným hlasovaním, čo by bola veľká záruka ich hegemónie, lebo vedia, že v
         dôsledku zahraničných ťažkostí sa cisárovo srdce vo vzťahu k nim obmäkčí. Nám, nemaďarským
         národnostiam, zostáva len želať úspech rakúskej zahraničnej politike na Východe, lebo čím
         slabšie bude Rakúsko, tým väčšmi budú vystrkovať rožky oligarchovia, tým hroznejší bude
         útlak, pod ktorým úpejú nemaďarské národy. Nám je milé aj najmenšie zmierenie bolesti a
         uľachčenie dychu ako chorému, ktorý sa zvíja od bolesti. Nech sa tá úľava dostaví po
         morfiu, po jede, predsa je to len úľava. Pravda, úplne zdravý človek nás ťažko pochopí.
   </p>
   <p>
    Veľmi smutný pohľad poskytuje Chorvátsko. Od r. 1867, pri relatívne širokej autonómii by
         sa dal očakávať pokrok a stmelenie národa. Ale kdeže! Národ schudobnel; úrodu predávajú
         ešte na koreni, víno vo viniciach — Židom, ktorí bohatnú a zmocňujú sa Záhrebu. Nepotrvá
         dlho a Záhreb bude takým istým židovským mestom ako Budapešť. Veľká časť dvoranov sa
         diplomaticky pomaďarčuje a bratríčkuje sa s nepriateľmi chorvátskeho národa. Strana a
         frakcie prekvitajú; nesvár a nenávisť medzi Srbmi a Chorvátmi kazí jadro národa, bez ohľadu
         na srbsko-chorvátsku koalíciu. Z tohto hľadiska je skutočným nešťastím frakcia Jozefa
         Franka, pôvodom Žida. „Srbskej hydre treba odrezať hlavu,“ povedal na poslednej konferencii
         starčevičovcov! A povedal to v tom čase, keď nanútený bán Rauch tyranizuje Chorvátov aj
         Srbov a celé Chorvátsko je vo výnimočnej situácii — ľudí zatvárajú do väzenia, noviny
         konfiškujú, trestným stíhaním terorizujú celú krajinu! Chorvátsko, ktoré dávalo Rakúsku
         najlepších a najschopnejších vojvodcov — Jelačiča, Filipoviča, Radiča a iných, a v ktorom
         sa zrodili takí bohatieri ducha ako Strossmayer, Rački, Preradovič a iní, je teraz zmietané
         svárom, upadá duchom aj charakterom.
   </p>
   <p>
    Jóbova zvesť nakoniec prišla! Ako píšu z Pešti, predbežný súhlas k návrhu volebnej
         reformy Andrássyho už dali alebo ho dajú dnes-zajtra. Oficiálne oznamujú, že v stredu 29.
         októbra (11. novembra) sa bude konať zasadanie uhorského snemu, na ktorom Andrássy predloží
         návrh volebného zákona, čo by nemohol urobiť, keby nemal predbežný súhlas koruny. Toto
         spôsobilo veľké prekvapenie.
   </p>
   <p>
    Nedá sa ani pomyslieť, že by cisár nedodržal sľub; to nie je možné. Intrigy zohrali
         svoju úlohu; cisárovi predložili projekt bez plurality. Tento návrh predložia v sneme 29.
         októbra. Snem ho zmení natoľko, že z opráv bude zasa pluralita. Návrh pošlú do hornej
         snemovne (magnátov), táto zruší trojité hlasy a ponechá len dvojité. V takomto prípade
         vysvitne, že cisár nezrušil dané slovo, a predsa všeobecné volebné právo prekrútili a
         národy oklamali v ich právach. Horribile dictu!
   </p>
   <p>
    Je to politické vydieračstvo na účet najvyššie postavenej osoby. Je to gaskonáda,
    <sup>
     [
     <a class="footnote" href="#ftn.d56e2782" name="d56e2782">
      115
     </a>
     ]
    </sup>
    akú svet ešte nevidel, ale okolnosti sú také, že sa musí podariť! Čo na to
         povedia národy, nevieme, iba to, že už teraz sa šíri všeobecná nespokojnosť, vláda však
         týmto šarlatánstvom môže predĺžiť svoju existenciu, ale pádu sa nevyhne, a bude to pád do
         veľkej hĺbky! V šovinizme už nemôže ďalej zachádzať, riskovala už všetko, využila všetky
         extrémy, a nemá nijaké rezervy. Dúfame v boha, že vláda vo svojej agónii nebude mať čas a
         silu, aby úplne vyhubila nemaďarské národnosti, hoci slovenské príslovie hovorí:
         „Skapínajúci kôň najviac kope“.
   </p>
   <p>
    V
    <span class="emphasis">
     <em>
      Moskovských vedomostiach
     </em>
    </span>
    <sup>
     [
     <a class="footnote" href="#ftn.d56e2793" name="d56e2793">
      116
     </a>
     ]
    </sup>
    ste oznámili (č. 245) odhalenie Reichpostu o Františkovi Kossuthovi. Kossuth
         všetko priamo popiera, hoci u nás už aj vrabce na streche čvirikajú o Kossuthových akciách
         u Srbov a Chorvátov; veď to ani nebolo tajomstvo. A telegram, ktorý poslal do hlavného
         iredentistického spolku, nazýva Kossuth len zdvorilostným aktom. Pekná zdvorilosť, keď sa v
         ňom hovorí o revolúcii a o odtrhnutí Triestu a Tridentu od Rakúska, aby sa pripojili k
         Taliansku!
   </p>
   <p>
    Pohár sa napĺňa, napĺňa sa! So zatajeným dychom čakáme, kedy pretečie. Všetko nám
         zobrali, pritisli nás k čiernej zemi, ale vieru v nás nevyhubili a nádej nepotlačili.
   </p>
   <p>
    P. S. Alea iacta est!
    <sup>
     [
     <a class="footnote" href="#ftn.d56e2803" name="d56e2803">
      117
     </a>
     ]
    </sup>
    Gróf Gyula Andrássy 10. novembra (podľa rus. kal.) predloží v sneme svoj návrh
         volebnej reformy, čo znamená: „Lasciate ogni speranza“! Cisár dal predbežný súhlas k návrhu
         zákona, a snem všetko odhlasuje — veď im ide o vlastnú kožu! Posledná nádej — cisárova
         neochvejnosť — nás sklamala! Národy Uhorska znova padnú za obeť skupiny vykorisťovateľov,
         stavovského parlamentu a režimu. Maďari opäť využili ťažkú situáciu Rakúska. Veď vo Viedni
         podporujú toho, koho sa boja, ako povedal slovenský biskup Štefan Moyzes. Povráva sa, že
         Andrássy sľúbil cisárovi urobiť zmeny v návrhu a on to, samozrejme, aj urobí; ale snem
         obnoví pôvodný návrh s celou nespravodlivosťou a ten sa stane zákonom. Najsmutnejšie je to,
         že podľa maďarských novín tento návrh schválil aj následník trónu František Ferdinand.
         Najviac budú postihnutí Rumuni. Premýšľajú o pasívnej opozícii, t. j. že ľud vôbec nebude
         hlasovať. Ale to je politika zúfalstva. Aký úžitok by priniesla pasivita! Deväť voličov si
         zvolí poslanca. Vina sa zvalí vždy na neprítomného.
   </p>
   <p>
    Dokedy bude ešte márne každé úsilie našich národností! Ešte príde čas, keď krachne
         maďarská oligarchia. Ale čo všetko musíme dovtedy prežiť! Boh je s nami…
   </p>
   <p>
    Beckovo ministerstvo v Rakúsku konečne padlo. Je to čiastočne víťazstvo Čechov, ale
         plody tohto víťazstva asi neužijú.
   </p>
   <p>
    Škandalózny proces Polónyiho a Lengyela, ktorý trval celý mesiac a odhalil všetky
         Polónyiho prečiny, zrušil uhorský snem (kúria). Vyhlásil rozsudok všetkých členov poroty za
         neplatný a celý škandalózny proces bývalého Kossuthovho ministra sa ešte raz bude konať
         pred verejnosťou.
   </p>
   <p>
    S Chorvátmi bude zle. Konferencie ich štátoprávnej strany vyvolali veľké pobúrenie v
         Pešti. Oficiálne kruhy sa vyhrážajú, že pošlú maďarské pluky, aby odtrhli od Chorvátska
         Sriem a Veroviticu a pripojili ich k Uhorsku, dosadia do Záhrebu vládneho komisára a zavedú
         stanné právo.
   </p>
   <p>
    A to všetko len preto, že na konferencii starčevičovej strany vyjadrili želanie pripojiť
         k Chorvátsku Bosnu a Hercegovinu a ešte Medzimurie ako územia, obývané Chorvátmi. Maďari
         akosi vystrkujú rožky. Ak koruna s konečnou platnosťou vypustí z rúk veľký tromf
         všeobecného práva, nebude mieru na Dunaji.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2782" name="ftn.d56e2782">
        115
       </a>
       ]
      </sup>
      <span class="emphasis">
       <em>
        Gaskonáda
       </em>
      </span>
      — chvastúnstvo
     </p>
    </div>
    <div class="footnote">
     <p>
      <sup>
       [
       <a class="para" href="#d56e2793" name="ftn.d56e2793">
        116
       </a>
       ]
      </sup>
      <span class="emphasis">
       <em>
        V Moskovských vedomostiach ste oznámili
       </em>
      </span>
      — V čísle 245 bola
               táto noticka: „Rakúsko-Uhorsko. Kossuthovci v úlohe veľkosrbských agitátorov.
               Viedenské antisemitské noviny Reichpost (podľa všeobecnej mienky orgán následníka
               trónu arcikniežaťa Františka Ferdinanda) a Deutsches Volksblatt súčasne uverejnili
               túto senzačnú správu: ,Uhorská koalícia‘, píše Reichpost, za ministra generála
               Fejerváryho pokúsila sa nadviazať spojenie s oficiálnym Srbskom, pomôcť pri
               veľkosrbskej agitácii… Agentom kossuthovcov v Chorvátsku bol vraj novinár a poslanec
               viedenského snemu Supilo. V roku 1905 Chorváti následkom tejto agitácie prijali v
               Rjeke rezolúciu o pripojení sa k strane nezávislých (kossuthovcov). Na príkaz vodcov
               tejto strany Kossutha, Apponyiho a Justha poslanci Lovássy a Kovács boli
               sprostredkovateľmi medzi stranou nezávislých a tlačovým úradom srbského ministerstva
               zahraničia. Sám Kossuth šesť dní pred získaním kresla ministra obchodu sa vraj
               odobral s tajným poslaním do Belehradu, aby rokoval so srbskou vládou. Vtedy
               veľkosrbská propaganda za pomoci kossuthovcov vyvolala niekoľko revolučných výbuchov
               v okupovaných oblastiach. Vraj sa potvrdilo, že v máji 1906 maďarskí patrioti za
               podpory Kossutha a grófa Battyányiho darovali vodcom veľkosrbskej propagandy veľké
               sumy a dokonca zbrane. Toto odhalenie spôsobilo v Rakúsko-Uhorsku veľke prekvapenie.
               Podľa všeobecnej mienky ich na to naviedol následník trónu, aby zdiskreditoval
               kossuthovcov pred cisárom.“ (L)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2803" name="ftn.d56e2803">
        117
       </a>
       ]
      </sup>
      <span class="emphasis">
       <em>
        Alea iacta est
       </em>
      </span>
      — Kocky sú hodené, to znamená, že sa už
               rozhodlo a nemožno cúvnuť.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2826">
       </a>
       List č. 37
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 259, 7. (20.) Novembra, s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Návrh zákona o volebnej reforme, ktorý bol predložený v uhorskom sneme 29. septembra
         (11. novembra) je skutočné monstrum zákonodárstva, dôkaz neskrotného úsilia smerujúceho k
         rasovému panstvu, machiaveliovskej úskočnosti, zmätenej zložitosti, svojvôle a zrejme mala
         fides vo vzťahu k nemaďarským národnostiam a ich vodcom. Keby toto všetko nevyplývalo z
         textu návrhu zákona, vyplynulo by to z reči, v ktorej minister vnútra gróf Gyula Andrássy
         predkladal a motivoval svoj návrh zákona. Táto reč je vrcholom feudálnej a šovinistickej
         nadutosti a ohnivej nenávisti ku všetkému, čo je v tejto krajine nemaďarské. „Musíme
         vytvoriť taký snem, aký potrebuje maďarský národ“, — v týchto slovách grófa Andrássyho je
         zahrnutý celý zmysel takzvanej „reformy“. Všetky ostatné národy vychádzajú na mizinu; ich
         život je iba dočasné vegetovanie, príprava na smrť a na definitívne vyhubenie. Okrem toho
         tento návrh zákona odovzdáva krajinu do vlády a spravovania klike gentry židovskej
         plutokracie a inteligentného proletariátu, najhoršieho proletariátu na tomto biednom svete.
         Zákon sa nezakladá na nijakom kultúrno-politickom princípe, ak nechceme uznať za mravný
         princíp úsilie v mene práva zaviesť násilie a svojvôľu klík a oligarchov.
   </p>
   <p>
    Najväčšie machinácie na utláčanie národa, a hlavne národností sú plurálne hlasy a ich
         distribúcia. Toto rozdelenie závisí od komisie, zostavujúcej zoznamy, ktorá sa má skladať
         len zo šovinistov — úradníkov, ľudí, ktorí sú závislí od vlády. Pravidlá, komu udeliť 2 — 3
         hlasy, sú naschvál tak zostavené, zmotané a dvojzmyselné, že ponechávajú otvorený priestor.
         Komisia svojvoľne určuje voličov. Kandidatúra je veľmi sťažená — na kandidatúru treba sto
         voličov, musí sa písomne zahlásiť do 5 dní pred voľbami, ktoré sa nebudú konať v obciach,
         ale v obvodoch. Voľby sú verejné, aby ich úrady mohli ovplyvniť, terorizovať a podplácať.
         Analfabet má 1/10 hlasu a hlasuje prostredníctvom voliteľa! Určenie vedomostného cenzu
         závisí úplne od komisie, ktorá zoznam zostavuje — môže dať toľko hlasov, koľko chce, a
         odobrať hlas, komu chce. Ona posudzuje aj mravnosť voliča (pijana môže vyškrtnúť zo
         zoznamu). Nemá právo voliť a byť volený ten, kto sa previnil proti paragrafu 172 trestného
         zákonníka, t. j. ten, kto poburoval proti maďarskej národnosti. A keďže v Uhorsku každý,
         kto miluje svoju materinskú reč, kto povie či napíše slovo na jej obranu, kto vzdoruje
         maďarizácii, už „poburuje proti maďarskej národnosti“; to potom značí, že všetci, ktorí sa
         otvorene hlásia za Slovákov, všetci slovensky zmýšľajúci ľudia nemôžu ani voliť poslanca,
         ani vypísať kandidatúru na poslanecký mandát. Aj o tomto rozhoduje komisia, pozostávajúca
         zo samých zúrivých odporcov a neprajníkov slovenského národa. Ak kandidát pred voličmi
         povie, že bude brániť jazyk a národnosť, stačí, aby ho udali žandárovi, proti kandidátovi
         sa začne proces za „poburovanie proti Maďarom“, a tým sa jeho kandidatúra končí — už nesmie
         byť volený. A navyše stráca na 10 rokov aj právo voliť a byť volený. Ale všetky podvody a
         úklady sa ani nedajú vyčísliť. Cisár si chce vypočuť hlas a mienku národa, lenže gróf
         Andrássy to znemožňuje a dovedie volebnú reformu ad absurdum. A ešte čosi — samotné voľby
         uskutočňujú jedine a bez kontroly vládne orgány, ľudia, ako hovorí zákon, verní štátu, čo u
         nás znamená: maďaróni, prisluhovači maďarizačného režimu. Takto sú vylúčení všetci, o
         ktorých je známe, že sú Slováci, Rumuni a zmýšľajú ako takí. Kto nie je maďarizujúci
         šovinista, ten priebeh volieb neovplyvní.
   </p>
   <p>
    Aby sa o cieľoch volebnej reformy ani najmenej nedalo pochybovať, Andrássy ju komentoval
         rečou, ktorá je hrozná svojím cynizmom, otvorenou brutálnosťou, megalomániou a šovinizmom,
         rozpáleným do žerava. Ľudská osobnosť pre neho nič neznamená, štát — všetko. Ak má štát
         právo vyberať dane a regrútov, má právo aj odobrať človeku časť jeho práva. Osobnosť,
         individualita národov preňho nič neznamená. Keďže štát musí byť maďarský, národy musia
         priniesť za obeť svoju národnosť, jazyk, kultúru, minulosť, ideály, úsilia, želania! Podľa
         surovej teórie Andrássyho štát je Báal,
    <sup>
     [
     <a class="footnote" href="#ftn.d56e2848" name="d56e2848">
      118
     </a>
     ]
    </sup>
    ktorý má právo zožrať všetko ako svoju obeť. Či tak hovorili Maďari aj vtedy,
         keď Uhorsko nebolo štátom, ale rakúskou provinciou? Nie. Bránili svoj jazyk a národnosť a
         nekládli ich za rakúsky štát do žalúdka nemeckého Báala.
   </p>
   <p>
    Na toto už zabudli!!!
   </p>
   <p>
    Celkom na začiatku tejto čudnej reči slovenský poslanec dr. Milan Ivanka prerušil
         ministra: „A kde je čestné slovo?“ Totiž minister Andrássy dal cisárovi čestné slovo, že
         uskutoční všeobecné, priame a tajné volebné právo, a teraz robí pravý opak!
   </p>
   <p>
    Andrássy sa naňho obzrel a chvejúcim sa, nahnevaným a nervóznym hlasom zakričal, že
         klame ten, kto pripomína čestné slovo. Táto nervozita sa potom prejavila v celej jeho reči.
         Slovo Ivanku otriaslo svedomím „čierneho grófa“, ako zvyčajne volajú Andrássyho. Nie však
         natoľko, aby nepokračoval v rasovom tyranstve. Predseda dr. Ivanku napomenul, ale dojem zo
         scény medzi všemohúcim, ráznym ministrom a prostým slovenským poslancom nezapôsobil
         priaznivo na Andrássyho.
   </p>
   <p>
    Návrh volebného zákona odovzdali komisii pozostávajúcej z 30 hlasov, v ktorej má
         Kossuthova strana obrovskú väčšinu. Členovia strany národností snemu (Slováci, Rumuni,
         radikálni Srbi) prostredníctvom svojho predsedu Mihaliho písomne vyhlásili, že odmietnu
         účasť v komisii, lebo: 1. nepokladajú Andrássyho návrh zákona za splnenie sľubu, daného
         cisárovi pri dohode koruny s koalíciou (v apríli r. 1906), 2. návrh je celým svojím obsahom
         zameraný proti životu nemaďarských národností a 3. do dôležitých snemových komisií
         nepripúšťajú ani jedného národnostného poslanca. Mihali zároveň vyhlasuje, že slovenskí a
         rumunskí poslanci vystupujú zo všetkých bezvýznamných komisií, do ktorých boli pre formu
         zvolení.
   </p>
   <p>
    Nevieme, aký bude osud Andrássyho návrhu — veď koalícia má obrovskú prevahu, ale už to,
         že minister mohol a smel vystúpiť s takým návrhom zákona, je strašné znamenie doby. Národy
         stíchli v úžase, ich nádeje na pomoc koruny sa rozplynuli, alebo aspoň nie sú už také
         ružové. Ja si však predsa myslím, že aj to je len prostriedok, ako predĺžiť život koaličnej
         vlády. Lenže aj toto predĺženie je pre nás nešťastím. Veľa, veľmi veľa musia znášať národy.
         Že sa z tejto situácie dostanú, to je pravda, ale hladnému je ťažko čakať aj na kúsok
         každodenného chleba.
   </p>
   <p>
    Ministerský predseda Wekerle povedal deputácii bosenských mohamedánov: „Som rád, že sa
         stanete súčasťou uhorskej koruny“. Nuž, to sa ešte nedá vedieť, ale je to dôkaz, že Maďari
         by chceli pripojiť Bosnu a Hercegovinu k Uhorsku.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2848" name="ftn.d56e2848">
        118
       </a>
       ]
      </sup>
      <span class="emphasis">
       <em>
        Baal
       </em>
      </span>
      — západosemitský boh hromu a úrodnosti polí, pinášali mu
               krvavé obete
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2874">
       </a>
       List č. 38
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 265, 14. (27.) novembra, s. 3.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    V Rakúsku už existuje úradnícke neparlamentné ministerstvo,
    <sup>
     [
     <a class="footnote" href="#ftn.d56e2892" name="d56e2892">
      119
     </a>
     ]
    </sup>
    jeho prezidiálnym šéfom je barón Bienert, a (ako som počul) k veľkej
         nespokojnosti cisára, ktorému sú v tejto osudnej dobe nepríjemné akékoľvek vnútorné
         škriepky a rozbroje. Povráva sa, že nervózne zvolal: „Chcem mať parlamentnú vládu, chcem
         mať pokoj!“ Koalícia a nové parlamentné ministerstvo stroskotali na česko-nemeckom spore. V
         čom sú jeho korene? V úzkom viedenskom centralizme; v rokoch 1861 a 1867 sa všetko
         sústredilo vo Viedni — aj to, čo malo patriť k oblastnej autonómii, aby len Viedeň mala
         úradníkov a moc. Všeobecné volebné právo demokratizovalo parlament, ale neupravilo
         neuspokojivú ústavu. Sporné otázky medzi Nemcami a Čechmi sa mohli vyriešiť na českom
         oblastnom sneme, kde majú väčšinu Česi, nie však vo Viedni, lebo tam sa Nemci cítia doma a
         neustupujú ani v takej bezvýznamnej veci, ako sú české nápisy na malej českej Buštehradskej
         železničnej linke. Úradnícke ministerstvo má byť len dočasné, ale podľa posledných správ
         bude vládnuť do neskorej jari, do mája alebo júna. Ríšsku radu zvolali na 13. (26.)
         novembra hlavne kvôli anexii Bosny.
   </p>
   <p>
    Na uhorskom sneme sa slabo a ochabnuto posudzuje štátny rozpočet na rok 1909. Rumunský
         delegát Alexander Vajda-Voevoda povedal tam Maďarom veľmi nepríjemné slová „Uzavierať
         dohodu s vami, Maďarmi, nie je možné, ani to nestojí za to. V Rakúsko-Uhorskej monarchii
         majú budúcnosť len Slovania, keď budú vo väčšine, my, Rumuni, sa s nimi dohovoríme. Teraz
         sme ich spojenci.“ Farkasházy (opozičný poslanec) dokazoval, že rozpočet je falošný,
         klamný.
   </p>
   <p>
    Vôbec si žijú „more patrio“:
    <sup>
     [
     <a class="footnote" href="#ftn.d56e2905" name="d56e2905">
      120
     </a>
     ]
    </sup>
    nikto nepomyslí na budúcnosť. Ani deň neprejde bez zrážky vlakov. Minister
         obchodu (a železníc) Kossuth večne polihuje v posteli a píše ponosy riaditeľstvu štátnych
         železníc, „že na štátnych železniciach sa deje čosi strašné, lebo úradníci a zamestnanci
         nie sú disciplinovaní“, že „železnice strácajú dôveru preto, lebo každý deň prináša správy
         o katastrofách.“
   </p>
   <p>
    Ale minister sa obracia na nesprávnu adresu. On sám zobral z rúk riaditeľov všetky
         záležitosti a sústredil ich na ministerstve obchodu, aby mal poslušných voličov pri voľbách
         (v mnohých volebných obvodoch sa rozťahujú úradníci dráh), a týmto podkopal disciplínu,
         ktorú nič nemôže napraviť, nič ju nevzkriesi. Preto výzva, ktorá karhá riaditeľov za
         nečinnosť, by sa vlastne mala adresovať ministerstvu obchodu, samotnému ministrovi
         Ferencovi Kossuthovi, hoci ustavične leží v posteli vo svojom zámku Greschham.
   </p>
   <p>
    Celá maďarská politika sa drží len utláčaním národností a zločinmi proti Srbom, myslím,
         že z podlízavosti voči Viedni. Ináč si nevieme vysvetliť surové prenasledovanie učiteľov,
         kňazov, obchodníkov. Iba teraz, o tri mesiace, boli vypočúvaní prví z obžalovaných. Celkove
         je za „veľkosrbskú“ propagandu zatvorených 50 ľudí; najväčšmi obviňujú profesora Valeriana
         Pribičeviča a jeho brata Adama. Vo väzení je ešte Oblakovič, Gajič, Vujaklija, Trebuchovič
         a iní skromní ľudia, ktorí nemajú ďalekosiahle politické zámery. Týmto sa len plnia sľuby
         Raucha, nanúteného bána. Takého bána Chorváti ešte nemali. Je to despota a tyran. Naši
         slávni diplomati sa tvária, že politické a vojnové prípravy v Srbsku a Čiernej Hore,
         revolučná nálada v Bosne, Hercegovine, Albánsku a Macedónii sa Rakúska vôbec netýkajú, ale
         prípravy sa robia. Pätnásty armádny zbor povolal vojakov v zálohe. Toto znamená zvýšenie
         počtu vojakov v Bosne a Hercegovine na 8000. Pravda, ozbrojenie Srbska a 4 černohorské
         delá, namierené na Lovčeň nemôžu zastrašiť taký kolos, akým je Rakúsko v porovnaní so
         Srbskom a Čiernou Horou. Prichádza nám však na um „nevesinská zápalka“,
    <sup>
     [
     <a class="footnote" href="#ftn.d56e2915" name="d56e2915">
      121
     </a>
     ]
    </sup>
    od ktorej sa vznietilo povstanie, a potom srbská a ruská vojna; ale na druhej
         strane Krivošania celé mesiace bili rakúske vojsko a uspokojili sa len po dobrom slove
         generála Rodiča, pravoslávneho Srba, ktorý dal každému Krivošanovi, ktorý strieľal do
         rakúskych vojakov, 40 zlatých! To je historická pravda! Je to vlastne len akademická
         informácia, my sme presvedčení, že bosenská, hercegovinská a bulharská zápalka oheň
         nezapáli.
   </p>
   <p>
    V Pešti odhalili zaujímavý prípad rozsiahleho úplatkárstva. Minister gróf Albert Apponyi
         v svojej kulturtrégerskej hrdosti má dosť času biť slovenských učiteľov, pomaďarčovať úbohé
         3 až 5 ročné slovenské deti, ale nemá čas a energiu na kontrolu maďarských meštianskych
         škôl v samej Pešti, pod nosom, v metropole maďarskej kultúry. Tieto peštianske meštianske
         školy a niektoré stredné školy (gymnáziá a reálne gymnáziá) vydali 400 falošných vysvedčení
         len uchádzačom o železničiarsku službu! Bola to skutočná fabrikácia školských vysvedčení!
         Túto panamu odhalilo generálne riaditeľstvo uhorských štátnych železníc, keď začalo
         preverovať žiadosti a vysvedčenia uchádzačov. A gróf Apponyi hrdo dvíhal hlavu, keď mu
         Björnsön povedal spravodlivé slovo úprimného hnevu za školské tyranstvo nad úbohými
         slovenskými deťmi!!! Nech sa len pozrie hrdý mučiteľ slovenských detí; jeho apponyiovská
         štátna škola vydala negramotnému školské vysvedčenie za štvrtú triedu!! Medzi falšovateľmi
         vysvedčení sú riaditelia gymnázií, učitelia gymnázií a reálnych škôl! Toto sú údaje z
         maďarských novín. Pekné maďarské kulturtrégerstvo! Keď len riaditeľstvo železníc zistilo
         400 falošných vysvedčení, koľko je ich u druhých? Celá veľká spoločnosť sa venovala tejto
         „kultúrnej“ činnosti.
   </p>
   <p>
    Na uhorskom sneme poslanec opozície Farkasházy, ktorého sme už spomenuli, hovoril o
         neporiadkoch pri stavbe železničných podvalov. Nastal veľký zmätok. Prišiel Kossuthov
         tajomník, ako sa hovorí — jeho pravá ruka a rozum, Szterényi, bývalý Stern, pomaďarčený
         Žid, a predniesol veľmi hmlistú reč na obranu ministra. Medziiným povedal, že stavba
         podvalov si vyžadovala také zložité výpočty, že jeden úradník ministerstva pritom
         zošalel!!! Z jeho reči vidieť, že minister Kossuth uzavrel dohodu s rakúskou židovskou
         firmou Eisler na 10 rokov o stavbe železničných podvalov. Na 10 rokov!!! A to na drevo,
         ktorého cena sa tak rýchle mení! Ide o mnoho miliónov korún!
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2892" name="ftn.d56e2892">
        119
       </a>
       ]
      </sup>
      <span class="emphasis">
       <em>
        Neparlamentné ministerstvo
       </em>
      </span>
      — myslí sa úradnícka vláda
      <span class="emphasis">
       <em>
        Richarda Bienertha
       </em>
      </span>
      , ktorá bola menovaná cisárom 15. 11. 1908.
               Jednotlivé ministerstvá boli obsadené príslušnými sekčnými šéfmi. Po reorganizácii
               vlády 10. 2. 1909 vstúpili do nej aj politickí predstavitelia. Bienerth bol
               klerikálny konzervatívec.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2905" name="ftn.d56e2905">
        120
       </a>
       ]
      </sup>
      <span class="emphasis">
       <em>
        More patrio
       </em>
      </span>
      — podľa dedičného zvyku
     </p>
    </div>
    <div class="footnote">
     <p>
      <sup>
       [
       <a class="para" href="#d56e2915" name="ftn.d56e2915">
        121
       </a>
       ]
      </sup>
      <span class="emphasis">
       <em>
        Nevesinská zápalka
       </em>
      </span>
      — Nevesinje, mesto v Hercegovine;
               narážka
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2933">
       </a>
       List č. 39
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 272, 23. novembra (6. decembra), s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Tri dni po odhalení obrovskej „kultúrnej panamy“ s falošnými vysvedčeniami zo stredných
         a meštianskych škôl v Pešti, o ktorej som vám napísal v 38. liste, odhalila sa
         „presídlenecká panama“, totiž ukázalo sa, že veľké ustanovizne, spoločnosti a banky, ktoré
         vydržiava štát, bezohľadne zdierajú biednych vysťahovalcov pod záštitou štátu. Na čele
         týchto machinácií je veľký uhorský finančník, budúci generálny riaditeľ zamýšľanej
         samostatnej uhorskej štátnej banky, veľký vodca židovského finančníckeho kagalu
    <sup>
     [
     <a class="footnote" href="#ftn.d56e2951" name="d56e2951">
      122
     </a>
     ]
    </sup>
    Leo Lánczy. Túto vec treba trochu osvetliť.
   </p>
   <p>
    Zákon IV z r. 1903 o emigrácii mal za cieľ obmedziť emigráciu a ochrániť presídlencov
         pred súkromnými agentmi, ktorí zdierajú ľud. Štát uzavrel zmluvu s maďarskou námornou
         akciovou spoločnosťou Adria ako predstaviteľkou námornej spoločnosti Cunard, aby pod
         dozorom štátu prevážala uhorských presídlencov do Ameriky. Riaditeľ Adrie je Leo Lánczy.
         Adria odovzdala túto vec Akciovej spoločnosti pre cestovanie a predaj lodných lístkov.
         Riaditeľ tejto spoločnosti je — Leo Lánczy. Financovanie a výmena peňazí boli v rukách
         peštianskej Komerčnej banky. Predseda riaditeľstva Komerčnej banky je — Leo Lánczy. Vláda
         vymenovala štátnych presídleneckých agentov, ktorí mali dostávať fixný plat. Toto všetko
         podľa zákona, ale nie podľa Lánczyho. Inými slovami: Adria dostáva na jedného presídlenca
         18 korún: agenti — okrem fixných platov — po 7 korún: cestovná kancelária — za rozličné
         služby — po 7 korún.
   </p>
   <p>
    Z príkladov vidieť, ako zdierajú agenti: Leo Lederer, agent v Zombore, má 2400 korún
         platu, a od presídlencov vybral 6340 korún; S. Tišman v Užhorode (Ungvár) dostáva 18 000
         korún platu a okrem toho dostal 40 380 korún; Lad. Fülöp v Košiciach má 24 000 korún platu,
         a vyinkasoval 55 215 korún od emigrantov — to všetko za jeden rok (1905).
   </p>
   <p>
    Všetci títo agenti sú židia. Koľko si nahrabala Adria, koľko cestovná kancelária a koľko
         Komerčná banka, to vedia iba bohovia židovského Olympu. Maďarské noviny Pesti Napló
    <sup>
     [
     <a class="footnote" href="#ftn.d56e2963" name="d56e2963">
      123
     </a>
     ]
    </sup>
    z 22. (podľa rus. kal.) novembra píšu: „Existuje Adria, o ktorej nevieme, koľko
         získava od Cunarda, je to výnosná spoločnosť, ktorá dostáva po 18 korún na jedného
         presídlenca; existuje Komerčná banka, ktorá dostáva po 7 korún. Predstaviteľ Adrie je
         Lánczy, predsedom Komerčnej banky zasa Lánczy. Príjem z oboch dostáva Lánczy. Posledné
         groše zbedačených, zničených existencií, ktoré nemôžu vyžiť vo vlasti, ale utekajú do
         cudzích krajov na pekelné práce pod zemou do rudných baní Pensylvánie, idú do vrecka
         milionára Lea Lánczyho. Ľudia hynú. Lánczy sa obohacuje nespočetnými miliónmi.“ Akú silu
         majú už v rukách Židia, vidieť z toho, že aj zákon aj minister sú voči Lánczymu bezmocní;
         všetka peštianska periodická tlač okrem Pesti Napló mlčí o tomto zbojníckom vydieračstve
         pomocou štátnych ustanovizní. Mnohí bránia Lánczyho, ktorý je zrejme štedrý k tlačovým
         orgánom. Bráni ho aj minister Gyula Andrássy „ako vplyvného človeka“ v hospodárskom živote
         Uhorska.
   </p>
   <p>
    Česi majú zaujímavú „novinku dňa“ — takzvaný „bummel“ (výčiny) nemeckých študentov.
         Študenti sa každý deň od 11 hodín predpoludním prechádzajú po najfrekventovanejších
         uliciach Prahy v študentských čiapkach a s farebnými stuhami cez plece. Česká spoločnosť v
         tom vidí provokáciu, napáda študentov, polícia ich bráni, žandári zatvárajú Čechov,
         rozháňajú ich. Každý deň sa odohráva to isté — už celý mesiac. Celá česká politika, celý
         spoločenský život sa točí okolo čiapok a farebných stúh. V spoločnosti, v novinách, na
         zhromaždeniach sú samé protesty. Českí poslanci snemu behajú po ministerstvách, na políciu,
         ale „bummel“ ostáva „bummelom“.
   </p>
   <p>
    V Prahe, pravda, popri českých univerzitách existuje aj nemecká. V nemeckej univerzite
         sú nemeckí študenti, a nemeckí študenti na celom svete nosia farebné stuhy a čiapky. K tomu
         treba ešte dodať, že vláda, centrum, Viedeň a polícia sú na strane nemeckých študentov — a
         už máte celý problém ako na dlani! Radikálny prostriedok by bol: presídliť nemeckú
         univerzitu z Prahy do nemeckého mesta, napríklad do Liberca (Reichenberg), ale to Nemci
         nikdy nedovolia. Univerzita je pre nich bašta germanizmu „in partibus infidelium.“
    <sup>
     [
     <a class="footnote" href="#ftn.d56e2974" name="d56e2974">
      124
     </a>
     ]
    </sup>
    Veď skoro celá tretina obyvateľstva českého kráľovstva pozostáva z Nemcov,
         nerátajúc Židov! — z bohatých Nemcov a z uvedomelého prostého ľudu!
   </p>
   <p>
    Nakoniec aj Viedeň má svoju študentskú „aktualitu“. Tam sú na dennom poriadku bitky
         medzi liberálnymi a konzervatívnymi študentmi, medzi slovanskými a nemeckými, medzi
         kresťanskými a židovskými a nakoniec medzi nemeckými a talianskymi, pri ktorých dochádza k
         streľbe z revolverov medzi akademickými múrmi! Ak k tomu pridáme zlé zvesti z východu z
         Turecka, bojkot rakúskeho tovaru skoro v celej Levante, novú krízu v rakúskom Bienertovom
         kabinete (začala sa 14. (27.) novembra), musíme priznať, že nad Rakúsko-Uhorskom vejú
         búrlivé vetry!
   </p>
   <p>
    Ktože to otvoril Pandorinu skrinku? Či nie barón Aehrenthal? Vidí sa nám, že Rakúsko
         nemalo šliapať do osieho hniezda na Balkáne. Nedala k tomu dôvod ťažká situácia v Rusku,
    <sup>
     [
     <a class="footnote" href="#ftn.d56e2984" name="d56e2984">
      125
     </a>
     ]
    </sup>
    postihnutom dvojnásobným kolosálnym nešťastím? Na Uhorskom sneme boli v
         rozpakoch, čo s jubileom cisára Františka Jozefa 2. novembra (podľa rus. kal.), keď
         oslavuje 60. výročie nástupu na trón v Olomouci v r. 1848. Ide o to, že Maďari, hlavne
         Kossuthova strana, uznávajú kráľa len od r. 1867, t. j. od korunovania za uhorského kráľa v
         Pešti. A v súčasnosti je táto strana na strane vlády! Ako teraz spojiť kossuthovský
         radikalizmus a lojálnosť, ktorú má vládna strana prejavovať aspoň navonok? Rozhodli takto:
         nebude ani ohňostroj, ani zástavy, ani iné oslavy; snem 2. decembra nebude zasadať,
         predseda pozval delegátov, aby sa zúčastnili na slávnostnej omši v budínskom hrade a
         blahoželanie kráľovi vpíšu do protokolu, aby sa udalosť zaznamenala. Takto bude aj vlk
         sýty, aj ovca celá, ako hovorí naše príslovie.
   </p>
   <p>
    Ale ani to nešlo hladko, bez protestov. Mladý poslanec Nagy protestoval v mene ústavy
         proti blahoželaniu cisárovi, hoci je zároveň aj uhorským kráľom. Je to teda lojálnosť s
         falšovaním a protestmi!
   </p>
   <p>
    Surové prenasledovanie slovenských novín neprestáva. Národné noviny, hlavný orgán
         slovenskej ľudovej strany a vlastne celého slovenského národa, budú mať opäť proces na
         peštianskom trestnom súde 5. (18.) decembra 1908.
   </p>
   <p>
    Obžalovali svätomartinského občana Cipára, že napísal článok, v ktorom vyjadruje
         sústrasť Černovčanom kvôli udalostiam 14. (27.) októbra r. 1907. Kvôli Černovej (zastrelili
         tam bez príčiny 15 ľudí), majú Národné noviny už siedmy súdny proces! Slovákom nedovolia
         ani plakať, žalovať sa a stonať, keď ich kynožia ako nebezpečnú divú zver!
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2951" name="ftn.d56e2951">
        122
       </a>
       ]
      </sup>
      <span class="emphasis">
       <em>
        Kagalu
       </em>
      </span>
      — židovská (kahala) — náboženská obec
     </p>
    </div>
    <div class="footnote">
     <p>
      <sup>
       [
       <a class="para" href="#d56e2963" name="ftn.d56e2963">
        123
       </a>
       ]
      </sup>
      <span class="emphasis">
       <em>
        Pesti napló
       </em>
      </span>
      — maďarský denník založený roku 1850
     </p>
    </div>
    <div class="footnote">
     <p>
      <sup>
       [
       <a class="para" href="#d56e2974" name="ftn.d56e2974">
        124
       </a>
       ]
      </sup>
      <span class="emphasis">
       <em>
        In partibus infidelium
       </em>
      </span>
      — v nespoľahlivých krajoch
     </p>
    </div>
    <div class="footnote">
     <p>
      <sup>
       [
       <a class="para" href="#d56e2984" name="ftn.d56e2984">
        125
       </a>
       ]
      </sup>
      <span class="emphasis">
       <em>
        Ťažká situácia v Rusku
       </em>
      </span>
      — postihnutého dvojakým veľkým
               nešťastím — narážka na rusko-japonskú vojnu 1904 — 1905 a revolúciu 1905 — 1907
               (L)
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e3003">
       </a>
       List č. 40
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      „M. V.“, 1908, č. 295, 20. decembra (2. januára), s. 4.
     </strong>
    </span>
   </p>
   <p>
    (Od nášho dopisovateľa)
   </p>
   <p>
   </p>
   <p>
    Človek sa nevoľky stáva lyrikom, keď sa pozerá na osud slovanských národov. Osídlili
         široké plochy Európy a Ázie, brehy morí, doliny vysokých hôr, údolia veľkých riek. Spolu s
         Izaiášom a Kollárom môžeme zvolať: „Rozmnožil si tento národ, Pane, ale nezvelebil jeho
         potešenie“. Málokde vládnu Slovania bohatstvom svojho kraja. Všade rozkazuje cudzinec. A
         keď s božou a ruskou pomocou zhodia jarmo, čo vidíme? Slovanské srdce nemôže zabudnúť na
         hnisajúcu a páchnúcu ranu, ktorú spôsobila stambulovčina v Bulharsku,
    <sup>
     [
     <a class="footnote" href="#ftn.d56e3021" name="d56e3021">
      126
     </a>
     ]
    </sup>
    milanovčina v Srbsku, frankovčina v Chorvátsku atď. Zahraničným Slovanom ešte
         nevychladli na tanieri ruské pirohy, neuschla na ich zotročenej zemi preliata ruská krv, a
         už vyplazovali jazyk na svojho osloboditeľa. Človeku zviera srdce, keď si na to pomyslí.
         Dostojevskij to doslova predpovedal, ale tým sa nezmyje ani nezoslabí hnusný Kainov zločin,
         doteraz nevykúpený a doteraz pretrvávajúci. Toho istého stambulovského zločinu sa dopustili
         neoslavistickí študenti na pražskom zjazde, pokračujú v ňom rozliční drobitelia plemien,
         lživí fonetikovia, Ukrajinci, českí realisti, blahoželajúci Japoncom alebo jednoducho
         literárni podliaci v štýle Adolfa Černého. Niet takého zla či úpadku v slovanstve, ktoré by
         nebol oslávil v Přehlede.
    <sup>
     [
     <a class="footnote" href="#ftn.d56e3036" name="d56e3036">
      127
     </a>
     ]
    </sup>
    A ešte ho podporujú čestní ľudia v Slovanskom spolku. Táto podpora nie je na
         mieste.
   </p>
   <p>
    Tam, kde sa Slovania oslobodili, začali hospodáriť ako márnotratný syn v evanjeliu.
         Megalomanské politikárčenie a sebecká straníckosť. V Srbsku napríklad za nepatrnú sumu
         predali Židom tabakový rakúsko-uhorský monopol, len aby sa dostali k peniazom. Ľud v
         kráľovstve je biedny, priemysel bezvýznamný, inteligencia holduje všetkému, čo je cudzie,
         hlavne mestským nerestiam a hriechom. A čo sa týka literatúry, pozostatok Srbov v
         Chorvátsku pod kultúrnym a národnostným útlakom dáva srbskému národu a jeho duchovnému
         životu viac než kráľovstvo. Na Slovanoch akoby spočívala dvojnásobná kliatba: alebo slúžte
         tým, čo sú vám cudzí krvou a duchom, alebo spoliehajúc sa na seba, škriepte sa medzi sebou,
         premárnite dedičstvo otcov a sami sebe si kopte hrob! Slovania najviac vynikajú osobným
         hrdinstvom vtedy, keď idú proti vlastným bratom.
   </p>
   <p>
    Politikárčenie a straníckosť viedli k tomu, že každý desiaty vzdelanec, bol, je, alebo
         bude ministrom. Či by týmto národom nebolo lepšie zostať pod ochraňujúcou tureckou vládou,
         kým ich skutočne neoslobodia? Ale to je už neodpustiteľná lyrika: musíme pracovať,
         oduševňovať a poukazovať na veľké ideály slovanstva, aj ked je prítomnosť taká zmätená.
   </p>
   <p>
    Ani kainské slová kniežaťa Meščerského
    <sup>
     [
     <a class="footnote" href="#ftn.d56e3048" name="d56e3048">
      128
     </a>
     ]
    </sup>
    v Graždaninovi o „hlúpej legende o slovanskej rase“ neospravedlňujú všetky
         tieto hriechy. Slovanská rasa je skutočnosť, nie legenda, a kto sa zrieka plemenného
         bratstva, ten je bratovrah, otcovrah — parricida in optimo sensu!
    <sup>
     [
     <a class="footnote" href="#ftn.d56e3057" name="d56e3057">
      129
     </a>
     ]
    </sup>
    Veľké Rusko nemôže zavrhnúť plemenné bratstvo, ak chce splniť svoje dejinné
         poslanie a stať sa svetovým faktorom na večné časy. Teda nielen my, ujarmení Slovania, ale
         aj nezávislé Rusko má svojich Efialtesov a Herostratov!
   </p>
   <p>
    My však spolu so sv. Augustínom veríme: nubicula sunt
    <sup>
     [
     <a class="footnote" href="#ftn.d56e3065" name="d56e3065">
      130
     </a>
     ]
    </sup>
    — sú to len obláčky, a slniečko znova zasvieti.
   </p>
   <p>
    V Uhorsku je ďalší školský škandál: Szécsényi, biskup v Rábe pozval prostredníctvom
         školskej správy žiakov učiteľského ústavu, ktorý vydržiava na vlastné trovy, aby sa
         dostavili na slávnostnú omšu 2. decembra (podľa rus. kal.) z príležitosti 60. výročia
         panovania cisára a kráľa Františka Jozefa I. Žiaci štvrtého (posledného) ročníka však
         oznámili, že na omšu nepôjdu, lebo neuznávajú cisára, a kráľ bol korunovaný len v r. 1867.
         A ani nešli. Školská správa ich všetkých vylúčila. Poslanec Eitner interpeloval na sneme u
         ministra grófa Apponyiho, pričom nazval tento skutok žiakov prejavom čistého vlastenectva a
         hovoril, že žiaci si zaslúžia pochvalu a nie vylúčenie. Gróf Apponyi je vo veľmi
         nepríjemnej situácii — na jednej strane — veľká nedisciplinovanosť, kráľ — a na druhej
         strane maďarský šovinizmus. Odpovedal dvojzmyselne, vyhýbavo, takže vyvolal celú búrku
         rozhorčenia.
   </p>
   <p>
    Ale aj to bude len búrka v pohári. Šovinizmus je u nás už mdlý a oficiálny, ak sa
         neobracia proti slabým národnostiam.
   </p>
   <p>
    Dr. Wekerle pred štyrmi rokmi vyhlásil, že v Uhorsku už neexistuje národnostná otázka. A
         teraz na sneme neodznie ani jeden prejav — nech je na programe čokoľvek — ktorý by sa
         netýkal národnostnej otázky. Tejto otázke bola venovaná aj Andrássyho reč o volebnej
         reforme.
   </p>
   <p>
    Zle sa žije nemaďarským národnostiam v Uhorsku a nemeckým v Rakúsku bez ohľadu na
         neúspechy Rakúsko-Uhorska v zahraničnej politike. V dôsledku krátkozrakej politiky baróna
         Aehrenthala aj teraz prinútili Viedeň, aby sa zaliečala Maďarom a Nemcom, aby dodali úver,
         regrútov a vôbec získali si ich priazeň. Maďarom sa chystajú dať ako „národný“ ústupok
         maďarský plukový jazyk, t. j. vo všetkých plukoch, regrutovaných v Uhorsku a všetkých
         krajinách koruny sv. Štefana (to znamená, že aj v Chorvátsku a Srieme) veliacim jazykom
         bude maďarčina. Čo to znamená? To, že nielen barkarská Apponyiho škola, ale aj vojsko sa
         stane nástrojom surovej maďarizácie. Doteraz v plukoch, ktoré sa regrutovali na Slovensku,
         bol plukový jazyk slovenský. V škole učili vojakov po slovensky, učili ich síce málo, ale
         aspoň nepomaďarčovali. Nemecký jazyk používali len pri poveloch a pozdravoch.
   </p>
   <p>
    Teraz aj do vojska zavedú národnostný útlak a rasové tyranstvo. Na druhej strane s
         Čechmi, ktorí majú v snemoch silné strany a skutočnú autonómiu, zaobchádzajú ako s
         menejcenným národom, celkom podľa receptu násilníckej Nietzscheho filozofie.
   </p>
   <p>
    Smelým, oduševneným a húževnatým obrancom národnosti na uhorskom sneme je Rumun Július
         Maniu, ktorý vo svojich rečiach bez fráz ukázal dar slova aj vernosť zásadám! V nedávnom
         prejave dokázal, že Rumuni sú postavení mimo zákona, keď ich Maďari urážajú. Maďarskí
         kalvinisti za bieleho dňa vyvliekli s bohorúhačskými rečami a piesňami pravoslávny kríž a
         hodili do dvora každému Rumunovi. Rumunský kríž — pamätník v Blažoraži (Blasendorf v
         Sedmohradsku) vyhodili do vzduchu dynamitom. Administratívna správa aj súd, v ktorom Maniu
         zažaloval vinníkov oboch priestupkov, oslobodil obžalovaných ako nevinných: veď vo vzťahu k
         národnostiam je dovolené všetko. Minister justície Günter iba mykol plecom a odvolal sa na
         nezávislosť sudcov!! To je už satira, ba ešte viac — je to krvavý sarkazmus. Veď u nás
         sudcovia v národnostných sporoch súdia podľa nariadenia ministra Güntera, čo aj on sám
         priznal 9. decembra (podľa rus. kal.) na sneme!!! Vtedy povedal: „Nech národní agitátori
         nepodpichujú, potom nebude nariaďovať sudcom, aby podávali žalobu proti národnostiam.
         Propria fassio — mile testes!!!“
    <sup>
     [
     <a class="footnote" href="#ftn.d56e3084" name="d56e3084">
      131
     </a>
     ]
    </sup>
   </p>
   <p>
    U nás, v Uhorsku politické prenasledovanie čoraz väčšmi prechádza do prenasledovania
         osobnosti, existencie. Útočia na životy ľudí! 18. decembra (podľa rus. kal.) kráľovská
         tabuľa (apelačná inštancia) v Prešporku (Pressburg) odsúdila dr. Milana Ivanku, poslanca
         pezinského obvodu na rok väzenia a 1000 korún pokuty za predvolebné reči ešte v r. 1906.
         Dr. Milan Ivanka, advokát v Trnave (Tyrnau) je tichý a rozumný mladý muž. Jeho existencia
         je úplne zničená. Stratí advokátsku prax a zostane s rodinou na žobráckej palici! Toto má
         byť politický boj? Je to boj na život a na smrť. Jediné nariadenie, ktoré sa vzťahuje na
         slovenských národovcov, je: Vos non debet esse! (Zakazuje sa vám žiť!)
   </p>
   <p>
    V ten istý deň, keď skutočným Justiz-Mordom (justičnou vraždou) vraždili mladého
         talentovaného slovenského poslanca v Prešporku, v Pešti rezali nožom straníckej nenávisti
         Národné noviny. Stáli tam pred súdom dvaja spolupracovníci slovenského národného orgánu:
         Andrej Obuch a Jozef Cipár. Napísali do novín bolestný výkrik o vražde v Černovej. Hlavný
         vrah 17 nevinných ľudí slúžny Pereszlényi ich obžaloval za „ohováranie“ a súd odsúdil
         Obucha na 8 mesiacov do trestaneckej roty (nie do väzenia!!) a Národné noviny na 800 korún
         pokuty; Cipára — na tri mesiace do trestaneckej roty a na 300 korún pokuty. Chcú násilím
         zničiť solídny politický orgán Slovákov. Dokážeme znášať väzenie, dokážeme obetovať slobodu
         a osobné šťastie, ale nevydržíme platiť pokuty: veď nám berú ťažké tisíce!
   </p>
   <p>
    Ministerstvo obchodu obežníkom zakázalo železničným zamestnancom byť členmi
         socialistických spolkov a organizácií. Tých, ktorí do dvoch týždňov z týchto spolkov
         nevystúpia, prepustia bez penzie a odstupného. „Alebo železničiar — alebo socialista“, tak
         sa končí nariadenie ministra F. Kossutha, vlastne jeho tajomníka Szterényiho (bývalého
         Sterna), lebo Kossuth leží v posteli, a keď sa postaví a začne chodiť, nič nepremyslí a
         neurobí sám. Je to len modla maďarského šovinizmu ako syn Lajosa Kossutha.
   </p>
   <p>
    Na sneme sa odohral slovný súboj medzi Wekerlem a Polónyim, bývalým ministrom justície.
         Polónyi obviňoval vládu a koalíciu z intríg, a Wekerle, zo svojej strany, nemal zľutovanie
         s Polónyim; obaja zostali mravne čierni ako černosi; ale v našej krajine im to neprekáža.
         Mravná úroveň je u nás neuveriteľne nízka.
   </p>
   <p>
    Vo viedenskom parlamente anexujú Bosnu a Hercegovinu a vedú spory o právach uhorskej
         koruny: možno sa pohádajú nad korisťou získanou bezprávím a násilím. Ideálni Rakúšania, ako
         gróf Thun a princ Alojz Lichtenstein by chceli dať Bosne autonómiu; Rakúsko však nestrpí
         serióznych politikov. Zamilovalo sa do machiavelizmu a utláčania slovanských národov. Bojí
         sa zjednotenia Juhoslovanov (7 miliónov) a drží sa hesla „divide et impera“. To je „po
         rakúsky“, ako hovorí váš A. K. Tolstoj, obľúbený u nás ako autor veľkej dramatickej
         trilógie.
   </p>
   <p>
    <span class="emphasis">
     <em>
      V-skij
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e3021" name="ftn.d56e3021">
        126
       </a>
       ]
      </sup>
      <span class="emphasis">
       <em>
        Stambulovčina v Bulharsku, milanovčina v Srbsku, frankovčina v
                  Chorvátsku
       </em>
      </span>
      — ide o
      <span class="emphasis">
       <em>
        Stefana Stambulova
       </em>
      </span>
      (1854 —
               1895), ktorý bol bulharským ministerským predsedom v rokoch 1886 — 1894, o
      <span class="emphasis">
       <em>
        Milana Obrenovića
       </em>
      </span>
      (1854 — 1901), ktorý od roku 1868 niekoľko
               ráz bol srbským vladárom, a
      <span class="emphasis">
       <em>
        Josipa Franka
       </em>
      </span>
      (1844 — 1911),
               chorvátskeho oportunistického politika. Spoločným menovateľom ich účinkovania vo
               vnútornej politike bola despotická svojvôľa, intrigánstvo, korupcia a v zahraničnej
               politike odklon od slovanských koncepcií a príklon k Rakúsko-Uhorsku.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3036" name="ftn.d56e3036">
        127
       </a>
       ]
      </sup>
      <span class="emphasis">
       <em>
        V Přehlede
       </em>
      </span>
      — rozumie sa Slovanský přehled; orgán
               neoslavistických tendencií, vychádzal od r. 1899
     </p>
    </div>
    <div class="footnote">
     <p>
      <sup>
       [
       <a class="para" href="#d56e3048" name="ftn.d56e3048">
        128
       </a>
       ]
      </sup>
      <span class="emphasis">
       <em>
        Kainské slová kniežaťa Meščerského
       </em>
      </span>
      — knieža Vladimír Petrovič
               Meščerskij (1839 — 1914), vydavateľ krajne reakčných monarchistických novín
      <span class="emphasis">
       <em>
        Graždanin
       </em>
      </span>
      ostro kritizoval z vládnych pozícií myšlienku
               slovanskej vzájomnosti; pozri napr. Graždanin 1908, č. 88, 96 a ďalšie. (L)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3057" name="ftn.d56e3057">
        129
       </a>
       ]
      </sup>
      <span class="emphasis">
       <em>
        Parricida in optimo sensu
       </em>
      </span>
      — pri najlepšom vlastizradca
     </p>
    </div>
    <div class="footnote">
     <p>
      <sup>
       [
       <a class="para" href="#d56e3065" name="ftn.d56e3065">
        130
       </a>
       ]
      </sup>
      <span class="emphasis">
       <em>
        Nubicula sunt
       </em>
      </span>
      — obláčky sú…
     </p>
    </div>
    <div class="footnote">
     <p>
      <sup>
       [
       <a class="para" href="#d56e3084" name="ftn.d56e3084">
        131
       </a>
       ]
      </sup>
      <span class="emphasis">
       <em>
        Propria fassio — mille testes
       </em>
      </span>
      — Vlastné priznanie vyváži za
               tisíc svedkov.
     </p>
    </div>
   </div>
  </div>
 </body>
</html>
