<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e209">
       </a>
       O Štúrovej škole
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e216" name="d56e216">
      1
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    Jestli z tak malichernej inštitúcie, majúcej fond celých 300 zl. šajn.
    <sup>
     [
     <a class="footnote" href="#ftn.d56e233" name="d56e233">
      2
     </a>
     ]
    </sup>
    povstala i nepriateľmi uznaná „vlasti nebezpečná akcia, či škola, či strana“, na
      ktorú bolo treba vrhať sa s politickou i cirkevnou mocou, najvyššími autoritami štátu i
      cirkvi, políciou i generálnym inšpektorátom evanjelickej cirkvi, nepočuť rozumné slová takých
      umných a verných ľudí, ako superintendentov Pavla Jozeffyho a Jána Seberíniho, tedy je vec
      dokázaná, že tu musela byť pravdivá idea, božie vnuknutie. Lebo ani vtedy nechodili na vrabcov
      s kanónmi.
   </p>
   <p>
    Veď čože bolo? Či to bol konventikul nejakých Dantonov, nejakých Martinovičov?
    <sup>
     [
     <a class="footnote" href="#ftn.d56e241" name="d56e241">
      3
     </a>
     ]
    </sup>
    Alebo aspoň synov mocných zeme tejto, ktorí pripravovali sa k prevratu v nádeji,
      že obsiahnu vplyvné úrady podaním a nepotizmom famílií svojich? Nie, to boli skromné hodiny,
      prednášky, gramatiky, prácičky, perorácie synkov najbiednejšej triedy, okrem toho temer
      výlučne určených pre tichý stav kňazský a učiteľský, ako známo, neotvárajúci žiadnu inú
      kariéru, než kariéru tichej, zabudnutej práce v hluchých dedinkách, s výhľadom na chudobu, až
      po zabudnutý hrob. Ja aspoň nepoznám, okrem troch-štyroch, ktorí by sa neboli chystali na
      kňazov a učiteľov. Juristom medzi nimi bol hádam jediný Boleslavín Vrchovský, ktorý ostatne
      dosť skoro vypriahol. Z neskorších verných znám Daxnera čo juristu a Bottu čo inžiniera. Možno
      nájdu sa ešte niektorí, ale hlavný štáb činiteľov tejto velikej éry v slovenskom národnom
      živote prešiel cez prah teológie, tak i tí, čo potom inú dráhu nastúpili, ako Francisci,
      Viliam Pauliny-Tóth, Bórikovci, ba i sám Štúr.
   </p>
   <p>
    Nič na svete nemôže odôvodniť tú zúrivosť nepriateľov proti týmto skromným, ako kostolné
      myši chudobným, nič nenárokujúcim, výhľadu žiadneho, okrem k nebu, nemajúcim, maličkým, ako
      to, že diabol veľmi dobre vonia zďaleka dym tymianu a pravdy, a vie, že dobro a pravda rodí sa
      v jasliach. Ešte aj tých 300 zl. šajn. daných k určitému cieľu slovenským dištriktom
      preddunajským, konfiškovali pre lyceálny fond, ktorého nominálnym pánom bola cirkev lokálna,
      prešporská, ačkoľvek vo veľkej časti pozostával z konfiškátov dištriktuálnych.
   </p>
   <p>
    Keď človek číta históriu tohto lýcea od Béla očovského až po konfiškáciu dištriktuálnych
      fondov a srbskej bibliotéky, pýta sa, či budú ešte takí bláhoví ľudia, čo zakladali fondy pri
      luteránskych ústavoch a cirkvách, bibliotéky zriaďovali! Veď nimi pece kúrili a schválne ich
      roztafárovali… Hodie mihi, cras tibi!
    <sup>
     [
     <a class="footnote" href="#ftn.d56e251" name="d56e251">
      4
     </a>
     ]
    </sup>
    Veď je to niečo hrozného, knihy páliť a tafáriť!
   </p>
   <p>
    Nehovoríme zo svojho špeciálneho stanoviska, ale zo stanoviska vzdelanosti a ľudskosti
      vôbec: to, čo sa robilo a robí s fondmi, testamentmi, pamätníkmi, bibliotékami, tá impieta a
      ten vandalizmus z púhej politiky, na základe okamžitej moci: to je špecifikum maďarského
      šovinizmu! Teraz už v luteránskych chrámoch Norimbergu nájdete celú pôvodnú okrasu, statuy,
      obrazy, oltáre a oltáriky katolíckej éry vzdor tomu, že i tam vírili surové boje náboženské
      (Lorenzer-Kirche, Frauen-Kirche), a vzdor tomu, že vírili na konci „surového stredoveku…“. Ikonoklasti
    <sup>
     [
     <a class="footnote" href="#ftn.d56e259" name="d56e259">
      5
     </a>
     ]
    </sup>
    mali viac piety proti pamiatkam prešlosti, než šovín koncom XIX. storočia.
   </p>
   <p>
    Ducha a účinky tohto podunajského pohybu znázorniť nemôže byť úlohou týchto skromných,
      krátkych poznámok. To čaká na šťastné a povolané pero. No, slávabohu, ono nájde materiály v
      neocenenom ešte, osobitne nevydanom životopise Ľudovíta Štúra, písanom pre „Slovenské pohľady“
    <sup>
     [
     <a class="footnote" href="#ftn.d56e268" name="d56e268">
      6
     </a>
     ]
    </sup>
    dr. Hurbanom, jedným z hlavných súdelníkov na nesmrteľnom diele tomto, nájde ich v
      jeho archíve, vdovou chránenom, a archíve Domu
    <sup>
     [
     <a class="footnote" href="#ftn.d56e274" name="d56e274">
      7
     </a>
     ]
    </sup>
    a inde. Lebo už v ére slovenského obrodenia ľudia tak nečušali, ako ich nemí
      otcovia. Raz počalo sa nazeranie na seba, na národ, ono muselo sa i zvečniť niečím. Raz počali
      dávať národnej bezforemnej mase, za príkladom Hollého, umeleckú formu, prestalo i duchovné
      hlivenie i prekliata lieň ruky. Obrazov tejto éry kmitá sa na tisíce: len treba umných
      pracovníkov, ktorí by na základe dát, tak hojných, upevnili to, čo bolo a ako bolo. Tu pole:
      netrpezliví a nespokojní, honosiaci sa novou silou, nech sprobujú tu sily svoje. Pravda, to je
    <span class="emphasis">
     <em>
      práca
     </em>
    </span>
    , seriózna práca, ťažká práca, spojená so štúdiom prameňov. Omnoho
      ľahšie je blysnúť frázou.
   </p>
   <p>
    No predsa pokúsim sa načrtať bežne, ako sa mi predstavuje táto doba, ktorej hranicu možno
      asi určiť po založenie Matice slovenskej, ačkoľvek tu nedajú sa ťahať priamolinejné čierťaže,
      lebo molekulné vlny tej éry prechádzajú až k nám a budú ešte dlho luniť sa.
   </p>
   <p>
    Bola to éra apoštolského oduševnenia, spočiatku spojená i učeníckou askézou, jestli možno
      tak nazvať pohyb čisto svetský, čisto kultúrny. Túto svätosť prvého slovenského pohybu
      jednotlivé výnimky nealterujú. Bolo to oddanie sa stratenej veci s pevnou nádejou, že bude
      znovu vzkriesená, že nezahynie. Boj slabých proti všemohúcnosti, proti „záplave všetko so
      sebou strhujúcej“, ako priznal sám Breznyik,
    <sup>
     [
     <a class="footnote" href="#ftn.d56e287" name="d56e287">
      8
     </a>
     ]
    </sup>
    najtalentóznejší a najčestnejší protivník a súčasník týchto našich ľudí. Čistota
      ich želaní vymyká sa kritike, i znamená byť veľmi hlúpym alebo veľmi podlým, keď o tom niekto
      pochybuje. Veľkým svedkom ich čistoty a ich ideálneho vzletu je Christian Schröer (Oeser),
      ležiaci na prešporskom evanjelickom cintoríne, pri jehož mohyle Slovák musí hlboko zadumať sa.
      Profesor Schröer miloval našich borcov za slovenskú renesanciu. On bol posledný Mohykán
      uhorských Nemcov s národným presvedčením a charakterom, zanechavší v nemeckej literatúre dve
      klasické diela: estetiku a svetovú históriu pre ženskú mládež. No z tých kníh i mužská stárež
      má sa čo učiť. Priateľstvo a svedectvo tohto muža rúca na hromadu všetky klebety a podlosti
      ľudí s vrabčím mozgom a žlčou tigrovou. On o tých mladoňoch riekol, že sú
    <span class="emphasis">
     <em>
      soľou a
        skvostom celého ústavu
     </em>
    </span>
    , a súc oduševneným Nemcom, za príklad ich postavil svojim
      rodákom uhorským, no nevychoval medzi nimi žiadnej školy.
   </p>
   <p>
    No nielen čistota a ideálne námery označovali túto soľ, ale i talenty, duchovné dary
      rozličné. „Rozliční darové jsou, ale tentýž duch,“ hovorí Písmo. To bolo tu doslovne. Jeden
      duch a rozmanité dary. Pravda, talent je naozaj darom a nie zásluhou. No, že toľko darov
      uštedril Hospodin malému hlúčku tomuto, je znakom, že to nebola veselá spoločnosť študentov
      poza školu chodiacich a rezonujúcich, ale školka stromov, majúcich niesť ovocie.
   </p>
   <p>
    A ešte jednu veľkú, na storočia hlásiacu sa zvláštnosť má štúrovská škola; ona, pôvodne
      osnovaná na Hegelovom panteizme, na schleiermacherovskom, od Kollára prevzatom plytkom
      poloracionalizme, ktorý chcel teológiu vyzliecť „zo starej supernaturalistickej formy“, to
      jest urobiť zo zjaveného náboženstva vedu, zjavenie podložiť pod lupu rozumu a len to z neho
      prijať, čo sa s ním, ako takým úplne zrovnáva — takto erudovaná škola stala sa prvým i jediným
      borcom kresťanskej ortodoxie, to jest pozitívneho, zjaveného náboženstva. Jediným borcom
      úprimným, iskrenným! Ona zlomila úniu. To je veľká vec! Tak ju zlomila, na čele s junáckym
      Hurbanom, že dodnes neopovážia sa verejne ceknúť o tom a len pod plášťom pripravujú jej cestu.
      Touto pozitivitou, kladnosťou vo veciach viery štúrovská škola zblížila sa k obom veľkým
      cirkvám vselenným a položila pod seba mocný základ. Pravda, súčasne rozovrela priepasť medzi
      maďarizmom a slavizmom v cirkvi luteránskej.
   </p>
   <p>
    Vývin slovenskej intelektuálnosti vo všetkých oboroch znania (vynímajúc prísne technické
      vedy, ktoré v Uhorsku vôbec stáli kebsky)
    <sup>
     [
     <a class="footnote" href="#ftn.d56e302" name="d56e302">
      9
     </a>
     ]
    </sup>
    má v tejto škole svoje korene i vtedy, jestli pracovník sám ani nebol členom
      ústavu prešporského. „Tolčok“,
    <sup>
     [
     <a class="footnote" href="#ftn.d56e308" name="d56e308">
      10
     </a>
     ]
    </sup>
    ako Rusi hovoria, náraz dostal stade. Rozleteli sa títo sokolovia po Slovensku a
      kam zapadol jeden z nich, počala tvrdá pôda kyprieť. Otvorte len knihu literatúry! Nájdete
      síce primitívy, nezrovnalosti, nájdete i naivitu a nedosiahnutie, ale mnoho, veľmi mnoho toho,
      čo Lamanskij pomenoval u Slovákov „duchovnou slobodou“!
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    Neznám pošetilejšieho skutku, ako keď vadia sa epigóni menom predošlých škôl a smerov! Veď
      tí predkovia dosť navadili sa, keď krv bežala ich žilami. Vyzývať z hrobov rozopru v obore
      myšlienkovom môže len slabosť a chabosť. Potomci jestli chcú brániť vec tej alebo onej školy,
      najlepšie urobia, keď zahĺbia sa do prachu archívov a knižníc, a stadiaľ, ako dobrí potápači,
      z hlbín prešlých dní vynesú niečo cenného. To bude potom rozprávať, ba kričať o znamenitosti a
      zásluhe, vehlase a sláve. Z temnosti najavo vynesené dátum, z prešlosti objavený fakt ešte ani
      len hlupák nesmie nevidieť, neuznať. A jestli nevidí a neuznáva: Boh s ním, pes šteká, ale
      karavána kráča ďalej.
   </p>
   <p>
    Dát a faktov z histórie podunajského obrodenia máme toľko, že i pripomínať ich v
      akej-takej dôkladnosti nemožno v tomto bežnom pokuse. Nech tedy postačí neúplné pripomenutie
      mien, súvisiacich bezprostredne alebo i prostredne s týmto novým podňatím slovenského ducha;
      menujem len také, ktoré zanechali viditeľné, najviac literárne stopy: Ľudovít a Karol Štúr,
      Jozef M. Hurban, Michal Miloslav Hodža, Andrej Braxatoris Sládkovič, Karol Kuzmány, Peter
      Kellner-Hostinský, Ctibor Zoch, Samo Chalupka, Ján Kalinčiak, Daniel Lichard, Janko Matúška,
      Janko Kráľ, Štefan Daxner, Jakub Grajchman, Štefan Závodník, Jozef Emmanuel, Štefan Hýroš,
      Ondrej Hodža, August Krčméry, Eugen Gerometta, Ján Makovický, Michal Godra, Benjamin Červenák,
      Samuel Tomášik, Jozef Podhradský, August Horislav Škultéty, Pavel Dobšinský, Bohuš
      Nosák-Nezabudov, Mikuláš Štefan Ferienčík, Daniel Sloboda, Ľudovít Grossmann, Ján Leška,
      Samuel Hroboň, Ján Botto, Ľudovít Kubány, Ján Čajak, Daniel Maróthy, Pavel Hečko, Gustáv
      Zechenter, Juraj Slota, Samuel Ormis, Jozef Ľudovít Holuby, Ladislav Pauliny, Ján Palárik,
      Jozef Viktorin, Martin Hattala, dr. Andrej Radlinský, Fr. V. Sasinek, Július Plošic, Michal
      Chrástek, dr. Ján Mallý, Ján Gerometta, Viliam Pauliny-Tóth, Reussovci,
    <sup>
     [
     <a class="footnote" href="#ftn.d56e327" name="d56e327">
      11
     </a>
     ]
    </sup>
    Jonáš Záborský, Ľudovít Žello, Dohnányovci,
    <sup>
     [
     <a class="footnote" href="#ftn.d56e333" name="d56e333">
      12
     </a>
     ]
    </sup>
    Andrej Seberíni, Ľudovít Turzo-Nosický, Ján Abaffy, Ján Trokan, Jozef Kohuth,
      Andrej Kubina (Záhorský), František Šujanský, Romuald Zaymus, Adolf Peter Záturecký atď. To
      len v literatúre dobre známe mená, i to len tak zväčša som zobral. Poneváč sú literárne
      talenty len výnimky, a ľudia venujú sa dľa prirodzeného poriadku vecí v ohromnej väčšine
      životu praktickému, tedy nejdeme sa ani pokúsiť pomenovať ľudí, ktorí stojac pevne na
      základoch slovenského prešporského obrodenia, slúžili národu verne. Títo ľudia prislúchajú k
      rozmanitým skupeninám v živote, ale všetci boli na jednej duchovnej šnúre, ktorej konce boli v
      rukách Ľudovíta Štúra a jeho hlavných súdruhov. Levoča napríklad bola len dobrá fília
      prešporskej matky
    <sup>
     [
     <a class="footnote" href="#ftn.d56e339" name="d56e339">
      13
     </a>
     ]
    </sup>
    a tak aj iné ústavy. Tí ľudia dopisovali si neprestajne po furmanoch a ináč
      poznali sa ako bratia. Neľutovali deň-dva cesty, aby mohli sa navštíviť. Okolo nich bolo temno
      a pusto, ale kde bol jeden z nich, povstal elektrický chumáč svetla.
   </p>
   <p>
    Nie, hore sucho vyrátané mená v ušiach len trochu vedomého Slováka neznejú naprázdno. Pred
      okom jeho javí sa nie nekonečná reťaz úradom obyčajným obremenených ľudí, ale strojný úrad
      typov, charakterných hláv, osobností určitých s farbou na líci a pevnými líniami postavy. To
      nenie katalóg, nie schematizmus, to je zoznam osôb, aký píšu dramaturgovia na prvý list
      svojich drám, v nichž každá má svoje miesto v nasledujúcich dejoch na prknách histórie
      slovenského národa. K nim patria, ako som podotkol, mnohí dejatelia, ktorí krytí sú svojou
      skromnosťou, ale zato oni mohutne pomáhali. K nim patrí celý pluk mučeníkov, ktorí nie
      černidlom, ale krvou písali svoje bôľne články. Bratia Šulekovci, Holuby, Beláni, Langhoffer,
      Svatík, Kukliš, Bakulíny, Jozef Horvát, bezmenní väzni nitrianskych, zvolenských, gemerských
      väzení. K nim patria obetaví junácki ľudia činu: Andrej Caban, Jur. Holček, Tomáš Červeň,
      Bórikovci, L. Lukáč, Veštík, Sucháč, Martešík, Ján Jesenský, Štefanovič, Semian, Jurkovič,
      Jozef Ščasný, Čunderlík, Kyška, Ján Čipka, a k nim tisíci a tisíci ľudia, pohýbaní novým
      slovom a novým duchom. Zo selanky prešli sme do drámy: toto je najvážnejší obrat v živote
      slovenského národa od pádu dŕžavy Svätoplukovej. Pravda, dráma bola krátka a skončila sa bez
      posledného dejstva. Ale to mu neuberá na význame. Stopu týchto dejov nezmaže už nikto viac.
      Lebo ony korenili sa v národnej pravde.
   </p>
   <p>
    Škola táto vykonala niečo neobyčajného, temer neslýchaného, požehnaného a srdcove dobrého.
      Ona ešte i obdobia dosť rôzne ležiace spojila, prešlosť a ľudí prešlých skôr k sebe pritiahla,
      preto nájdete medzi menami hore vyčítanými i ľudí starších, ktorých nemožno striktne pomenovať
      žiakmi Štúrovými. Ale predsa patria do toho krážu: staré duby sklonili vekovité koruny svoje k
      mladým bukom, a ačkoľvek rôzna bola štruktúra ich dreva, ony patria do jednej hory odvtedy, čo
      premenila sa idyla a selanka slovenského života na čulú drámu. Škola tá vykonala taktiež niečo
      neobyčajného, neslýchaného, požehnaného a srdcove dobrého, keď zmazala v národnom ohľade
      príkrosť konfesionálnych rozdielov, ktoré inde jeden a ten samý národ rozpolťujú a utvrdzujú
      hrozné priepasti. Naši bratia spoza kordónov, príduc k nám, žasnú, keď vidia objímať sa dvoch
      ľudí, z ktorých každý patrí k inej, historicky utvrdenej, jasne oddelenej viery — a to nie z
      chladnosti k svojim vieram, ale z bratstva pokrvného a povedomia národného. Nie z chladnosti
      alebo mĺkvej, takzvanej tolerancie; ale práve horúci, čestní, nefarizejskí horlitelia za svoju
      vieru spojení bývajú najužšími duchovnými, priateľskými zväzkami. Príkladov na tisíc! Zato
      môžeme len Boha chváliť, a okrem neho to veľké, ideálne určité, filozoficko-eticky, kresťansky
      blýskavo odôvodnené, geniálne pochopené, čestne prevádzané bratstvo, ktoré zjavilo sa na
      Devíne, v sieňach lýcea, v Aue i horách prešporských,
    <sup>
     [
     <a class="footnote" href="#ftn.d56e350" name="d56e350">
      14
     </a>
     ]
    </sup>
    kam vychádzala krásna mládež, vedená krásnym duchom Štúrovým a poslušnosťou a
      vernosťou jeho pomocníkov a žiakov. Toto sladké ovocie trvá a bude trvať a nepoškodí mu
      kúsnutie nejakej muchy, či s takými alebo onakými krídelkami. Na konci zvíťazí česť a duch
      bratstva a lásky. Už s týmto veľkým činom podunajské obrodenie stalo sa večne pamätným. Ono
      dokázalo sa byť univerzálnym pre celý slovenský život, všetko zahrňujúcim. Ono neutvorilo
    <span class="emphasis">
     <em>
      stranu
     </em>
    </span>
    , ale stalo sa jediným, oprávneným reprezentantom slovenského
      národa. Kto drží sa jeho zásad, nestáva sa prívržencom nejakej strany, nejakej vrstvy,
      nejakého „smeru“ (týmto slovom v naše dni mnoho sa hreší), ale opravdivým Slovákom, mužom
      národa, národovcom a patriotom. Táto univerzálnosť je drahocenným skvostom toho pohybu. Kto
      nenie s ním, je proti nemu, a nepatrí k národu dušou, ale len telom!
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    Slovenskí ľudia prvého dramatického prebudenia ocitli sa pred veľmi ťažkou otázkou, ktorá
      zdanlivo bola viac kabinetná, teoretická, ale de facto vrývala sa do života ostrým hrotom. To
      bola otázka spisovného jazyka. Idyla prestala, bolo treba utvoriť pevnú formu a pritom
      zodpovedajúcu novému veľkému ruchu vo filológii slavianskej. Otázka jazyková, pravopisná,
      gramatikálna u nás išla do živého, nehriala sa dlho v kabinetoch. Ona zaslúži, aby bola
      geneticky znázornená, čo nepôjde bez preštudovania nielen tlačeného materiálu, je on dosť
      veľký, ale i listín netlačených. Bez toho nedá sa vec odbaviť. My sme povinní v krátkej práci
      podať len nálady, ako znie nadpis našej práce, preto nemôžeme púšťať sa do detailného rozboru.
   </p>
   <p>
    Ani chladnú históriu podávať nejdeme, predpokladajúc, že je ona v hlavných črtách známa.
   </p>
   <p>
    Vec už teraz prestala byť chúlostivou, možno o nej hovoriť priamo v riadkoch a nie medzi
      riadkami.
   </p>
   <p>
    Búrky minuli sa, mladý mušt prešporský stal sa už vínom. Bolo treba ustáliť tak vážnu
      otázku. Počiatky prešporskej renesancie korenia v takzvanej česko-slovenčine, vzdor tomu, že
      už v minulom storočí slovenčina, pravda, vo forme málo obrobenej, ešte menej vedecky
      odôvodnenej a najmenej vystihujúcej zrno slovenského jazyka, hlásila sa do života, a roku 1825
      — 1827 mohla preukázať také kapitálne diela, ako Bernolákov „Slovár“, Rešetkove „Kázne“ a
      Palkovičovo „Sväté Písmo“
    <sup>
     [
     <a class="footnote" href="#ftn.d56e376" name="d56e376">
      15
     </a>
     ]
    </sup>
    atď. Prešporská kultúrno-literárna činnosť povstala na základe prípravného kurzu
      pre luteránskych teológov a učiteľov, ktorých „lingua sacra“
    <sup>
     [
     <a class="footnote" href="#ftn.d56e382" name="d56e382">
      16
     </a>
     ]
    </sup>
    bola „bibličtina“ to jest krásny jazyk šiesťdielnej biblie Kralickej. Toto
      dostatočne vysvetľuje, prečo bernoláčtina, literárne cele neobrobená, nenašla si pôdy v
      prešporskej sfére. A keď už prišli časy, že slovenčina rovno tisla sa do úst mladoňom
      (iniciátormi boli Kollár, Šafárik, či nevdojak, ponechávam dôkladnému rozboru, aspoň Hodža
      tvrdí vo „Větíne“ strana 159, že „keby Kollára nie, sotva by čo bolo dosiaľ v slovenčine sa
      počínalo“), bernoláčtina bola zastaralá vzdor tomu, že mala takého veľkého patróna, ako Ján
      Hollý. Prešli na centrálnu slovenčinu s fonetickým pravopisom. Predošlé pozdvihnutie takzvanej
      trnavčiny na spisovný jazyk podmienené bolo nie vedeckými, etnografickými, kultúrnymi
      okolnosťami, ale jedine náhodou, že západný slovenský kraj dal národu mnoho znamenitých ľudí. Koryfeji
    <sup>
     [
     <a class="footnote" href="#ftn.d56e388" name="d56e388">
      17
     </a>
     ]
    </sup>
    bernoláčtiny pochádzali do nohy zo západu, alebo keď i nepochádzali (ako sám
      Bernolák), bývali a žili v západných krajoch, kde slovenčina blíži sa k moravským dialektom.
   </p>
   <p>
    Slovenskí zástancovia „strednej slovenčiny“ mali vyššie, všenárodné ciele, ale nemali
      prípravy, slaviančinu málo znali, o porovnávajúcom jazykospyte mali len slabé pochopy. Oni
      skočili rovnými nohami do slovenského Váhu len preto, že vlny jeho boli sviežejšie, než vlny
      hraničnej Moravy, ale fonetické chyby Bernolákove podržali.
   </p>
   <p>
    Zlato slovenčiny vyniesol z ňadier tatranských hôr jeden baník sám, to bol Michal Miloslav
      Hodža. „Epigenes slovenicus“ a „Větín“ položili slovenčine základ etymologický, pravopisný a
      gramatický. Ukázalo sa, že to bolo rýdze zlato, ktoré potrebovalo iba zlatníka. Tým sa stal
      Hattala. Bez Hodžových hlboko vedeckých nálezov, nebolo by tak ľahko slovenčiny, alebo bol by
      písal každý, ako by sa mu bolo páčilo. Hattala prijal všetky zásady Hodžove.
   </p>
   <p>
    Hodža vyriekol ťažký, prísny súd: „Že pravopis, ako to Bernolák najprv a za ním Štúr
      vystavil, pred súdom slavianskej filologickej kritiky nikda neobstojí“, a zakončil svoje
      neprekonateľné dôvody tým: „Čo má obstáť, obstojí, čo padnúť, padne. A čo je pravdivô, keď ho
      na svetlo vynesieme, samo výnde; keď ho vytvoríme, oblokom vníde; keď ho nezasejeme, samo
      zíde.“
   </p>
   <p>
    Toto je proroctvo a spolu i história spisovnej slovenčiny. Ďaleko sme my ešte, než by sme
      mohli povedať, že preskúmali sme všetky hĺbky našich podunajských znovuzrodencov! Biedni sme
      my epigóni vzhľadom na to esencionálne, na to fakticky veľké a pravdivé, ktoré oni nielen
      šípili, ale i vyriekli! Nás odstrašujú niektoré ľubostkárstva, ktoré sú naozaj temer protivné,
      ale s nimi, s touto kúpeľnou vodou často vylievame i perly, ktoré sú na dne týchto „Větínov“,
      „Dobrých slov“ a tých hlbokých, prekrásnych článkov „Slovenských pohľadov“ starého kurzu.
    <sup>
     [
     <a class="footnote" href="#ftn.d56e403" name="d56e403">
      18
     </a>
     ]
    </sup>
   </p>
   <p>
    Silné bolo „vyhadzovanie oblokom“ slovenčiny silnými rukami. História tohto vyhadzovania
      Kollárom, Šafárikom, Lichardom, Palárikom, dr. Radlinským, ba ešte i Kuzmánym, teda celým
      temer štábom literárnym, mala politické príčiny, a síce viedensko-politické. Krásne sľuby boli
      podmienené zahatením literárnej slovenčiny. Dr. Hurban jediný s malým hlúčkom skromných ľudí
      zostal pri zástave.
    <sup>
     [
     <a class="footnote" href="#ftn.d56e411" name="d56e411">
      19
     </a>
     ]
    </sup>
    Borba bola tuhá, bili sa nie chabci, ale mužovia mohutní, čestní; ich hlasy boli
      silné, a z každého tónu bolo počuť, že tým mužom ide o vec vážnu, každý chcel dobre, každý
      myslel, že jeho cesta je pravá. Kde drevo rúbali, i triesky fŕkali a ťažšie-ľahšie ranili. No
      my tu môžeme držať sa iba rezultátov. Vec, za ktorú zasadili sa mocne najväčšie sily, ľudia,
      majúci za sebou ohromný duchovný kapitál, autoritu, činy, literárny vehlas, konečne majúci za
      sebou i v istej miere politickú moc a sľuby tých najmocnejších, sľuby nie pre seba, ale pre
      národ, výhľady pekné, menovite vzhľadom na školstvo, nedosiahli želaného cieľa. Už v chýrnych
      „Hlasoch o potrebe“ (1846) dokázali, že bránia vec stratenú, a síce bez hlbokého presvedčenia
      o pravdivosti, ako napríklad Kollár, ktorý bol v duši za slovenčinu; za slovenčinu bol v duši
      i Šafárik, ako to i prostredne presvitá z jeho príspevku k „Hlasom“. Kollárovi privolal v
      tomto ohľade Hodža: „Kollár, čo vlastne prvý reč svojho rodu slovenského
    <span class="emphasis">
     <em>
      voslavianstvil
     </em>
    </span>
    , perlu túto zahodenú na trón srdca svojho pozdvihol“
      atď. Všetok dômysel, všetok blesk polemického štýlu „Hlasov“ nemohol nahradiť to, čo chýbalo:
      vnútornú pravdu. Nemohol vyvrátiť to, „že slovenčinu utvoril duch vyššej a istejšej jednoty“
      („Větín“). Boj trval dlhé roky. Tí, ktorí ho prežili, pomaly prichádzali nazad na Hodžovo
      stanovisko. Najurputnejší, najvytrvalejší ľudia naši prišli k vzkriesenej raz dcérke Jajrusa.
      Ona nebola mŕtva, ona len zaspala, ale ešte i vo sne hovorila svojimi rodnými zvukmi. Takzvaná
      „staroslovenčina“ mala 1850 roku čulého, duchaplného a smelého borcu Jána Palárika. V liste,
      detto Vindšacht 25. apríla roku 1850, písanom Radlinskému, je celý v plameni za
      staroslovenčinu. Vtedy zakladal „Cyrila a Metoda“ a mal pôtky s kráľovským komisárom
      Ladislavom Baloghym z Pukanca, ktorý mu zakázal tlačiť časopis. „Nemáš príčiny hnevať sa, ja
      bojujem za
    <span class="emphasis">
     <em>
      staroslovenčinu
     </em>
    </span>
    ,“ píše dr. Radlinskému, ktorý mal už spojenie
      s Geringerom. No ani on neobstál a zanedlho slovenčí už cele dôkladne v Pešti. Súd nevynášame,
      konštatujeme len fakty. Proti nej boli také sily, ako Kollár, Šafárik, dr. Radlinský, Palárik
      a konečne Moyzes!! A darmo. Konečne s Maticou slovenskou a s jej jasným veľkým osnovateľom a
      patrónom, Moyzesom, bola causa finita.
    <sup>
     [
     <a class="footnote" href="#ftn.d56e423" name="d56e423">
      20
     </a>
     ]
    </sup>
    Toto je fakt. Rozumný človek ráta s faktami, trebárs by ani nezodpovedali jeho
      nálade.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e216" name="ftn.d56e216">
        1
       </a>
       ]
      </sup>
      „Národnie noviny“ 1897, č. 265 — 268. Z cyklu „Nálady a výhľady“ V, VI a VII.
     </p>
     <p>
      Názov článku dala redakcia.
     </p>
    </div>
    <div class="footnote">
     <p>
      <sup>
       [
       <a class="para" href="#d56e233" name="ftn.d56e233">
        2
       </a>
       ]
      </sup>
      <span class="emphasis">
       <em>
        300 zl. šajn.
       </em>
      </span>
      — zlatý šajnový, papierový peniaz v Rakúsko-Uhorsku
          ktorý mal oproti peniazom kovovým nižšiu hodnotu
     </p>
    </div>
    <div class="footnote">
     <p>
      <sup>
       [
       <a class="para" href="#d56e241" name="ftn.d56e241">
        3
       </a>
       ]
      </sup>
      <span class="emphasis">
       <em>
        konventikul nejakých Dantonov, nejakých Martinovičov
       </em>
      </span>
      — vo
          význame: tajná schôdzka sprisahancov (podľa mena predstaviteľa francúzskej buržoáznej
          revolúcie Georga Dantona (1754 — 1794) a Ignáca Jozefa Martinoviča (1755 — 1795) vodcu
          sprisahania v Uhorsku)
     </p>
    </div>
    <div class="footnote">
     <p>
      <sup>
       [
       <a class="para" href="#d56e251" name="ftn.d56e251">
        4
       </a>
       ]
      </sup>
      <span class="emphasis">
       <em>
        Hodie mihi, cras tibi!
       </em>
      </span>
      — (lat.) Dnes mne, zajtra tebe!
     </p>
    </div>
    <div class="footnote">
     <p>
      <sup>
       [
       <a class="para" href="#d56e259" name="ftn.d56e259">
        5
       </a>
       ]
      </sup>
      <span class="emphasis">
       <em>
        ikonoklasti
       </em>
      </span>
      — (gr.) obrazoborci
     </p>
    </div>
    <div class="footnote">
     <p>
      <sup>
       [
       <a class="para" href="#d56e268" name="ftn.d56e268">
        6
       </a>
       ]
      </sup>
      <span class="emphasis">
       <em>
        v neocenenom ešte, osobitne nevydanom životopise Ľudovíta Štúra, písanom pre
            „Slovenské pohľady“
       </em>
      </span>
      — vychádzal v „Slovenských pohľadoch“ v rokoch 1881 —
          1884 na pokračovanie. Knižne vychádzal až v rokoch 1928 — 1944 v Martine.
     </p>
    </div>
    <div class="footnote">
     <p>
      <sup>
       [
       <a class="para" href="#d56e274" name="ftn.d56e274">
        7
       </a>
       ]
      </sup>
      <span class="emphasis">
       <em>
        v archíve Domu
       </em>
      </span>
      — Dom (terajšie sídlo Armádneho divadla) v
          minulosti miesto, kde sa schádzali slovenskí národovci. Bola tam knižnica i archív.
     </p>
    </div>
    <div class="footnote">
     <p>
      <sup>
       [
       <a class="para" href="#d56e287" name="ftn.d56e287">
        8
       </a>
       ]
      </sup>
      <span class="emphasis">
       <em>
        Breznyik
       </em>
      </span>
      — ide o Jána Breznyika, direktora štiavnického
          lýcea
     </p>
    </div>
    <div class="footnote">
     <p>
      <sup>
       [
       <a class="para" href="#d56e302" name="ftn.d56e302">
        9
       </a>
       ]
      </sup>
      <span class="emphasis">
       <em>
        stáli kebsky
       </em>
      </span>
      — nárečové: nestáli za veľa
     </p>
    </div>
    <div class="footnote">
     <p>
      <sup>
       [
       <a class="para" href="#d56e308" name="ftn.d56e308">
        10
       </a>
       ]
      </sup>
      <span class="emphasis">
       <em>
        „Tolčok“
       </em>
      </span>
      — (rus.) úder, rana
     </p>
    </div>
    <div class="footnote">
     <p>
      <sup>
       [
       <a class="para" href="#d56e327" name="ftn.d56e327">
        11
       </a>
       ]
      </sup>
      <span class="emphasis">
       <em>
        Reussovci
       </em>
      </span>
      — ide o Gustáva Reussa (1818 — 1861) a Ľudovíta Reussa
          (1822 — 1905)
     </p>
    </div>
    <div class="footnote">
     <p>
      <sup>
       [
       <a class="para" href="#d56e333" name="ftn.d56e333">
        12
       </a>
       ]
      </sup>
      <span class="emphasis">
       <em>
        Dohnányovci
       </em>
      </span>
      — ide o Mikuláša Dohnányho (1826 — 1852) a Ľudovíta
          Dohnányho (1830 — 1896)
     </p>
    </div>
    <div class="footnote">
     <p>
      <sup>
       [
       <a class="para" href="#d56e339" name="ftn.d56e339">
        13
       </a>
       ]
      </sup>
      <span class="emphasis">
       <em>
        Levoča nepríklad bola len dobrá fília prešporskej matky
       </em>
      </span>
      — Po
          zatvorení bratislavského Ústavu prešli mnohí študenti pokračovať vo svojich štúdiách do
          Levoče, kde pôsobil Ján Francisci.
     </p>
    </div>
    <div class="footnote">
     <p>
      <sup>
       [
       <a class="para" href="#d56e350" name="ftn.d56e350">
        14
       </a>
       ]
      </sup>
      <span class="emphasis">
       <em>
        bratstvo, ktoré zjavilo sa na Devíne, v sieňach lýcea, v Aue i na horách
            prešporských
       </em>
      </span>
      — myslí sa tu na pamätný devínsky výlet 24. apríla 1836, na ruch
          v Ústave a na výlety do okolia. Au — Petržalka.
     </p>
    </div>
    <div class="footnote">
     <p>
      <sup>
       [
       <a class="para" href="#d56e376" name="ftn.d56e376">
        15
       </a>
       ]
      </sup>
      <span class="emphasis">
       <em>
        Palkovičovo „Sväté Písmo“
       </em>
      </span>
      — ide tu o preklad „Biblie“ od kanonika
          Palkoviča, ktorý vychádzal v rokoch 1829 — 1832
     </p>
    </div>
    <div class="footnote">
     <p>
      <sup>
       [
       <a class="para" href="#d56e382" name="ftn.d56e382">
        16
       </a>
       ]
      </sup>
      <span class="emphasis">
       <em>
        „lingua sacra“
       </em>
      </span>
      — (lat.) posvätná reč
     </p>
    </div>
    <div class="footnote">
     <p>
      <sup>
       [
       <a class="para" href="#d56e388" name="ftn.d56e388">
        17
       </a>
       ]
      </sup>
      <span class="emphasis">
       <em>
        Koryfeji
       </em>
      </span>
      — (gr.) vynikajúci predstavitelia
     </p>
    </div>
    <div class="footnote">
     <p>
      <sup>
       [
       <a class="para" href="#d56e403" name="ftn.d56e403">
        18
       </a>
       ]
      </sup>
      <span class="emphasis">
       <em>
        prekrásnych článkov „Slovenských pohľadov“ starého kurzu
       </em>
      </span>
      —
          „Slovenskje pohľadi“ vydával Jozef Miloslav Hurban v rokoch 1846 — 1852
     </p>
    </div>
    <div class="footnote">
     <p>
      <sup>
       [
       <a class="para" href="#d56e411" name="ftn.d56e411">
        19
       </a>
       ]
      </sup>
      <span class="emphasis">
       <em>
        Dr. Hurban jediný s malým hlúčkom skromných ľudí zostal pri
            zástave
       </em>
      </span>
      — Vajanský tu naráža na tú skutočnosť, že Jozef Miloslav Hurban
          najbojovnejšie obhajoval Štúrom uzákonenú spisovnú slovenčinu proti početným útokom po
          vyjdení známych Kollárových „Hlasov“ (1846).
     </p>
    </div>
    <div class="footnote">
     <p>
      <sup>
       [
       <a class="para" href="#d56e423" name="ftn.d56e423">
        20
       </a>
       ]
      </sup>
      <span class="emphasis">
       <em>
        causa finita
       </em>
      </span>
      — (lat.) skončená záležitosť
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e431">
       </a>
       Ľudovít Štúr
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e438" name="d56e438">
      21
     </a>
     ]
    </sup>
   </p>
   <p>
   </p>
   <p>
    (1815 — 1915)
   </p>
   <p>
   </p>
   <p>
    Dnes, dňa 28. októbra, je tomu jednosto rokov, ako na nebi národa nášho vyšla
      hviezda-stálica prvej veľkosti. V Zay-Uhrovci, v Trenčianskej, narodil sa 28. októbra 1815
      Ľudovít Štúr. Čo všetko ozýva sa v slovenskom srdci pri zvuku tohto mena, nevylíči ľudské
      pero, obraz, aký vzniká pred okom slovenskej duše pri spomienke na velikého Slováka,
      nenamaľuje ani štetec michelangelovský. Mal by byť deň dnešný dňom vďaky, modlitby a oslavy.
      Ale padol do čias, v ktorých ohromná vis major
    <sup>
     [
     <a class="footnote" href="#ftn.d56e450" name="d56e450">
      22
     </a>
     ]
    </sup>
    zaľahla na národ náš, i zadusila v hrudi zvuk jasotu, v hrdle tón radostný! Neozve
      sa lýra poetov, nezahudie organ velebnú hymnu. Slovenské, slobodné a úprimné slovo nemôže
      širokým, hlbokým tokom rozliať po Tatrách jasné lúče svetla, elektrický prúd oduševnenia,
      blahé rozcítenie vďaky… Našim literárnym a historickým vedomcom nenie možné vhĺbiť sa do
      iskrenných rozpomienok dní dávno minuvších sa, do tieňov stariny hlbokej, nakoľko ona súvisí s
      prítomnosťou a sudbou národa nášho. Veď vedomci naši literárni a historickí neostali mnoho
      dlžní svetlej pamiatke a duchu velikého buditeľa. Teraz prichodí nám len poukázať na to, čo už
      spatrilo svetlo dňa v časoch voľnejších… A keď nemôžeme jubilovať hlasne, keď nemé a opustené
      sú naše slávnostné dvorany, keď mlčia lýry, organy a tympany: nech tiahne dušami a srdcami
      našimi tiché, bezhlasé, no hlboké, citné a vrelé jubilovanie, podobné tichej modlitbe,
      prikázanej Kristom, po tichých, skromných kútikoch našich príbytkov!
   </p>
   <p>
    Veď sú diela a zjavy, ktorým ani najživšie slovo, ani najsonórnejší tón, ani najjasnejší
      blesk zovnútorný nedodá významu, jestli sme ich len vnútorne pochopili, v duši uvážili, v
      srdci precítili. Sú duchovia, ktorí vládnu nami, naším vnútorným svetom, našimi mysľami,
      citmi, nádejami, takže bez nich boli by sme živými mŕtvolami a netrebnou masou hmoty, korisťou
      červov. Sú duchovia, ktorí ako slnko prírodu, tak prenikajú našu duchovnú osnovu, osvetľujú,
      zahrievajú a oplodňujú.
   </p>
   <p>
    Štúr patrí k vysokej eklézii
    <sup>
     [
     <a class="footnote" href="#ftn.d56e460" name="d56e460">
      23
     </a>
     ]
    </sup>
    takých duchov. Iniciátor, tvorivý genij, zákonodateľ života národného, prorok a
      dejateľ. Kriesiteľ mŕtveho Lazara, lekár chorého, žehnateľ zabudnutého a zahodeného.
      Rozpomínajme sa na neho i v týchto hrozných časoch a biedach, jeho vysoký a svetlý obraz nech
      nám pomáha v úzkostiach a bôľoch, na krídlach jeho jasného, ohnivého ducha, silnej mysle a
      prorockého nadšenia preleťme cez hmly a mrákavy k svetelnej budúcnosti. Nech pamäť jeho obživí
      zomdlených, poteší skormútených a k životu a nádeji pozdvihne zúfale klesajúcich. Večná,
      všadeprítomná, slávna a živá nech je jeho pamäť!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e438" name="ftn.d56e438">
        21
       </a>
       ]
      </sup>
      „Národnie noviny“ 1915, č. 128.
     </p>
    </div>
    <div class="footnote">
     <p>
      <sup>
       [
       <a class="para" href="#d56e450" name="ftn.d56e450">
        22
       </a>
       ]
      </sup>
      <span class="emphasis">
       <em>
        vis major
       </em>
      </span>
      — (lat.) vyššia moc
     </p>
    </div>
    <div class="footnote">
     <p>
      <sup>
       [
       <a class="para" href="#d56e460" name="ftn.d56e460">
        23
       </a>
       ]
      </sup>
      <span class="emphasis">
       <em>
        k vysokej eklézii
       </em>
      </span>
      — eklézia — kňazstvo, cirkevná obec
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e468">
       </a>
       Michal Miloslav Hodža
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e475" name="d56e475">
      24
     </a>
     ]
    </sup>
   </p>
   <p>
   </p>
   <p>
    (1811 — 1911)
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       <div class="literallayout">
        <p>
         <span style="white-space: pre;">
          Ach, keby vám tak bolo v sebe,
ako vám je v oku a v srdci mojom,
vám ľudia v lone hôr týchto!
M. M. Hodža.
         </span>
        </p>
       </div>
      </p>
     </blockquote>
    </div>
   </p>
   <p>
   </p>
   <p>
    Jednu prednosť, pravda, vysoko ideálnu a čisto platonickú máme vzhľadom na našich otcov a
      dedov — my máme príležitosť zasvätiť občas sviatok rozpomienky a vďaky na zjavenie sa v národe
      našom znamenitých ľudí, možnosť retrospektívne hľadieť na dlhý rad „gúľajúcich“ sa rokov, ako
      hovorí Homér, a nájsť v nich momenty a dáta prepamätné. Toho u našich otcov a dedov nebolo.
      Delila ich od činnej minulosti veľká priepasť mŕtvoty a duchovného hlivenia. Národ pozabúdal
      nielen dáta, ale i mená svojich predkov. Zdalo sa, za nimi leží tabula rasa, ktorú už nemožno
      ničím zapísať, tabula, ktorá nijakých čŕt a obrazov pre nich neukazovala. Aké jubileá, aké
      rozpomienky mohli mať naši Bernolákovci, Fándlyovci, Tablicovci, Palkovičovci,
      Inštitorisovci-Mošavskí? „Tma predo mnou, tma za mnou,“ povedala zlatovlasá princezna v
      slovenskej povesti.
   </p>
   <p>
    Je iste dôkazom širšieho vývinu, že počal sa čas, v ktorom už môžeme mať päťdesiat i
      storočné rozpomienky na blahé dáta, v ktorých prišli na slovenský svet také zjavy, o ktorých
      mlčať znamenalo by tak hlboko mravne klesnúť, ako onen zlopovestný zlosyn, ktorý v hanobnom
      zošitku, stojacom niže najpodlejšieho pamfletu, hodil blatom po slovenskej, krvou a slzami
      zmáčanej minulosti.
   </p>
   <p>
    Už nejedno pekné jubileum s povznášajúcimi ducha retrospektívami sme zažili. Tak svätili
      sme storočné narodeniny Jána Hollého, tohto opravdivého Jána Krstiteľa slovenskej literatúry a
      poézie, storočné jubileum narodenia Jána Kollára, veľkého veštca a vajdelotu slavianskeho,
      storočné narodeniny Pavla Jozefa Šafárika, osnovateľa slavianskej historickej vedy, ducha
      univerzálneho, génia a mučeníka, storočné narodeniny biskupa Štefana Moyzesa, Bohom nám
      poslaného veľkého epigóna sv. Cyrila a Metoda, storočné narodeniny biskupa Karola Kuzmányho,
      žalmistu a osnovateľa cirkevného zákonodarstva. Storočné jubileá svedčia hlasno o živej, dlhej
      vzdelanostnej, duchovne povznesenej minulosti národa nášho, ako i o tom, že keď môže spievať
      svoje „Carmen seculare“,
    <sup>
     [
     <a class="footnote" href="#ftn.d56e504" name="d56e504">
      25
     </a>
     ]
    </sup>
    už mocne a určito vstúpil do pragmatického, reálneho obdobia svojej, v ďalekej
      prešlosti temnej histórie. Ona sa už jasní, ako východná strana obzoru, keď má slnko vyjsť. A
      keď už raz vstúpil na slnečnú stranu, opustiac bezmlunnú zápač, už viacej sa nedá zahnať do
      hrobu a tmy. K slnku sa obrátil náš národ! Alme sol!
    <sup>
     [
     <a class="footnote" href="#ftn.d56e510" name="d56e510">
      26
     </a>
     ]
    </sup>
    Alme sol!
   </p>
   <p>
    O niekoľko dní zase nám kynie sekulárna slávnosť slovenskej hviezdy na blankyte nášho
      povedomého, duchovného života. Pred sto rokmi narodil sa v Turci, v malej dedinke Rakši,
      afiliovanej k Mošovciam, Michal Miloslav Hodža, muž pre históriu nášho znovuzrodenia
      epochálny.
   </p>
   <p>
    „Turiec okrúhly ako to vajíčko“, ako spieva do Turca presadený Lipták Janko Kráľ, hoci
      malý, hornatý, dal nám celú plejádu znamenitých ľudí, ako: Eliáša Lániho zo Slovenského
      Pravna, Daniela Horčičku (Sinapiusa) zo Sučian, Jána Kollára z Mošoviec, biskupa nitrianskeho
      Jozefa Klucha z Kláštora pod Znievom, znamenitého mecéna Jána Kalinčiaka, zakladateľa
      slovenskej beletrie, narodeného v Hornom Záturčí. K tejto pätorke, ktorú by sme mohli
      rozmnožiť celým radom dejateľov, borcov i mučeníkov, primyká sa Hodža ako hviezda prvej
      veľkosti.
   </p>
   <p>
    Michala Miloslava Hodžu dôstojne charakterizovať, znamená nielen dotýkať sa zovnútorných
      udalostí jeho životných osudov, bojov, utrpení, ale znamená predovšetkým znázorniť jeho
      mravnú, vedeckú, filozofickú a spisovateľskú osobnosť, čo nemôže byť úlohou týchto skromných
      riadkov. Nie obraz, len slabý náčrtok možno podať.
   </p>
   <p>
    Hodža bol hlboká, pôvodná,
    <span class="emphasis">
     <em>
      geniálna
     </em>
    </span>
    príroda. Mnoho z jeho veľkých
      darov zahynulo pre nasledovníkov a ďalšie potomstvo naveky, lebo boli úzko spojené s jeho
      osobnosťou, s jeho osobnou príťažlivosťou, s divnou duchovnou silou vlívať na umy a duše,
      stŕhať so sebou, pozdvihovať, oduševňovať. Nadaný mohutným, hoci i mystickým, básnickým
      vzletom, zdal sa opovrhovať studenou, triezvou prítomnosťou a na neskrotenom hipogryfe
    <sup>
     [
     <a class="footnote" href="#ftn.d56e528" name="d56e528">
      27
     </a>
     ]
    </sup>
    vznášal sa z minulosti ponad chladnú, surovú prítomnosť do ďalekej budúcnosti.
      Bolo v tom mnoho profétického, transcendentálneho, apokalyptického. Ako mladý človek, tuším až
      veľmi mladý, počúval som jeho kázeň. Priznávam sa, že premnohé ostalo mi temné, ostalo
      nerozumené, neosvetlené, ale čo bolo jasné ako slnce, to bol dojem, ktorý sa blížil k úžasu a
      zbožňovaniu — k hotovosti za každé jeho slovo vrhnúť sa do ohňa, ako za veľkú, vysokú,
      absolútnu pravdu, ktorá ani nestrpí najmenšej pochybnosti a neznesie posudzovania. Jeho veľké,
      čierne ako žúžol oko sálalo bleskami, jeho posunky, náruživé, plasticky krásne, celý zjav
      vysokej, opravdu estetickej, mužnej krásy, dodával slovám nesmiernej váhy. Tak hovoria
      mužovia, ktorým je ďaleká reflexia analyzujúceho rozumu, ďaleké teoretizovanie a stavanie
      umelého systému, tak hovoria mužovia syntézy, ktorí nesú národu nové tvorby, nové mysle, nové
      city, ktoré najprv sami v sebe utvorili, premysleli, precítili, s ktorými sa zviazali,
      spriahli nerozlučne! To bolo podávanie nielen myslí a citov, ale
    <span class="emphasis">
     <em>
      podávanie samého
        seba
     </em>
    </span>
    , celej svojej osoby, celého svojho jestvovania. Len menšia časť jeho
      duchovného pokladu, jeho citového a myšlienkového bohatstva mohla byť zmaterializovaná slovami
      na papieri, uzavretá do kníh.
   </p>
   <p>
    Hodža silne zasiahol i do blčiaceho, pohnutého života slovenského, keď s Hurbanom a Štúrom
      išli pozdvihnúť národ svoj z mŕtviny a hlivenia k skutkom samoobrany a manifestovania
      národnosti a politickej, národnej osobnosti slovenského národa. Ako v rokoch povstania, tak i
      v prepamätných bojoch za emancipáciu evanjelickej cirkvi
    <sup>
     [
     <a class="footnote" href="#ftn.d56e539" name="d56e539">
      28
     </a>
     ]
    </sup>
    spod jarma šabličkárskych politikastrov a renegátskych ateistov, Hodža šiel celou
      svojou osobou. Nemajúc dosť pevnej postati pod nohami (on viac hľadel na výšiny, ako pod seba
      na nízku hlinu a drsné skálie), bol skoro premožený, bol skoro povalený surovou intrigou
      niekoľkých tyranov, ktorí si divným spôsobom a pomocou vlády, klamu a nátisku osedlali jeho
      cirkev, ktorej údovia horeli k nemu láskou a oddanosťou. Nepomáhala ani láska, ani oddanosť,
      nízkou, pľuhavou intrigou ľudí a la Mihálik a Szentiványi bol Hodža už v prvých časoch
      patentálnych, heroických bojov odstavený a zviazaný na rukách a nohách, až prišiel exil tešínsky,
    <sup>
     [
     <a class="footnote" href="#ftn.d56e545" name="d56e545">
      29
     </a>
     ]
    </sup>
    ktorý mu dosť skoro vyryl mohylôčku pod múrom ohromného tešínskeho chrámu.
   </p>
   <p>
    Michal Miloslav Hodža má pre slovenčinu prvotriedny význam, o ňom možno povedať to, čo
      stojí vyryté na pomníku Kochanowského
    <sup>
     [
     <a class="footnote" href="#ftn.d56e553" name="d56e553">
      30
     </a>
     ]
    </sup>
    vo varšavskom krížovom chráme: „Hic iacet legislator linguae slovenicae.“
    <sup>
     [
     <a class="footnote" href="#ftn.d56e559" name="d56e559">
      31
     </a>
     ]
    </sup>
    To, čo sa Jánovi Kollárovi nejasne marilo, Hodža upevnil, uzákonil v „Epigenes
      slovenicus“ (1847) a vo „Větíne“ (1848). On ako Kolumbus urobil novoodkrytie: bohatstvo zvukov
      a foriem slovenčiny, jej slaviansku frazeológiu a čistotu syntaxe, jej spôsobnosť stať sa
      tlmačom najvyšších ideí a najhlbšej poézie, poklady a prednosti, ktoré zahodiť bolo by
      hérostratickým vierolomstvom
    <sup>
     [
     <a class="footnote" href="#ftn.d56e565" name="d56e565">
      32
     </a>
     ]
    </sup>
    a zradou národa. Hodža bol iniciátor, učiteľ, u ktorého nôh sedeli všetci ostatní:
      Štúr, Záborský, Hattala, Radlinský a iní. Len reformnými návrhmi Hodžovými stala sa spisovná
      slovenčina tým, čím je… Nakoľko ich Hattala neprijal, natoľko utrpela krása, pôvodnosť a
      čistota slovenčiny — no, to sa pomaly reštituuje… v duchu Hodžovom.
   </p>
   <p>
    Ako básnik Michal Miloslav Hodža vo veľkej, mystickej básni
    <sup>
     [
     <a class="footnote" href="#ftn.d56e573" name="d56e573">
      33
     </a>
     ]
    </sup>
    má slohy vysokého vzletu a priamo puškinskej lahody a zvučnosti. Jeho slovenčina
      tam zvoní ako hôrny kryštál, keď doň oceľou štrngneš. Rozopäl mohutné krídla — no ako
      postrelený orol skoro sadol na vysoký sokorec svojich nedosnívaných snov a hľadel zádumčivo do
      dolín rodných, tatranských. Zastal… zanemel, ale ako orol, a nie ako drobné vtáča.
   </p>
   <p>
    Bol hlboko pravoverný teológ, kresťan i verný evanjelik, no bez úzkeho, priamolinajného,
      všetko ostatné vylučujúceho a britko odstrkujúceho konfesionalizmu, ktorý často stavia um
      proti umu, srdce proti srdcu, brata proti bratovi!! Jeho apostrofy na Krista Spasiteľa v
      básňach sú plné hlbokej viery, vrúcnosti prakresťanského ponímania.
   </p>
   <p>
    Národ svoj miloval! Bola to láska ohnivého milenca ku krásavici-neveste, ktorej oddal
      svoje srdce, dušu a všetky pomysly svojho hlbokého, vznešenou, potemnistou mystikou
      obostretého umu. Veľký muž, veľký Slovák, veľký, verný a čistý Slavian spočíva na tešínskom
      cintoríne, pod stenou ohromného chrámu.
   </p>
   <p>
    Pokloňme sa jeho veľkému tieňu, zhromaždime sa u jeho rodného domu! Rozpomeňme sa družne
      na jeho osobu, činy, vehlas i utrpenia! Strasme zo seba chlad! Audite, moniti!
    <sup>
     [
     <a class="footnote" href="#ftn.d56e585" name="d56e585">
      34
     </a>
     ]
    </sup>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e475" name="ftn.d56e475">
        24
       </a>
       ]
      </sup>
      „Národnie noviny“ 1911, č. 106.
     </p>
     <p>
      Článok napísaný z príležitosti stého výročia Hodžových narodenín 1811 — 1911.
     </p>
    </div>
    <div class="footnote">
     <p>
      <sup>
       [
       <a class="para" href="#d56e504" name="ftn.d56e504">
        25
       </a>
       ]
      </sup>
      <span class="emphasis">
       <em>
        „Carmen seculare“
       </em>
      </span>
      — (lat.) slávnostná pieseň spievaná k
          výročiu
     </p>
    </div>
    <div class="footnote">
     <p>
      <sup>
       [
       <a class="para" href="#d56e510" name="ftn.d56e510">
        26
       </a>
       ]
      </sup>
      <span class="emphasis">
       <em>
        Alme sol!
       </em>
      </span>
      — (lat.) požehnané slnko!
     </p>
    </div>
    <div class="footnote">
     <p>
      <sup>
       [
       <a class="para" href="#d56e528" name="ftn.d56e528">
        27
       </a>
       ]
      </sup>
      <span class="emphasis">
       <em>
        na neskrotenom hipogryfe
       </em>
      </span>
      — hipogryf, grécky rozprávkový okrídlený
          kôň so supou hlavou
     </p>
    </div>
    <div class="footnote">
     <p>
      <sup>
       [
       <a class="para" href="#d56e539" name="ftn.d56e539">
        28
       </a>
       ]
      </sup>
      <span class="emphasis">
       <em>
        v prepamätných bojoch za emancipáciu evanjelickej cirkvi
       </em>
      </span>
      — tzv.
          patentálne boje. Patentom vydaným roku 1859 sa upravoval právny stav ev. a. v. cirkvi v
          Uhorsku. Maďarská časť evanjelikov patent neprijala a zriadila sa v tzv. autonómnu cirkev.
          Medzi patentalistami a autonomistami boli prudké boje, ktoré mali i národnostný
          charakter.
     </p>
    </div>
    <div class="footnote">
     <p>
      <sup>
       [
       <a class="para" href="#d56e545" name="ftn.d56e545">
        29
       </a>
       ]
      </sup>
      <span class="emphasis">
       <em>
        exil tešínsky
       </em>
      </span>
      — roku 1867 Hodža pod vplyvom intríg zo strany
          svetských hodnostárov v cirkvi bol prinútený odsťahovať sa z Liptovského Mikuláša. Odišiel
          do Tešína.
     </p>
    </div>
    <div class="footnote">
     <p>
      <sup>
       [
       <a class="para" href="#d56e553" name="ftn.d56e553">
        30
       </a>
       ]
      </sup>
      <span class="emphasis">
       <em>
        Kochanovského
       </em>
      </span>
      — Ján Kochanowski (1530 — 1584), poľský básnik,
          veršujúci v jazyku národnom. Mal veľký vplyv na slovanských básnikov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e559" name="ftn.d56e559">
        31
       </a>
       ]
      </sup>
      <span class="emphasis">
       <em>
        „Hic iacet legislator linguae slovenicae“
       </em>
      </span>
      (lat.) „Tu leží
          zákonodarca slovenskej reči.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e565" name="ftn.d56e565">
        32
       </a>
       ]
      </sup>
      <span class="emphasis">
       <em>
        hérostratickým vierolomstvom
       </em>
      </span>
      — (lat.) hérostratický — vo význame
          nízkym činom preslávený (od Hérostrata, podpaľača Artemidinho chrámu v Efeze)
     </p>
    </div>
    <div class="footnote">
     <p>
      <sup>
       [
       <a class="para" href="#d56e573" name="ftn.d56e573">
        33
       </a>
       ]
      </sup>
      <span class="emphasis">
       <em>
        vo veľkej, mystickej básni
       </em>
      </span>
      — báseň „Matora“, ktorá sa zachovala v
          rukopise. Úryvky boli odtlačené v „Slovenských pohľadoch“ 1910 — 1913.
     </p>
    </div>
    <div class="footnote">
     <p>
      <sup>
       [
       <a class="para" href="#d56e585" name="ftn.d56e585">
        34
       </a>
       ]
      </sup>
      <span class="emphasis">
       <em>
        Audite, moniti!
       </em>
      </span>
      — (lat.) Počujte, ktorí ste boli
          napomenutí!
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e593">
       </a>
       Záborský, Chalupka, Lichard
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e600" name="d56e600">
      35
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    Kto pozorne, s citom lásky k národu študuje históriu duchovného podjemu novovekého u nás,
      nemôže nezbadať hlboké tragické rysy pri osobách i dejoch slovenského znovuzrodenia. Borba
      sama sebou neni tragika; keď sa merajú približne rovné sily s približne rovnými zbraňami,
      povstáva živosť, napruženie a vyjdú krásne rezultáty. Ale borba s presilou holými rukami a
      neobrnenou hruďou podobá sa borbe tragických hrdinov proti antickej sudbe, proti moire, proti até.
    <sup>
     [
     <a class="footnote" href="#ftn.d56e617" name="d56e617">
      36
     </a>
     ]
    </sup>
   </p>
   <p>
    Preto je nespravodlivosť stavať sa pri historickom štúdiu slovenských národno-kultúrnych
      dejov a pomerov na stanovisko studenej kritiky a vnášať do diel dávno prešumivších všakové
      tendencie dňa a vlastné ľubôstky. Taký spôsob retrospektívy cez dnešné okuliare je bezduchý,
      filisteriózny, nemravný a už v osnove falošný.
   </p>
   <p>
    Svätíme storočnú pamiatku skrsnutia troch jasných hviezd na pošmúrnom nebosklone
      slovenského národného života: storočnú rozpomienku na narodenie Jonáša Záborského, Samka
      Chalupku a Daniela Licharda. Vyšli tieto naše tri hviezdy spoza obzoru v prepamätnom roku
      1812, v ktorom slavianskym mečom padla nad Európou vládnúca modla Napoleona I.
   </p>
   <p>
    Tragika slovenského duchovného života najjasnejšie ukázala sa v osobe, osude a diele
      Jonáša Záborského, ktorý práve pred sto rokmi, dňa 2. februára, narodil sa v našom turčianskom
      Záborí, ako výhonok starej, rozšírenej rodiny zemianskej. I mať jeho bola turčianska zemianka
      Anna Tomčányi. Učil sa v Záborí, Necpaloch, Kežmarku a teológiu v Prešove. Národné povedomie
      vzbudilo sa v ňom už v Kežmarku, kde bola malá eklézia slovenských národne prebudených žiakov.
      Tam zaumienil si oddať sa filozofii. Hnev na odrodilcov slovenských primäl ho napísať
      rozhorčenú báseň „Na Slováků“ a poslať ju Jánovi Kollárovi, ktorý, zbadajúc v sapfických
      veršoch ódy silu myšlienky, presnosť formy, uverejnil ju v almanachu „Zora“ na rok 1836.
      Podpísaná bola pseudonymom N. Magurský. To bolo Záborského nečakané zasnúbenie s múzou, ktorej
      ostal verný až do smrti, časom zablúdiac do spleteného labyrintu slovenskej a slavianskej
      histórie.
   </p>
   <p>
    V óde volá Slovákom:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kam? kam sa černej záhube do tlamy
Rútiš neverný Slávii národe?
Kam vztekle kráčíš, vraždu hroznú
Páchaje nad plemenem si vlastným?
      </span>
     </p>
    </div>
   </p>
   <p>
   </p>
   <p>
    Už v tomto oslovení javí sa sila výrazu a vnútorný oheň, vysoké mravné stanovisko.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kto vzal život, ten právo prijal žitia.
I nám na zemskej gule vykázati
Boh miesto ráčil, svoj kde vlastný
Svet založiť sobe mužne máme.
      </span>
     </p>
    </div>
   </p>
   <p>
   </p>
   <p>
    Hľa, celý problém národnej slovenskej renesancie! Takých veršov nebolo v tom období v
      celom západnom Slovanstve… A zo súčasníkov slovenských môžu sa im o bok postaviť jedine verše
      Jána Hollého, niečo krotšie, ale dojemné.
   </p>
   <p>
    Skončiac štúdium v Prešove, prijal kaplánku v Pozdišovciach, no túžba po vyššom vzdelaní
      pritiahla ho na univerzitu v Halle, kde strávil rok (1839 — 1840) so Štúrom, Červenákom a
      Grossmannom, starším bratom banskobystrického gymnaziálneho učiteľa. Znamenitá trojica
      slovenských národných dejateľov Záborského len utvrdila v slovenstve a vôli stať sa slovenským
      spisovateľom.
   </p>
   <p>
    Roku 1841 slúžil ako kaplán pri cirkvi liptovsko-sv. mikulášskej pri boku Michala
      Miloslava Hodžu — tiež dobrá náhoda. Ešte v ten rok povolali ho za farára do Rankoviec. Ako
      pre Ľudovíta Štúra Modra, tak pre Záborského Rankovce boli osudné: tam počal život jeho
      vybočovať z riadnej tichej koľaje a niesť sa cez búrky, krútňavy. Ledva sa presídlil zo živého
      Mikuláša, kde Fejérpataky vydal jeho knihu „Bájky“, do tichých Rankoviec, zhorela mu fara i
      škola. Horšie ako požiar, našla ho v sedliackej chyžke v Rankovciach politická intriga a
      zrada: Kramarčik, vyvoňajúc Záborského národné presvedčenie, obvinil ho v divokošovinistických
      novinách maďarských „Jelenkor“
    <sup>
     [
     <a class="footnote" href="#ftn.d56e658" name="d56e658">
      37
     </a>
     ]
    </sup>
    z panslavizmu, a to bolo vtedy temer smrteľné obvinenie. Nevidel pred sebou
      budúcnosti, hrozila mu strata fary, proces, väzenie. V úzkosti postavenému ponúkol kanonik
      Kalász profesúru na seminári v Košiciach, arci s podmienkou, že prejde na katolíctvo. Záborský
      tak urobil, no miesto profesúry dostal iba nemeckú kaplánku v Košiciach r. 1843.
   </p>
   <p>
    Stalo sa, že z rozmanitých príčin roztrhla sa páska priateľstva so Štúrom a Hodžom a
      Záborský počal sa boriť za bibličtinu proti slovenčine, takže v povestných pražských „Hlasoch“
    <sup>
     [
     <a class="footnote" href="#ftn.d56e666" name="d56e666">
      38
     </a>
     ]
    </sup>
    (1846) stretáme sa s ním ako s urputným, bezohľadným protivníkom slovenčiny.
      Pravda, toto odklonenie muselo viesť k ďalšiemu rozdoru so slovenskými mužmi.
   </p>
   <p>
    Roku 1848 znovu vrhla sa naňho politická intriga; rozšírili i o ňom, že je ruský agent a
      že podporuje hurbanovské povstanie. Uväznili ho, postavili pred štatárium, ale príchod
      generála Schlicka ho vyslobodil, ako mnohých slovenských patriotov.
   </p>
   <p>
    V jeseni roku 1849 prednášal gréčtinu pri košickej akadémii a o rok stal sa
      spoluredaktorom „Slovenských novín“, ktoré vláda vydávala vo Viedni pre rakúskych Slovanov.
      Hlavným redaktorom bol Lichard. Záborský ozýval sa v úradnom orgáne surovo proti slovenčine,
      platili mu v „Slovenských pohľadoch“ prísnou, no i nespravodlivou kritikou Mikuláš Dohnány a
      Ján Kalinčiak. Vydal totiž r. 1850 knihu „Žehry a dve reči“.
   </p>
   <p>
    To sa rovnalo literárnemu neúspechu: Záborský odstúpil od redakcie, prijal biednu faru v
      Župčanoch u Prešova a literárne zamĺkol.
   </p>
   <p>
    Ale len nakrátko. Štúdiom histórie prišiel na dramaturgiu. Hádky o jazyk boli naveky
      odložené ad acta a tvoria dnes kus kultúrnej histórie. Nový duch žiadal tvorenie, nie
      polemiku. A Záborský nie na žart oddal sa na historicko-poetickú činnosť. Jeho historické
      štúdiá boli hlboké, vedecké, iudicium
    <sup>
     [
     <a class="footnote" href="#ftn.d56e681" name="d56e681">
      39
     </a>
     ]
    </sup>
    ostré, pragmatika bezúhonná. Všetkého chytal sa z pravej strany… Človek žasne, kde
      nabralo sa na pustej dedine toľko prameňov, toľko historických inkunabulí,
    <sup>
     [
     <a class="footnote" href="#ftn.d56e687" name="d56e687">
      40
     </a>
     ]
    </sup>
    bez ktorých nebolo možno prísť k takým jasným historickým vývodom!
   </p>
   <p>
    Dvadsaťpäť historických tragédií zanechal nám Záborský, takže patrí k najplodnejším
      slovenským literátom. Deväť tragédií čerpaných je z histórie uhorsko-slovenskej (ako „Odboj
      zadunajských Slovákov“, „Arpádovci“, „Posledné dni Veľkej Moravy“, „Bitka u Rozhanoviec“,
      „Felicián Sáh“ atď.). Deväť tragédií čerpal z dejín ruských (ako „Ubitie Dimitrija“, „Ocárenie
      Godunova“ atď., cyklus „Lžidimitriád“ atď.). Sedem drám je z dejín uhorsko-srbských.
   </p>
   <p>
    Smelo môžeme tvrdiť, že národ náš, jeho inteligencia, jeho spisovateľstvo, jeho kritika
      ostávajú vo veľkej dlžobe u Jonáša Záborského… Jeho dlžníkom neni jedine Viktorin, ktorý sa
      postaral, aby veľká časť jeho tragédií neostala v rukopise a nestratila sa na jeho chudobnej
      fare. Nejdem sa hádať o dramatickej a vôbec poetickej kvalite Záborského drám, hoci i v tomto
      ohľade nájdu sa tam scény temer shakespearovskej sily a poetického zafarbenia, no dvadsaťpäť
      jeho dramatických diel je bohatá pokladnica myšlienkových skvostov, životnej múdrosti a
      prehlbokej učenosti Záborského. Len povážme, aké známosti histórie ruskej prezradzuje autor v
      svojej „Lžidimitriáde“!
   </p>
   <p>
    Horkosti sa pominuli, tragika života Záborského skončila sa nad jeho tichým, opusteným
      hrobom v Župčanoch. Nemali by sme vážne pomýšľať na obživenie pamiatky veľkého turčianskeho
      rodáka, na osvieženie jeho diel, kde medzi prostým skálím nachádza sa nejeden diamant mysle a
      citu? Nemali by sme pomýšľať na revíziu kritických náhľadov, ktoré mu strpčili i tak smutný, eremitský
    <sup>
     [
     <a class="footnote" href="#ftn.d56e699" name="d56e699">
      41
     </a>
     ]
    </sup>
    život, a ktoré boli iba ranami v obrovskom duchovnom boji za slovenčinu? Kritika a
      rozbor môže unášať, naprávať, na pravú cestu uvádzať, ale môže i zabíjať. Ale pozdejšie
      pokolenie má svätú povinnosť revidovať úsudky bojovných čias,
    <sup>
     [
     <a class="footnote" href="#ftn.d56e705" name="d56e705">
      42
     </a>
     ]
    </sup>
    keď sa rúbalo, keď triesky frčali na všetky strany. Pozdné pokolenie má svätú
      povinnosť krivdy naprávať, stopy bojovnej náruživosti pokrývať zjasnenými úvahami a skutkami
      nestrannosti a spravodlivosti. Záborský bol vlastne dlho zabudnutý, málo ocenený až na
      duchaplnú úvahu Jaroslava Vlčka. Ale to sú už tiež polozaviate pramene. Vlčkovej klasickej
      literatúry už nedostať, nikde nebadáme, že by sa niekto chytal k novému literárnohistorickému
      dielu. Tu by sme potrebovali novú, mladú silu, um jasný, nezatemnený ľahtikárskymi predsudkami
      a suchým dokrinárstvom, súdiacim a posteriori!
    <sup>
     [
     <a class="footnote" href="#ftn.d56e711" name="d56e711">
      43
     </a>
     ]
    </sup>
   </p>
   <p>
    Náš Turiec okrúhly dal národu nejednu hlbokú hlavu, vrelé srdce, nejednu ruku pilnú — no
      hoci sa môže chlúbiť i s takými postavami, ako Sinapius-Horčička, Láni, Kollár a Hodža,
      Záborský neustupuje ani im talentom, a predčí ich tragikou nepokojného, mučeníckeho života.
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    Rodina Chalupkovcov bola pre náš národ slovenský požehnaná. Už vprostred XVI. stoletia
      stretáme sa s učenými Chalupkovcami, ako nám to krásne vyložil znamenitý Ján Mocko v
      „Slovenských pohľadoch“.
    <sup>
     [
     <a class="footnote" href="#ftn.d56e731" name="d56e731">
      44
     </a>
     ]
    </sup>
    Pochádzajú z Nemeckej Ľupče, kde v XVI. století žili meštianski manželia Ján
      Chalupka a Margareta. Synov poslali na školy, jeden, Michal, bol roku 1587 imatrikulovaný na
      univerzite wittenbergskej. A potom sa už Chalupkovci rozšírili po slovenskom učenom svete, ako
      ani jedna rodina. Adam Chalupka, otec nášho oslávenca, tiež učenec a literát, napísal do
      svojho denníka: Farárov a rektorov z rodu Chalupkovcov mali nasledujúce stolice: Liptov,
      Orava, Trenčín, Spiš, Šariš, Zemplín, Malý Hont, Veľký Hont, Novohrad, Tekov a Zvolen. Mocko
      menami udáva celú kopu farárov, učiteľov, literátov z tejto Bohom požehnanej rodiny.
   </p>
   <p>
    Adam, otec Jána a Sama Chalupku, ktorého bibliotéka prešla po synoch na naše múzeum,
      narodil sa v Nemeckej Ľupči 28. októbra 1767, bol farárom v Hornej Lehote, úradoval
      štyridsaťosem rokov a umrel tamže 5. júla 1840. Po ňom zdedil faru i literárne snaženie náš
      Samo Chalupka, ktorého storočné jubileum narodenia dnes svätíme.
   </p>
   <p>
    Samo Chalupka stál prvý nad kolískou literárnej slovenčiny a stal sa jej stĺpom nie
      polemiou, ani teoretickým odôvodnením, ale skutkom. Už roku 1834 v kalendári Belopotockého
      boli vytlačené tri Chalupkove básne číročistou slovenčinou: „Koníku môj vraný, od kráľa mi
      daný, už ma neponesieš, ja som dorúbaný. Mladá krev mi tečie…“ atď., alebo v druhej: „Nad
      Tatrou sa nebo kalí, kalí mrakmi hromovými, mútne sa Váh i Hron valí, medzi brehami žiaľnymi“;
      a v tretej: „Do boja, slovenskie rody, ostrú šabľu k boku, hore sa na bujné kone, do táboru v
      skoku.“
   </p>
   <p>
    Slovenským ušiam milo museli zaznieť tieto rodné zvuky, pravdivé, prýštiace sa z prameňa
      národného génia. Ony bojovali za slovenčinu s pseudoklasickými, alkaickými, sapfickými,
      asklepiadickými formami, ako i s Hollého, hoci i slovenským, hexametrom a pentametrom. „Samo
      Chalupka,“ ako hovorí Jaroslav Vlček, „konajúc nepretržite duchovný svoj úrad na Hornej
      Lehote, neustával skúmať originálny ľud zvolenského Pohronia očami starožitníka, národopisca i
      básnika, a z bohatej látky v posvätných chvíľach tvoriť svoje spevné, jasné verše… Pomaly
      zreli a málo ich dozrelo, ale čo vytlačil, má pečať literárneho činu.“
   </p>
   <p>
    Áno,
    <span class="emphasis">
     <em>
      spevná a jasná
     </em>
    </span>
    je Chalupkova poézia a pritom pôvodná, čisto
      slovenská do posledného verša, do posledného rýmu. To už nie je prosto literatúra, to je život
      a fakt. A hoci by témy jeho i neboli v úplnom súlade so skutočnosťou a pravdepodobnosťou (ako
      pri „Mor ho!“, pri „Odboji Kupovom“), forma je pravdivá, slovenská, jazyk prekrásny, hudobnosť
      veršov priamo unášajúca. Nie div, že temer všetky jeho kratšie básne znárodoveli a spievajú sa
      po celom Slovensku, dlhšie rečnia sa pri vhodných príležitostiach. Samko Chalupka stal sa
      populárnym v najkrajšom zmysle slova.
   </p>
   <p>
    Hádam najtypickejšou tvorbou jeho je „Junák“. Vysoké bralo: nad ním poletuje dvanásť
      sokolov — pod bralom okolo vatry zastalo si dvanásť junákov, Jánošíkova družina.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Okrúhly klobúčik,
Košeľa zelienka,
A z popleca burá
Lengá im halienka.
      </span>
     </p>
    </div>
   </p>
   <p>
   </p>
   <p>
    Bolo po boji:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tie krásne valašky,
Každá vyštrbená,
Tie krásnejšie pušky,
Každá začadená.
      </span>
     </p>
    </div>
   </p>
   <p>
   </p>
   <p>
    A v tom boji padol ich náčelník. Darmo sa pýta sokol:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A kdeže ten junák,
Tá tvár pekná, biela,
To oko ohnivé
Ako božia strela?

Čo v tej zlatej zbroji
Po horách si chodil,
A čo v každom boji
Predok vám zavodil?
      </span>
     </p>
    </div>
   </p>
   <p>
   </p>
   <p>
    Ale junáci čušia — nik neodpovedá — bôľ im zamkol ústa. Niet ho, ktorý bol medzi nimi ako
      mesiac medzi hviezdami.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       On i tam vykvitol,
Kde ho nezasiali,
Ale dobrí — tí sa
Junáka nebáli!

Beda ale zlému,
Beda jeho duši,
Kto dobrému ľudu
Pravdu jeho ruší.

Tu sa junák víchrom
Z výšin hodil nadol:
Ozvali sa lesy
A krivodník padol.

Ozvali sa lesy
Od junáckej zbroji:
Tak, ľud môj, nech hynú
Nepriatelia tvoji!
      </span>
     </p>
    </div>
   </p>
   <p>
   </p>
   <p>
    Ale už je po ňom! Na Kráľovej Holi bol krutý boj. Dvanásti junáci, proti ním tri stolice!
      Padol junák!
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Liala sa mladá krv
Po drobnej pažiti…

Mladá krv sa liala,
Čierna zem ju pila,
A tá dobrá duša
S telom sa lúčila.
      </span>
     </p>
    </div>
   </p>
   <p>
   </p>
   <p>
    Dospev tejto milej romance je dojemný, prechádza do lyriky, a čo je hlavné, končí sa
      apostrofou na život:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na Kráľovej Holi
Stoja tam tri skaly
A medzi skalami
Jeden kopeň malý!

Poniže sa riava
Do priepasti rúti
A povyše chodník
Sihlinou sa krúti.
      </span>
     </p>
    </div>
   </p>
   <p>
   </p>
   <p>
    Hľa, aký pekný obraz, celá krajinka tatranská. Akoby sme videli medzi skalami osamelú
      mohylku. Riava sa pod ňou rúti do priepasti — a ponadeň chodník.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A kto tým chodníkom
Hore dolu chodí,
Každý za žmeň zeme
Na ten kopeň hodí.
      </span>
     </p>
    </div>
   </p>
   <p>
   </p>
   <p>
    Zem z rúk národa hádzaná z kopňa tvorí pomaly mohylu.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pod ním spočívajú
Junákove kosti.
      </span>
     </p>
    </div>
   </p>
   <p>
   </p>
   <p>
    A mládež, prichodiaca k mohyle hrať sa a vence pliesť, končí svoju pieseň, surmitami
      sprevádzanú:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Boli časy, boli,
Dá Boh, ešte budú!
      </span>
     </p>
    </div>
   </p>
   <p>
   </p>
   <p>
    Práve s takým blahým optimizmom stretáme sa v krásnej piesni „Bolo — bude“:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Veje vetrík, veje
Od Tatry k Dunaju,
Smutné hlasy idú
Po slovenskom kraju.

Po slovenskom kraju
Také idú hlasy:
Už sa pominuli
Tie slovenské časy.

Časy naše, časy,
Časy našej slávy,
Keď nad Nitrou viali
Slovenské zástavy.

— — — — — —

Boli sme my, boli
Medzi národami,
Ako ten náš Kriváň
Nad tými Tatrami.

Bol ten náš kraj v kvete,
Ale ten kvet zvädol,
Dobrú noc, Slováci,
Váš deň už zapadol!
      </span>
     </p>
    </div>
   </p>
   <p>
   </p>
   <p>
    A z tohto hlbokého smútku, ako blesk vychádzajúceho slnka na čistom nebi:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A keď i zapadol,
Veď on zase svitne;
Ten náš slovenský kraj
V nový kvet vykvitne!
      </span>
     </p>
    </div>
   </p>
   <p>
   </p>
   <p>
    Daroval nám Chalupka baladickú perlu v „Zabitom“, celé pravdivé balady v „Starom väzňovi“,
      v „Muráni“, v „Turčínovi Poničanovi“, v „Boji pri Jelšave“. „Od najstarších šľakov
      historického života slovenského až po najmladšiu fázu myšlienky slavianskej idú dejinné motívy
      Chalupkových balád.“ Prorocky predpovedá konečný pád Carihradu a oslobodenie balkánskych
      Slavianov, smúti nad bratským rozdorom
    <sup>
     [
     <a class="footnote" href="#ftn.d56e875" name="d56e875">
      45
     </a>
     ]
    </sup>
    dvoch plemien („Všeslav“), budí v nás nádej na život, na znovuzrodenie, všade
      hľadá krásu, česť a silu svojho národa. Chalupkovská veľká rodina, ktorá dala národu toľko
      mysliacich hláv a pilných rúk, vymrela v toku časov — jej posledný výkvet je náš Samo
      Chalupka, ale taký, že sa v ňom zosústrednili talenty a mysle celých století. Strom padol, no
      podal národu také šľachetné ovocie, ktoré ho tešiť a oduševňovať neprestane cez veky. Málokto
      v národe našom poistil si nesmrteľnosť tak pevne, ako Samo Chalupka.
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    K dvom poetom rok 1812 pripojil nám tretieho výtečníka prózy a praktického života. Daniel
      G. Lichard narodil sa dňa 17. januára v Slovenskej Ľupči z otca Daniela, farára, a matky Anny
      Messerschmidovej; slovenských mladíkov často učí bieda a nešťastie láske k národu; deväťročný
      Lichard zlomil si nohu a počal v posteli čítať. Roku 1821 šiel do Rimavskej Soboty, potom na
      päť rokov do Kežmarku a tak do Prešporka, kde slávny profesor Gabriel Kováč-Martini oduševnil
      ho za matematiku a vedy prírodné. Stal sa členom Literárnej jednoty slovenskej. V almanachu
      mládeže „Plody sboru učenců řeči česko-slovenské“ vyšla prvá práca Lichardova, básnička „Čas
      vše mění“. Ale to bola posledná žertva múzam, ktoré ho potom už viac nepokúšali.
   </p>
   <p>
    Lichard študoval teológiu, po odbavenom kurze bol informátorom u prešporského veľkokupca
      Adama Jurenáka. S jeho synmi cestoval do Itálie. Už vtedy znal po francúzsky i taliansky.
      Druhá jeho tlačená práca vyšla vo viedenskom časopise „Feierstunden“,
    <sup>
     [
     <a class="footnote" href="#ftn.d56e894" name="d56e894">
      46
     </a>
     ]
    </sup>
    v ktorom opísal jaskyňu Postojnú. Lichard chcel ísť do Jeny, ale to nebolo možné
      pre politické búrky; ostal vo Viedni, kde študoval filológiu. Tam spísal taliansku gramatiku
      na základe latiny.
   </p>
   <p>
    Roku 1837 ho pozval slávny Jozeffy za kaplána do Tisovca. Skoro ho Ochtiná vyvolila za
      farára, kde ostal len rok. Povolaný bol do Banskej Štiavnice na lýceum za profesora matematiky
      a prírodných vied. Maďarizácia sa hlásila k slovu: jeho prinútili matematiku prednášať po
      maďarsky. K tomu cieľu si musel sám napísať a vydať učebníka: „Mathematikai előcsarnok.“
    <sup>
     [
     <a class="footnote" href="#ftn.d56e903" name="d56e903">
      47
     </a>
     ]
    </sup>
    Šesť rokov učil na lýceu. Z jeho žiakov vyznačili sa potom nasledujúci: Andrej
      Braxatoris-Sládkovič, Daniel Maróthy, vzletný básnik, rečník a ľudomil neúnavný, Alexander
      Petrovič s poetickým menom Petőfi.
   </p>
   <p>
    Katedru opustil zo zdravotných ohľadov. Bol v tom ohľade silný hypochonder, pevne veril,
      že v tridsiatom šiestom roku umrie, a dľa toho i usporiadal si poistenie na život. Pravda,
      telesne nebol silný, no lehota smrti vypršala a Lichardovi prišlo platiť a platiť ešte tridsať
      rokov.
   </p>
   <p>
    Roku 1844 prijal faru skalickú, kde účinkoval tri roky. Dlho spomínali ľudia jeho
      kňazovanie, on stal sa otcom svojich cirkevníkov. Jeho kázne vyznačovali sa presnou formou,
      bohatstvom myšlienok a jasnou prednáškou.
   </p>
   <p>
    Po rezignácii, od roku 1847 posvätil sa výlučne praktickej, didaktickej a hospodárskej
      literatúre, ktorej slúžil tridsaťpäť rokov všetkými svojimi silami. O ňom možno tvrdiť: „Nulla
      dies sine linea.“
    <sup>
     [
     <a class="footnote" href="#ftn.d56e915" name="d56e915">
      48
     </a>
     ]
    </sup>
    Neprepustil dňa za celých tridsaťpäť rokov, na ktorom by nebol niečo napísal pre
      svoj národ.
   </p>
   <p>
    Prvým dielom jeho slobody bola „Domová pokladnica“, veľký kalendárový almanach, lenže
      písaný jedným perom. Rozmanitosť látky, dôkladnosť a jasnosť boli cnosti tohto vydania. V
      Rakúsku to bol prvý obrázkový kalendár slovanský. Lichard našiel i pre takúto veľkú (20
      hárkovú) knihu vďačné obecenstvo (slovenské obecenstvo je vždy vďačné proti dielam dobrým a
      zodpovedajúcim). „Pokladnica“ jeho rozšírila sa tak, ako ani jedna veľká slovenská kniha do
      tých čias. V troch ročníkoch „Domovej pokladnice“
    <sup>
     [
     <a class="footnote" href="#ftn.d56e923" name="d56e923">
      49
     </a>
     ]
    </sup>
    skvie sa Lichardovo písanie priezračnou jasnotou, príjemnosťou a zrozumiteľnosťou.
      Vzdelávateľné, poučné to knihy.
   </p>
   <p>
    Lichard nezabudol ani na zábavnú časť. My starí radi rozpomíname sa na statného
      slovenského husára Janka Dávida, ktorý junáckou duchaprítomnosťou zachránil život malému
      chlapčekovi, na ktorého sa rútila celá eskadróna. Janko Dávid pošibal koňa, vyrazil z frontu a
      zohnúc sa, schytil chlapca zo zeme na koňa… I obrázok tejto scény priniesla „Pokladnica“.
   </p>
   <p>
    No Licharda zaujímal plán hospodárskych novín. Horko-ťažko vymohol si povolenie vydávať
      týždenník „Noviny pre hospodárstvo, remeslo a domáci život“. Búrky rokov 1848 potlačili
      „Noviny“.
   </p>
   <p>
    Jarou roku 1849 chystal sa vydávať politické noviny „Pozorník“. Už mal materiál schystaný
      pre prvé čísla, keď mu dali znať, že minister vnútorných diel gróf Stadion želá si ho osobne
      poznať. Išlo o založenie „Slovenských novín“ vo Viedni. Vec ešte nebola riešená, keď gróf
      Stadion umrel. No jeho nástupca minister Bach založil „Slovenské noviny“, ustanoviac za
      redaktora Daniela Licharda a Andreja Radlinského.
   </p>
   <p>
    Prvé číslo vyšlo dňa 10. júla r. 1849 vo Viedni. Lichard pracoval po celých trinásť rokov
      pri časopise. Radlinského miesto skoro zaujal Jonáš Záborský a po ňom dr. Hermengild Jireček.
      Za úradné boli „Slovenské noviny“ vyhlásené až 22. novembra 1852, a síce pre všetky slovanské
      národy v mocnárstve rakúskom.
   </p>
   <p>
    Licharda ani redaktorské práce nehatili vydať tri ročníky veľkého kalendára „Časníka“.
      „Časník“ vychádzal v rokoch 1856 — 1858 a písaný bol česko-slovenčinou.
   </p>
   <p>
    Roku 1861 zanikli „Slovenské noviny“, rodil sa pomaly dualizmus, a tak slovanského
      časopisu pre 20 miliónov rakúskych Slovanov treba nebolo. V novej ére už nestavali za
      redaktorov mužov zaslúžených, literátov, ale všakové katilinárske existencie.
   </p>
   <p>
    Na jar 1862 vrátil sa Lichard do mesta svojej drievnej činnosti, Skalice, a vydal zase
      ročník „Domovej pokladnice“ a nato roku 1863 dňa 5. októbra počal vydávať „Obzor“, slávne
      známy časopis, pri ktorom až do smrti pracoval. Dvadsať ročníkov tohto časopisu leží pred
      nami. Súbežne s „Obzorom“ vydával svoj „Slovenský kalendár“ za šestnásť rokov. Keď ešte Matica
      slovenská kvitla, Lichard redigoval dva veľké matičné kalendáre, napísal brožúru: „Rozhovory o
      memorande“, ďalej knižky „Malý gazda“ a „Malá gazdiná“. Na sklonku života vydal dva zväzky
      „Slovanskej obrázkovej čítanky hospodárskej“. A tak máme pred sebou celú bibliotéku, písanú
      jednou rukou. Trinásť veľkých, tridsaťpäť menších kníh, tridsaťpäť ročníkov časopisov. Jeho
      diela zobrané naplnili by asi 90 objemných zväzkov. Len „nulla dies sine linea“ to môže
      dokázať.
   </p>
   <p>
    Meno Licharda patrí k najpopulárnejším na Slovensku. On nahradil blahej pamäti znamenitého
      Belopotockého a značne rozšíril hranice slovenskej poučnej literatúry. Obohatil jazyk náš
      novými termínmi správnej štruktúry, takže boli všeobecne prijaté, ako napr. rušeň, razítko,
      rodzaj atď.
   </p>
   <p>
    Priamy charakterom, prísny oproti sebe, žil minuciózne
    <sup>
     [
     <a class="footnote" href="#ftn.d56e948" name="d56e948">
      50
     </a>
     ]
    </sup>
    zriadeným životom. Ctený a milovaný od svojich, vážený i od protivníkov, zakúsil i
      mnoho horkostí životných. Jeho práce smerovali k dňu a minúte, k pomoci a rade blížnym.
      Napomáhal hmotný blahobyt, rozširoval užitočné známosti. O ňom platí Schillerovo slovo o
      hercoch, ktorých výkony miznú v divom toku časov: „Kto vedel uspokojiť a zadosť urobiť svojim
      vrstovníkom, žije i pre potomstvo!“
   </p>
   <p>
    Vďačná pamäť a večná sláva nášmu trojhviezdiu z roku 1812! Bár by sa za ich jasným zjavom
      rojili ďalšie, jasné hviezdy na duchovnom nebosklone nášho národa slovenského!
   </p>
   <p>
    Je to ináče dobrým znamením v našom prísne utlačenom živote, že sme už mohli svätiť toľko
      storočných pamiatok: Jána Hollého (r. 1885), Jána Kollára (r. 1893), Pavla Jozefa Šafárika (r.
      1895), biskupa Štefana Moyzesa (r. 1897), Karola Kuzmányho (roku 1906), Michala Miloslava
      Hodžu (r. 1911) a teraz Daniela Licharda, Jonáša Záborského a Sama Chalupku. Deväť
      povznášajúcich rozpomienok, deväť chvíľ piety a vďačnosti, obetovaných znamenitým predkom!
      Národ, svätiaci toľko sekulárnych jubileí, už dávno vyzul črievice prvej mladosti a kráča po
      stezke zrelých mužov!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e600" name="ftn.d56e600">
        35
       </a>
       ]
      </sup>
      „Národnie noviny“ 1912, č. 14, 15.
     </p>
     <p>
      Pôvodný názov článku: „Trojhviezdie (Záborský, Chalupka, Lichard).“ V poznámke pod
          čiarou: Prednášal na jubilárnom večeri dňa 2. februára 1912 v Turčianskom Sv. Martine
          Svetozár Hurban Vajanský.
     </p>
    </div>
    <div class="footnote">
     <p>
      <sup>
       [
       <a class="para" href="#d56e617" name="ftn.d56e617">
        36
       </a>
       ]
      </sup>
      <span class="emphasis">
       <em>
        proti moire, proti até
       </em>
      </span>
      — (gr.) proti osudu, proti
          zaslepenosti
     </p>
    </div>
    <div class="footnote">
     <p>
      <sup>
       [
       <a class="para" href="#d56e658" name="ftn.d56e658">
        37
       </a>
       ]
      </sup>
      <span class="emphasis">
       <em>
        „Jelenkore“
       </em>
      </span>
      — v slovenskom preklade „Súčasný vek“
     </p>
    </div>
    <div class="footnote">
     <p>
      <sup>
       [
       <a class="para" href="#d56e666" name="ftn.d56e666">
        38
       </a>
       ]
      </sup>
      <span class="emphasis">
       <em>
        v povestných pražských „Hlasoch“
       </em>
      </span>
      — ide tu o Kollárov spis
          „Hlasové o potřebě jednoty spisovního jazyka pro Čechy, Moravany a Slováky“ (Praha 1846),
          polemicky namierený proti spisovnej slovenčine.
     </p>
    </div>
    <div class="footnote">
     <p>
      <sup>
       [
       <a class="para" href="#d56e681" name="ftn.d56e681">
        39
       </a>
       ]
      </sup>
      <span class="emphasis">
       <em>
        iudicium
       </em>
      </span>
      — (lat.) súd
     </p>
    </div>
    <div class="footnote">
     <p>
      <sup>
       [
       <a class="para" href="#d56e687" name="ftn.d56e687">
        40
       </a>
       ]
      </sup>
      <span class="emphasis">
       <em>
        inkunabulí
       </em>
      </span>
      — (lat.) prvotlačí
     </p>
    </div>
    <div class="footnote">
     <p>
      <sup>
       [
       <a class="para" href="#d56e699" name="ftn.d56e699">
        41
       </a>
       ]
      </sup>
      <span class="emphasis">
       <em>
        eremitský
       </em>
      </span>
      — (gr.) pustovnícky
     </p>
    </div>
    <div class="footnote">
     <p>
      <sup>
       [
       <a class="para" href="#d56e705" name="ftn.d56e705">
        42
       </a>
       ]
      </sup>
      <span class="emphasis">
       <em>
        Ale pozdejšie pokolenie má svätú povinnosť revidovať úsudky bojovných
            čias
       </em>
      </span>
      — kritika Záborského „Žehier“ od Mikuláša Dohnányho a Jána Kalinčiaka (v
          „Slovenských pohľadoch“ 1851) je správna. Jej oprávnenosť potvrdil vývoj slovenskej
          literatúry. Vajanského pokus o revíziu nie je teda na mieste.
     </p>
    </div>
    <div class="footnote">
     <p>
      <sup>
       [
       <a class="para" href="#d56e711" name="ftn.d56e711">
        43
       </a>
       ]
      </sup>
      <span class="emphasis">
       <em>
        a posteriori
       </em>
      </span>
      — (lat.) dodatočne
     </p>
    </div>
    <div class="footnote">
     <p>
      <sup>
       [
       <a class="para" href="#d56e731" name="ftn.d56e731">
        44
       </a>
       ]
      </sup>
      <span class="emphasis">
       <em>
        ako nám to krásne vyložil Ján Mocko v „Slovenských pohľadoch“
       </em>
      </span>
      —
          Ján Mocko (1843 — 1911) uverejnil v „Slovenských pohľadoch“ 1897, str. 129 — 137, článok
          pod názvom „Rod Chalupkovcov“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e875" name="ftn.d56e875">
        45
       </a>
       ]
      </sup>
      <span class="emphasis">
       <em>
        rozdor
       </em>
      </span>
      — (rus.) spor
     </p>
    </div>
    <div class="footnote">
     <p>
      <sup>
       [
       <a class="para" href="#d56e894" name="ftn.d56e894">
        46
       </a>
       ]
      </sup>
      <span class="emphasis">
       <em>
        „Feierstunden“
       </em>
      </span>
      — (nem.) v slovenskom preklade „Voľné
          hodiny“
     </p>
    </div>
    <div class="footnote">
     <p>
      <sup>
       [
       <a class="para" href="#d56e903" name="ftn.d56e903">
        47
       </a>
       ]
      </sup>
      <span class="emphasis">
       <em>
        „Mathematikai előcsarnok“
       </em>
      </span>
      — (maď.) „Úvod do matematiky.“ Vyšiel v
          Bratislave roku 1842.
     </p>
    </div>
    <div class="footnote">
     <p>
      <sup>
       [
       <a class="para" href="#d56e915" name="ftn.d56e915">
        48
       </a>
       ]
      </sup>
      <span class="emphasis">
       <em>
        „Nulla dies sine linea“
       </em>
      </span>
      — (lat.) „Ani jeden deň bez napísania
          riadku.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e923" name="ftn.d56e923">
        49
       </a>
       ]
      </sup>
      <span class="emphasis">
       <em>
        V troch ročníkoch „Domovej pokladnice“
       </em>
      </span>
      — Vajanský tu má na mysli
          pravdepodobne predrevolučné ročníky 1847 — 1849, pretože vyšlo vcelku päť ročníkov,
          posledný roku 1851.
     </p>
    </div>
    <div class="footnote">
     <p>
      <sup>
       [
       <a class="para" href="#d56e948" name="ftn.d56e948">
        50
       </a>
       ]
      </sup>
      <span class="emphasis">
       <em>
        minuciózne
       </em>
      </span>
      — (lat.) dôkladne
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e960">
       </a>
       August Horislav Škultéty
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e967" name="d56e967">
      51
     </a>
     ]
    </sup>
   </p>
   <p>
   </p>
   <p>
    Činnosťou bohatý, dobrotou, vernosťou a duševnou čistotou povznesený život uhasol v
      chudobnej dedinke gemerskej, Kraskove… Po veľkých prácach dlhého života, ktorými vydobyl si
      vyššieho postavenia v našej spoločnosti, nečakal ho zaslúžený pokoj a zaslúžená hmotná
      zábezpeka, ako to ide u druhých národov, ale on zase navrátil sa do dedinského zátišia k
      ťažkým prácam svojho úradu. Ním zišiel v mohylu zase jeden štúrovec, a to z predných, ktorí
      boli povolaní časom zastupovať miesto geniálneho slovenského vodcu. Naozaj, úzkosť zviera hruď
      našu po každom zvonení umieráčkom nad jasnými postavami zašlej doby.
   </p>
   <p>
    August Horislav Škultéty narodil sa r. 1819 na Krtíši v Novohrade. Vyššie gymnázium a
      teológiu študoval v Prešporku, vtedy ohnisku slovenského mladého života. On patril k prvým,
      takže po odchode Ľudovíta Štúra stal sa námestníkom profesora Palkoviča, katedry jazyka
      slovenského a predsedom Ústavu. Potom stal sa kaplánom v Tisovci u boku superintendenta
      Jozeffyho; neskôr bol farárom v Rozložnej. Pri zakladaní veľkorevúckeho gymnázia naňho padli
      oči mužov, rozhodujúcich v osobných otázkach: on bol povolaný za direktora. V zovňajšom jeho
      živote perióda revúcka patrí k najpožehnanejším. Škultéty bol nielen umom, ale i dušou
      pedagóg, zrodený za vodcu zrelšej mládeže. On vplýval na mládež menej prísnosťou, no viac
      ťarchou svojej mohutnej osobnosti, srdcom, ako hovorí sa. On nesmial sa nad žiadnym chybným
      krokom, ani nezúril: vlieval umným slovom dobrotu vlastnej duše a naprával duchovnou indukciou
      to, čo stihli pokaziť pomery a zlé príklady. A nadovšetko peľ starého štúrovského idealizmu
      pršal z neho na mládež vekov nových; on, čo pedagóg, stal sa prenášateľom ducha dobrého z čias
      veľkých a polozabudnutých. A on žil v mládeži. On bol na svojom poli, kde cítil sa silný a
      pripravený. Za malú vynáhradu niesol ťažký svoj úrad s ľahkosťou silného a k tomu
      predestinovaného človeka. Našiel svoj element a cítil sa v ňom voľne. Táto jeho perióda bola
      temer jedinou zárukou, že z mládeže nevytuchne to, čím zobudil sa národ slovenský.
   </p>
   <p>
    Žiaľbohu, jeho blahoslavené účinkovanie pretrhnuté bolo násilenstvom nám dobre známeho
      obrazoborectva, ktorému padli v obeť naše ústavy.
    <sup>
     [
     <a class="footnote" href="#ftn.d56e979" name="d56e979">
      52
     </a>
     ]
    </sup>
    Pretrhnúť činnosť takého človeka je už prečinom, nehovoriac ani o skaze, plynúcej
      z borenia celých ústavov.
   </p>
   <p>
    A on zase utiahol sa na faru, kde počal znovu v zúženom kruhu. I v tom je kus tragiky
      nášho slovenského života. Navyklý už na kruh širší, na prácu významnú pre státisíce ľudí,
      razom ocitol sa zase medzi niekoľkými sedliakmi kraskovskými, tedy na posteli Prokrusta.
    <sup>
     [
     <a class="footnote" href="#ftn.d56e987" name="d56e987">
      53
     </a>
     ]
    </sup>
    No i krátke direktorovanie a učenie na nebohom veľkorevúckom gymnáziu zvečnilo
      meno jeho, a ďaleký ten čas, v ktorom vymizne stopa po jeho pedagogickej námahe veľkorevúckej.
   </p>
   <p>
    August Horislav Škultéty zaujíma medzi spisovateľmi slovenskými vysoké stanovisko vzdor
      tomu, že z väčšej časti obmedzil sa na ľudovú a školskú literatúru. Ale tu je veľmi ťažko byť
      dobrým, a Škultéty je rozhodne najlepší.
   </p>
   <p>
    Spisovateľskú dráhu počal ešte v Prešporku čo dvadsaťjedenročný mladík vydaním „Básní“,
      pri nichž hatila ho ešte česko-slovenčina práve v tom, v čom bol najsilnejší, v utešenom
      ľudovom jazyku. Až neskôr v troch zošitkoch ľudovej poézie, „Beda a rata“ nazvaných, rozvil sa
      ľudový veršovník na najvyšší stupeň.
    <sup>
     [
     <a class="footnote" href="#ftn.d56e997" name="d56e997">
      54
     </a>
     ]
    </sup>
    Až podivíš sa, že pri takom suchom predmete vedel Škultéty zostať poetom! Potvrdil
      starú pravdu, že pri umení je hlavné ako a nie čo.
   </p>
   <p>
    Neprevýšený, ba ani nedosiahnutý, istým (a to nielen u nás, ale vôbec v česko-slovenskej
      literatúre) stojí Škultéty čo
    <span class="emphasis">
     <em>
      detský spisovateľ
     </em>
    </span>
    . Ja smelo poviem, že on
      je jediným detským, pravdivým spisovateľom, ktorého poznám — jednak silný veršom i poéziou. V
      tomto ohľade je nedocenený vzdor tomu, že ho už staré Hurbanove „Pohľady“ vítali s oduševnením.
    <sup>
     [
     <a class="footnote" href="#ftn.d56e1008" name="d56e1008">
      55
     </a>
     ]
    </sup>
    Škultéty v detských básničkách a rozprávkach stvoril dielka umelecké, pritom
      prísne pedagogické. „Mladý zbojník“ napr. zostane vždy vzorom školskej deklamovánky! A tá
      forma, ten jasný jazyk, tá živosť opisov i deja! Venovanie k prvému zväzku „Zorničky“,
    <sup>
     [
     <a class="footnote" href="#ftn.d56e1014" name="d56e1014">
      56
     </a>
     ]
    </sup>
    „Ach, ten náš útly, mladý svet“, patrí medzi najväčšie perly slovenskej lyriky. To
      nie sú verše, to je poézia, zvukom a vôňou siahajúca priamo na srdce. Škultéty, ako rodený
      poeta, nevdojak, bez teoretickej schválnosti, vedený ľudovou poéziou, veršoval temer
      bezúhonnou, prízvučnou prozódiou a v tomto formálnom ohľade prevýšil všetkých vrstovníkov.
      Hľa, aké bezvadné trocheje:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       V susedovom veľkom sade
stoja v pätorakom rade
stromy všetky štepené,
a na nich sa kolimbajú
a na chlapcov usmievajú
jabĺk líčka červené.
      </span>
     </p>
    </div>
   </p>
   <p>
   </p>
   <p>
    No tu niet miesta uvážiť jeho pedagogicko-literárnu cenu v celej šírke. Žiaľ, jeho príklad
      je skvelý, ale nenasledovali sme ho.
   </p>
   <p>
    Ideálna, bezzištná oddanosť jeho svätým dielam národa — to bola známka charakteristická
      celého tohto neobyčajného človeka. Vieme, ako biedne platení mohli byť učitelia revúckeho
      gymnázia, udržovaného hlavne z dobrovoľných obetí neveľkej spoločnosti evanjelicko-slovenskej,
      vieme, tí ľudia boli napospol púhymi obeťami pre vec. Kto hľadal kariéru, veruže nešiel na
      stratenú vartu veľkorevúcku. Vieme, že okrem krajnej chudoby čakalo ich krvavé prenasledovanie
      divokých renegátov gemerských! Dokumentárne pre budúce veky zapísané sú utrpenia týchto
      ideálnych ľudí v „Pamätiach“,
    <sup>
     [
     <a class="footnote" href="#ftn.d56e1034" name="d56e1034">
      57
     </a>
     ]
    </sup>
    vyšlých v Ružomberku u Salvu. Ony nám zobrazujú nie jednoduchý učiteľský sbor, ale
      sbor čestných bojovníkov ducha! A vodcom tohto sboru, dušou tohto kruhu bol Škultéty. Tichým
      heroizmom svojím tešil, obodroval, udržoval a posmeľoval! V puku zadusili kvet, škola padla —
      on prežil pád svojho diela a pomaly chýlil sa k hrobu.
   </p>
   <p>
    Zprávu o jeho smrti dostali sme neskoro. Nemôžeme položiť veniec na jeho rakvu, ani prísť
      hodiť hrsť zeme do jeho hrobu v Kraskove, čo môžeme, je iba venovať mu týchto niekoľko riadkov
      a zavolať mu „Večná pamäť“!
   </p>
   <p>
    August Horislav Škultéty chorel už dávnejšie. V chudobných, ba priamo biednych pomeroch
      jeho nemohol nič venovať na predĺženie svojho života alebo obľahčenie staroby. Zhasol život
      plný utrpenia, večných útrap, neustálych bojov a príkorí. Tak pustnú čierťaže našej národnosti
      na juhu, hate lámu sa. Na nás je, zarážať nové pohraničné pevnosti a stavať nové hate. Beda
      tomu národu, ktorý nevie na miesto starých, vyvalených stĺpov zabiť do materskej zeme nové,
      svieže!
   </p>
   <p>
    Perióda štúrovských činiteľov blíži sa ku koncu už nielen vzhľadom na opanovanie duchov,
      ale i vzhľadom na osoby, vlastnými očami vídavších zornicu slovenskú. Či bude ona pustokvetom?
      Áno, zostane pustokvetom, jestli nenájdu sa charaktery štúrovsko-daxnerovské, ktorým je
      myšlienka viac než nízke pôžitkárstvo, ktoré musí viesť k zrade alebo aspoň k ľahostajnosti.
      Bár by duch Horislava sklonil sa na nás a vyvolal v nás nové čisté city, ktoré by zobudili náš
      národ a ktoré ho jedine spasiť môžu!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e967" name="ftn.d56e967">
        51
       </a>
       ]
      </sup>
      „Národnie noviny“ 1892, č. 60.
     </p>
    </div>
    <div class="footnote">
     <p>
      <sup>
       [
       <a class="para" href="#d56e979" name="ftn.d56e979">
        52
       </a>
       ]
      </sup>
      <span class="emphasis">
       <em>
        Žiaľbohu, jeho blahoslavené účinkovanie pretrhnuté bolo násilenstvom, nám
            dobre známeho obrazoborectva, ktorému padli v obeť naše ústavy.
       </em>
      </span>
      — August
          Horislav Škultéty bol riaditeľom slovenského gymnázia v Revúci od roku 1862 až do roku
          1874, keď bolo zatvorené.
     </p>
    </div>
    <div class="footnote">
     <p>
      <sup>
       [
       <a class="para" href="#d56e987" name="ftn.d56e987">
        53
       </a>
       ]
      </sup>
      <span class="emphasis">
       <em>
        na posteli Prokrusta
       </em>
      </span>
      — podľa gréckej mytológie Prokrustes mal
          takú posteľ, na ktorej kratších ľudí naťahoval, dlhším skracoval nohy. Tu vo význame:
          obmedzený vo svojom verejnom účinkovaní.
     </p>
    </div>
    <div class="footnote">
     <p>
      <sup>
       [
       <a class="para" href="#d56e997" name="ftn.d56e997">
        54
       </a>
       ]
      </sup>
      <span class="emphasis">
       <em>
        Až neskôr v troch zošitkoch poézie „Beda a rata“ nazvaných, rozvil sa ľudový
            veršovník na najvyšší stupeň
       </em>
      </span>
      — Vajanský tieto verše (vydané v rokoch 1846 —
          1847) preceňuje, pretože básne nemajú umeleckú hodnotu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1008" name="ftn.d56e1008">
        55
       </a>
       ]
      </sup>
      <span class="emphasis">
       <em>
        staré Hurbanove „Pohľady“ vítali ho s oduševnením
       </em>
      </span>
      — Mikuláš
          Dohnány recenzoval jeho „Rečňovanku pre slovenskje školi“ (Banská Bystrica 1850) v
          „Slovenských pohľadoch“ 1851, II. diel, str. 18 — 19 pod názvom „Posúdenie Škultétyho
          Rečňovanky“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1014" name="ftn.d56e1014">
        56
       </a>
       ]
      </sup>
      <span class="emphasis">
       <em>
        Venovanie k prvému zväzku „Zorničky“
       </em>
      </span>
      — „Zornička, zábavník pre
          dietky,“ I. zv. 1846, II. zv. 1847
     </p>
    </div>
    <div class="footnote">
     <p>
      <sup>
       [
       <a class="para" href="#d56e1034" name="ftn.d56e1034">
        57
       </a>
       ]
      </sup>
      <span class="emphasis">
       <em>
        v „Pamätiach“
       </em>
      </span>
      — „Pamäti slovenského ev. a. v. gymnázia a s ním
          spojeného učiteľského semenišťa vo Veľkej Revúcej“, vyšli v Ružomberku 1889.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1048">
       </a>
       Andrej Sládkovič
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1055" name="d56e1055">
      58
     </a>
     ]
    </sup>
   </p>
   <p>
   </p>
   <p>
    Blíži sa deň Andreja, ktorý niekedy v tichej Radvani zhromažďoval elegicky naladených
      ctiteľov Sládkovičových; na jeden takýto večer rozpomínam sa.
   </p>
   <p>
    Profesor Emil Černý upozornil nás, členov vzdelávacieho spolku pri katolíckom gymnáziu
      banskobystrickom, na meniny spevca slovenského a vyzval nás, aby sme sa pokúsili napísať báseň
      k jeho oslave. Zišlo sa asi desať prác; medzi nimi bola i moja, so srdečným strachom podaná
      dramatická scéna. Čo bolo v nej, už nepamätám, len toľko môžem povedať, že všetko bolo úprimne
      myslené, že som na víťazstvo pri tom konkurze nepomýšľal už preto, že slovenčina išla mi dosť
      ťažko z pera. Vyučovaný od druhej triedy výlučne jazykom nemeckým, v Tešíne a Horných
      Strelcoch, potom za tri roky v Prusku, bol som dobrým Germánom, a preto miláčkom profesora
      Loosa, koriaceho sa nemeckému duchu. Slovenčina bola mi síce jazykom srdca, ale um nevdojak
      vpravil sa do nemeckej koľaje.
   </p>
   <p>
    Veľmi som bol prekvapený, keď Černý vytiahol moju prácu, čítal ju v spolku a odporúčal
      prijať. Dali ju čisto odpísať, zavinuli do trúbky, obviazali bielo-modro-červenou stuhou, a
      deputácia spolku vypravila sa do Radvane.
   </p>
   <p>
    Hron šumel pod hrobľami, keď sme tiahli ponad jeho vody, roztriedené žľabmi, a ja som
      myslel, že mne spieva chválu. Podpredseda spolku, Rybár, oddal po malej reči báseň do rúk
      básnikových. Vyznám, že očakával som nejakú poznámku z úst jeho o mojom novopečenom opuse; ale
      márne. Namiesto kritikou, uhostil nás miláčik náš dobrou večerou. Tam videli sme Bottu,
      tichého, málomluvného, Grossmanna, garamseckého Krčméryho, veselého a intímne srdečného a
      mnoho iných priateľov a známych. Je tomu už temer dvadsať liet, no živo zostala mi v pamäti
      tvár básnikova, jeho tichá, neplynná reč. Ja som očakával viac pátosu, viac zovnútorných
      známok oduševnenia. Stalo sa mi to, čo všetkým mladým zbožňovateľom: zabudol som, že básnik
      večne nebásni, ale žije tak, ako iní pozemšťania. No z domu i spoločnosti oviala ma poézia,
      lenže iná, ako som očakával. Poézia zriadenej rodiny, povznášanej ideálnym snažením, cítiaca
      všetky radosti i utrpenia národa. „Detvana“ a „Marínu“ znal som temer naspamäť a hľadiac na
      Andreja Sládkoviča, opätoval som si v mysli niektoré slohy z nich: ale či možno, že takéto
      ohnivé verše vyšli z tejto hlavy, obostretej mierom a duchovnou tíšinou?
   </p>
   <p>
    Už štrnásť rokov odpočíva básnik náš na kráľovčianskom cintoríne, neďaleko od krypty
      svojho najväčšieho trápiteľa.
    <sup>
     [
     <a class="footnote" href="#ftn.d56e1071" name="d56e1071">
      59
     </a>
     ]
    </sup>
    Krypta je ošumelá, vyzerá ako vchod do zapustlej pivnice, ale nad hrobom
      chudobného muža vypína sa krásny pomník, ktorý mu venoval národ. Z výšiny cintorína napravo
      otvára sa utešená dolina pohronská, naľavo leží Radvaň, tichá a neúhľadná, ďalej hrdá Bystrica
      so svojimi vežami a strechami.
   </p>
   <p>
    No Sládkovič postavil si sám pomníky, trvácnejšie než mramor. Na nás je, nezabúdať na ne,
      ale často predstupovať pred tvorby jeho ducha.
   </p>
   <p>
    Sládkovič pomkol slovenskú poéziu napred najviac tým, že vymanil sa z klasicizmu, ktorému
      bol oddaný predchodca jeho Ján Hollý. Medzitým čo Hollého spevy zostali lektúrou učencov,
      literátorov i historikov, neprístupné širším kruhom svojou formou, Sládkovič udrel na strunu
      národnú, stal si medzi romantikov, pravda, miernych a hľadel romantiku prispôsobiť národnému
      duchu. Možno ruská akcentológia bola mu málo známa, on sotva vycítil puškinský jamb
      štvorstopový v „Oneginovi“, a tak upadol do bezakcentového básnenia. Ináč sa nedá vysvetliť,
      že Sládkovič, ktorý mal toľký zmysel pre lahodu zvukov, mohol stať sa nasledovníkom
      bezprízvučných poľských poetov, kdežto predsa uňho badať viac puškinského vplyvu, než napr.
      Mickiewiczovho. A to je tým podivnejšie, keď starší básnili v prízvučnej prozódii, ako napr.
      Ján Kollár, jehož „Slávy dcéra“ básnená je v bezúhonných trochejoch. V prvom zväzku „Nitry“
      nachádzame mnoho básní prízvučných. Tak už Ján Trokan má tam svoje trocheje:
    <sup>
     [
     <a class="footnote" href="#ftn.d56e1081" name="d56e1081">
      60
     </a>
     ]
    </sup>
    „Jak nám zmizly spěvokolů raje“, ba sám Sládkovič svoje dosť pravidelné jamby:
      (napr. „Nuž poď k nám, Nitro, Slávu Slávů pěti, pojď sestro drahá, v bratrů svých objetí“;
      Hurban: „Co se to tam od západu, od slavského Velehradu“, trochej). Najmenej šetril pravidlá
      Štúr, a to snáď dalo prevahu tým, čo len čítali slabiky, na prízvuk sa neohliadajúc.
   </p>
   <p>
    No ale Sládkovič nahradzoval túto formálnu chybu lahodou jazyka a vrodeným vkusom. Jeho
      verše v „Detvanovi“ i „Maríne“ majú vzdor prozodickému chaosu
    <sup>
     [
     <a class="footnote" href="#ftn.d56e1090" name="d56e1090">
      61
     </a>
     ]
    </sup>
    svoju muziku, čítajú sa tak hladko, že temer zabúdaš na spád slabík a kolotavý
      prízvuk — v tom punkte je on rovný s Bottom. V neskoršom období Sládkovič ešte ďalej vzďaloval
      sa od správnej formy. Príklad formálne správnej básne je prekrásna pieseň „Hojže, Bože!“
      Vidno, on chcel, aby sa spievala a tak nepovedome vpadol v trochejský verš, tak prirodzený
      slovenskému uchu, verš, v národných piesňach obľúbený.
   </p>
   <p>
    Kompozičná sila Sládkoviča javí sa najzreteľnejšie v „Detvanovi“. Sládkovič utvoril epický
      celok, čo pri idylickej téme veruže je veľké majstrovstvo. Bez Matiaša bol by „Detvan“ zostal
      len idylou; no, čo i kráľ vystupuje len v úzadí, už jeho postava robí z idyly epos.
   </p>
   <p>
    „Detvan“ má mnoho nádherných obrazov. Výjavy na Poľane, predovšetkým „Vohľady“, sú
      majstrovské scény! Vtedy básnik pozdvihol sa nad úroveň všetkých slovenských básnikov, lebo
      tvoril postavy, dal scénam vozduch a mohutný kolorit. Nočná scéna v záhrade pred oblôčkom
      Eleny je perla slovenskej poézie. Vôbec Elena je najpodarenejšia figúra v dielach nášho poetu.
      Čudujem sa, že nenašiel sa slovenský dramaturg, ktorý by bol „Detvana“ spracoval nie na drámu,
      ale na dramatický obraz pre naše ochotnícke divadlá. Musel by nazvať obraz „Elenou“ a klásť
      prízvuk na túto bájnu postavu.
   </p>
   <p>
    „Marína“, prebohatá na myšlienky, vozdušná, vonná báseň, postráda kompozíciu, jednotu. No
      koľko sŕdc ona rozohriala! I tie nejasné miesta, nami nepochopiteľné, priťahovali nás bájnou
      silou a my dišputovali sme sa o ich výklade v pevnej viere, že básnik to dobre vyslovil, len
      my že sme nedospeli ešte ku zrozumeniu jeho dúm. Premena Maríny na Vílu podejstvovala na nás
      báječne, Hron stal sa nám riekou mýtickou, jeho jelšiny jelšinami z iného sveta. V tom je iste
      sila poetická, keď básnik v očiach slucháčov drahými a pohádkovými urobí kraje, v ktorých
      pohybuje sa jeho poviestka. My sme chodili na brehy Hrona a ľúbili ho menej ako znalci
      prírodných krás, ale ako miláčka nášho Sládkoviča. Z jeho šumu neozývalo sa mi iné, ako šum
      sládkovičovského spevu.
   </p>
   <p>
    Nám neprišiel do hlavy rozbor a kritický pohľad na „Marínu“, a uznám, že by som sa i dnes
      ťažko odhodlal k tomu. Mne by sa to pozdalo trhaním drahých rozpomienok. Tóny mladosti
      prikotvené sú k týmto veršom, ja ich nemôžem zahnať, a zahnať by som ich musel pri kritickom
      rozbore.
   </p>
   <p>
    Nás opojili Sládkovičove tóny, a uznávame, neradi vymykáme sa starým ohlasom. I dnes, pri
      reálnom ponímaní poézie, Sládkovič nestal sa zastaralým. Konečne, „Maríny“ písať nebudeme, nám
      treba jasnejšie pozerať na duchovný svet, ani nezatracujeme skúmanie a rozoberanie básne,
      ačkoľvek nám zdá sa, že Jaroslav Vlček vo svojej „Literature na Slovensku“ „Marínu“ poňal a
      rozobral prisuchým rozumom a nedal jej hovoriť k svojmu srdcu tak bezprostredne, ako my
      starší. Pri dielach poetických musíme i to do ohľadu brať, čo nemakáme, nemôžeme definovať. Je
      to tá vôňa, to neurčité vanie — je asi to, čo menujeme pri maľbe vozduch a čo je známkou
      velikých umelcov.
   </p>
   <p>
    „Marína“ má ten vozduch. Nečudovať sa hallskému študentovi v rokoch štyridsiatych, že bol
      dojatý hegelianizmom, a že sa to ozývalo v jeho prvej veľkej básni. No i Vlček uznáva, že
      niečo podobného nemali Česi v tie časy, my dokladáme, že niečo podobného dosiaľ nemajú.
      Životnosťou citu a krásou farieb predčí Sládkovič ďaleko Kollára. Sládkovičova láska je láskou
      ohnivého mladíka, v ktorom vrie krv, Kollárova je láskou veľmi vľúdneho profesora.
   </p>
   <p>
    „Marína“ a „Detvan“ sú našimi velikými literárnymi pokladmi, a práve dobre, že oná je
      čisto lyrická a tamten epický. Sládkovič daroval nám v oboch druhoch diela, dosiaľ
      neprevýšené. Akú vďaku zaslúžil si taký muž, a ako málo sa mu jej dostalo!
   </p>
   <p>
    Z menších lyrických básní mnohá stojí na tej samej úrovni čo do poetickej sily, mnohé sú
      púhymi deklamáciami, ktoré urobili veci našej veľkú službu. Mládež ohrievala sa pri nich; ako:
      „Nehaňte ľud môj“, „Zaspievam pieseň o slobodnej vlasti“, „Ohlasy“ atď. Asnáď najspomínanejšia
      je opravdu krásna „Hojže, Bože!“ O príležitostných básňach netreba hovoriť! Goethemu mesto
      Rostock platilo koľkosi sto dukátov, aby napísal päť-šesť riadkov pre pomník Blüchera. Rostock
      obrátil sa na prvého básnika a mohol očakávať niečo. Goethe poslal veru taký nechutný veršík,
      že by ho hocktorý gymnazista sklepal. Tak to býva s príležitostnými básňami.
   </p>
   <p>
    Keby bolo po mojom, ja zahodil bych pietu proti dielam, ktoré neoznačujú vývin, a radil
      bych vydať lacné výbory z diel našich básnikov. Veď i súborné vydanie nech je, i také, ktoré
      by predstavovalo básnika na vrchole jeho sily. Po smrti veľkých mužov zbierajú všetko, čo
      popísali, a každý vie, že niekdy prichodí písať pod neprajnými okolnosťami.
   </p>
   <p>
    Dnes by sme už súrne potrebovali celistvený obraz Andreja Sládkoviča. Veľmi cenné sú
      poznatky Ľudovíta Grossmanna a Jána Kalinčiaka,
    <sup>
     [
     <a class="footnote" href="#ftn.d56e1116" name="d56e1116">
      62
     </a>
     ]
    </sup>
    no želali by sme si pri biografických dátach paralelné, dôkladné ocenenie jeho
      diel, históriu duchovného vývinu básnikovho. Šesťdesiat šesť rokov uplynulo od jeho narodenia,
      asnáď k pamiatke sedemdesiateho roku možno by bolo vyhotoviť také dielko a spolu i postarať sa
      o vydanie vybraných jeho básní.
   </p>
   <p>
    Nezabúdajme na svojich buditeľov, nezabúdajme skutkom! Čítajme a uvažujme Sládkoviča v
      týchto smutných časoch. Taký muž je duchovnou oporou pre národ. Jeho a slávu mena jeho nemožno
      zrušiť ani zatvoriť, ani stoličným uzavretím nihilovať. Preto starajme sa, aby táto sláva
      rástla, aby básnik dielami svojimi bol živý a prítomný medzi nami, aby sme osvojili si jeho
      slová, jeho myšlienky.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1055" name="ftn.d56e1055">
        58
       </a>
       ]
      </sup>
      „Národnie noviny“ 1886, č. 173.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1071" name="ftn.d56e1071">
        59
       </a>
       ]
      </sup>
      <span class="emphasis">
       <em>
        svojho trápiteľa
       </em>
      </span>
      — baróna Antona Radvánszkeho, ktorý mal
          rozhodujúci vplyv tak vo veciach svetských ako i cirkevných
     </p>
    </div>
    <div class="footnote">
     <p>
      <sup>
       [
       <a class="para" href="#d56e1081" name="ftn.d56e1081">
        60
       </a>
       ]
      </sup>
      <span class="emphasis">
       <em>
        Ján Trokan má tam svoje trocheje
       </em>
      </span>
      — báseň Jána Trokana (1810 —
          1894) ako i citáty zo Sládkovičových a Hurbanových básní sú uverejnené pod spoločným
          názvom: „Hlasy k Nitře“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1090" name="ftn.d56e1090">
        61
       </a>
       ]
      </sup>
      <span class="emphasis">
       <em>
        vzdor prozodickému chaosu
       </em>
      </span>
      — novšie výskumy formy štúrovskej
          poézie zistili zákonitosť štúrovského verša vo vetnej intonácii
     </p>
    </div>
    <div class="footnote">
     <p>
      <sup>
       [
       <a class="para" href="#d56e1116" name="ftn.d56e1116">
        62
       </a>
       ]
      </sup>
      <span class="emphasis">
       <em>
        Veľmi cenné sú poznatky Ľudovíta Grossmanna a Jána Kalinčiaka
       </em>
      </span>
      —
          Grossmannov už spomínaný článok vyšiel v „Orle“ 1874, Kalinčiakove „Rozpomienky na Ondreja
          Sládkoviča“ v „Sokole“ 1862.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1127">
       </a>
       Andrej Sládkovič: „Detvan“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1134" name="d56e1134">
      63
     </a>
     ]
    </sup>
   </p>
   <p>
   </p>
   <p>
    (Črta)
   </p>
   <p>
   </p>
   <p>
    Neprinášam rozbor najkrajšej, najtypickejšej slovenskej básne, Sládkovičovho „Detvana“ — u
      nás dlhšie prednášky nenachádzajú obľuby —, chcem len pár slovami upozorniť na tento voňavý
      kvet slovenskej poézie.
   </p>
   <p>
    Tohto roku zasvätí celý slaviansky svet storočnú pamiatku narodenia najväčšieho
      slavianskeho poetu, Alexandra Sergejeviča Puškina. Touto príležitosťou povstane iste celá
      bibliotéka, zvestujúca slávu velikého muža, predčasne vyrvaného násilnou smrťou národu svojmu.
      Mnoho slávnostných rečníkov osvieti jeho postavu, jeho diela, jeho ďaleko siahajúci vplyv;
      mnoho poetov brnkne v lýry, aby oslávili spevca
    <span class="emphasis">
     <em>
      „zvukov sladkých a horúcich
        modlitieb“
     </em>
    </span>
    .
   </p>
   <p>
    Ale nech by čokoľvek vyniesli na svetlo tohoroční oslavovatelia a komentátori Puškina,
      niečo väčšieho, pravdivejšieho, dôležitejšieho sotva vynájdu a prednesú, ako vynašiel a
      osvietil Dostojevskij dňa 8. júna roku 1880 príležitosťou odhalenia Puškinovho pomníka v
      rodnom meste básnikovom, v zlatostrechej Moskve.
   </p>
   <p>
    A to je: že Puškin prvý, poukážuc na chorobu odorvania, odtrhnutia sa od národa a ľudu,
      chorobu to inteligencie, ktorá ju vedie do tlamy mravnej smrti,
    <span class="emphasis">
     <em>
      stvoril umelecké
        typy krásoty ruskej, národnej, ľudovej, vyšlej priamo z ducha národno-ruského, založenej na
        pravde národnej
     </em>
    </span>
    .
   </p>
   <p>
    Inými slovami: keď inteligencia hádzala sa do cudzích prúdov, keď jej bol všetkým
      Voltaire, Corneille, Diderot, keď to svoje opovrhovala čo „mužícke“, „sedliacke“ a tak dušou
      vzďaľovala sa od rodu svojho a svojej praotcovskej pôdy, Puškin odokryl niečo nového, ačkoľvek
      bolo to nové v očiach všetkých, odokryl svoj vlastný národ a obdarený z výše, pozdvihol ho do
      jasných krážov krásy, ideálu a umenia. Ťažko si je nám dnes predstaviť, ako ťažké bolo toto
      novoodkrytie a aká hlboká duša musela to byť, aby prenikla surovú škrupinu všednej špatnosti a
      vylúpila z nej veľkosť, krásotu a ideálnu vozvýšenosť, ukrytú v ňadrách ľudu. Puškin svojím
      novoodkrytím položil monumentálne základy národnej ruskej literatúre, ktorá sa už potom —
      vďaka pevným, pravdivým fundamentom — rozvila v ohromnú, pôvodnú, jasnú palotu, dnes už
      obdivovanú celým vzdelaným svetom. Ľud, národ, jeho túžby, vlastnosti, nádeje — jeho prešlosť
      i budúcnosť stali sa predmetom umenia, poézie a tak dostali krídla k vysokému letu v duchovnom
      svete celého človečenstva.
   </p>
   <p>
    Pre nás Slovákov v tomto ohľade podobný význam má náš Andrej Sládkovič, o dvadsať rokov
      pozdejšie narodivší sa poeta slovenský, než narodil sa jeho predchodca a čiastočne i učiteľ
      Alexander Puškin.
   </p>
   <p>
    Priame stopy vplyvu Puškina na Sládkoviča, ačkoľvek častejšie spomínané, posiaľ zrejme
      dokázané neboli; mne zdá sa, že podobnosť je vlastne len v tom, že veliký majster ruský i náš
      slovenský poeta jednakou láskou zahoreli k svojmu národu, nepoznanému alebo málo poznanému. Čo
      bola pre Puškina dedinka Michajlovské, čo bola preňho jeho ďaďa, staruška Arina Rodionovna,
    <sup>
     [
     <a class="footnote" href="#ftn.d56e1165" name="d56e1165">
      64
     </a>
     ]
    </sup>
    oboznamujúca cudzo vychovávaného a len po francúzsky vyučovaného chlapca s
      ľudovými povesťami, poverami, skazkami a piesňami, to bola pre Sládkoviča Hrochoť, Detva, to
      bola jeho pastorálna blízkosť k prostému slovenskému ľudu vo Zvolene, náhodou veľmi
      zachovalému, originálnemu, krásnemu. Obaja hľadeli na ľud očami poetov, obaja čerpali z
      bezprostredného prameňa a oplodňovali fantáziu obrazmi zdravými, skutočnými a pritom i
    <span class="emphasis">
     <em>
      milovali
     </em>
    </span>
    ten prameň.
   </p>
   <p>
    Z toho samého prameňa národnej pravdy, z ktorého Puškin utvoril svoju
    <span class="emphasis">
     <em>
      Taťjanu
     </em>
    </span>
    vo veršovanom románe „Jevgenij Onegin“, ženský typ, dosiaľ
      nedosiahnutý žiadnym jeho následníkom, tú Taťjanu, ktorá nedostižiteľnou hĺbkou svojich
      nežných citov, pravdivosťou, pravou ženskosťou, svojou vysokou mravnosťou a svojím pravým
      národným ruským duchom stala sa ženským ideálom stomiliónového plemena —, z toho samého
      prameňa čerpajúc, utvoril nám náš pohronský spevec svoju Elenu, svojho Martina vo veršovanej
      novele „Detvan“.
   </p>
   <p>
    Ako Puškin u Rusov, tak Sládkovič u nás utvoril prvé zakončené, živé, čisto slovenské
      typy, utvoril ich pravdivo, obdaril život trepotajúcou sa dušou, vrelou, rudou krvou
      slovenskou. A okolo Martina a Eleny krútia sa jasné, pravdivé obrazy kraja nášho, vanie dych
      života ľudového, hučí hora, k nebu pnie sa „vysoká, divá Poľana“, poskakuje strakatý piskor
      gajdeniec i trasie sa dumný, tiahly tón fujary. Hľaďte na Elenu kdekoľvek, či keď k bielym
      zúbkom prikladá spiežovú drumbľu, či keď narieka v pazúroch dvoch zbojníkov, či keď vinie sa
      oddaná k mocným prsiam Martina, vnorujúc celú bytnosť svoju do jeho bytnosti, a či keď zakvíli
      nad matkou — všade ukáže sa vám krásota, a to
    <span class="emphasis">
     <em>
      slovenská krásota
     </em>
    </span>
    , živá,
      pravdivá, nerozlučne spojená s ovzduším a duchom nášho slovenského hornatého kraja. Jej
      naivnosť upomína na Homérovu Nausiku, jej živosť a oddanosť na Marfinku Gončarova — ale ona
      predsa zostáva vždy prostou devou detvianskou, ďalekou od tragizmu a precibrenosti.
   </p>
   <p>
    A Martin je jej verný druh: básnik ani tu neprestrúhal, neodslovenčil svojho hrdinu. I
      mužnosť mu vdýchol, i otvorenosť, silu, chrabrosť, ale nešiel z neho urobiť Iľju Muromca alebo
      kráľoviča Marka. Slovenská je i mužnosť i chrabrosť Martinova, tá tichá, oddaná do vôle božej,
      slávna chrabrosť slovenská, bez chvastu a dobrodružných, krkolomných divov a preuveličení. Je
      to chrabrosť nášho ľudu, ktorá ho zachránila dodnes proti úkladom a násilenstvám, ktorým by
      bol v obeť padol nejeden národ. Miernil sa náš poeta pri maľbe Martinka, a ako vieme, v
      miernení vidno majstra-umelca.
   </p>
   <p>
    Veľactené dámy a drahí bratia, menujem to divom, že mohlo takého niečo povstať pred rokom
      1847 na našom Slovensku. A menujem to šťastím, že rukopis, cestujúci krížom-krážom, bol
      zachránený, až našiel útulok v piatom, poslednom, ročníku Hurbanovej „Nitry“.
    <sup>
     [
     <a class="footnote" href="#ftn.d56e1188" name="d56e1188">
      65
     </a>
     ]
    </sup>
   </p>
   <p>
    Pri nerozvitosti, pri novote literárneho slovenského jazyka Sládkovič utvoril nám veľké
      umelecké dielo v ráme úzkom, prostriedkami chatrnými. A čo je hlavné, on daroval nám dielo
      národné nielen s čisto ľudovými typmi, hlavnými i bočnými, ale i jasnými perspektívami,
      reflexiami, či do minulosti, či do budúcnosti národa nášho. On zrelo hovorí o našom národe,
      povedome a hrdo, lebo ho vnútorným okom videl, prezrel a dušou odvážil a pochopil.
   </p>
   <p>
    On povedome, umelecky oslobodil ľud náš spod hnusného jarma nízkosti. Čin Sládkoviča v
      „Detvanovi“ je
    <span class="emphasis">
     <em>
      poetické oslobodenie „špatno-krásneho“ ľudu spod urbára a
        nevoľníctva
     </em>
    </span>
    , spod ťarchy hany, potupy, otroctva a uníženosti.
    <span class="emphasis">
     <em>
      „Jazyk
        sedliacky“
     </em>
    </span>
    , hovorili o našom veľkom, hrdom, árijskom jazyku nedoukovia a
      politickí kreténi, chcejúc nás pohaniť. My arci nehanbíme sa za výraz „sedliacky“ v tom
      zmysle, ako ho my pochopujeme. Ale Sládkovič oslobodil nás spod toho pochopovania, aké tomu
      slovu pridávajú nepriatelia naši. Uviedol on ten „sedliacky“ jazyk do bájnych teremov
    <sup>
     [
     <a class="footnote" href="#ftn.d56e1204" name="d56e1204">
      66
     </a>
     ]
    </sup>
    poézie a vyššieho estetického pôžitku, proti ktorým teremom ich kúrie a zámky sú
      iba nevkusné chajdy a ruiny.
   </p>
   <p>
    „Detvan“ ešte ďaleko nie je dosť známy nášmu vzdelanému obecenstvu, a jestli je i známy,
      ďaleko nie dosť ocenený, študovaný. Neprešiel on ešte náležite do krvi našej, ako prechádzajú
      jemu podobné diela do krvi u iných šťastnejších národov.
    <span class="emphasis">
     <em>
      „Najkrajším triumfom
        literárnej slovenčiny“
     </em>
    </span>
    nazval „Detvana“ literárny historik Jaroslav Vlček; jestli
      tak, teda je veru triumfom málo slávnostným, málo hlučným. Boli a sú tomu na príčine i
      vydania. Správne a sympatické v „Nitre“ už nemožno dostať, banskobystrické tiež minulo sa a
      pražské Kobrovo
    <sup>
     [
     <a class="footnote" href="#ftn.d56e1215" name="d56e1215">
      67
     </a>
     ]
    </sup>
    je pod kritikou znešvárené spústou tlačových chýb. Bol by už čas usporiadať umne a
      základne zredigované, formou úhľadné, nedrahé vydanie.
   </p>
   <p>
    Keď i neporovnávame nášho „Detvana“ s Puškinovým „Oneginom“, majúcim širší priestor, tak
      ako i otčina jeho je priestranná a veliká, no v ohľade tom, že je „Detvan“ čistým produktom
      ducha národného, milo nás upomína na hlavné dielo velikého básnika. „Detvan“ je náš v každom
      riadku, v každom zvuku, a tým je nám drahý, tým ceniť si ho máme ako najdrahocennejší skvost v
      nebohatej pokladnici nášho duchovného majetku.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1134" name="ftn.d56e1134">
        63
       </a>
       ]
      </sup>
      „Národnie noviny“ 1899, č. 11.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1165" name="ftn.d56e1165">
        64
       </a>
       ]
      </sup>
      <span class="emphasis">
       <em>
        Čo bola pre Puškina dedinka Michajlovské, čo bola preňho jeho ďaďa, staruška
            Arina Rodionovna
       </em>
      </span>
      — dedinka Michajlovské bola sídlom Puškinovho núteného
          vyhnanstva (1824 — 1825); ďaďa, vo význame pestúnka.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1188" name="ftn.d56e1188">
        65
       </a>
       ]
      </sup>
      <span class="emphasis">
       <em>
        našiel útulok v piatom, poslednom ročníku Hurbanovej „Nitry“
       </em>
      </span>
      —
          piaty ročník almanachu „Nitra“ z roku 1853 nebol ročníkom posledným. Vyšli ešte dva
          ročníky v rokoch 1876 a 1877 po česky. Teda piaty ročník bol posledným ročníkom, ktorý
          vyšiel slovensky.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1204" name="ftn.d56e1204">
        66
       </a>
       ]
      </sup>
      <span class="emphasis">
       <em>
        terem
       </em>
      </span>
      — (maď.) sál
     </p>
    </div>
    <div class="footnote">
     <p>
      <sup>
       [
       <a class="para" href="#d56e1215" name="ftn.d56e1215">
        67
       </a>
       ]
      </sup>
      <span class="emphasis">
       <em>
        banskobystrické tiež minulo sa a pražské Kobrovo
       </em>
      </span>
      — ide o vydania
          „Spisov básnických“ Andreja Sládkoviča (Banská Bystrica 1861), (Praha 1878)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1225">
       </a>
       Samuel Bohdan Hroboň
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1232" name="d56e1232">
      68
     </a>
     ]
    </sup>
   </p>
   <p>
   </p>
   <p>
    Jaroslav Vlček píše vo svojej príkladnej a pre nás nekonečne dôležitej knihe „Dejiny
      literatúry slovenskej“: „Čo v perióde tejto (v rokoch tridsiatych a štyridsiatych) Hroboň
      napísal, všetko nesie pečať hlboko obdareného, mnohostranného, jemnocitného ducha. V
      študentských veršoch začal nápodobniť antiku, lež kypiaci jeho cit nemohol sa zmestiť do úzkej
      formy; v ňom vrel už vtedy romantik a Slavian. On už od prvopočiatku niesol sa k patetickému
      smeru, k veľkým obrazom a mocným poletom do dŕžavy ideálnej. Romantická poézia západu,
      idealistická filozofia nemecká povzniesli ešte jeho vzlet. Zvučná liptovská materčina jeho
      krásne zaligotala sa vo verši. Hroboň vedľa Sládkoviča a Hodžu vari najkrajšie ukázal
      strojnosť a hybkosť slovenčiny. Spev ,Mládeži‘ (v ,Nitre‘ roku 1847) je jedna z najkrajších
      našich básní; víťazne pasuje sa so slávnou Mickiewiczovou ódou:
    <sup>
     [
     <a class="footnote" href="#ftn.d56e1240" name="d56e1240">
      69
     </a>
     ]
    </sup>
    jej vysoký let nadšenia, mocné obrazy a krásna reč sú na počudovanie. Tým väčší
      žiaľ, že tento neobyčajný talent nesplnil, čo sľuboval. Stratený na sielnickej samote hrúžil
      sa vždy hlbšie do svojich vidín a dúm, a poézia jeho, ktorá bola prehovorila kovovým zvukom
      starozákonných prorokov, zabŕdla skoro po roku 1848 do temných labyrintov apokalyptických.“
   </p>
   <p>
    Krátkymi slovami, ale verne a jasne, je tu zobrazená duchovná postava muža, nad ktorým sa
      dnes, čo tieto riadky píšeme, zaviera hrob, a tatranská hruda, ktorú Hroboň miloval, ba
      zbožňoval, duní na jeho rakvu. Hroboň bol dávno mŕtvy muž. Krátka bola perióda jeho
      plodonosnej činnosti, ale táto nedlhá činnosť bola mocná a ďalekosiahajúca a hlboko potriasla
      duchom. Ľudia v duchovnom ohľade všelijako umierajú pri živom tele. Sú i také duchovné smrti,
      že živý mŕtvec porazil a zaprel všetko to, čo v mladosti bolo mu sväté: chodia medzi nami také
      žvýkajúce a veselo dýchajúce kadavery.
    <sup>
     [
     <a class="footnote" href="#ftn.d56e1248" name="d56e1248">
      70
     </a>
     ]
    </sup>
    Hroboň odumrel aktívnemu životu, vyhodený na tichý, prekrásny breh, ale pritom
      zostal verný svojim ideálom, čistý ako hôrny kryštál; oheň, ktorý v ňom rozhorel sa ešte v
      útlych žiackych časoch, nevytuchol ani osudným anachoretickým utiahnutím sa,
    <sup>
     [
     <a class="footnote" href="#ftn.d56e1254" name="d56e1254">
      71
     </a>
     ]
    </sup>
    ba on to bol, čo silil ho, čím žil: on neprestal hĺbať, písať, básniť, vzdor tomu,
      že hĺbanie, písanie a básnenie jeho nenašlo, nemohlo nájsť si dráhu k verejnosti, ani
      nehovoriac o uznaní a nejakej pochvale. Trebárs i odôvodnené neuznanie u vlastných, za ktorých
      človek žije, je iste vstave hlboko raniť. Ale jeho láska k Slovenstvu a Slavianstvu bola
      dostatočným pancierom, že takéto poranenie nebolo možné. Odsúdený k samote, zabudnutý novou
      generáciou, „prikutý k Tatre“, ako sám hovorieval, zostal Slovákom a Slavianom, nepokalil
      minulosť svoju ani len pomyslom.
   </p>
   <p>
    Samuel Bohdan Hroboň narodil sa 24. augusta r. 1820 v Sielnici v Liptove, učil sa v
      Liptovskom Sv. Mikuláši, Levoči, Prešporku a Halle. V Levoči bol pilným členom tamojších
      ústavov (od r. 1836), do jehož almanachu „Jitřenka“ (1840) prispel básňami, xéniami
    <sup>
     [
     <a class="footnote" href="#ftn.d56e1262" name="d56e1262">
      72
     </a>
     ]
    </sup>
    i prózou. Predtým ešte prekladal Horácia pre „Hronku“ (1836 — 1840). V Prešporku
      bol členom tamojšieho Ústavu (1839 — 1841) a tak stal sa činným spoluúčastníkom nášho
      obrodenia, štúrovským menovaného. V Halle oddal sa pilne štúdiu, menovite pritiahol ho, ako
      všetkých členov slovenskej renesancie, Hegel so svojím novým svetom panteisticko-fantastickým,
      a nie menej hegelizmu zrodná škola romantická. „My sme všetci svine pásli u Hegela,“ hovorí
      posmešník Heinrich Heine, svojím žargónom, a tým chce naznačiť ohromný vplyv berlínskeho
      profesora na mládež. Lenže medzitým, čo Hegelov vplyv na nemeckú mládež bol vodítkom do
      hmlistej romantiky v jednom smere, v druhom k panteistickému prepychu, k akémusi nesmiernemu
      obviňovaniu osoby a ducha ľudského, ba v posledných výbežkoch k zbožňovaniu tela (Emanzipation
      des Fleisches),
    <sup>
     [
     <a class="footnote" href="#ftn.d56e1268" name="d56e1268">
      73
     </a>
     ]
    </sup>
    na slovenských mladíkov bol to vplyv blahodarný v každom ohľade. Medzitým, čo
      Hurbanovi bolo ľahko od Hegela, ba práve jeho pričinením, prísť k pravovernému kresťanstvu a
      ideálnemu nacionalizmu, Štúr a jeho vrstovníci priľnuli k národu, k jeho etnografickým
      zvláštnostiam, k jeho národnej individualite, k štúdiu jeho bytia, jeho histórie, obyčajov,
      piesní atď. Idea „upovedomenia“, „zobudenia“, „znovuzrodenia“ korení tam, alebo prinajmenej
      hegelianizmom bola silno napred pomknutá.
   </p>
   <p>
    Možno u Hroboňa mala jeden nie celkom zdravý a normálny výsledok, ktorý zjavil sa až v
      rokoch päťdesiatych: je to u nás takzvané „praslavianstvo“, odďaľujúce sa od konkrétneho
      života a tratiace sa v snoch a dumách, v rečových novotvorbách, nejasných hyperidealistických,
      ako Vlček vyslovuje sa, „apokalyptických“ videniach a profetických fantáziách. No
      „praslavianstvo“ nenarobilo v duchovnom našom živote žiadnej úštrby; i ono je zjavom
      peknoduchým, nevinným, lebo praktický zmysel slovenského národa, jeho triezvosť pri všetkom
      idealizme, jeho reliéfny jazyk a empirické ponímanie chráni ho pred transcendentálnym
      neplodným filozofstvovaním.
   </p>
   <p>
    Hroboň vrátil sa z Nemecka, skadiaľ si bol dopisoval s Kollárom a menovite s Bohuslavou
      Rajskou (Antónia Reissová), a nevedel sa nijako zakotviť v praktickom živote. Našiel u
      staršieho brata Ludvika v Sielnici útulok, ktorý neopustil až do smrti bratovej. I po jeho
      smrti zostal v Sielnici, leto trávil na salašoch, uprostred divej, horskej prírody, s ktorou
      zrástol nerozlučne, vpustil do jej žúl korene ako smrek. Občas počuli sme jeho hlas, nejaké
      poslanie poetické, prekypujúce nejasnými obrazmi, písané jazykom nejestvovavším,
      nejestvujúcim. S ním vyhasol obetný plameň, ktorý horel v tichosti a samote u päty tatranských
      velikánov.
   </p>
   <p>
    „Mohyly otcov, spráchnivelé kosti,“ spieval mládeži Hroboň roku 1847,
    <sup>
     [
     <a class="footnote" href="#ftn.d56e1280" name="d56e1280">
      74
     </a>
     ]
    </sup>
    „prebehni iskrou speve môj! Nech sa v tôňach rekov slávnych zažne ohňom duch
      mladosti! Nechže tam skučko nadutý na svoje mešce telivom klesá; nech i slepý vrah si plesá,
      že nás o zem bije osud krutý; mladosti, ty sa od zeme, jak ranná zora k nebu viň, osvecuj
      slavianske plemä, a večným slncom nad ním plyň! — Mladosti! ty sa z rozvalín, z priepasti,
      hrobov a skalísk s ohňom Vulkána k nebu krúť, prúdom lávy po vlasti prúď! Spáľ duše zradné…
      spáľ zem tú starú, jak zrebä s kúdeľou!…“
   </p>
   <p>
    Ako ohnivá láva tečú slová poetove. Bolo by hriechom naším nevrátiť sa skoro k jeho
      tvorbám v tomto liste, no dnes nezostáva nám iné, než zavolať nad jeho sviežím hrobom: buď ti
      ľahká rodná zem, buď meno tvoje vďačne spomínané a ctené uprostred slovenského národa, pre
      ktorý si v mladosti mnoho pracoval, a celý život precítil zaň všetky city radostné i bôľne.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1232" name="ftn.d56e1232">
        68
       </a>
       ]
      </sup>
      „Národnie noviny“ 1894, č. 90.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1240" name="ftn.d56e1240">
        69
       </a>
       ]
      </sup>
      <span class="emphasis">
       <em>
        víťazne pasuje sa so slávnou Mickiewiczovou ódou
       </em>
      </span>
      — Mickiewiczova
          „Óda na mladosť“ bola štúrovcami hojne recitovaná. Vyšla i v preklade A. H. Škultétyho v
          „Hronke“ 1838.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1248" name="ftn.d56e1248">
        70
       </a>
       ]
      </sup>
      <span class="emphasis">
       <em>
        kadavery
       </em>
      </span>
      — (lat.) mŕtvoly
     </p>
    </div>
    <div class="footnote">
     <p>
      <sup>
       [
       <a class="para" href="#d56e1254" name="ftn.d56e1254">
        71
       </a>
       ]
      </sup>
      <span class="emphasis">
       <em>
        anachoretickým utiahnutím sa
       </em>
      </span>
      — anachoretický, pustovnícky
     </p>
    </div>
    <div class="footnote">
     <p>
      <sup>
       [
       <a class="para" href="#d56e1262" name="ftn.d56e1262">
        72
       </a>
       ]
      </sup>
      <span class="emphasis">
       <em>
        xéniami
       </em>
      </span>
      — (gr.) epigramami
     </p>
    </div>
    <div class="footnote">
     <p>
      <sup>
       [
       <a class="para" href="#d56e1268" name="ftn.d56e1268">
        73
       </a>
       ]
      </sup>
      <span class="emphasis">
       <em>
        (Emanzipation des Fleisches)
       </em>
      </span>
      — (nem.) (Emancipácia mäsa)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1280" name="ftn.d56e1280">
        74
       </a>
       ]
      </sup>
      <span class="emphasis">
       <em>
        spieval mládeži Hroboň roku 1847
       </em>
      </span>
      — v básni „Mládeži“, uverejnenej
          v „Nitre“ IV, str. 220
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1292">
       </a>
       Mikuláš Dohnány
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1299" name="d56e1299">
      75
     </a>
     ]
    </sup>
   </p>
   <p>
   </p>
   <p>
    Po tieto dni obnovil sa bôľ i hnev v srdci ruského národa, bôľ i hnev nad predčasnou
      smrťou geniálneho Lermontova, ktorý pred päťdesiatimi rokmi tak nemilobohu klesol v predčasný
      hrob. Táto rozpomienka priviedla mi na um jedného z našich mužov, taktiež predčasne zomretého;
      aj keď nebol taký geniálny ako Lermontov, bol mu spriaznený duchovne, čistý dušou a preplnený
      veľkými myšlienkami, plánmi a tým blahorodným ohňom, ktorý dnes veľmi postrádame u mladšej
      generácie. Bol to Mikuláš Dohnány, zomrevší v lermontovovskom veku (dvadsiatom siedmom roku) v
      Trnave, kde pracoval pri Hurbanových „Slovenských pohľadoch“. Krásny nekrológ napísal mu sám
      redaktor a slovenskí pevci brnkli do strún v týchže „Pohľadoch“.
    <sup>
     [
     <a class="footnote" href="#ftn.d56e1309" name="d56e1309">
      76
     </a>
     ]
    </sup>
    Literárne ocenil ho Jaroslav Vlček v „Dejinách literatúry slovenskej“, takže
      osobnosť jeho literárna je už asi právoplatne určená v slovenskej literatúre. No, myslím, na
      tom nie je dosť. Literárna činnosť taká kusá a ešte nerozvitá nepodáva úplný obraz jeho ducha.
      On ani času nemal vložiť ho do diel svojich. Asnáď poslúžia budúcim pracovníkom niektoré
      poznámky o tomto zvláštnom mladoňovi slovenskom a ukážu aspoň približne, čo sme stratili v ňom
      tragickou smrťou jeho.
    <sup>
     [
     <a class="footnote" href="#ftn.d56e1315" name="d56e1315">
      77
     </a>
     ]
    </sup>
   </p>
   <p>
    Narodil sa dňa 30. decembra 1824
    <sup>
     [
     <a class="footnote" href="#ftn.d56e1323" name="d56e1323">
      78
     </a>
     ]
    </sup>
    v Dolných Drškovciach zo starej zemianskej rodiny, z otca Jozefa a matky Kristíny
      Buday. Zovnútorný priebeh jeho života v krátkosti je nasledujúci: do gymnázia pripravil ho
      otec, učil sa v Trenčíne, Rábe, Prešporku a Levoči, kde zložil kandidatiká pred biskupom
      Jozeffym. Stal sa vychovávateľom v Levoči u Szémerovcov zo Zemplína; tu napísal „Podmaninovcov“,
    <sup>
     [
     <a class="footnote" href="#ftn.d56e1329" name="d56e1329">
      79
     </a>
     ]
    </sup>
    neskôr prešiel do Bytče k dr. Hochstädterovi. Rok 1848 zachvátil ho v hornom
      Trenčiansku, v dedine Tepličke, kde bavil sa u svojho ujca Jozefa Budayho. Podvrhnutý
      inkvizíciám a maďarónskym sekatúram, ukázal neobyčajnú zmužilosť; tieto sekatúry presvedčili
      ho, že prišiel čas k činom. V januári 1849 pripojil sa k dobrovoľníckemu sboru Hurbanovmu v
      Žiline, stal sa dôstojníkom a vytrval až do rozpustenia sboru v Prešporku. Po utíšení búrky
      (1850) písal „Históriu povstania“, prešiel k Hurbanovým „Pohľadom“ do Skalice (1851) a s nimi
      do Trnavy, kde dňa 21. mája 1852 razom ochorel pomätením a 2. júna zomrel. Smutná história
      jeho dobojovania opísaná je v „Pohľadoch“ s pietou a láskou, ktorú mal k nemu jeho šéf. No
      najväčšia sláva jeho dá sa vyraziť v tom slove redaktora „Pohľadov“, že jeho
    <span class="emphasis">
     <em>
      celý
        život posvätený bol národu“
     </em>
    </span>
    .
   </p>
   <p>
    To je veľké slovo, ktoré sa často zneužíva. Na koho ale tak čestne a pravdivo dá sa
      upotrebiť, ako na tohto muža, toho pamäť nikdy nevymizne z národa, i keby kroky jeho životné
      boli menej značné než Dohnányho. Lebo čudné je to s tým „posvätením“!! Mnohý človek si myslí
      celkom čestne, že posvätil sa národnému dielu, ale keď sa prizrieme blízko, celkom blízko,
      vidíme mnoho samoľúbosti, egoizmu a márnivosti. Mikuláš v tomto ohľade stojí pred nami ako
      ideál a jasný príklad.
   </p>
   <p>
    Za jeho veršami, písmami, vzdychmi i výkrikmi stojí celá jeho nátemnistá postava v reálnej
      pravde… Tie jeho slová nie sú dosť silné, aby v nich zrkadlila sa hĺbka jeho umu. Vlček pozval
      ho
    <span class="emphasis">
     <em>
      „najhlbším“
     </em>
    </span>
    z troch našich romantikov,
    <sup>
     [
     <a class="footnote" href="#ftn.d56e1345" name="d56e1345">
      80
     </a>
     ]
    </sup>
    a mal pravdu, ale iste svoj úsudok nezakladal jedine na tom, čo zostalo po ňom v
      literatúre, ale na tej nepísanej histórii životnej, ktorá hovorí k nám z celej jeho osobnosti.
      Oplodňujúci duch Štúra i tohto mladíka pritiahol do kruhov prešporskej lyceálnej mládeže.
      Ohnivá duša našla potravu, dostatočnú výživu na čas v štúrovskom vozduchu, a čím viac cítila
      van duchovný, tým horúcejšie túžila po duchovnej slobode. Len tomuto túženiu možno pripísať
      jeho hlad vedecký: pravda chýbal mu vodič. On vrhol sa na jazyky až priohnivo… Také formálne
      štúdium (znal dokonale: nemecky, francúzsky, anglicky, maďarsky, italsky a všetky jazyky
      slavianske, zo starých latinu, gréčtinu i hebrejčinu), tento mezofantizmus
    <sup>
     [
     <a class="footnote" href="#ftn.d56e1351" name="d56e1351">
      81
     </a>
     ]
    </sup>
    bol u nás vecou neobyčajnou, a nemýlim-li sa, nebol ani prirodzeným a normálnym
      úkazom. Nebola-li to iba výpomôcka smútiacej duše, nemohúcej nájsť esencionálny podklad?
   </p>
   <p>
    U Dohnányho vidíme od prvopočiatku strašnú nespokojnosť a žravú túžbu — po čom? On vám to
      nepovie. V liste od 3. novembra 1846 píše: „Na pedagógii som tak: dnes tu, dnes tam, t. j. ako
      bych vždy mal odísť, lebo som ja tu veľmi nespokojný a rád bych s vlnami Váhu uletel. Brat môj
      drahý! Ani slova Ti nepoviem, ako mi je, len to: že akoby mi srdce zo všetkých strán pichali a
      ducha zabíjali. Slobodne by chcel letieť duch môj, ach a v okovách je a strašnou reťazou k
      hrude priviazaný. Chodím Ti, blúdim po skalách našich, kade by ani divá koza neprešla, tam
      hľadám uspokojenie moje, kým sa do hlbokej priepasti nezrútim.“ A to nebol bôľ a zúfanie
      politické, lebo z toho samého času pochádza jeho verš:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zajdú tie mraky, čo Slovanstvo kryli,
    ono jak slnko zanechá temnotu,
v Herkula prácach oprobuje sily
    a prichystá sa k slávnemu životu:
Trúba sa ozve, meč sa zaligoce,
v ruke Slováka šabľa zabrinkoce!
      </span>
     </p>
    </div>
   </p>
   <p>
   </p>
   <p>
    Z listu od 3. januára 1847 zdá sa vysvitať, že náš drahý Mikuláš mal veľkú, ba priam
      zožierajúcu túžbu vykonať niečo slávneho, veľkého, pravda, v prvej línii pre svoj národ. Píše:
      „Bože, tie roky sa len míňajú — míňajú sa, hynú a tratia sa vo večnosti! a ja, brat môj dobrý,
    <span class="emphasis">
     <em>
      ani v jednom som nežil
     </em>
    </span>
    , ani jeden mojím menovať nemôžem, ešte ani jeden
      k mojim skutkom vymeraný nebol! ,Schon zwanzig Jahre alt und noch nichts für Unsterblichkeit gethean‘,
    <sup>
     [
     <a class="footnote" href="#ftn.d56e1374" name="d56e1374">
      82
     </a>
     ]
    </sup>
    — volal don Carlos u Schillera — a ja, čože ja mám povedať? Kdeže je už mojich
      dvadsať rokov? Čo bol Alexander v dvadsiatom roku? Vodca mnoho tisícov vojska a víťaz nad
      Áziou! A čože som ja? Červíček s ostatnými červíčky, zem prerývajúcimi. Vidíš, také sú moje
      novoročné myšlienky! Takú radosť ja cítim z toho, že som zas jeden rok prežil. Neprežil,
      neprežil — never, to ľudia klamú, že prežívajú roky: majú povedať: premotali sme sa,
      pretackali, preklebetili, prespali sme jeden rok a roky, ale nech mi nehovoria, že prežili…
      mne zdá sa, ako by mi už dni boli odčítané, a ako bych sa mal pokonať so svetom.“
   </p>
   <p>
    Tieto posledné slová dajú sa síce i z toho vysvetliť, že Mikuláš v Bytči nespával na
      ružiach. „Od 19. decembra nie som viac v Bytči. Čierna pamiatka zostane v duši mojej z týchto
      v Bytči pretrávených čias. Nebudem Ti vypisovať, prečo som sa odpratal odtiaľ, nech Ti je
      dosť, že sú to veru len jedni nestatoční, ledajakí a hnusní ľudia, a čo viac ani len platu ani
      len pol grajciara som nedostal… Tri mesiace, aké drahé sú mi tri mesiace!“
   </p>
   <p>
    No keď i dá sa vysvetliť rozdráždenosť jeho z nemilých stykov bytčianskych — tá túžba po
      činoch, to priznávanie vlastnej ničoty, nespokojnosť s osudom je charakternou známkou
      Mikuláša. Keď príde na národ, na dielo národné, čierna melanchólia bledne, tu ihneď ukáže sa
      nám muž a smelý mysliteľ. A preto myslím, že bôľ jeho je čiste osobný, nespokojnosť jeho je
      psychologickým nerozpoložením — alebo snáď už i počiatok chorobného stavu. V tom samom liste
      stojí: „Kebys’ vedel, brat môj, aký je temný svet predo mnou. Ako sa neviem v ňom nájsť, veru
      by si ma poľutoval. Rád bych bol pri ohništi myšlienky, ale na týchto stranách ľudí niet — tu
      sú len divoké zvery. Kdeže mám vyliať nadšenie ducha môjho, pred kým mám vysypať zápal duše
      mojej?
   </p>
   <p>
    Hochstädter mi prorokoval: že sa zbláznim, a to sa ľahko stane v tomto žalári sveta
      ledajakého.“
   </p>
   <p>
    Hľa, tragika zobudenej duše slovenskej, keď okolo nej všetko spí! Áno, ľudí nebolo, ale
      boli zvery na dvoch nohách. Národ ležal v tom najtuhšom driemaní a inteligencia jeho žila
      žitím tupo a hlucho materialistickým. „Ohnišťa myšlienok“ nebolo pre Mikuláša a on cítil v
      sebe silu, hynúcu v pustatine. On sám seba ľutoval a bil sa o steny väzenia svojho, bil sa
      silnými rozmachmi krídel, až krvácali.
   </p>
   <p>
    Nech je ako chce: my vidíme z týchto riadkov silnú vnútornú prácu nad samým sebou, vidíme
      zápal, bôľ a strašné pochybnosti, ktorým dal výraz jedine v dôvernom liste, navonok v prácach
      národných, verejných, literárnych javí sa nám čo muž, veriaci na budúcnosť svojho národa,
      nenakazený svetovým bôľom politicko-sociálnym.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Rod náš nevoľný, ale
       <span class="emphasis">
        <em>
         čerstvý, nový
        </em>
       </span>
       nesmrteľnosti chrám si vyhotoví!
      </span>
     </p>
    </div>
   </p>
   <p>
   </p>
   <p>
    volá v básničke, v ten samý čas, keď duša jeho bolestila a bojovala nikým nevidený
      vnútorný boj. Z takýchto vulkanicky založených duší vždy vykryštalizuje sa niečo veľkého,
      širokého, jestli sudba nepretrhne život, jestli ohne nerozhodia nádobu hrude.
   </p>
   <p>
    Práve preto, že Dohnány neniesol subjektívne bôle svoje na literárne námestie, vzácne sú
      jeho privátne listy, v ktorých sa úprimne vyhovoril. Na istého „velebného, dvojictihodného
      pána“ píše v tom samom roku: „Už je tomu viac ako jeden rok, čo som bol od Vás obšírny list
      dostal, ktorý mal zahojiť rany duše mojej. Ej a jeden celý rok je veru dlhý, a najmä pre toho,
      ktorému dakedy minúta vo večnosť sa premieňa. Nejedna myšlienka preletela odvtedy cez myseľ
      moju, nejedna búrka zatriasla ducha môjho a nepokoj sa v ňom ustavične rozmáha. Kde sa len
      berú tie ustavičné myšlienky, také bolestné, také horké v duši mojej? Utlačil by ich, kebych
      mohol, nie darmo, moc ich je hrozná a prameň, z ktorého pochádzajú, mi je neznámy. Umienil som
      si ešte raz sa k Vám ozvať a otvoriť dušu moju pred Vami, ale popredku Vás prosím, nezhrozte
      sa nad takým divadlom, čiernym ako peklo, strašným ako škrípanie zubov zatrateného hriešnika.
   </p>
   <p>
    Či to trest boží, či láska jeho, neviem. Ak je trest, aspoň kebych vedel prečo, začo? Aký
      hriech som páchal, proti čomu som sa previnil? Ak je láska? Ej, tá tak dlho nebičuje človeka!
   </p>
   <p>
    Skúsil som a dočítal som sa, že nie ja sám, ale milióny mne podobných tvorov sa spytujú:
      čo je svet, načo sú tie rozličné tvory na ňom, čo je cieľ zvlášte tých tvorov, ktorých ľuďmi
      nazývame na zemi? Ja sám seba tiež neraz sa spytujem: načo som tu? Aký je cieľ života môjho?
      Načo motám sa medzi tvormi, mne podobnými? Ale posiaľ ani sám som si odpovedať nevedel, ani v
      knihách som odpovede nenašiel, iba také, ktoré sú pre ľudí bez myšlienky, bez vyššej túžby po
      pravde. A už dvadsaťtri rokov pominulo, čo sa motám po svete bez cieľa a určenia. Dlhý je to
      vek, nesmierne pole pre ducha, myšlienkami obťaženého. Mňa, tuším, moje vlastné myšlienky
      zožerú. Nebudem Vám poriadkom, systematicky, ani nemôžem, rozprávať, iba predložím, ako sa čo
      rodí v duši mojej. Ľudia hovoria, že človek chce byť šťastlivý na svete tomto a cieľ jeho
      zvrchovaný že je dokonalosť. Chcú byť šťastliví a nikto nie je šťastlivý, a nikto ani pochopu
      nemá, čo je šťastie. Čo dosiaľ ľudia berú a brali za šťastie a nešťastie, to je iba nie veľmi
      rozdielny pocit zvieratskej (keď sa tak mám vysloviť) radosti alebo strachu a bojazlivosti. Ja
      ani nemám pochopu o šťastí, ani neviem, ako bych k nemu prišiel.
   </p>
   <p>
    Druhý cieľ života je dokonalosť. Veľký a znamenitý pochop obsahuje v sebe slovo toto, a čo
      viac, aby väčšej dôstojnosti dostalo, pridal Kristus, buďte dokonalí ako sám Boh. Ktože by
      nechcel byť dokonalým? A predsa, keď povážime dokonalosť túto, vztiahnutú na človeka, do
      hrozných pochybností upadáme. Najprv čo je dokonalosť? Na to možno všelijako odpovedať, a keby
      sa ľudia morálky držali, tak by aspoň koľko-toľko požiadavkám zadosť urobili. Ale teraz, či
      môže byť niekto dokonalý? Naskrze nie, ľudia citlivejší a zvlášte proroci nariekajú nad
      nedokonalosťou, naničhodnosťou, slabosťou ľudskou. Ba čím viac chce byť človek dokonalým, zdá
      sa mi, tým väčšmi iba svoju slabosť, nízkosť a nedokonalosť poznáva. Človek má byť dokonalý
      ako Boh. Jestli si tento cieľ predstaví, musí mať jasný pochop o Bohu, a predsa viac ako za
      šesťtisíc rokov hádajú, čo je Boh, a dosiaľ najnovší filozofi určujú ho, že ,das Nichts im dem
      Augenblicke als es gewahr wird, dass es ein Nichts ist, wird ja Etwas, es wird ein Sein. Das
      Nichts und das Sein sind also eins und dasselbe‘
    <sup>
     [
     <a class="footnote" href="#ftn.d56e1413" name="d56e1413">
      83
     </a>
     ]
    </sup>
    atď. Či jest v tejto výpovedi kus rozumnosti? A predsa musí byť, keď i p. Host.
      (Hostinský) vraví (,Orol‘, str. 619):
    <sup>
     [
     <a class="footnote" href="#ftn.d56e1419" name="d56e1419">
      84
     </a>
     ]
    </sup>
    ,Že duch je negácia, to je pravda, ktorá robí slávu a česť terajšej vede. Že je
      duch odpor matérie, to áno, ale ako je on potom negácia = nič. Čože je to za kvet filozofie?
      Čítam Hegelovu estetiku, ale mi je temer všetko temné. Kto napr. rozumie na str. 456 ,dieses
      Gestalten, welches das, was es auslegt selber wieder vernichten wird!‘
    <sup>
     [
     <a class="footnote" href="#ftn.d56e1425" name="d56e1425">
      85
     </a>
     ]
    </sup>
    Uvádzam to práve, že to čítam.‘
   </p>
   <p>
    Kristus síce určil Boha, že je duch, ale to je také všeobecné, také neurčité určenie, že
      človek k svetlu prísť nevie — priam ako Sokratov démon…
    <sup>
     [
     <a class="footnote" href="#ftn.d56e1433" name="d56e1433">
      86
     </a>
     ]
    </sup>
    Od Krista, syna božieho, aspoň úplnej pravdy malo dostať človečenstvo. Tie miesta:
      ,Nebude utrpení naše podobné sláve onej‘ atď. a ,tvár v tvár Boha uvidíme‘ sú veľmi neurčité.
      A človek by predsa mal vedieť načo je a čo je cieľ života jeho. Pozrite, ako vyplňujú ľudia i
      tie dosť slabé určenia morálky. Hovoria, že svet pred príchodom Krista bol padnutý hriechom
      Adama, a predsa…“
   </p>
   <p>
    Tým končí nedopísaný a neodoslaný list, tak vyznievajúc, ako celý život tohto neobyčajného
      muža. Naozaj, on mal osud mládenca pred obrazom v Sais. Vy vidíte temer zimničnú túžbu po
      pravde, za poznaním. Ona mu robí muky a neuspokojená hádže ho do pochybnosti, nevery,
      zatemňuje mu celý svet a hlodá neustále v jeho rozpálených vnútornostiach. On túži byť načisto
      so svetom a menovite so sebou samým. Ale tu hatia sa problémy na problémy. Chytá sa filozofie,
      pol roka číta Hegelovu estetiku, ale tá ho neuspokojuje, on nerozumie abstraktným pochopom
      Hegela. Samé zjavenie podáva mu „neurčité“ vývody, on počúva len slová, ktoré preňho nemajú
      obsahu, ktorého želá si ubolená, pochybnosťami trápená duša. Samosebou rozumie sa, že vie, ako
      vysoko vynikol sám nad úroveň ľudí okružujúcich ho, ale i na tej výške javí sa mu púšť, ktorá
      neodpovedá na záhady a otázky, úzkostlivo vysielané z mladej hrude. A zase iný raz, keď mladá
      sila počala vrieť v ňom:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Podajte ruky, bratia roztomilí,
ktorí cítite nebeské nadšenia,
ktorí cítite mládenecké sily,
slávu a krásu veľkého tvorenia!
Sila mládenca v rannej zory kráse
brinkotom meča pol sveta zatrasie.
Sem ruky, bratia, pri zorách raňajších,
dočkáme sa dňov krajších a šťastnejších.
Kto cítiš silu ducha nadšeného,
ktorého túžba v búrach sa zjavuje,
kto poznal iskru zápalu božského,
spasenia sa mu hviezda ukazuje!
Koho krv kypí, duch sa nepokojí,
ktorého rany svetský liek nezhojí,
ten poznal život pri zorách raňajších,
tomu sa sníva o časoch šťastnejších!
      </span>
     </p>
    </div>
   </p>
   <p>
   </p>
   <p>
    Ale len sníva! Hľa, jeho krv kypela a duch sa ustavične nepokojil, na rany jeho svet nemal
      lieku; nepokoj ducha hnal ho zrázmi filozofematov,
    <sup>
     [
     <a class="footnote" href="#ftn.d56e1452" name="d56e1452">
      87
     </a>
     ]
    </sup>
    neukojená túžba za poslednou pravdou nedala mu pohodlne prijímať autoritu umných
      ani svätosť samého zjavenia. A aká úprimnosť javí sa v každom jeho vzdychu a výkriku bolesti.
      Máme pred sebou obraz mladého, nadaného, čestného človeka, v ňomž zúri vnútorná revolúcia,
      láva veľkých myšlienok, valí sa a vrie bez ladu a skladu, všetko je ešte neutíšené, nerozvité,
      nevykryštalizované. Málo tak jasných, názorných príkladov, málo tak úprimných, iskrenných a
      vzdelaných mladíkov, ktorí by tak verne pracovali nad samým sebou, ako zvečnelý Mikuláš
      Dohnány.
   </p>
   <p>
    Vzdor všetkým trápnym pochybnostiam a kolotaniu neprestával pracovať a študovať. Z jeho
      listov je vidno, ako zháňa sa po prameňoch a knihách, tak ťažko prístupných pre chudobného
      šuhaja. On pýta sa vždy po dielach prvostupňovej vážnosti, a želá si čítať klasické veci dľa
      možnosti v origináli. Temný, grandiózny Ossian ho mocne pritiahne, on prekladá pre „Pohľady“
      niektoré odseky.
    <sup>
     [
     <a class="footnote" href="#ftn.d56e1460" name="d56e1460">
      88
     </a>
     ]
    </sup>
    Homér ho oduševní, a ihneď by chcel zdeliť všetko svojim krajanom: on preložil
      veľkú časť „Iliády“; kam podel sa rukopis, neviem, ale bolo by veľmi dôležité vynájsť ho a
      vidieť, ako borí sa mladý spisovateľ s jazykom, tak málo rozvitým, ako bol slovenský. O ňom
      našiel som narážku v liste Mikulášovho mladšieho brata, ktorý píše: „Preloženie Homérovej
      ,Iliády‘ môže byť zdarné, o čom pochybovať nejdem, len to Ti narádzam ešte, brat môj zlatý,
      keby si dal lepší pozor na časomieru, ačpráve je v reči našej mnoho prekážok, ktoré časomieru
      ťažkou robia, a miestami, kde sa aj fajnové ucho obrazeným cíti, nie je obrazené a nie je
      chybené; predsa v Tvojich hexametroch viac-menej chybných stupají sa nachodí.“ List písaný je
      v máji 1847, a tak iste preklad v búrnych rokoch zavrzol. Zostala iba ukážka v „Orle“.
    <sup>
     [
     <a class="footnote" href="#ftn.d56e1466" name="d56e1466">
      89
     </a>
     ]
    </sup>
   </p>
   <p>
    A ešte niektoré podrobnosti, v literatúre neznáme o našom predčasne zomrelom, veľké nádeje
      a očakávania vzbudzujúcom Mikulášovi.
   </p>
   <p>
    Najstarší rukopis Mikulášov zachoval sa z r. 1840, je to český preklad z Kisfaludyho
      „Himfy“, veršotepeckej to práce „Ráno“, dvadsaťpäť osemriadkových slôh. Šestnásťročný šuhaj
      veľmi obratne narába s česko-slovenčinou, nemohúc za plytkosť a naivnosť maďarského originálu.
      Ako prišiel k tomu, nevedno. Iste ešte vtedy neokúsil z prameňa serióznej literatúry a pravej
      poézie. Behom šiestich rokov zbadáme na ňom ohromný pokrok. On nielenže priľnul k slovenčine,
      ale s rozšíreným obzorom chytá sa do reflexií, ktoré tak vysoko stoja nad „Himfym“, ako nebo
      nad zemou, ako poézia nad klapanciami, ako Slavianstvo nad kurióznou bohémou. Po šiestich
      rokoch spieva:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Slovania, nové sveta pokolenie,
od tvoriaceho
       <span class="emphasis">
        <em>
         slova
        </em>
       </span>
       sa voláte!
Vy jeho silu, nebeské nadšenie
najhlbšie v duši a mysli poznáte.
Zvestujte svetu večnú jeho vládu,
bo na vás čaká, po vás sa obzerá,
roztopte prse Európy z ľadu,
až ju ožiari svätá v
       <span class="emphasis">
        <em>
         slovo
        </em>
       </span>
       viera!
      </span>
     </p>
    </div>
   </p>
   <p>
   </p>
   <p>
    Ako vidno, tu už preráža sa dosť jasne široké slavianske povedomie, iste vnuknuté Štúrom,
      no mladý žiak vedel mu dať dosť presný výraz.
   </p>
   <p>
    Charakteristické je u Dohnányho zvelebovanie Napoleona I.; niečo podobného vidíme i v
      nemeckej literatúre, kde Heine vzdor svojmu nemectvu časom až zalkáva sa nesmiernym
      oduševnením za veľkosť Napoleona. U Dohnányho sa dá táto nepolitická idolatria
    <sup>
     [
     <a class="footnote" href="#ftn.d56e1496" name="d56e1496">
      90
     </a>
     ]
    </sup>
    tak vysvetliť: mladík horí túžbou po veľkom, jasnom, vyvýšenom, nevšednom. Keď
      padnú oči jeho na Napoleona, razom ukáže sa mu i veľkosť, jasnota, vyvýšenosť i nevšednosť
      stelesnená, len nedávno ešte svet potriasajúca a pred očami súčasného sveta zhasnuvšia na
      ďalekom ostrove v Tichom oceáne. Mladý poeta neskúma ďalej, on vidí na ňom len veľkosť činov a
      tragiku osudu, a to ho pohne udrieť do strún. Na piaty máj, deň smrti Napoleona, spieva:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Dnes sa rozlúčil veliký syn sveta,
stúpil on slávne do lona večnosti,
duch s Alexandrom i Caesarom lieta —
mohyla tvrdá skryla jeho kosti.

Svet zrazu stíchol, celý sa zatriasol,
keď táto povesť prišla od Heleny,
a nechce veriť, že pán jeho zhasol,
že je už novým bleskom ožiarený.

On mocne zastal v búrke i víchrici
a veky prešlé pred ním sa sklonili,
žiaril sa svetu v hromoch, v blýskavici
a veky nové pred ním ustúpili.

V žiare večernej vstúpil na oblohu,
železnou rukou veniec si uchvátil,
svet sa pokoril, kde položil nohu
a blesk ho v horách večerný pozlátil.

I chcel sa skúpať v žiare Moskvy svätej,
lež tu už zvädol veniec jeho slávy,
dotkol sa prstom krajiny zakliatej,
ďalej nevládze: sám ho Boh zastaví!!
      </span>
     </p>
    </div>
   </p>
   <p>
   </p>
   <p>
    Veľké oduševnenie za Napoleona zračí sa vo viacerých jeho netlačených prácach. V jednej
      hovorí, že jemu zdá sa byť idea trojice stelesnená v troch menách: Napoleon, Hegel a Goethe.
      Tak nepokojný, ohnivý duch geniálneho muža tvoril fantazmy; čo by sme boli mali z neho, keby
      sa všetky tieto jeho fantazmy, mysle a sny skryštalizovali boli a dostali boli zrelé, jasné
      formy. Škoda, preškoda!
   </p>
   <p>
    A ešte jeden dôkaz jeho zvláštnej zaujatosti za Napoleona. Nachádzam básničku „Adieu,
      France, adieu“.
    <sup>
     [
     <a class="footnote" href="#ftn.d56e1516" name="d56e1516">
      91
     </a>
     ]
    </sup>
    Napoleon totiž, vlečený zradnou Angliou na Helenu, zazrel brehy bretónske, ktorým
      oné slová privolal. Dľa môjho vedomia básnička nebola tlačená, aspoň vo všetkých mne
      prístupných spisoch, do ktorých Dohnány prispieval, nenachádza sa. Myslím, ona bola čítaná v
      prešporskom ústave,
    <sup>
     [
     <a class="footnote" href="#ftn.d56e1522" name="d56e1522">
      92
     </a>
     ]
    </sup>
    ostatne, keby i bola niekde, zaslúži, aby sme ju citovali:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na mori búrnom, v nepriateľskej lodi,
plaví sa cisár k miestu osudnému,
on je tu väzňom, no keď okom hodí,
všetci sa koria, úctu nesúc jemu.

Či snáď za svojho pána ho zvolili?
Či je tisícmi vojska otočený?
Či pred víťazom snáď sa pokorili,
preostrým mečom jeho podmanení?

Niet pri ňom vojska — padlo ako kvieťa,
sám je on — verní tiež ho opúšťajú,
lež v jeho oku víťazstvá mu svietia,
vojska a bitky triumfy lietajú.

Ako sa plaví na východnej strane,
hmla sa pretrhne a Bretagne sa zjaví,
cisár ju zazrie, dumno si zastane,
klobúk dol sníme a s nadšením vraví:

„Zbohom, Francia! vlasť čarovnej slávy,
hrdinských mužov, veľkosti otčina,
národy stali pod tvoje zástavy,
svet ich s trasením, s úžasom spomína!

Zbohom, Francia, panovnica sveta,
vládni a panuj po jeho končinách,
nech tvojej slávy krása po ňom lieta,
i ja ťa spomniem pri mora tíšinách!“

Cisár hovoril, a sväté nadšenie
z tváre i z očú jasne mu svietilo,
na celej lodi slávne utíšenie —
všetko sa v smutnom mlčaní korilo.

Angličan, Francúz stál vo vytržení
s odkrytou hlavou, pred veľkým cisárom,
bo v tomto svätom, ohnivom nadšení
zdá sa, že ešte on je sveta pánom!
      </span>
     </p>
    </div>
   </p>
   <p>
   </p>
   <p>
    Pravda, toto rojčenie za Napoleona nezamútilo jeho čisté slavianske cítenie. V tomto
      ohľade neľpie na jeho vnútornom človeku ani najmenší prášok. On ospevuje lipu — „od vekov
      šumia vetry nad vodami, od vekov šumia nad širokým svetom, i nad tebou, lipa slavianska, vejú,
      ba i do teba rútia sa, ale ty stojíš v celej svojej kráse. A keď vetry zastanú, sama tichosť
      zvestuje tvoju budúcu slávu. Lipa slavianska, ty sa síce rozpínaš nad rozvalinami, ale z nich,
      ako z čestných hrobov, hlási sa vzkriesenie. Vetry zašumia a ty s nimi; šum tvoj zahučí
      horami, dolami, od mora k moru, a hlas šumu ozve sa i nad našimi Tatrami. Všetky národy zložia
      sa pod teba, ako ,pod kriela holuba sivého‘, lebo láska je večná, ona je božou vôľou, láska je
      ,zväzok sveta širokého‘, zašumia piesne ľudu slavianskeho, a v láske nekonečnej duch
      slaviansky zvíťazí a donesie svetu spásu“. Také boli jeho myšlienky, tak zosilnel a rozveselil
      sa pošmúrny duch jeho, keď sa odvrátil od vlastných osobných bôľov a roztržitostí. Tak
      oduševnila a rozpálila ho zpráva z Paríža, že Lamartine bol menovaný ministrom (vo februári
      1848). „Aké to chýry,“ spieva, „idú od západu, čo si to šepcú po svete národy? Spevec
      najvyššiu že má v ruke vládu, že je ochrancom práva a slobody? Spevec, čo predtým býval
      zabudnutý, teraz má riadiť národa osudy? Na tróne, kde tyrani sedeli, pánmi a kráľmi sa
      nazývajúc, na tom sa teraz pevec skveje, s lýrou posvätnou a s nadšením v oku; pokoj a láska
      pri jeho sú boku. S ním prichodí harmónia do sveta, povstáva lásky, slobody svätyňa. Z duše
      spevcovej vychádza žiara ako kvieťa z lona jari! To veľký triumf veľkého stoletia, ktoré chce
      byť najväčším a ukázať sa svetu v dúhovej sláve.“
   </p>
   <p>
    Pravda, náš milý spevec nemohol tušiť, ako z dobrého básnika stane sa planý minister.
      Lyrika neznáša sa s prozaickým portefeuilleom ministerským,
    <sup>
     [
     <a class="footnote" href="#ftn.d56e1541" name="d56e1541">
      93
     </a>
     ]
    </sup>
    a tá sloboda, ktorú vítal Dohnány vo februárovej revolúcii, skoro ukázala sa tuho
      nahorklou. On sám bol prinútený chytiť sa meča proti slobode, vlastne proti tým, čo menom
      slobody šibenice stavali, ľudí mučili, národom počali jazyky vytŕhať z úst. I tu nové
      sklamanie, a ono neprestalo visieť nad jeho hlavou, až bôľ a neresť podryla jeho duchovné
      osnovy a on klesol do mraku pomätenosti.
   </p>
   <p>
    V starých papieroch jeho zachovala sa odobierka od vrstovníkov — neviem, či to ešte v
      Prešporku a či v Levoči. Ku koncu menuje D. Minicha, K. Hajíčka, Kolpaského, J. Bencúra, L.
      Reussa, L. Gála, Mik. Dolinského, L. Gabera a E. Škultétyho. „Idem sa s vami rozlúčiť,“
      hovorí, „vrstovníci skutku a diela jedného, zvestovatelia jednej myšlienky. Vy, starší moji
      bratia, mňa opustíte, brata vášho najmladšieho. Vy idete na ďalekú cestu, a ja často budem sa
      obzerať za vami… Myšlienka naša prechádza do života, a vy ste posvätenci a zvestovatelia jej v
      lone nášho národa. Kde sa obrátite, všade bôľne stonanie ľudu slovenského v ušiach vám zahučí,
      kde sa ohliadnete, všade zvíjanie sa, motanie a živorenie ľudských stínov uvidíte, kde len
      nohu položíte, všade počujete úpenlivú kvíľbu a prosbu: dajte nám života, lebo sme mŕtvi! Oj,
      skala by sa pohla pri tomto bôli a žalobe a vypustila by slzu z tvrdých útrob svojich. A či
      ľudia môžu byť tvrdší od skaly? Ľudia, áno! Koľkí načúvajú tie hlasy, tie bôle, volania a
      prosenia o pomoc, a predsa všetky hlasy ako vietor okolo ich uší preletia a nikoho nepohnú k
      pomoci. Vy počujete to volanie a zmilujete sa nad opusteným. Hriech by bol pomyslieť, že by
      ste sa vy, výborní synovia Slovanstva, utiahli do svojich domácností a tam pokojne žili. Vy
      ste z tých, čo zabudli na seba, ale nie na národ, nebudete žiť sebe, ale národu. Objímete
      národ náš láskou a životom, znížite sa ku nemu, vytiahnete ho z večnej kliatby a ničoty. V
      tomto objatí národa budeme večne spojení, čo nás i osud rozhádže po Slovensku. Rozlúčime sa,
      ale v spomienkach spolu žiť budeme. To, čo je veľké, slávne a s bolestnou obeťou spojené, čo
      je nie každodenné, čo je nie obyčajné, ale čo len veky tvoria, to nepadá nikdy do zabudnutia.
      História nepoznačila na stranách svojich, ako každý rok lístie padalo, sneh sa sypal, lúky
      zelenali. Ona nepoznačila, čo Caezar denne jedol, ale jeho veľké činy večne sa pripomínajú.
      Bratia moji! Vás také činy očakávajú, ktoré nerovnajú sa oným malichernostiam, ale také, ktoré
      história zaznačí a ľudia spomínať budú, lebo vy vstupujete na pôdu novú, neobrobenú, vy ste
      zvestovatelia vecí nových uprostred zatemnelého, opusteného, ujarmeného národa.“
   </p>
   <p>
    A tak čo by sme čokoľvek do ruky chytili z pozostalosti Dohnányho, všade nájdeme cit
      šľachetný, srdce horúce, myseľ jasnú, z každého zaviateho lístka oveje nás duševné teplo,
      ideálny vzlet, čistota vnútorná a často i myseľ silná a pôvodná.
   </p>
   <p>
    Dohnányho skvelou vlastnosťou bola jeho ohromná pilnosť. Už z vysvedčenia, ktoré dostal
      pri teologickom rigoróze, vidno, že bol žiakom výtečným. Vysvedčenie podpísané je Michalom
      Hlaváčkom, Pavlom Tomášikom, G. Müllerom a J. Topertzerom v Levoči 29. júna 1846, a každý
      predmet je označený triedou: „prima cum eminentia“,
    <sup>
     [
     <a class="footnote" href="#ftn.d56e1553" name="d56e1553">
      94
     </a>
     ]
    </sup>
    až na hebrejčinu („prima e primis“).
    <sup>
     [
     <a class="footnote" href="#ftn.d56e1559" name="d56e1559">
      95
     </a>
     ]
    </sup>
   </p>
   <p>
    Dľa certifikátu, podpísaného majorom Lewartowským
    <sup>
     [
     <a class="footnote" href="#ftn.d56e1567" name="d56e1567">
      96
     </a>
     ]
    </sup>
    v Štiavnici 12. novembra 1849, Dohnány vstúpil do sboru dobrovoľníckeho dňa 4.
      januára 1848, čo protiví sa dátam v „Slovenských pohľadoch“, kde stojí, že iba roku 1849
      vstúpil doňho. Kde je chyba, neviem. V certifikáte Lewartowský chváli jeho zmužilosť pred
      nepriateľom a „ausgezeichnete Dienstleistung“
    <sup>
     [
     <a class="footnote" href="#ftn.d56e1573" name="d56e1573">
      97
     </a>
     ]
    </sup>
    a odporúča ho vyšším komandám. Na certifikáte nachádza sa, dnes už iste veľmi
      zriedkavá pečať slovenského dobrovoľníckeho sboru s dvojhlavým orlom a kolopisom: „K. K.
      Commando D. Slov. Frey. Corps.“
   </p>
   <p>
    Dľa mojej vedomosti zachovala sa iba jedna jediná podobizeň Dohnányho. Je to dagerotypia
    <sup>
     [
     <a class="footnote" href="#ftn.d56e1581" name="d56e1581">
      98
     </a>
     ]
    </sup>
    z roku 1849. Dohnány je tam na striebornej(?) platni vyobrazený v dobrovoľníckej
      rovnošate so šabľou na lone. Obrázček to miniatúrny (4 centimetre široký a 5 centimetrov
      vysoký), ale prekrásne zachovalý, menovite tvár je výtečne vyrazená. Uniforma pozostáva z
      kabáta, pásom prepásaného, na límci dve zlaté hviezdy, biely kráglik košele zahnutý je na
      kabáte. V ľavej ruke drží oficiersku šabľu so zlatým porte-épée,
    <sup>
     [
     <a class="footnote" href="#ftn.d56e1587" name="d56e1587">
      99
     </a>
     ]
    </sup>
    v pravej klobúk alebo čáko s pozlátenými tresami. Krásne veľké oči hľadia s akousi
      prísnosťou, čelo má široké, jasné, ťahy tváre trochu ostré, no príjemné. Dagerotypia táto
      zachovala sa iste preto tak dobre, že bola pretiahnutá farbou veľmi jemne a virtuózne!
      Opravdu, pravý kabinetný kúsok, vyše päťdesiat rokov staré fotografie sú iste riedkosťou, no
      pre nás má ona i hlbší význam, zachovala nám tvár človeka, ktorý zaslúži lásku každého verného
      Slováka, zachovala nám dôstojnícku uniformu z časov, v ktorých Slovák prvý raz hlásil sa
      verejne k životu nielen slovami, ale i skutkom.
   </p>
   <p>
    Tlačené práce Dohnányho sú prístupné každému, koho zaujíma duchovný život slovenský; s
      nimi v spojitosti, myslím, že už dosť vypuklo javí sa osobnosť neobyčajne nadaného,
      nešťastného súdelníka na slovenskej renesancii. Pravda, bolo by veľmi užitočnou a záslužnou
      prácou pozbierať jeho práce dovedna a vydať… Nestálo by to veľa, a bolo by rozpomienkou na
      spisovateľa, ale súčasne i blahodarným poučením pre mladú generáciu. Dľa môjho vyrátania do
      desaťhárkového zväzočka mohli by sa vmestiť všetky jeho práce, hodné uzrieť svetlo sveta;
      chýba iba nakladateľ.
   </p>
   <p>
    Predbežne uspokojiť sa musíme s týmito nesúvislými poznámkami: možno ony vzbudia niekedy
      pracovníka, ktorý bude vstave postaviť slovenskému junákovi i básnikovi, kritikovi a
      buditeľovi národa dôstojnejší literárny pomník.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1299" name="ftn.d56e1299">
        75
       </a>
       ]
      </sup>
      „Národnie noviny“ 1891, č. 92 — 95.
     </p>
     <p>
      Pôvodný názov článku: Nad predčasným hrobom (Mikuláš Dohnány)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1309" name="ftn.d56e1309">
        76
       </a>
       ]
      </sup>
      <span class="emphasis">
       <em>
        Krásny nekrológ napísal mu sám redaktor a slovenskí pevci brnkli do strún v
            týchže „Pohľadoch“
       </em>
      </span>
      — nekrológ publikoval Jozef Miloslav Hurban v „Slovenských
          pohľadoch“ 1852, č. 23 — 24. V č. 25 je báseň Václava Poka Poděbradského „Ku pohřebu M.
          Dohnányho“, v č. 3 je báseň Petra Kellnera (P. Z. H.) „Na mohyle Dohnányho“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1315" name="ftn.d56e1315">
        77
       </a>
       ]
      </sup>
      <span class="emphasis">
       <em>
        tragickou smrťou jeho
       </em>
      </span>
      — Dohnány podľahol duševnej nemoci
     </p>
    </div>
    <div class="footnote">
     <p>
      <sup>
       [
       <a class="para" href="#d56e1323" name="ftn.d56e1323">
        78
       </a>
       ]
      </sup>
      <span class="emphasis">
       <em>
        Narodil sa 30. decembra 1824
       </em>
      </span>
      — Vajanský uvádza chybný dátum.
          Správne: 28. novembra 1824.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1329" name="ftn.d56e1329">
        79
       </a>
       ]
      </sup>
      <span class="emphasis">
       <em>
        tu napísal „Podmaninovcov“
       </em>
      </span>
      — Dohnányho divadelná hra
          „Podmaninovci“ vyšla v Levoči roku 1848
     </p>
    </div>
    <div class="footnote">
     <p>
      <sup>
       [
       <a class="para" href="#d56e1345" name="ftn.d56e1345">
        80
       </a>
       ]
      </sup>
      <span class="emphasis">
       <em>
        Vlček pozval ho „najhlbším“ z troch našich romantikov
       </em>
      </span>
      — Vlček v
          „Dejinách literatúry slovenskej“, v kapitole pod názvom „Romantici“, písal o diele Sama
          Bohdana Hroboňa, Mikuláša Dohnányho a Viliama Paulinyho-Tótha.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1351" name="ftn.d56e1351">
        81
       </a>
       ]
      </sup>
      <span class="emphasis">
       <em>
        mezofantizmus
       </em>
      </span>
      — ovládanie mnohých jazykov, podľa Giuseppe
          Mezzofantiho (1771 — 1849), ktorý ovládal množstvo jazykov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1374" name="ftn.d56e1374">
        82
       </a>
       ]
      </sup>
      <span class="emphasis">
       <em>
        ,Schon zwanzig Jahre alt und noch nichts fur Unsterblichkeit
            gethean‘
       </em>
      </span>
      — (nem.) Doslovný preklad: ,Byť už dvadsaťročným a ešte nič pre
          nesmrteľnosť neurobiť.‘
     </p>
    </div>
    <div class="footnote">
     <p>
      <sup>
       [
       <a class="para" href="#d56e1413" name="ftn.d56e1413">
        83
       </a>
       ]
      </sup>
      <span class="emphasis">
       <em>
        ,das Nichts in dem Augenblicke als es gewahr wird, dass ein Nichts ist, wird
            ja Etwas, es wird ein Sein. Das Nichts und das Sein sind also eins und
            dasselbe‘
       </em>
      </span>
      — (nem.) Doslovný preklad: ,Nič v okamihu, ako sa potvrdí, že je
          ničím, stáva sa niečím, stáva sa bytím. Nič a bytie sú teda jedno a to isté.‘
     </p>
    </div>
    <div class="footnote">
     <p>
      <sup>
       [
       <a class="para" href="#d56e1419" name="ftn.d56e1419">
        84
       </a>
       ]
      </sup>
      <span class="emphasis">
       <em>
        p. Host. (Hostinský) vraví (,Orol‘, 619 str.)
       </em>
      </span>
      — V „Orle
          tatranskom“ 1847, č. 76 — 78 Peter Kellner uverejnil „Druhí otvoreňí list p. Ctib.
          Cochiovi“. Je to filiozofický príspevok, ovplyvnený Heglovou filozofiou.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1425" name="ftn.d56e1425">
        85
       </a>
       ]
      </sup>
      <span class="emphasis">
       <em>
        ,dieses Gestalten, welches das, was es auslegt, selber wieder vernichten
            wird!‘
       </em>
      </span>
      — (nem.) Doslovný preklad: ,Táto tvorba, ktorá to, čo vykladá, sama
          opäť zničí.‘
     </p>
    </div>
    <div class="footnote">
     <p>
      <sup>
       [
       <a class="para" href="#d56e1433" name="ftn.d56e1433">
        86
       </a>
       ]
      </sup>
      <span class="emphasis">
       <em>
        Sokratov démon
       </em>
      </span>
      — vnútorný hlas, svedomie, určujúce mieru mravného
          konania
     </p>
    </div>
    <div class="footnote">
     <p>
      <sup>
       [
       <a class="para" href="#d56e1452" name="ftn.d56e1452">
        87
       </a>
       ]
      </sup>
      <span class="emphasis">
       <em>
        filozofematov
       </em>
      </span>
      — filozofických myšlienok
     </p>
    </div>
    <div class="footnote">
     <p>
      <sup>
       [
       <a class="para" href="#d56e1460" name="ftn.d56e1460">
        88
       </a>
       ]
      </sup>
      <span class="emphasis">
       <em>
        on prekladá pre „Pohľady“ niektoré odseky
       </em>
      </span>
      — Dohnány tieto
          preklady neuverejnil. Dve malé ukážky odtlačil J. M. Hurban v nekrológu Dohnányho.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1466" name="ftn.d56e1466">
        89
       </a>
       ]
      </sup>
      <span class="emphasis">
       <em>
        Zostala iba ukážka v „Orle“
       </em>
      </span>
      — v „Orle tatranskom“ roku 1846
          vyšiel preklad „Zhovárka Hektora s Andromachou“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1496" name="ftn.d56e1496">
        90
       </a>
       ]
      </sup>
      <span class="emphasis">
       <em>
        idolatria
       </em>
      </span>
      — modlárstvo
     </p>
    </div>
    <div class="footnote">
     <p>
      <sup>
       [
       <a class="para" href="#d56e1516" name="ftn.d56e1516">
        91
       </a>
       ]
      </sup>
      <span class="emphasis">
       <em>
        „Adieu, France, adieu“
       </em>
      </span>
      — (fr.) „Zbohom, Francia, zbohom“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1522" name="ftn.d56e1522">
        92
       </a>
       ]
      </sup>
      <span class="emphasis">
       <em>
        Myslím, ona bola čítaná v prešporskom ústave
       </em>
      </span>
      — podľa doterajšieho
          zistenia niet o tom dokladov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1541" name="ftn.d56e1541">
        93
       </a>
       ]
      </sup>
      <span class="emphasis">
       <em>
        portfeuillom ministerským
       </em>
      </span>
      — (fr.) významove: ministerskou
          funkciou
     </p>
    </div>
    <div class="footnote">
     <p>
      <sup>
       [
       <a class="para" href="#d56e1553" name="ftn.d56e1553">
        94
       </a>
       ]
      </sup>
      <span class="emphasis">
       <em>
        „prima cum eminentia“
       </em>
      </span>
      — (lat.) „s najvyšším vyznamenaním“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1559" name="ftn.d56e1559">
        95
       </a>
       ]
      </sup>
      <span class="emphasis">
       <em>
        („prima e primis“)
       </em>
      </span>
      — (lat.) významove: najlepší z
          najlepších
     </p>
    </div>
    <div class="footnote">
     <p>
      <sup>
       [
       <a class="para" href="#d56e1567" name="ftn.d56e1567">
        96
       </a>
       ]
      </sup>
      <span class="emphasis">
       <em>
        Majorom Lewartowským
       </em>
      </span>
      — Henrich Lewartowský (1810 — 1875),
          organizoval roku 1848 slovenských dobrovoľníkov proti maďarským revolučným vojskám.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1573" name="ftn.d56e1573">
        97
       </a>
       ]
      </sup>
      <span class="emphasis">
       <em>
        „ausgezeichnete Dienstleistung“
       </em>
      </span>
      — (nem.) významná služba
     </p>
    </div>
    <div class="footnote">
     <p>
      <sup>
       [
       <a class="para" href="#d56e1581" name="ftn.d56e1581">
        98
       </a>
       ]
      </sup>
      <span class="emphasis">
       <em>
        dagerotypia
       </em>
      </span>
      — (fr.) prvotný spôsob fotografovania pomenovaný
          podľa vynálezcu, francúzskeho maliara Daguerra (1789 — 1851)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1587" name="ftn.d56e1587">
        99
       </a>
       ]
      </sup>
      <span class="emphasis">
       <em>
        porte-épée
       </em>
      </span>
      — (fr.) ozdobný strapec pri šable
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1600">
       </a>
       Spevy Jána Bottu
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1607" name="d56e1607">
      100
     </a>
     ]
    </sup>
   </p>
   <p>
   </p>
   <p>
    Podnik Knihovne česko-slovenskej započal s veľkou zásluhou oproti mladej slovenskej
      spisbe. Ján Botto kmitá sa behom tridsiatich troch rokov cez našu spisbu ako dážď meteorových
      hviezd: kde-tu blysla nebom zachmúreným naším lučezarná bludička jeho ducha. Teraz pozbierané
      sú tieto iskry ducha v jedno slniečko — s temným zasmušilým úzadím.
   </p>
   <p>
    My známe Bottu, my sme ho už dávno ocenili. Jeho slová cvendžali ako hlas kovového zvonu
      našimi dvoranami, jeho básne vie takmer naspamäť naša mlaď, ideálnejšia a prístupnejšia rozumu
      a citom.
   </p>
   <p>
    Málo jesto takých duchov, ako je Botto: v prsiach hlboký cit básnického povolania, ale
      zároveň aj bojazlivosť pred verejnosťou. On nepatrí k tým ľahkotvorivým ľuďom, ktorých vlhký
      ešte rukopis dostane sa do rúk sadzača. Ani k veľaplodným nepatrí chytrúšom — on patrí k tým
      postupne a prácne tvoriacim duchom, ktorí nekrešú z dreva, ale z mramoru. Veľká, prirodzená
      sila, rovná horskej riave, ktorá sa nedá tak ľahko vtesniť do priamych brehov: Botto je
      slovenský romantik veľkej sily, jeho poézia je mystická, hlboká; jeho forma je národná,
      bezuzdná a predsa lahodí; on je zdanlivo prostý, ale vskutku ťažký; jeho riadky idú plynne,
      ľahko ako vánok zefýra, ale predsa počuť v ňom hlboký barytón víchru a hromu. Podobá sa
      Chalupkovi a je predsa celkom originálny, zaujíma vysoké stanovisko a je predsa každému
      prístupný. Čierna strana slovenského žitia a bytu je jeho prirodzeným živlom, ale on do mrákav
      jeho hádže lúče; Botto narodený v germánskom mori, stal by sa bol
    <span class="emphasis">
     <em>
      svetobôľnym
     </em>
    </span>
    básnikom, ako Slavian stal sa pochodňou v mýtických tmách,
      ukazujúcou východ z katakomb zlosti a pošmúrneho živorenia tajuplných mocností.
   </p>
   <p>
    Budem hľadieť odôvodniť tieto svoje nejasné slová. Ináč som predbežne nemohol vyjadriť
      city, ktoré vo mne rozprúdili jeho básne. Jestli kde, teda tu je na mieste
    <span class="emphasis">
     <em>
      zbierka
     </em>
    </span>
    . Sládkoviča môžeme oceniť z „Detvana“, môžeme poznať z „Maríny“
      celé napravenie jeho ducha. Bottu nepoznal náš slovenský svet z jednotlivých, tak riedkych
      plodov, roztratených v spisoch polozabudnutých a polostratených. Človek sa až desí, ako mohli
      Slováci tak dlho zaobísť sa bez zbierky jeho básní.
   </p>
   <p>
    My nie sme panegyrici.
    <sup>
     [
     <a class="footnote" href="#ftn.d56e1629" name="d56e1629">
      101
     </a>
     ]
    </sup>
    My málo hovoríme o našich plodoch, a možno preto, že tie plody samy za seba
      hovoria. Avšak tento primitívny stav musí raz prestať, lebo povedomý národ musí aj myslieť o
      zjavoch svojej spisby, nie len ich požívať. My sme posaváď len požívali, ale naše vzmáhajúce
      sa povedomie žiada už aj reflexiu. A preto prehovoríme rovné slovo o našom národnom poklade, o
      básňach Bottových. Chvalabohu, počíname sa prelievať do prúdu živšieho, zdravšieho; samo
      vydanie dajakého slovenského spisu nenie samo sebou chválou, a nakoľko masa spisovných síl sa
      aj umenšila, natoľko vystúpila ich hodnota.
   </p>
   <p>
    Ján Botto je ako básnik typická postava, sama v sebe zaokrúhlená a hotová, a preto je
      možné celistvenné uváženie jeho básnického tvorenia. Romantika je výplodom západníckym, a
      Botto nemajúc nič zo západníctva, je tvorcom nového, slavianskeho romantizmu; on je prírodná
      sila, on je sama príroda. „Mladosť každého objíma rada, kremä hada a tyrana,“ hovorí sám, a
      pritom sám objíma hada temných prírodných síl a tyrana svojho ľudu, lenže ich objíma ako
      Herkules, aby ich udlávil. Pozrime si len báseň „Krížne cesty“, a bude nám to jasné. Mať s
      dcérou sú na krížnych cestách (báječné to miesto) a hrozné zmije fantastické vyvoláva matkino
      čarodejstvo. „Kto sa bojí, neobstojí.“ Básnik sa nebojí pošmúrnych strán, a obstál.
      Reprezentantka feudálneho tyranizmu, Bátoryčka, zjaví sa v čarokráži, prenasledovaná vranami,
      účet žiadajúcimi za preliatu krv. Budúcnosť slavianska (dcéra) ľaká sa tej hroznej pomsty a
      volá „pomoc! — drobia ju na kusy“, ale pomoci niet: „Kto ako žil, tak umrieť musí“. Tyran
      Juhoslavianstva, v hlave hárem červov, v srdci chumáče vreteníc, je druhý zjav. Živý umrlec
      prosí o smrť, tá sa mu ale nedostáva. „Kto zhasil iskru božiu, tomu ľudia nespomôžu.“ Tá iskra
      plála na kupole žofinskej.
    <sup>
     [
     <a class="footnote" href="#ftn.d56e1637" name="d56e1637">
      102
     </a>
     ]
    </sup>
    V treťom zjave prichádza odrodilec, renegát, ošarpaný bedár, bosý, nohy zodraté po
      kolená, tvár do kostí obhryzená. Stratený syn. Celý svet prebehol, a nenašiel pokoja.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       On zradil národ, otčinu!
Kosti zradcu nespočinú!
Krv jeho vypijú muchy —
Telo roznosia orlice.
      </span>
     </p>
    </div>
   </p>
   <p>
   </p>
   <p>
    Nežiada si neba, ani materského objatia, lebo vie, že toho nenie hoden! Len dušu vydať zo
      seba želá si! Jeho večné umieranie je hroznejšie ako súhrn múk Danteho pekla! „Oj zavri očká,
      má dcéra! neviď — jak zradca umiera.“ A dcéra vyzýva matku k modlitbe „za jeho dušu úbohú“.
      Naozaj dcéra to slavianskej budúcnosti. V štvrtom zjave prichádza zradný vohľač a sľubuje
      dcére celý šperk hriešneho západu. Nie ťažko uhádnuť, kto je ten vohľač: aziatsko-mongolská
      jeho príroda je prikrikľavo maľovaná. Keď nemôže získať náklonnosť, hrozí smrťou svojej
      neveste. Ale sbor bojovníkov postaví sa jej k obrane. Dcéra sa pýta: „Čo to bolo?“ Naivnosť
      slovenského človeka — znajúca čo je vrah a že je vrah, ale nepovedomá v určení vraha. Posledné
      pokušenie: Vlkolak sa ukáže! To je vrah náš rodný, naša temná stránka, vrah bývajúci v nás
      samých. Matka sype v štyri sveta strany prach, a zlomí aj tohto posledného vraha moc! Áno, na
      štyri sveta strany treba sypať prach v oči vrahom, aby zo štyroch strán prišli bratia! „Hoj,
      tu idú dvaja, traja, a to šuhaj nad šuhaja, státisíce, milióny, čudné tváre, čudné kroje,
    <span class="emphasis">
     <em>
      ale hlasy, reči známe
     </em>
    </span>
    .“ Matka: „To krv moja, deti moje.“ Chór: „Deň
      vychodí — noc skonáva: dobrô ráno, matka Sláva.“
   </p>
   <p>
    Ajhľa alegória slavianskeho vzkriesenia, považovaná z tej temnej, Bottovi tak blízkej
      stránky. On zasvieti nad hustou mrákavou svojho poetického ponímania fakľu, víťaznú fakľu; čím
      temnejšia bola noc, tým väčšmi zjasali lúče pokonnej lampady.
   </p>
   <p>
    V menšom kruhu pohybuje sa „Žltá ľalia“, ale otvára nám celú tajuplnú prelesť slovenskej
      povesti, mlhovitej ako ten náš život. Narušenie manželskej vernosti, bárs aj po smrti jedného
      manžela, je u nášho ľudu hriechom; sú to ešte staroindické rozpomienky. V tajných sa ony kryjú
      fáteľoch, ale oko poetu ich vyhľadalo. „Prešiel rôček — aj žiaľ z očiek, ktosi klope na
      oblôček“ vdovy, ktorá sľúbila vernosť i po smrti. Bol to sám satan. Pod prahom zahrabaný muž
      nemôže zostať v hrobe nad nevernosťou svojej manželky. „Idem, idem spod prahu, čis’ držala
      prísahu?“ Báseň možno do jedného radu postaviť s najchýrnejšími baladistickými tvorbami
      Goetheho a Bürgera. Muž si objíme svoju ženu, a oba sa prepadnú! Princíp vernosti víťazí.
      Ajhľa, zase bottovská fakľa nad tmami. Ale nevernosť ešte i spod zeme vytisla svoju ruku, v
      obraze žltej ľalie. „Nachklang des Bösen!“
    <sup>
     [
     <a class="footnote" href="#ftn.d56e1662" name="d56e1662">
      103
     </a>
     ]
    </sup>
    Ten samý boj zo tmy do svetla zvláštne typicky vyrazený je v malej básničke „Zápač
      a úslň“. Tam deva nemá nikoho „k srdcu vinúť úprimne“. Matka, otec, bratia mŕtvi! Hrozný to
      obraz beznádejnej osamelosti. Západnícky poeta bol by skončil. Nie tak náš básnik. Príde
      „nevídaný“ nikdy, a dávno „známy“. A zo siroty stane sa razom rodinno-bohatá dcéra a sestra!
      Má matku Slávu, má otca Boha, má zverenca, má
    <span class="emphasis">
     <em>
      Ho
     </em>
    </span>
    , ale nepovie koho! Má
      severného milenca, bude jej skoro manželom, s
    <span class="emphasis">
     <em>
      Ním
     </em>
    </span>
    vinie celý rod v jedno
      objatie!
   </p>
   <p>
    Temnisté ako jedlina v bezhviezdnej noci sú „Piesne vojenské“. Celkom v tóne nášho
      národného spevu vyviňuje sa tu tragédia smrti a skazy. Pýcha junácka, neskrotenosť mladistvej
      sily („Šabľa moja rúbe vzteklo, prerúbe ma i cez peklo, a koník môj, kľatá stvora, prepluje i
      šíre morá“), je podmienkou pádu, opravdivá to „Hybris“
    <sup>
     [
     <a class="footnote" href="#ftn.d56e1676" name="d56e1676">
      104
     </a>
     ]
    </sup>
    helénskej tragédie. Oznámenie pádu junáka vranami je veľkolepé, strašné, až skoro
      prebiehajúce hranice krásy. „Nasekal nám sčerstva mäsa: najedzte sa, napite sa!“ Hrozná to
      irónia pažravých krkavcov, hodená na srdce matky a milenky. Koniec básne zaduní ako hrom — po
      ňom temný, hryzavý cit a spustošenie. Tu sa pustil básnik celkom svojím démonickým prúdom, tu
      niet žiadnej fakle. Zato sa vymanil z tmy básňou: „Na Demitra“. Ten kus junáctva, ktorý zo
      slovenského rázu nezmylo ešte otroctvo, vzpružil sa tu v slovách, dýchajúcich svieži vozduch
      hôľny. V takomto je Botto veľmi šťastný. Ako je silný v stínoch, tak je jasný a mohutný pri
      slnku. Ba, čo by sme ani nečakali, pri bájnom naladení jeho ducha, poskočí si on vo veselej
      nôte: „Kar zajačí.“ Nevinný humor zabreskne sa tu našim očiam, privyknutým k tieňu a chmúram
      podvečera. Básnička táto prichádza mi tak, ako rozhovor hudobníkov v Shakespearovom „Romeovi a
      Júlii“. Júlia leží mŕtva na postlaní a koldokola panuje smútok a hlboký žiaľ. V predsieni
      šprýmujú k pohrebu zavolaní hudobníci a ich divná veselosť ukazuje krikľavo hlboký žiaľ.
      Hlboko lyricky pocítená báseň je „Prvý sen“. Keby nás tu nemýlila trochu hrblovatá forma
      (menia sa tam trocheje s jambami), žiadali by sme si ruku sviežeho komponistu, ktorý by
      uviedol v hudbu toto vonné kvieťa lyriky slovenskej.
   </p>
   <p>
    K jasnejším kresbám patrí pekná „Báj na Dunaji“, ktorej forma milo nám zvučí po niektorých
      ťažkostiach, s ktorými sme sa tu i tu stretli. „Na Dunaji pláva húska biela, húska biela s
      červenýma ústy.“ Na skale junák vo velebnej modlitbe: „Bože milý! daj mi orlie kriela, i hruď
      čistú Michal-archanjela!“ To pravá modlitba básnika! Boh vyslyšal jeho junácku prosbu!
      Počujeme šum jeho orlích krídel, i zhliadame sa dušami našimi v krištáľovej duši jeho
      archanjelskej. Na prsiach víťazného junáka skvie sa
    <span class="emphasis">
     <em>
      „húska biela“
     </em>
    </span>
    ; nie to
      húska, panna to biela s červenými ústy, zlatá poézia to s ohnivými ústy, s požehnanými spevmi
      archanjelského čistého ducha. Tak slobodno spievať o sebe, ale len poetovi. Botto tak smie
      spievať plným právom.
   </p>
   <p>
    Pri básni „Báj Maginhradu“ zase musíme zostúpiť do faustovsko-pošmúrnej dielne poetovho
      ducha. Rumy Maginhradu svietia mu tajným svetlom! Je to povesť, čo tam svieti; povesť prešla
      deväť chotárov a nikde, biedna, nenašla oddychu, až v hrudi básnika. Ten ju schytí a hlása
      svojstvu. Kríž a kalich s variacou sa krvou. Okolo vojsko. Hviezda na kríži zjasá, z kalicha
      vtedy krv vybúši von. Rytier zdvihne kalich a blysne ním trikrát ponad sbory, ktoré vzdychnú
      „jako víchrom staré hory“. Vypije ho, za ním ostatní, ale krv sa len luní a pení v kalichu —
      „vyprázdniť ho, nedaj Bože!“ Kedy ho vypijú? Áno, príde chvíľa, a potom odkliate bude
      slovenské bohatierstvo! Pod bielou zástavou ako roj včiel poletí za novými nádejami. Ľud ale
      nepochopuje vo svojej duševnej mŕtvote význam tohto zjavu; on povie: „Čas sa premení“. Jak
      ostrým koncom dokonáva táto chmúrna tvorba. V básni tejto je Botto celý svoj, vo svojom
      životnom elemente pohybuje sa nenútene, voľne.
   </p>
   <p>
    „Báj Turca“ má príležitostný náter, čo nemálo škodí jej hodnote. Darmo je to, Goethe
      hovorí: „Ein garstig Lied! Pfui! Ein politisch Lied“
    <sup>
     [
     <a class="footnote" href="#ftn.d56e1691" name="d56e1691">
      105
     </a>
     ]
    </sup>
    a trebárs nemá bezvýnimočne pravdu, predsa bych silné talenty voždy vystríhať
      chcel pred príležitostnými prácami. Čo má v piesni večne žiť, musí v živote zahynúť. Poézia je
      sama sebe cieľom, podstatou. Nik beztrestne nenúti Pegasa do pluhu! To samé platí i o
      ostatných príležitostných básňach tejto zbierky, nakoľko sa nevzťahujú na ohromný všenárodný
      bôľ, ako napr. skvelá báseň „Vrahom“,
    <span class="emphasis">
     <em>
      ktorá je najdokonalejší slovenský plod
        eticko-národnej poézie
     </em>
    </span>
    . „Odpadá kvet za kvetom. Červy, nasýťte sa!“ počína táto
      velebná tvorba, a jej slová sú hodné, aby boli zlatom vyšité na hodváb alebo, čo je ešte viac,
      vbité nesmrteľnými črtami do sŕdc slovenských.
   </p>
   <p>
    So zvláštnou pietou chytám sa básne „Povesť bez konca“. Sotva jestvuje niečo hlbšieho a
      spolu lahodnejšieho. „Už sa šuhajcom driemať začína, priadkam vretienka padajú“ a niekto počne
      k osvieženiu myslí rozprávať „jednu, jakúsi biednu“. Po tejto predmluve vstúpi okúzlený
      čitateľ do krajov čarovných, do krajov slovenskej povesti.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ponad priepasťou zámok na skale
  na husej labke sa točí;
múry hrkajú ako koštiale,
  okná mihajú jak oči.
      </span>
     </p>
    </div>
   </p>
   <p>
   </p>
   <p>
    Voľne, medosladko plynie verš — zabudneš, že je to viazaná reč — si celkom doma. Naozaj
      octneme sa tam, „kde ľudská myseľ nedoblúdi, vietor, víchor nedoletí“, ale kam vniká básnikova
      „húska s červenýma ústy“. Pútnik nájde mudrca nad knihou a spytuje sa ho, či nevie dač o
      Zlatej panne. Rozpráva ďalej mudrcovi svoju historku: on sa našiel v malej kolíske, sám ako
      palec, bez rodiny, neznal otca, ani matičky. Nič nemal kremä zlaté pátričky na hrdielci, a na
      nich malé jabĺčko. Utešený je to pasus: „Jak to jabĺčko guľkám sem i tam, s plačom kol pustého
      domu.“ Zrazu sa ale niť pátričiek utrhne a jabĺčko sa počne gúľať dolu stráňou. Šuhaj nevie,
      čo prv: či zbierať rozsypané kryštály, či bežať za jabĺčkom. Jabĺčko volá: „Poď, poď za mnou,
      poď!“ šuhaj za ním svetom, „až nôžky krv samá“. Cez hnilú lávku: tam sa tri razy zatočí
      jabĺčko a z neho vyskočí Zlatá panna ako to ranné slnko. „Šaty, zašepce — daj šaty!“ Šuhaj
      nemá šiat — preto panna mizne s heslom: „V sedemdesiatej siedmej krajine, milený môj, zídeme
      sa.“ Zase sa počína púť — na ktorej nájde pútnik jej stopu v homoku.
    <sup>
     [
     <a class="footnote" href="#ftn.d56e1714" name="d56e1714">
      106
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Za vrcholom svieťa večerné zore
  zožaté si driemu polia
a lístie suché po pustej hore
  ticho mi šušká: tu bola!
      </span>
     </p>
    </div>
   </p>
   <p>
   </p>
   <p>
    V báječne krásnom kraji šepce vietor: tu je, tu je! Roztúžený pútnik vidí pásik zlatý —
      chce k nemu, ale ten zmizne, v jazere vidí plávať jej šaty, lež keď sa ich dotkne, rozpryskne
      sa bublina, keď ho chytiť chce v bujnom kvietí, vyletí motýľ; ona je všade, všade a nikde! Nuž
      teda dedko učený, poraďteže, poraďteže. Ten mu ukáže knihu: tu stojí niečo a ostatok sa
      dozvieš ráno. Avšak lampa hasne, mních káže naliať oleja. Tma, ticho, „srdce len chvíľkami
      strepotá,
    <span class="emphasis">
     <em>
      ako muška v pavučine
     </em>
    </span>
    “ (aký to nezrovnateľne krásny, svieži
      obraz!). Vtom ale počne svitať; hej, apko, apko, nač nám oleja! Ale apka už nikde niet, len
      nová kniha biela, ale nič niet zapísané v nej! Prevráti stranu: nápis ako zora blýska sa mu:
      „Sedemdesiata siedma krajina Všeslava.“ Všetko pučí a prebúdza sa k životu! Kolo oltárov,
      hotových k obetiam, „pletú sa biele deti v pekný vienok“. Zakliata hodina bije! Vedúch s
      fakľou ukazuje deťom na východ: napnite zraky ta, odkiaľ slnko vychodí, odtiaľ príde Zlatá
      panna, a s ňou deň slávy a slobody. Už sa blíži:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vtom — bim, bim! ľaľa: čože to značí?
Ach, to už ranný hlas zvonca!
Tak tedy koniec, milí slucháči,
povesť tá bude bez konca.
      </span>
     </p>
    </div>
   </p>
   <p>
   </p>
   <p>
    Takáto alegória, v takom diamantovo skvelom rúchu darmo by hľadala páru nielen v našej
      slovenskej, ale vôbec v slavianskej spisbe. V básni tejto zjavuje sa Botto v celej svojej
      sile, bezprostrednosti a vo svojom zvláštnom rúchu. Človek by sotva uveril, že báseň povstala
      roku 1850, a predsa to tak stojí napísané. Jestli je tomu vskutku tak, teda u Bottu nebolo
      žiadnych periód vývinu: on bol hneď s prvou svojou tvorbou dokonalý, zakončený a vyvinutý ako
      Minerva vyskočená z hlavy Jupiterovej. On je ako horský prameň, duniaci zo žulovej skaly:
      mocný, svieži; ale ten prameň nevzrástol v behu svojom na rieku, on už pri svojom vzniku je
      toľký, ako neskôr tam dolu v doline žitia. Naozaj, tento Botto je problém, je hádka. A práve
      táto živelná jeho prirodzenosť a bezprostrednosť je tou čarovnou mocou, ktorá nás magneticky
      púta, a je i príčinou jeho slabostí a pokleskov. Na „Povesti bez konca“ niet žiadneho
      poklesku. Jej rúcho je čisté ako ríza kňažky, jej tón je harmonický, niet slovanskej povesti,
      ktorá by lepšie vyrážala bájneho ducha slovenského. A bárs by nemala „Povesť bez konca“ ten
      svetový význam, bárs by tá nezapísaná kniha nebola slavianskou budúcnosťou a „Zlatá panna“
      nebola slavianskym spasením; keby to bola iba jednoduchá poviestka, už aj vtedy by bola cena
      jej veľká.
   </p>
   <p>
    Pekné rozprávočky sú „Lucijný stolček“ a „Margita a Besná“. V poslednej stretáme sa s
      krásnou rečou, hladkými zvratmi. „Hej šuhajko z Ľubochny, nepískaj ty pod okny!“ Stretáme sa
      tu s niektorými ťažkosťami formy, čo je tým divnejšie, keď väčšina veršov plynie krásne bez
      najmenšej vady. Krásna báseň je „Na brehu Rimavy“, pokrstená pôvodcom alegóriou. A práve mnohé
      iné sú sto ráz viac alegóriou ako práve táto. Šuhaj sedí na brehu rieky Rimavy a zhovára sa s
      vlnkami; nie ako Schillerov „Jüngling“, ale ako slovenský parobok.
   </p>
   <p>
    Oj, vlnky, sestričky zbaláchané,“ volá šuhaj, „nechoďte preč z lona bujnokvetej doliny.“
      Ale vlny len napriek volaniu, hatiam a vŕbam rúcajú sa do hrtana „bezzubej mútnej Tisy“ a
      volajú ta aj šuhaja. Tam už nanosili rieky naše bohatstvá a zlatý hlien, nechajúc nám
      horniakom dažďom zmytú skalinu. Avšak chlapec nechce zanechať svoj kraj. Celý slovenský život
      zrkadlí sa nám z týchto umných, ladných slov. Vôbec, človek až žasne nad týmto básnikom, ktorý
      bez veľkolepého rozšírenia krídel letí letom orlovým. Bez namáhania norí sa do hĺbky, bez
      zadychčania letí do výše — jemu je let prírodou, životom, vlastnosťou.
   </p>
   <p>
    V Česku uzrela svetlo zbierka básní Bottových. Divná hra osudu, potvrdenie starého
      príslovia: „Habent sua fata libelli!“ Niet slovenskejšieho básnika, niet väčšej slovenskej
      špeciality; on je ako tá tatranská žula, ako ten dych našich jedlín, a predsa vydali jeho
      práce v Čechách. Či ich tam aj ocenia, je druhá otázka. Ale jestli nevyhasla pod Krkonošami a
      v žírnych nivách českých posledná rozpomienka slavianska, jestli ešte tlie dajaký malý len
      ohníček našej všeslavianskej vatry, nemožno, aby Botto nevyvolal duševné pohnutie v kruhu
      výtečných síl českých spisovateľských. Nemožno nezbadať, že u tohto človeka prúdi poézia
      samorastle, prirodzene! On zbitý osudom zo svojej prirodzenej dráhy a sotený do suchopárneho
      matematického živorenia, predsa vyrazil klíčky ducha, trebárs na površí ležali skaly! Kto má
      myšlienky sporiadané, dobré vzdelanie, moc nad rečou a cvičenie v metre — ako ľahko sa stane
      tak nazvaným básnikom! A skutočne môže aj výtečne prospieť, môže sa stať rešpektovaným
      spisovateľom a osožným obrábateľom drahej literárnej pôdy. Ale tvoriť nové svety ponechané je
      jedine vyvolencom, jíchžto čela dotkla sa ruka „Michala archanjela“.
   </p>
   <p>
    Do úzkeho radu týchto patrí Botto. Nie to vec malicherná, s celým hlbokým presvedčením
      hovorím, že vydanie týchto básní musí sa stať národným, veľkým skutkom. Keď sa nestane,
      nenesie vinu básnik, ani jeho génius, ale ten národ, ktorý vrenie krvi v kalichu nepochopuje,
      ale vo svojom divnom sne hovorí len: „Vraj časy sa premenia.“
   </p>
   <p>
    Ku koncu týchto riadkov budem tak smelý bez okolkov povedať svoju mienku o vadách, ktoré
      som pri všetkom svojom entuziazme zbadať musel na týchto básňach. Áno, pri entuziazme.
      Neštítim sa to vyznať, že mňa oduševnili Bottove básne, že mňa duševne spili ako jazyky ohnivé
      na hlavách učeníkov. Ony pozdvihli dušu moju ako jarná hora, ako vanutie vetra. To ale všetko
      nevadí, abych bol slepým pre temné ich stránky.
   </p>
   <p>
    Zhon citov búri úzkymi prsami básnika, on ich vypúšťa
    <span class="emphasis">
     <em>
      v slzách a
        slove
     </em>
    </span>
    . To je Botto. Nik nenie vstave hlbšie o ňom prehovoriť, ako to on sám
      urobil. „Ich singe, wie der Vogel singt,“
    <sup>
     [
     <a class="footnote" href="#ftn.d56e1761" name="d56e1761">
      107
     </a>
     ]
    </sup>
    môže povedať o sebe. To sa v ňom prúdi, šumí ako mladé víno — keď dúhy protivia sa
      mohutnému šíreniu sa citov, tedy dúhy prasknú, ale duch musí von. Bárs „tým svetom tak chladno
      je“, ohne musia vybĺknuť.
   </p>
   <p>
    „Žiaľby Svätobojove“ je jediná reminiscencia z dôb historických, alebo lepšie rečeno,
      polohistorických. Ináč je Botto predhistorik, je veštcom stariny, obživovateľom pradôb
      slavianskych. Svätoboj prežil bratov i pád Veľko-Moravy a stene na hroboch.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Obloha hučí — to hlava moja —
a more — to srdce stená —
a vietor živly zháňa do boja,
vietor — myseľ rozbúrená.
      </span>
     </p>
    </div>
   </p>
   <p>
   </p>
   <p>
    Tieto úvodné slová nás pripravia k celej básni. Obloha = hlava, more = srdce a myšlienky,
      to sú vetry, ktoré rozhúpajú more, ktoré vejú nebom pred sebou oblaky a chmáry. Keby som chcel
      každú myšlienku vyzdvihnúť, Bože môj, kam by to viedlo. Musím byť skromný a len tu i tu
      poukázať na silné stránky týchto tvorieb prevelebných. Svätoboj sedí na cmiteri, „tvár jeho…
      jak nápis na hrobnej stene“. Malá dievčinka iba prichádza zvečera a skloní mu na prsia
      hlavinku. To je tá samá „húska s červenýma ústy“. „Zhavranelí bratia“, tak menuje Svätoboj
      svojich nesvorných bratov! Aký to výraz, aký národný, aký verný a zodpovedajúci veci. Divím
      sa, že posaváď nemenujeme našich odrodilcov po bottovsky „zhavranelými bratmi“; divím sa, že
      vplyv tohto požehnaného ducha nenie intenzívnejší medzi nami. Keď niekedy zavítala by istá
      horkosť do pŕs spevca, ja bych mu ju odpustil z duše. Mal by príčiny dosť, lebo on dal svojmu
      národu svoju dušu, a zato málo vďaky obsiahol. Avšak Slovák-spevec neráta na vavríny, neráta
      na uznanie. On spieva ako vták, vonia ako materina dúška; konečne schová hlávku pod krídelce a
      mrie, vydá posledný dych vône a schne.
   </p>
   <p>
    Silná viera veje „Žiaľbami“; „čo Boh spojil, svet nerozlúči, Bôh mocný v trojici jeden!“
      Kto nám to hovorí? Asnáď prorok, asnáď apoštol, asnáď kňaz? Nie, slovenský básnik: on je súhrn
      proroka, apoštola i veľkňaza!
   </p>
   <p>
    Slovenský básnik je prorok. Nazrite, ľudia, do jeho riadkov, ktoré on splodil ešte roku
      1846 — 1848, a uvidíte, že zaujímal tak čisto slavianske stanovisko, aké zaujímame my teraz,
      my, ktorých k nemu priviedla tridsaťročná práca najväčších duchov našich. On už vtedy bol taký
      jasný so sebou, tak vedel, tak cítil to, čo ešte po ňom predumali, čo po ňom vykonali časy
      slavianskeho preobrazenia.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Bez konca nie kliatba Slovana,
Bo bez konca — Tvoja milosť,
      </span>
     </p>
    </div>
   </p>
   <p>
   </p>
   <p>
    spieva nám Botto roku 1850, v tom roku, kde po napruženiach prvého vzkriesenia národného,
      klesol celý národ v ničotu! Hĺbka slavianska, zapretá sto zámkami, otvorila sa pred očami
      básnika — proroka. Nám je to už zrejmé, prirodzené teraz, ale ako to asi čítali ľudia vtedy?
      Ako Tomáši.
   </p>
   <p>
    Prial bych si, aby básne tieto zručnou rukou rozsiate boli nielen na Slovensku, ale vôbec
      po slavianskom svete!
   </p>
   <p>
    Nenie možné, aby sa rovným krokom s nimi nerozšíril cit toho, bárs temného, povedomia:
      ajhľa, Tatry museli byť našou spoločnou kolískou, Tatry nás rozoslali svetom, aby sme ho
      opanovali a oblažili.
   </p>
   <p>
    V búrnych rokoch 1848 a 1849 vznikla báseň „Znamä“ a zahrnuje v sebe celé stoletie
      slavianskej budúcnosti. To, čo Kollár ideálne vystavil, dostalo v básni tejto kožu a kosti.
      To, čo sa veľkému poetovi, vlastne viac nadchnutému Izaiášovi objavilo neistými kontúrami vo
      sne, to vyslovil mladistvý nadšenec silne, povedome a trafil kliniec rovno na hlavu. V Tatrách
      sa narodil predsvit slavianskej idey, v tých samých Tatrách našiel sa skromný slovenský žiak,
      ktorý ukázal rovno palcom na
    <span class="emphasis">
     <em>
      slnko
     </em>
    </span>
    ! Niet pravdy nad túto pravdu, niet
      spasenia okrem tohto spasenia.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď to Východu brány povodeň
 S hrôzou rozpraskla krvavá,
Západ už kričí, že to súdny deň;
 Vtedy
       <span class="emphasis">
        <em>
         On
        </em>
       </span>
       , vtedy povstáva.
      </span>
     </p>
    </div>
   </p>
   <p>
   </p>
   <p>
    Niet direktnejšieho poukázania z tej doby (1848) na Východ, cez ktorého brány prirúti sa
      na západný svet slavianska otázka. Predtucha génia je mocná, neomylná a verná! Bez štúdia
      kľukatých diplomatických fráz naznačil veľduch prostého piesenkára cestu a úlohu veľnárodu
      slavianskemu. Ten veľnárod východný, ten mocný starší brat, to je ten:
    <span class="emphasis">
     <em>
      On
     </em>
    </span>
    . Proti tejto, zo žulovej karpatskej skaly vyprysknutej pravde, ktorá z
      nej vyskočila udretím oceľového osudu, niet žiadnej pomoci, a čo je mimo nej, je lož a záhuba
      a zatratenie. Bár by putovali národy naše rozvetvené šírym svetom ku krištáľovým prameňom
      tatranským, aby sa z nich napili, a vliali so vzácnym čistým mokom pravdy tejto do svojich
      útrob, do svojich sŕdc! Dve sú cesty: jedna vedie pod zem, do čierneho Hadesa; tam uvítajú
      pútnika šelmy a duchovia Ľuticov, Havolanov, Berežanov, Bodricov, Sorabov, Pomoranov a
      obyvateľov svätej niekedy Rány! Druhá cesta vedie k životu pod jednou podmienkou: aby sme sa
      vystríhali tých chýb, ktoré zničili milióny našich severozápadných bratov.
   </p>
   <p>
    Botto nerobí žiadnu tajnosť: on povie rovno a naivne, že veru iba
    <span class="emphasis">
     <em>
      On
     </em>
    </span>
    je vstave zamedziť hynutie:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A keď v Západe slnko dotleje —
  a priblíži sa sveta skon:
nové On svetu zažne nádeje,
  nové vyvedie slnko On!
      </span>
     </p>
    </div>
   </p>
   <p>
   </p>
   <p>
    To slnko už hodilo také jasné lúče na svet, že len blbec a slepáň ich nevidí. Bezzištné
      oslobodenie svojich bratov nesmiernymi obeťami, nesmiernymi bôľmi a obrovskou námahou: toto je
      prvý čin ľudskej čistej lásky, a ja len jeden čin znám, ktorý je čistejší a väčší, to je smrť
      Kristova na kríži. Okrem tohto veľkého činu nestalo sa nič podobného od Adama až po
      prekročenie južného Dunaja ruskými vojskami.
    <sup>
     [
     <a class="footnote" href="#ftn.d56e1839" name="d56e1839">
      108
     </a>
     ]
    </sup>
   </p>
   <p>
    Takýto čin, k neuvereniu kolosálny, videlo jasné oko básnika! Ono rovno videlo, a ústa
      jeho jasne hovorili: „Keď svet bude blúdiť v tom najväčšom blude“ (či môže byť ohavnejší blud
      ako zvelebovanie hnusného Turka a podávanie mu zbroje k vražde slavianskeho ľudu?), „vtedy on
      zdvihne meč svoj plamenný a — čistá zem i obloha“. Nuž, poďteže sem, vy mládenci slovenskí,
      peknoduchí, o ktorých spieva náš veterán Hurban, „mládež slovenská, ty Tatier orlica,“ poďteže
      sem k bottovským hypokrénom,
    <sup>
     [
     <a class="footnote" href="#ftn.d56e1847" name="d56e1847">
      109
     </a>
     ]
    </sup>
    a naplňte duše svoje vaním zhora, z čistého éteru! A potom iste neupadnete do
      západníckej mláky, smrdiacej samou hnilobou, samým čpavkom mravnej spustlosti, do ktorej
      strčili elegantné prstočky poniektorí naši blízki príbuzní! Duše vaše ovanie ideálne
      pochopovanie sveta, ktoré jedine pristojí mladej duši, ktoré jedine plodí činy čisté, veľké a
      dôstojné národa. Zolovský naturalizmus musí sa zhnusiť vám, ktorí nepotrebujete krútenie a
      prekrucovanie citov svojich, aby ste sa zabávali. Vy nepotrebujete výpary mŕtvol, detské
      vraždy, oplzlé nuditáše,
    <sup>
     [
     <a class="footnote" href="#ftn.d56e1853" name="d56e1853">
      110
     </a>
     ]
    </sup>
    aby sa rozjarili city vaše. Poďte k Bottovi a učte sa rozoznať čistú nebeskú rosu
      od mláky západníckeho opičiactva, ktoré kvitne za čas, a potom opadne a zhynie! Verte, že
      prekrútené, vyfintené, neprirodzené fajnovosti poniektorých cudziakov v slavianskej literatúre
      tak zmelie vietor, ako zmlel Meluzíny, Bruncvikov a Kartigamy medzitým, čo vďačné potomstvo
      svojmu básnikovi, teraz cez plece považovanému, postaví pomník
    <span class="emphasis">
     <em>
      aere
        perennius
     </em>
    </span>
    .
    <sup>
     [
     <a class="footnote" href="#ftn.d56e1862" name="d56e1862">
      111
     </a>
     ]
    </sup>
    A divné: Bottov tenor, ktorý znie z básne „Znamä“ a podobných tomu tvorieb, našiel
      ďaleko harmonický barytón: Bottov brat po duši, Chomiakov, doprevádza svojím silným milostným
      hlasom penie podtatranského šuhaja. Čítajte básne Chomiakova rovno a zámenlivo s Bottovými, a
      zazdá sa vám, že si títo dvaja ľudia
    <span class="emphasis">
     <em>
      vo veršoch dopisovali
     </em>
    </span>
    . A predsa ich
      delili svety, výchova, okolnosti, nárečie, vek a všetko, čo dvoch ľudí náležite rozdeliť môže.
      Tu môžeme právom riecť:
    <span class="emphasis">
     <em>
      magna ingenia conveniunt
     </em>
    </span>
    . Keď Slovák básnik
      prichádza k tomu, že
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       nové On svetu zažne nádeje
      </span>
     </p>
    </div>
   </p>
   <p>
   </p>
   <p>
    vtedy odpovedá básnik Rus:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       O vspomni ich, oriol polnoči!
Pošli im zvonkij tvoj privet!
      </span>
     </p>
    </div>
    <sup>
     [
     <a class="footnote" href="#ftn.d56e1894" name="d56e1894">
      112
     </a>
     ]
    </sup>
   </p>
   <p>
   </p>
   <p>
    A keď zajasá duša básnika Slováka, dľa svojej lipovej prírody, mäkko, citlivo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Napnite zraky, vy neviňatá,
  ta, odkiaľ slnko vychodí:
odtiaľ prísť musí tá panna Zlatá
  a s ňou deň slávy, slobody,
      </span>
     </p>
    </div>
   </p>
   <p>
   </p>
   <p>
    vtedy odpovedá básnik Rus, dľa svojej dubovej, húževnatej, mužnej prírody, hromovo a
      hrdinsky:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vskipite ž Slavianskije volny!
Prosnitesia gňozda orlov!
      </span>
     </p>
    </div>
    <sup>
     [
     <a class="footnote" href="#ftn.d56e1920" name="d56e1920">
      113
     </a>
     ]
    </sup>
   </p>
   <p>
   </p>
   <p>
    Nenie to velebné dopisovanie sférickou harmóniou pretkané, nenie to kozmickej dôležitosti
      súhlas?
   </p>
   <p>
    Báseňka „Ctibor“, ponáška na Bürgerovho „Der wilde Jäger“,
    <sup>
     [
     <a class="footnote" href="#ftn.d56e1931" name="d56e1931">
      114
     </a>
     ]
    </sup>
    je významná z rečového stanoviska. Slovenské divé výkriky: „Na hon, na hon“ smelo
      konkurovať môžu s bürgerovskými „husch, husch, haloh“. A nachádzame v nej originálny, hlboko
      pocítený verš:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pane, zmiluj sa! — beda s nami.
Už sa prevrátil svet celý,
Časy dobré s lastovičkami
Dávno od nás odleteli.
      </span>
     </p>
    </div>
   </p>
   <p>
   </p>
   <p>
    Botto je alegoricky naladená duša, i tu nám nevdojak padá na um národ náš slovenský,
      ktorého dobré časy odleteli s lastovičkami!
   </p>
   <p>
    Veľké pravdy vyslovuje básnik v polo-príležitostnej, ale zato krásnej básni „Ohlas na hlas
      z Martina“. On volá k vrahom nášho rodu:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nečisté duše! Ta, či vy chcete
  titanský boj biť s tým duchom?
No znajte: plevy víchor rozmetie,
  slnko nezroníš obuchom!
      </span>
     </p>
    </div>
   </p>
   <p>
   </p>
   <p>
    Koho by neposilnilo čisté víno takejto sviežej povedomej poézie? Odrodilstvo a jeho snaha
      výtečne je znázornená v dvoch riadkoch:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Milšie vám vraždy kainské budú
a mŕtvy, hnilý puch ľudu?
      </span>
     </p>
    </div>
   </p>
   <p>
   </p>
   <p>
    Človek zabudne na formálnu chybu riadkov týchto, na nepravidelnosť metra. Áno, mŕtvy,
      hnilý puch ľudu rado vonia sebecké odrodilstvo, a každé živšie pohnutie ľudu je mu zradou a
      nebezpečenstvom. V druhej príležitostnej básni krásne volá básnik k ľudu slovenskému: „Von sa,
      národ môj — hučí zvon!
    <span class="emphasis">
     <em>
      Von sa, von z krajín povestí.
     </em>
    </span>
    “ Áno, do skutočného
      života nevstúpil ešte národ náš, ešte sa „guľká“ v čarokráži povesti! Ale Botto, ako
      špecifický básnik slovenský, sám ešte neukázal v poézii svojej cestu z tohto bájneho čarokrážu
      ku skutočnosti básnickej. Sám on ešte väzí po čelo v tej mlhe svojho národa, a toto volanie
      nejde ešte obom k duhu. On je alegorický a zato často temnistý, on je iba predtucha veľkej
      skutočnej poézie slovenskej. Jeho postavy sú hmlisté, neurčité a on s nimi hovorí ako veštec s
      duchmi. Pri pojednaní o „Smrti Jánošíkovej“ poukážem na to zovrubnejšie. Veľké city, veľké
      myšlienky dojmú síce aj v abstraktných, nadchnutých jeho riadkoch, ale tá poézia, ktorá má byť
      „von z krajín povestí“, žiada skutočné postavy, ľudí, ktorí plávajú, trpia, víťazia a hynú v
      prúde tých Bottom tak velebne označených myšlienok. My sa učiť musíme od neho, ale musíme o
      krok ďalej. Naša poézia musí ovšem stáť na tých základoch, ako jeho alegorická múza, ale musí
      na nich
    <span class="emphasis">
     <em>
      stavať
     </em>
    </span>
    . Botto nenie staviteľom konkrétnych poetických budov. Jeho
      koncepcia je mdlá, ba povedzme rovno pravdu, jemu chýba dar koncepcie. V tomto bode ho
      prevýšil Sládkovič v „Detvanovi“ tak vysoko, ako zase Botto prevyšuje Sládkoviča v alegórii a
      prorockých výlevoch ohňom obdarenej duše. Botto tam nikdy nedeklamuje ako Sládkovič, on nezná
      frázu, ako ju zná Sládkovič miestami. Botto nás nevyviedol z pošmúrnych dúbrav poviestkárstva,
      Sládkovič nás pomkol aspoň na kraj tamtej báječnej obory. Viem, že mi odpustí poznámky tieto i
      duch nebohého, i duša živého učiteľa môjho, lebo sa oni zrodili v čistej láske k pravde.
   </p>
   <p>
    Iste už pod direktnými lúčmi chomiakovského veľducha povstala jedna vzácna perla zbierky
      tejto: „K hodom slávy“, „Genij Slávy zlietnul z karpatských brál, zatočil kolo ponad Balkán,
      nad Bielu Horu, nad Ural!“ Ľudia vrešťali, veď to iba meteor, ktorý ako skrsol, tak zomrie!
      Ale genij letel „nebom holubím“ veselo a nehľadel na reptanie, „i uzrevší ho v sláve zôr, mať
      Moskva vstala srdcom ľúbym, otvárať mu svoj zlatý dvor“. Tam je štít i pravdy strašná zbroj! A
      potom objal Východ i Západ! Nuž, či že je to blesk meteora? pýta sa smelo básnik a volá svet,
    <span class="emphasis">
     <em>
      „aby v bratoch ľúbil ľudstva plemená, v ľudstve miloval Boha“
     </em>
    </span>
    . To máme
      rozlúštený ideálne problém slavianskej úlohy, krátko, poeticky a pravdivo. Zakončenie toto je
      modlitba čistých michalarchanjelských pŕs, je vzdych vinúci sa ako oltárna obeť k
      nadtatranským výšinám.
   </p>
   <p>
    Šum orlích perutí ovanie ťa pri čítaní básne „Orol“. Tá sa nedá rozobrať, nedá uvážiť, tá
      chce spievať, tá silí k spevu! Spievať ju nutno, volať ju treba z plných pŕs. Orol vraví:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Viem ja jedľu neobťatú,
pod ňou vatru neodspatú;
pri tej vatre mládež čaká
na slniečko — na junáka!
      </span>
     </p>
    </div>
   </p>
   <p>
   </p>
   <p>
    A zas:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Blysnú vatry po okolí
a pri vatre sbor sokolí
zahudie tú pieseň ľudu:
„Boli časy, ešte budú.“
      </span>
     </p>
    </div>
   </p>
   <p>
   </p>
   <p>
    Nežalujte sa, komponisti naši, že nemáte súcich textov k vašim hudobným tvoreniam. Táto
      báseň a mnohá iná s ňou sama spieva, sama nôti. Čítajte si ju nahlas, a tajná hudba bude
      šumieť dušou človeka bárs nemuzikálneho. Harmonické ozóny budí nám ona v srdci!
   </p>
   <p>
    Vravte riadky tieto k šumu hory, a hora vám skomponuje nebeskú melódiu. Ale to je vždy zlý
      znak, keď sa komponista vyhovára na básnika a básnik na komponistu. Obyčajne mávajú obaja
      pravdu: duše ich sa nestretli na poliach národného umelectva. V tomto ale špeciálnom prípade
      ste vy na vine, komponisti naši milí a veľavážení, že Bottov „Orol“ nenesie sa národom na
      perutiach slovenskej hudby.
   </p>
   <p>
    Ladná rozpomienka prvej mladosti zrkadlí sa z piesne „Na Dolinu rimavskú“. Celá horúca
      láska k užšej vlasti vložená je tu, túžba po nej, chvála jej krás. Rieka Rimava, to stužka kol
      pásu Doliny, vŕšky sú jej pestúni! Mladosťou vonia svieža básenka, ale už v tej mladosti mrmle
      dutý barytón alegorickej hĺbky. Hrdinovia prešlosti padli do mohyly, a noví ešte nepovstali.
      Hrady pyšnej Doliny strmia ako jej nevoľné okovy. Iné časy povstali — hore sa teda, ladná
      mladého básnika kolíska! Básnik slovenský je i v tých najnežnejších výlevoch voždy spolu i
      bojovníkom. Ani na vonných prsiach milenky, ani v roztúžených citoch po otcovskej dedinke
      neopúšťa ho ťažká starosť o celok, jehož výmluvným je členom.
   </p>
   <p>
    U Bottu je ťažko vynájsť vánok erotického náteru. A predsa sme tuším dolapili básnika pri
      citoch ľúbosti, bárs ich zahalil alegoricky do hmly. My ale vidíme okom duše plamienky, ktoré
      ľúbostne šľahali z mladého srdca. „Ráno nad Dolinou rimavskou“ nám posvietilo do temného ináč
      úzadia poetovej duše. Ešte jasnejšie kmitala sa v básni tejto zora v jej prvom spracovaní,
      ktoré bolo uverejnené v „Orle“ roku 1874.
    <sup>
     [
     <a class="footnote" href="#ftn.d56e2015" name="d56e2015">
      115
     </a>
     ]
    </sup>
    Akoby sa bol hanbil básnik posvätného citu: schytil priehľadný fáteľ a hodil cez
      obraz svojej milenky.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       To Ona tam — čo tak ľúbim!
Spíš? má Víla premilá!
      </span>
     </p>
    </div>
   </p>
   <p>
   </p>
   <p>
    Je to nepopierateľne hymnus lásky. Zakryla zmysel neskoršie ruka básnika — teda ponecháva
      i kritik v pokoji fáteľ, ale ešte raz uisťuje poetu: že je ten fáteľ priehľadný.
   </p>
   <p>
    Čisto lyrická báseň „Škrovánok“ je zas taký prirodzený, bezprostredný závan z dychu jeho
      pŕs. Už viac temná je „Husiarka“, napriek tej jasnej plynnej reči. Veľmi ladné je štebotanie
      husiarky k svojim husičkám:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ešte ste len žibôtkali
  okolo mňa rozpasené,
už ste vy mne sľubovali
  milému niesť pozdravenie.
      </span>
     </p>
    </div>
   </p>
   <p>
   </p>
   <p>
    Takáto sloha, šťastnou náhodou položená do úst ľudu, musí stať sa onedlho národnou
      piesňou! Devy nájdu k nej nôtu a slová básnika premenia v spievanku! Bože môj, mala by to byť
      starosť naša priblížiť sa takto k ľudu, chytiť ho za jeho najkrajšiu stránku, za jeho
      spevavosť. Ale, žiaľbohu, kýsi černobožský ďas otvoril medzi nami a ľudom naším dobrým
      priepasť. Naša láska je väčšia ako naša zručnosť privinúť ľud ten k sebe. My sa usilujeme
      všemožne dvíhať ho, ale longa manu!
    <sup>
     [
     <a class="footnote" href="#ftn.d56e2046" name="d56e2046">
      116
     </a>
     ]
    </sup>
    Kto chce niečo zdvihnúť, musí k tomu úzko prikročiť, z ideálnej diaľky budeš
      máchať vetrom, ale nezdvihneš nič.
   </p>
   <p>
    Z ponášok a ohlasov stojí bez všetkého odporu na prvom mieste „Ohlas ukrajinskej dumky“.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Hoj, Ivane, čos’ to zrobil? hoj, pre meno božie!
Dals’ za jednu mohylôčku celé Záporožie!“
      </span>
     </p>
    </div>
   </p>
   <p>
   </p>
   <p>
    Ukrajinských piesní tón bolo ľahšie uhádnuť slovenskému básnikovi, nežli tón srbskej
      piesne.
   </p>
   <p>
    Najobjemnejšia báseň Bottova, dielo to triatridsaťročných snov, je „Smrť Jánošíkova“.
      Báseň táto pozdvihla Bottu medzi prvých básnikov slovenských, on je s ňou stotožnený, a
      najväčšia čiastka jeho básnického chýru zakladá sa na nej, trebárs nespravodlivo. V mnohých
      menších básňach je Botto väčší básnik než v „Jánošíkovi“, viac umelec, viac tvoriteľ. Ale
      predmet, ktorý slúži básni za základ, je taký blízky srdcu slovenského národa, taký populárny,
      že nenie divu, keď sme báseň túto vychytili.
   </p>
   <p>
    Sám básnik hovorí, že „Jánošíka“ nosí na srdci a ume už od roku 1847. Behom času vzrástla
      báseň táto; jej povstanie bolo nenáhle, podobné rasteniu stromu: každoročne prirástol kruh.
      Brilantná je reč v básni tejto, obrazy verné, duch rýdzo národný, mohutný, svieži a
      uchvacujúci, ale predsa nevyplní naše očakávanie. „Jánošík“ by mala byť báseň hrdinská.
      Obmedzenie sa na samú holú smrť nepristane Bottovi, ktorý má sily dosť darovať národu epos.
      Niet druhého človeka na Slovensku, ktorý mal všetky podmienky k utvoreniu veľkého
      jánošíkovského eposu — on je jedine oprávnený, ale nezodpovedal tomuto postulátu. So smrťou sa
      nepočína! Hneď keď otvoríme prvé listy knihy, zavanie nás smrť.
   </p>
   <p>
    Nuž, ale my konečne nie sme oprávnení predpisovať básnikovi a musíme to vďačne brať, čo
      nám podáva. On sám pomenoval svoju báseň „Smrťou Jánošíkovou“, nuž buďme teda predbežne
      spokojní s ňou. Asnáď uderí ešte raz na lýru a doplní prácu svoju: boli by sme mu povďační.
      „Smrť Jánošíkova“ je veľmi známa báseň, takže podrobné rozobranie bolo by zbytkom. Niektoré
      slohy prešli už do piesne, čo je najlepším dôkazom jej hodnoty. Botto hovorí rečou ľudu; on
      začrel do svojich pŕs a vylúdil také zvuky, ktoré našli hlboký ozón v ľude. My by sme sa mali
      postarať o veľké rozšírenie básne tejto nielen medzi inteligenciou, ale aj medzi prostým
      ľudom: ona by vychovávala ľud k slobode. Jánošík v bottovskom zmysle je ten pravý demokrat, je
      ten pravý horliteľ za rovnosť a bratstvo všetkých ľudí: to, čo západné vzdelané národy
      vyslovili frázou: to je náš Jánošík svojou osobou, svojím jestvovaním. Jeho zrodilo najväčšie
      potlačovanie — on je ten pravý tlmočník tých lepších citov ľudu; v Jánošíkovej postave vidíme
      túžby, nádeje, bôle i ideály svojho ľudu.
   </p>
   <p>
    Botto pochopil tieto túžby, nádeje a ideály a stvoril nám, spievajúc, utešený obraz
      jánošíkovský. Žiaľbohu, zostal obraz tento fragmentom — na mňa aspoň taký dojem robí jeho
      „Jánošík“. Tak sa rozbehnúť, tak opanovať vedieť svoju matériu, tak hlboko vniknúť do ťažkého
      štúdia ľudu, ako to urobil Botto, a predsa potom uspokojiť sa len so „smrťou“ svojho
      obľúbeného hrdinu, to je naozaj skoro nepochopiteľné! Ako sa mohol taký silný talent zadržať v
      svojom prúde, ako mohol nedospievať svoju vysokú dumu, to mi zostane hádkou. Jánošík v tej
      podobe, ako si ho ľud maľuje a predstavuje, bol by mojím zdaním vítaným predmetom čistej
      epiky. Tam by sa vyrážala postava jeho jasne a veľkolepo; on jediný činný uprostred toho
      „nemého ľudu“, ktorý „nič viac nevie o svete, iba že ho bolí“, mal by sa niesť na perutiach
      skutkov, mal by činne dokazovať svoju lásku k ľudu. Ale Bottovský Jánošík zablúdil na pole
      lyriky a miesto činov vidíme monológy, výlevy a reflexie, ktoré pristanú skôr ústam
      neskoršieho povedomého milovníka svojho ľudu. A tak sa zdá, akoby básnik pri novom spracovaní
      usiloval sa bol práve túto lyrickú stránku svojej básne zosilniť. V prvej forme stálo: „Sem,
      pane, tie zdrané
    <span class="emphasis">
     <em>
      sedliacke mozole
     </em>
    </span>
    ,“ tu ale máme slovo „sedliacke“
      premenené na „slovenské“, čo sa nám zdá byť neverným a sileným. Taktiež nemôžu nám nenapadnúť
      poniektoré miesta priabstraktné, napr. „ja chodil po zboji… aby som naučil pravde pyšných
      vrahov“. Ako sme povedali, takéto sady mali vyplývať zo samého deja, zo samých dobrých či
      zlých skutkov osôb. Ale my sa nestretáme s osobami, a ktoré tu nachádzame sú hmlisté, nejasné
      a neposkytujú žiadneho vysvetlenia celku. Sám Jánošík je pošmúrny: on musí dlhé monológy viesť
      sám o sebe, ináč by sme nevedeli, čo chce: jeho cnosť a jeho chyba neukazuje sa plasticky
      sama, ale musí sa opísať, lyricky ospievať.
   </p>
   <p>
    Nuž, ale už som na konci s poznámkami: to ostatné, čo zostane, je bezohľadné uznanie
    <span class="emphasis">
     <em>
      básnickej veľkosti
     </em>
    </span>
    , ktorá najzreteľnejšie javí sa nám z „Jánošíka“.
      Cítenie celého života obsažené je v neobjemnej tejto básničke. Poeta položil hlavu svoju na
      prsia svojho ľudu a tak načúval tlkot jeho srdca: ten tlkot krásne-velebný. Z úst ľudu zobral
      najzvučnejšie slová, z hrdla spevavého ľudu najsladšie tóny a uvil z nich najslovenskejšiu,
      najhlbšiu báseň: „Smrť Jánošíkovu“.
   </p>
   <p>
    Tu je Botto najvyvinutejší: tu ho vidíme celkom v jeho bezprostrednosti. On je ako tá
    <span class="emphasis">
     <em>
      „jedľa neobťatá“
     </em>
    </span>
    a v hrudi jeho blčia posvätné plamene „vatry
      neodspatej“. Všetky prednosti jeho ducha zosústredené a potencírované nachádzame v
      „Jánošíkovi“; aj jeho alegorická naladenosť vyrazila sa v deviatom oddelení „Zjavenie“. Báseň
      sa počala lyricky a alegóriou temnou sa končí: celá cesta Bottovského vývinu. „Jánošíka“ by
      sme mali s úsilím rozšíriť, o ňom častejšie pojednávať a poukazovať na krásne a silné jeho
      stránky. Márna je starosť básnikova, vyslovená v poslednom verši „Úvodu“, že piesne jeho
      „odvisnú na motúzku kritikusov“. Toho motúzka sa nemusí báť Botto práve tak, ako sa ho neľaká
      divá ľalia alebo ruža. On sa môže kritizovať iba pozitívne; pozitívne: poukázaním na jeho
      zvláštnosti. Každá negatívna kritika musí sa od neho odraziť. A preto ani nepripomínam
      niektoré malicherné chyby, ktoré by sa ľahko boli dali obísť.
   </p>
   <p>
    A tak by sme boli, čo len bežne a povrchne, prebehli zobrané básne Bottove, ktorých skvelá
      vnútorná hodnota je v úplnom súhlase so vkusnou úpravou. Tlač je zreteľná, papier pekný. Nič
      si neželáme vrúcnejšie, ako aby knižka táto nastúpila svoju púť do chyžiek slovenských a
      zohrievala srdcia ľudu nášho: aby sa Bottovské básne stali majetkom a vlastnosťou ľudu. K
      tomuto musia pracovať naši činitelia, lebo básnik má len jednu povinnosť: spievať, ktorú aj
      verne vyplnil. Až spoja sa básnik s čitateľom, potom nevystanú blahodarné následky tohto
      pekného súhlasu: na orlích perutiach básnikovho ducha pozdvihne sa národ náš zo svojej
      nízkosti, a siedmimi krajinami ozve sa:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už je svadba, nad svadbami!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1607" name="ftn.d56e1607">
        100
       </a>
       ]
      </sup>
      „Národnie noviny“ 1880, č. 59 — 63.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1629" name="ftn.d56e1629">
        101
       </a>
       ]
      </sup>
      <span class="emphasis">
       <em>
        panegyrici
       </em>
      </span>
      — (gr.) oslavovatelia
     </p>
    </div>
    <div class="footnote">
     <p>
      <sup>
       [
       <a class="para" href="#d56e1637" name="ftn.d56e1637">
        102
       </a>
       ]
      </sup>
      <span class="emphasis">
       <em>
        na kupole žofinskej
       </em>
      </span>
      — na kupole chrámu Svätej múdrosti v
          Istambule
     </p>
    </div>
    <div class="footnote">
     <p>
      <sup>
       [
       <a class="para" href="#d56e1662" name="ftn.d56e1662">
        103
       </a>
       ]
      </sup>
      <span class="emphasis">
       <em>
        „Nachklang des Bösen!“
       </em>
      </span>
      — (nem.) „Doznievanie zla“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1676" name="ftn.d56e1676">
        104
       </a>
       ]
      </sup>
      <span class="emphasis">
       <em>
        „hybris“
       </em>
      </span>
      — (gr.) pýcha
     </p>
    </div>
    <div class="footnote">
     <p>
      <sup>
       [
       <a class="para" href="#d56e1691" name="ftn.d56e1691">
        105
       </a>
       ]
      </sup>
      <span class="emphasis">
       <em>
        „Ein garstig Lied! Pfui! Ein politisch Lied“
       </em>
      </span>
      — (nem.) Doslovný
          preklad: „Rezká pieseň! Fuj! Politická pieseň“ (Goethe: „Faust“)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1714" name="ftn.d56e1714">
        106
       </a>
       ]
      </sup>
      <span class="emphasis">
       <em>
        v homoku
       </em>
      </span>
      — (maď.) v piesku
     </p>
    </div>
    <div class="footnote">
     <p>
      <sup>
       [
       <a class="para" href="#d56e1761" name="ftn.d56e1761">
        107
       </a>
       ]
      </sup>
      <span class="emphasis">
       <em>
        „Ich singe, wie der Vogel singt“
       </em>
      </span>
      — (nem.) Spievam, ako ako vták
          spieva“ (Goethe).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1839" name="ftn.d56e1839">
        108
       </a>
       ]
      </sup>
      <span class="emphasis">
       <em>
        Okrem tohto veľkého činu nestalo sa nič podobného od Adama až po prekročenie
            južného Dunaja ruskými vojskami
       </em>
      </span>
      — tu je precenená ruská pomoc viedenskému
          dvoru v revolúcii roku 1849. Zásah ruských vojsk v revolúcii nie je historickým činom, ale
          naopak, prispel k likvidovaniu revolučných síl v Rakúsko-Uhorsku.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1847" name="ftn.d56e1847">
        109
       </a>
       ]
      </sup>
      <span class="emphasis">
       <em>
        poďteže sem k bottovským hypokrénom
       </em>
      </span>
      — vo význame: k žriedlam, k
          inšpiráciám
     </p>
    </div>
    <div class="footnote">
     <p>
      <sup>
       [
       <a class="para" href="#d56e1853" name="ftn.d56e1853">
        110
       </a>
       ]
      </sup>
      <span class="emphasis">
       <em>
        nuditáše
       </em>
      </span>
      — holotiny
     </p>
    </div>
    <div class="footnote">
     <p>
      <sup>
       [
       <a class="para" href="#d56e1862" name="ftn.d56e1862">
        111
       </a>
       ]
      </sup>
      <span class="emphasis">
       <em>
        aere perennius
       </em>
      </span>
      — (lat.) trvalejší ako kov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1894" name="ftn.d56e1894">
        112
       </a>
       ]
      </sup>
      (rus.) Doslovný preklad: Spomeň si na nich, polnočný orol, pošli im zvonivý svoj
          pozdrav.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1920" name="ftn.d56e1920">
        113
       </a>
       ]
      </sup>
      (rus.) Doslovný preklad: Rozbúrte sa slovanské vlny, prebuďte sa hniezda orlov!
     </p>
    </div>
    <div class="footnote">
     <p>
      <sup>
       [
       <a class="para" href="#d56e1931" name="ftn.d56e1931">
        114
       </a>
       ]
      </sup>
      <span class="emphasis">
       <em>
        „Der wilde Jäger“
       </em>
      </span>
      — (nem.) „Divý poľovník“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2015" name="ftn.d56e2015">
        115
       </a>
       ]
      </sup>
      <span class="emphasis">
       <em>
        Ešte jasnejšie kmitala sa v básni tejto zora v jej prvom spracovaní, ktoré
            bolo uverejnené v „Orle“ roku 1874
       </em>
      </span>
      — báseň „Ráno nad Dolinou rimavskou“ bola
          uverejnená v „Orle“ pod názvom „Rimavské dumky“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2046" name="ftn.d56e2046">
        116
       </a>
       ]
      </sup>
      <span class="emphasis">
       <em>
        longa manu!
       </em>
      </span>
      — (lat.) vo význame: zdĺhavo
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e2098">
       </a>
       Rozpomienka na slovenský časopis
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2105" name="d56e2105">
      117
     </a>
     ]
    </sup>
   </p>
   <p>
   </p>
   <p>
    V štyridsiatych rokoch, hlavne umom a rukou Ľudovíta Štúra, povstalo slovenské
      časopisectvo, politické i estetické. Prešporské „Národné slovenské noviny“ sú dodnes archívom
      slovenskej národnej myšlienky a kultúrnopolitických pohybov, „Orol tatranský“ stal sa prvým
      útulkom slovenských beletristov a poetov. Na rovnej výške, v niektorom ohľade i nad nimi, boli
      Hurbanove „Slovenské pohľady“, prvá slovenská revue hlbokých osnov a vážneho štúdia. Počiatok
      teda bol skvelý, silne predbiehajúci osvetové pomery ešte len pomaly budiaceho sa národa.
      Darmo nás kmášu istí novotári do nížin: bez týchto vysokých poletov nebolo by dnes živej
      slovenskej myšlienky.
   </p>
   <p>
    Rok meruôsmy a s ním dovalivšia sa búrka zahasila hlavné majáky slovenskej literárnej
      činnosti; po búrke už nevyšli viac Štúrove „Slovenské noviny“,
    <sup>
     [
     <a class="footnote" href="#ftn.d56e2119" name="d56e2119">
      118
     </a>
     ]
    </sup>
    ani „Orol tatranský“. „Pohľady“ zviechali sa na čas krátky, bachovská byrokracia
      ich zadlávila. Rozkázali, že redaktor musí bývať v mieste tlače. „Pohľady“ tlačili sa v Trnave
      a redaktor bol prikovaný k dedine svojej. Skoro prišla úplná tma. Nepodceňujúc niektoré
      konfesionálne a školské vydania („Priateľ školy a literatúry“, Radlinský), nemôžeme ich
      menovať pokračovaním spomenutých časopisov. Mužovia, ktorí niesli panier
    <sup>
     [
     <a class="footnote" href="#ftn.d56e2125" name="d56e2125">
      119
     </a>
     ]
    </sup>
    slovenskej myšlienky, rozsiati boli po celej krajine, iní zamĺkli po úradoch,
      farách a školách. Úradné noviny viedenské,
    <sup>
     [
     <a class="footnote" href="#ftn.d56e2131" name="d56e2131">
      120
     </a>
     ]
    </sup>
    ačkoľvek v umných a verných rukách (Daniela Licharda), slúžili dňu i potrebám.
      Zvlášte tvorby nebolo, školy a príležitosti nebolo pre činnosť časopiseckú. Nebolo arény pre
      slovenských básnikov.
   </p>
   <p>
    Razom z hlbokej doliny banskoštiavnickej ozval sa slobodný čistý slovenský tenor, zajagalo
      sa skromné svetielko, rozmerom pravý banícky kahanček. Ale bol to kahanček náš, sýtený naším
      olejom, preto hrial, osvetľoval, tešil, povzbudzoval a stal sa Jánom Krstiteľom novej
      slovenskej časopiseckej literatúry. A hlavné:
    <span class="emphasis">
     <em>
      on priniesol skutočnú
        literatúru
     </em>
    </span>
    . Lebo nie je všetko literatúrou, čo sa napíše a vytlačí. História
      literatúry nie je zoznam kníh a mien, nie je štatistika vydaných prác, ale je suma myšlienok a
      foriem samostatne povstalých z národa, národom prijatých a odobrených. Dielo, ktoré nemá taký
      atribút, je mŕtvo narodené decko.
   </p>
   <p>
    Časopis, ktorého štyridsaťpäťročné jubileum by sme mohli svätiť, má takýto titul:
   </p>
   <p>
    „Sokol. Časopis pre krásne umenie a literatúru.“ Ročník I. Redaktor a vydavateľ Pavel
      Dobšinský, profesor reči a literatúry slovenskej na ev. lýceu v Banskej Štiavnici. Máj 1860.
      Tlačou Lorbera. Vyšli len dva ročníky.
    <sup>
     [
     <a class="footnote" href="#ftn.d56e2146" name="d56e2146">
      121
     </a>
     ]
    </sup>
    Prvý od mája do decembra, 24 jednohárkových čísel, druhý roku 1861 od januára do
      júla, 22. čísel. Dobšinský bol zavolaný za farára do Drienčan, kahanec vyhasol. Žitia nevôľa i
      tu mala svoj podiel.
   </p>
   <p>
    Sú to dva malé, tenké zošity (240 a 178 strán), no časopis má dve veľké zásluhy: bol prvým
      beletristickým zjavom po „Orlovi“ a priniesol slovenskému národu zase kus literatúry. V oboch
      ohľadoch má Dobšinský nesmrteľnú zásluhu.
   </p>
   <p>
    Z tenkých zväzkov „Sokola“ veje jar. Nedarmo hneď v prvom čísle na prvej strane nachádzame
      Jankov Bottov preklad Mickiewiczovej básničky „Pierwiosnek“:
    <span class="emphasis">
     <em>
      „Jarienka“
     </em>
    </span>
    (Primula veris). Naozaj, i sám časopis bol jarienkou, ktorá tisla sa temer spod snehu, „keď
      ešte polnoc mrazom dmúchala“. A na ňom vyplnilo sa i to, čo na kvietku: „Zlý srieň a chladná
      rosička, ľahko ti život odberú“. No kvet predsa žil a my dosiaľ cítime jeho krásu i vôňu.
      Malé, skromnučké vydanie zanechalo po sebe stopy dodnes a zachová si i do budúcna.
   </p>
   <p>
    Peknú prózu má v oboch zväzkoch hlavne Kubány a Mladen, pseudonym to Mikuláša Ferienčíka,
      ktorý tu počal svoju zdarnú rozprávateľskú činnosť, je milý a zaujímavý poviestkár. Kubány
      prihlásil sa s veršami zvučnými a formálne temne bezúhonnými:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Sokol! ber krídla — zdvihni sa letom —
Kolesá zakrúť nad celým svetom,
Drieme chudiatko — noc je na Tatre,
Chlapci junáci spia si pri vatre.
      </span>
     </p>
    </div>
   </p>
   <p>
   </p>
   <p>
    Ján Palárik (J. Beskydov) prináša pojednanie o dramatickej národnej literatúre.
   </p>
   <p>
    I zjaví sa silný muž, Samo Chalupka, s básňou „Valibuk“, za ním náš Andrej Sládkovič s
      piesňou: „Letel mladý sokol ponad Hron odhora“. Ale už v piatom čísle zamení ho zase Samo
      Chalupka svojím „Junákom“. To je už literatúra; to je živá, krásna vec, hovoriaca na časy
      budúce:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Veje vetrík, veje, leda lenže dýše:
Na krivej jedlici sokol sa kolíše.
Na jedlici z brala na priepasť visiacej
Volá na junákov: A kdeže vás viacej?
A kdeže ten junák, tá tvár, pekná biela,
To oko ohnivô, ako božia strela?
— — — — — — — —
Čuší junač, čuší, slova nepovedá,
Nečula sokola, abo jej žiaľ nedá,
Iba sa rukami lapila pištolí,
Iba okom švihla po Kráľovej holi…
      </span>
     </p>
    </div>
   </p>
   <p>
   </p>
   <p>
    Také príspevky vyvážia mnohý hrdý bachant. Ony vyšli z národa, básnik dal im telo a formu
      a pôjdu do národa, jestli nám Hospodin dožičí života a trvania, jestli v slovenskom národe
      nevytuchne posledná iskra cti, života a charakteru.
   </p>
   <p>
    No i skromnejším darom dobre rodilo sa pod umnou rukou Dobšinského. Miloslava Dumného v
      istom čase nemilosrdne strhali.
    <sup>
     [
     <a class="footnote" href="#ftn.d56e2188" name="d56e2188">
      122
     </a>
     ]
    </sup>
    No kto môže mať niečo proti týmto jeho veršom:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Bol som na cintori v tichom nočnom čase,
Kochal som sa duchom v jeho tichej kráse,
Tichý vetrík vanul, hviezdičky blýskali,
pomníky sťa strážci na mohylách stáli.

Tichý, smutný cintor je to srdce moje,
A v ňom hroby slastí majú miesto svoje.
Cit smutný sťa vetrík tíško ho ovieva,
Klamná naň nádeja z diaľky sa usmieva,
V trápnych chvíľach svojich puklo by od boja,
Lež pomníky lásky na stráži v ňom stoja.
      </span>
     </p>
    </div>
   </p>
   <p>
   </p>
   <p>
    Iste pekná lyrika a hra v porovnaní, pekná myšlienka i krásna forma. Nachádzame veľmi
      zaujímavú povesť Ľudovíta Kubányho „Mendík“. Hľa, sústrasť slovenských spisovateľov s
      utlačenými a urazenými nie je nóvum, ako by si to osobovali istí páni. Pravda, nóvum je to pre
      ľudí, čo o slovenskej literatúrnej prešlosti absolútne ničoho nevedia. V prozaickej časti
      „Sokola“ vôbec nenachádzame zvláštne zjavy: inu, krásna próza je ďalší vývin literatúry. To už
      zrelý plod.
   </p>
   <p>
    Milým zjavom „Sokola“ je Botto. Tu sa rozvil, tu zmocnel, ako vidno na jeho „Piesni
      mladosti“. Ako silno zavolal a volá i do dnešného smutného zmätku.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Piesne treba, piesne treba,
Čo zahrmí, čo zašumí,
Že sa strasú štyri strany.
Čo razom strie, razom zmelie
Putá rabstva spráchnivelé!
      </span>
     </p>
    </div>
   </p>
   <p>
   </p>
   <p>
    Tu v „Sokole“ vyšla i jeho „Ľalia“, jedna z najkrajších slovenských balád, slovenskou
      kritikou dôstojne ocenená. Ohlásil sa tu i zaznávaný slovenský básnik Jozef Jančo,
    <sup>
     [
     <a class="footnote" href="#ftn.d56e2219" name="d56e2219">
      123
     </a>
     ]
    </sup>
    vrelý spevec lásky k otčine a národu. Mladen priniesol preklad Ad. Odynca,
    <sup>
     [
     <a class="footnote" href="#ftn.d56e2225" name="d56e2225">
      124
     </a>
     ]
    </sup>
    Mickiewiczovho intímneho priateľa. Náš statný Jakub Grajchman podal citnú báseň o
      „Slepom Harfeníkovi“, vec stvorená pre školskú peroráciu a mnoho balád, čiastočne veľmi
      podarených. Humor pestuje G. Laskomerský (Zechenter) veršami, „Adieu Fračok“ a G. A. Š.
    <sup>
     [
     <a class="footnote" href="#ftn.d56e2231" name="d56e2231">
      125
     </a>
     ]
    </sup>
    „Ostatným šestákom“, a tak veľmi obľúbenými našimi deklamátormi.
   </p>
   <p>
    Zvestoň Ďorď Bulla, bývalý kubínsky okresný sudca, autor piesne „Bratislava, Bratislava“,
      má tu báseň „Pohľad na Slovensko 1847“. Zaspieval si sám:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Krovy sa rozletia, strašne zemou zbúria,
A plemeno Slávy ku životu zduria!!
      </span>
     </p>
    </div>
   </p>
   <p>
   </p>
   <p>
    Žiaľ, svoje vlastné plemeno nezduril k národnej cti. Jedna z pravých perál Bottovej
      praslovenskej poézie tu uzrela svetlo sveta: „Povesť bez konca“. My sme o nej prehovorili pri
      zjave Bottových zobraných básní. Hlavná jej chvála: je naša, je pôvodná, slovenská a pritom
      hlboká a krásna.
   </p>
   <p>
    A slávu „Sokola“ ťažko je prevýšiť, v ňom zjavil sa Sládkovičov „Ohlas“, „Slovenský brat,
      objím si mať, ľúb verne objatú“. Už týmto jediným zjavom posvätený je celý ročník a nemôže byť
      nepozorovaný literárnou i národnou históriou. V požehnanej chvíli stvoril náš sladký Andrej
      túto veľkú, pravdivú, klasickú báseň. Ona žije, ona je nielen kus literatúry, ale kus nášho
      života.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Trpieť môže, lež zhynúť nie slovenská rodina“
      </span>
     </p>
    </div>
   </p>
   <p>
   </p>
   <p>
    stalo sa okrídleným, polosvätým slovom pre každého verného Slováka.
   </p>
   <p>
    A ešte jeden z veľkých: Karol Kuzmány! On spieva žalm „Zadumanie podzimné“, iste prvý a
      posledný raz tlačené, zahrabané do mohylôčky štiavnického časopisu! Žiaľ omámi človeka, keď
      prehŕňajúc sa v otcových spisoch vidí zabudnuté, zaviate diela ducha, srdca, umu a tlačia a
      rozširujú sa bezgramotné škváry žiaľnych nadutých nedoukov, ktorí ani len jazyka si nectia a
      leniví sú pozrieť do šlabikára, aby neoflinkovali základných noriem slovenčiny! Kuzmány
      spieva:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak sa i teba chytá zas ľad, slovenský ľud!
Už mrzne v tvojich synoch láska k tebe,
Utekajú od teba, podlé deti tvoje.
Mrznite, mrznite! Synovia bez krve
Zamrznete v ohni cudzej pece!
Utekajte, utekajte! deti bez duše!
Mŕtvoly vaše zožerú psi v poli,
Ja za oblakmi vidím čisté hviezdy,
Ja za víchrom vidím večný pokoj,
Ja za hnevom osudu vidím božiu milosť,
Ja službou hlúposti slobodu rozumu,
I za hrobom krivdy raj spravodlivosti,
Vidím za potupou slávu! Hallelujah!!

Chytí sa i teba raz ľad, srdce moje,
Vydujú víchrice teplo života,
Vytleje oheň tvoj v tichom hrobe,
Nebude teda žiť na zemi:
Neprichodí tu žiť, kde je žiť nie život!
      </span>
     </p>
    </div>
   </p>
   <p>
   </p>
   <p>
    Bože môj, či sa tu neohlasuje predzvuk našich hnusných dôb,
    <span class="emphasis">
     <em>
      kde žiť nie je
        život
     </em>
    </span>
    , ale ziabnutie pod ťarchou duchovných bludov, pod triumfálnym vozom
      výskajúcej, vražednej čeľade krvosavcov!!
   </p>
   <p>
    Hľa, v takých kontrastoch hovorí iba vysoká poézia, tá najvyššia. Takú hĺbku rozhorčenosti
      môže pojať a vysloviť iba veľký prorok svojho národa. Žiaľ, prorok v púšti! Malo by to byť
      naozaj márne spievané, márne znázornené, márne hučané do uší národa? (Či už tak zarástli
      netrebnými chlpmi materializmu?) Oh, plemeno žiaľnych, temných epigónov! Prečo nehrabeš,
      nespúšťaš sa do hlbokej šachty prešlosti, ale hmatkáš za efektnými motýľmi a libelami zbrklej
      módy?
   </p>
   <p>
    Druhý ročník „Sokola“ otvára sa Chalupkovou, mnoho spievanou, ale tu po prvý raz tlačenou
      piesňou:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Veje vetrík, veje, od Tatry k Dunaju,
Smutné hlasy idú po slovenskom kraju,
Po slovenskom kraju také idú hlasy:
Už sa pominuli tie slovenské časy!
      </span>
     </p>
    </div>
   </p>
   <p>
   </p>
   <p>
    No pieseň končí sa veselým pohľadom:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Stojí ešte stojí Kriváň nad Tatrami,
Bude Slovák, čím bol medzi národami.
      </span>
     </p>
    </div>
   </p>
   <p>
   </p>
   <p>
    Lebo sa zdalo svitať. Ľudovít Kubány v 2. čísle spieva hymnu na baróna Jozefa Eötvösa
    <sup>
     [
     <a class="footnote" href="#ftn.d56e2308" name="d56e2308">
      126
     </a>
     ]
    </sup>
    za jeho spravodlivé slová o národnosti:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Slováci, podajte
Ruku vám prajným Maďarom,
Sebeckosť rodov padne slobodou…
Padne, čo nás dvojí…
Vidina krásna, budúcnosť jasná,
Uhorsko večne bude žiť.
Jeho národy, duchom slobody
Mu slávy vence budú viť!
      </span>
     </p>
    </div>
   </p>
   <p>
   </p>
   <p>
    Také boli výhľady, také ozvali sa slová, ale skutočnosť nás horko sklamala. Brieždenia z
      roku 1861 boli pre nás zory západu. Sľuby boli klamom, bratstvo bolo zakrytým krvným
      nepriateľstvom. Najvyšší plamenný egoizmus zavládol a pod jeho horúcimi lúčmi zvädlo všetko,
      čo počalo pučať u nás. Podávaná ruka bola opľutá a uderená ťažkým kladivom.
   </p>
   <p>
    Botto, vyšší duch než zápalistý Kubány, akoby bol chcel korigovať Kubányho, zaspieval v
      ten samý čas „Dumky Svätobojove“, a v nich nachádza sa výrok:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ach, vidím na vás tú kliatbu deda,
Bratia, vy
       <span class="emphasis">
        <em>
         veční havrani!
        </em>
       </span>
      </span>
     </p>
    </div>
   </p>
   <p>
   </p>
   <p>
    V „Sokole“, ohlásil sa i nemý spevec, nemý veľduch, zahrabaný poklad, zlato slovenských
      Niebelungov na dne rieky ponorené,
    <sup>
     [
     <a class="footnote" href="#ftn.d56e2341" name="d56e2341">
      127
     </a>
     ]
    </sup>
    nevyzdvihnuté, len občas noriace sa z vĺn hlbiny — Ján Leška. Báseň „Naše nádeje“
      je kvet agávy, kvitnúci za sto rokov raz. Ale zato je to i kvet; on spieva:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vždycky sa len tešíš, ty Slovensko moje,
Že sa už zahoja dávne rany tvoje,
A tvoje útechy a boľavé vzdychy,
Čo chvíľka za chvíľkou len hynú a hynú!
      </span>
     </p>
    </div>
   </p>
   <p>
   </p>
   <p>
    Z Chalupkových básní priniesol druhý ročník ešte „Boj pri Jelšave“, tedy tiež kus
      opravdivej literatúry. Dr. Jozef M. Hurban má tam báseň „Miluj vlasť“, ale nielen hrudu, ale
      národ s jeho prešlosťou a prítomnosťou. Jozef Loos, rodom Blatničan, potom profesor
      katolíckeho gymnázia v Banskej Bystrici, ospevuje Sládkoviča:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zlatá lýra spevca rodinného
Vhrá nám v srdce krásy helénske,
Vzbudí zo sna ducha slavianskeho.
      </span>
     </p>
    </div>
   </p>
   <p>
   </p>
   <p>
    I tohto ducha pochytila nám nešťastná sudba. Najprv sa odrodil, potom zahynul v maďarskej
      Capue nad Dunajom.
   </p>
   <p>
    Posledné čísla „Sokola“ vyzneli hymnicky pod znakom martinského zhromaždenia. „Sokol“
      zhorel ako fénix v ohni radostí a nádejí. Redaktor odberá sa od obecenstva v pevnej nádeji, že
      jeho miesto zaujme nový, slávnejší, silnejší orgán pod lúčmi memoranda a Matice slovenskej.
      Ďaleká cesta!!
   </p>
   <p>
    Čo z týchto nádejí uskutočnilo sa, nejdeme rozoberať, ale je čas konštatovať veľkú
      literárnu zásluhu malého, skromného vydania, obohativšieho slovenskú literatúru prvotriednymi
      literárnohistorickými, do národa prešlými prácami. Veľmi si vážim krásu a čistotu jazyka,
      korektnosť a slovenskosť slohu, ktorý je v „Sokole“ ostrihaný ľúbiacou, pozornou pietou, akej
      málo nachádzame v naše dni. Pavel Dobšinský postavil si večný pomník — len aby nezarástla k
      nemu národná stopa!
   </p>
   <p>
    Míňa sa štyridsiaty piaty rok od narodenia zdarného „Sokola“, možno nechybil som, keď som
      niekoľkými bežnými slovami rozpomenul sa na diela a zásluhy našich otcov. Možno, keby sme ich
      častejšie spomínali, viac študovali duchovnú históriu slovenskej, ešte nestarej literárnej
      prešlosti, nevychádzali by sme z hraníc náležitej skromnosti, nenadúvali by sme sa namyslenou
      dôležitosťou, neklaňali ako trsť každému splašenému „modernému“ vetru, ale verne chránili
      duchovnú kontinuitu s predkami, súvis a solidaritu s celým naším velikým plemenom, trebárs nad
      ním zlé hviezdy zavisli! Iste vážili by sme si krásny svoj jazyk, nekazili ho ľahtikárskym
      písaním a hovorením, ale stanúc si na postať už raz dosiahnutú, išli by sme krok za krokom
      ďalej a vyššie. Predbežne neželám si iného, než aby mladý náš dorast neklesol pod úroveň
      Dobšinského „Sokola“ a aby literatúra naša bola taká čistá, ideálna, svieža i národná, ako ju
      reprezentoval pred štyridsiatymi piatimi rokmi „Sokol“ Pavla Dobšinského.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2105" name="ftn.d56e2105">
        117
       </a>
       ]
      </sup>
      „Národnie noviny“ 1905, č. 22.
     </p>
     <p>
      Pôvodný podtitul článku: Pamiatke Pavla Dobšinského. Čítané na besede Živeny dňa 19.
          febr. 1905.
     </p>
     <p>
      Je iste správne, že Vajanský dôsledne rozlišuje náplň „Sokola“, vydávaného Pavlom
          Dobšinským od „Sokola“ Paulinyho, že ho hodnotí ako pokračovateľa štúrovských ideálov, no
          jeho význam preceňuje, pretože nezasiahol do nášho kultúrneho života tak intenzívne a tak
          spontánne, ako štúrovské časopisy štyridsiatych rokov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2119" name="ftn.d56e2119">
        118
       </a>
       ]
      </sup>
      <span class="emphasis">
       <em>
        Štúrove „Slovenské noviny“
       </em>
      </span>
      — ide o „Slovenskje národňje novini“,
          vydávané Ľudovítom Štúrom v rokoch 1845 — 1848
     </p>
    </div>
    <div class="footnote">
     <p>
      <sup>
       [
       <a class="para" href="#d56e2125" name="ftn.d56e2125">
        119
       </a>
       ]
      </sup>
      <span class="emphasis">
       <em>
        panier
       </em>
      </span>
      — (fr.) zástava
     </p>
    </div>
    <div class="footnote">
     <p>
      <sup>
       [
       <a class="para" href="#d56e2131" name="ftn.d56e2131">
        120
       </a>
       ]
      </sup>
      <span class="emphasis">
       <em>
        Úradné noviny viedenské
       </em>
      </span>
      — vládou vydávané „Slovenské noviny“ v
          rokoch 1849 — 1861
     </p>
    </div>
    <div class="footnote">
     <p>
      <sup>
       [
       <a class="para" href="#d56e2146" name="ftn.d56e2146">
        121
       </a>
       ]
      </sup>
      <span class="emphasis">
       <em>
        Vyšli len dva ročníky
       </em>
      </span>
      — „Sokol“ vychádzal i naďalej až do roku
          1869, avšak prestal mať náplň čisto literárneho časopisu, čo vidieť i z jeho podtitulu:
          „Sokol, obrázkový časopis pre zábavu, krásno umenie, vedy a literatúru.“ Vychádzal v
          Banskej Štiavnici. Jeho redakciu prevzal Viliam Pauliny-Tóth a vydával ho v
          Skalici.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2188" name="ftn.d56e2188">
        122
       </a>
       ]
      </sup>
      <span class="emphasis">
       <em>
        Miloslava Dumného v istom čase nemilosrdne strhali.
       </em>
      </span>
      — Jaroslav
          Vlček v „Literature na Slovensku“ bol k Bachátovej literárnej produkcii veľmi
          kritický.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2219" name="ftn.d56e2219">
        123
       </a>
       ]
      </sup>
      <span class="emphasis">
       <em>
        Ohlásil sa tu i zaznávaný slovenský básnik Jozef Jančo
       </em>
      </span>
      — Jozef
          Jančo (1823 — 1893), štúrovský epigón, literárne veľmi plodný
     </p>
    </div>
    <div class="footnote">
     <p>
      <sup>
       [
       <a class="para" href="#d56e2225" name="ftn.d56e2225">
        124
       </a>
       ]
      </sup>
      <span class="emphasis">
       <em>
        Mladen priniesol preklad Ad. Odynca
       </em>
      </span>
      — Mikuláš Štefan Ferienčík
          preložil báseň poľského básnika Antona Eduarda Odynca (1804 — 1885) „V cudzine“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2231" name="ftn.d56e2231">
        125
       </a>
       ]
      </sup>
      <span class="emphasis">
       <em>
        G. A. Š.
       </em>
      </span>
      — Gustáv Adolf Šefranka
     </p>
    </div>
    <div class="footnote">
     <p>
      <sup>
       [
       <a class="para" href="#d56e2308" name="ftn.d56e2308">
        126
       </a>
       ]
      </sup>
      <span class="emphasis">
       <em>
        Ľudovít Kubány v 2. čísle spieva hymnu na baróna Jozefa Eötvösa
       </em>
      </span>
      —
          Jozef Eötvös (1813 — 1871), maďarský spisovateľ a politik, prejavoval sa ako
          liberál
     </p>
    </div>
    <div class="footnote">
     <p>
      <sup>
       [
       <a class="para" href="#d56e2341" name="ftn.d56e2341">
        127
       </a>
       ]
      </sup>
      <span class="emphasis">
       <em>
        zlato slovenských Niebelungov na dne rieky ponorené
       </em>
      </span>
      — preceňujúci
          súd o Jánovi Leškovi (1831 — 1909)
     </p>
    </div>
   </div>
  </div>
 </body>
</html>
