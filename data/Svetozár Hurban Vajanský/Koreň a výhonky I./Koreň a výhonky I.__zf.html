<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2537260">
       </a>
       1. Stanica Rúbaň
      </h2>
     </div>
    </div>
   </div>
   <p>
    Pred malou železničnou stanicou Rúbaňou večerom o pol deviatej zastali veľké
         štvorsedadlové sane pána Jána Drevanského z Koričného; on sám, hatený bundou a botošami,
         nemotorne zliezal z nich. V saniach zostali ešte dve bundy, rozličné ručníky a plédy.
   </p>
   <p>
    „Jožko, daj pozor na veci,“ riekol kočišovi, „prikry kone a nezadriem.“ To posledné
         napomenutie bolo zbytočné: studený vietor vial od severu a hádzal na kone i sane oblaky
         drobného snehu. Drevanský prešiel na pusté nádražie. Neveselo sliepňali lampy, čakárňa
         druhej triedy bola temná a nekúrená, zato v tretej triede chrlila prekúrená pec nepríjemné,
         ostré teplo. Na laviciach spali dvaja železniční strážnici. Drevanský postál chvíľu pri
         peci. Z oblôčka, nad ktorým bol nápis „Pénztár“
    <sup>
     [
     <a class="footnote" href="#ftn.id2560462" name="id2560462">
      1
     </a>
     ]
    </sup>
    , bolo počuť tiky-taky telegrafického aparátu. Visiaca petrolejová lampa čmudila
         a rozprestraňovala odporný, dusivý puch.
   </p>
   <p>
    Drevanskému bolo tam prihorúce v bunde a botošiach, vyšiel na perón a ocitol sa v
         opravdivej púšti. Ani koľajníc nebolo vidno, všetko zahalil sneh v bielo. Biela tma, ak
         možno tak povedať, rozprestierala sa všade, i tá diaľka, ačkoľvek šedá, vlastne len tušená,
         nemala pravý tieň tmy, bola mäkká, ako hovoria maliari.
   </p>
   <p>
    „Skoro sme prišli,“ zahundral Drevanský, „celú polhodinu treba čakať.“
   </p>
   <p>
    I počal chodiť, ťažko vystupujúc vo veľkých kožušených botošiach po zasneženom nádraží.
         Bolo ticho, zmrznutý drobný sneh padal mu na čiapku, na široký golier bundy: vietor tu i tu
         zahral na telegrafických drôtoch ako na strunách. Osamelý vozeň nákladný stál na bočných
         koľajniciach. Čo len robiť za celú polhodinu samému? A ako to býva, i jemu prišla na pomoc
         milá družka samoty, svätica všetkých odlúčených, zavretých — fantázia. Šťastní, činní ľudia
         (len činní sú šťastní) ani nevedia, akou dobrodinkou je ona nešťastným nečinným. Bez nej
         bolo by zle, veľmi zle práve ľuďom, ktorým je už i tak dosť zle.
   </p>
   <p>
    Drevanský nešiel s fantáziou ďaleko; on si predstavoval, ako razom do tejto púšte, do
         tejto bielej tmy vrazí oživené teleso vlaku so svojimi svetlami, hrochotom, parou, dymom,
         so svojimi pohyblivými domkami, ohriatymi, naplnenými ľuďmi, ako razom premení sa biela,
         bezforemná púšť v malú, dvojminútovú letiacu kolóniu ľudí, rôznotriednych, no teraz za
         jedným cieľom ženúcich sa, a predsa tak rozličných, druh druha neznajúcich. A potom zvonec
         — rušeň hvízdne, para zasipí z jeho oceľových nozdier, vagóny sa pohnú, búchajúc jeden o
         druhý spiežovými taniermi — a opäť tíšina, púšť, iba koľajnice, očistené kolesami od snehu,
         ako dve čierne, paralelné nite pobežia do diaľky a zaniknú v chumeli.
   </p>
   <p>
    Ale nielen to… Z kolónie odlúčili sa dve osoby, oddali karty strážnikovi a letia v
         ústrety jemu — otcovi. Dve jeho dcéry. Nevidel ich už dávno, ak sa dobre pamätá, budú už
         tri roky tomu, čo ich bol navštíviť na čas veľmi krátky. Už si ich ani nevie predstaviť.
         Pamätá sa na staršiu Máriu ako vo sne, mladšia Júlia mu cele unikla… Hľa, keď sú deti nie
         doma… Inu, tak to chcela sudba… Matku ich stratil, keď ešte boli len malunké deti. A tu
         predstavoval sa mu prešlý život bez poriadku časového a kauzálneho. Tá jednotvárna púšť
         vohnala ho akosi do rozpomienok; brodiac sa potichu snehom, cítil rozčúlenie a počal sám
         seba pozorovať. V druhom manželstve bol nešťastný a preto hľadel deti odpratať čím ďalej od
         „dračej diery“, ako menoval svoj dom. Dal ich bezdetnej sestre svojej do Nového Sadu, kam
         sa bola vydala za skromného Nemca, vojenného účtovníka, ktorý jej zanechal dom, penziu a
         dvadsaťtisíc kapitálu. Keď druhá žena jeho ušla do sveta — nie sama, s ňou zmizol po hrdlo
         do dlžôb zamočený žandársky oficier — Ján Drevanský zatúžil za rodinným životom a povolal
         domov svoje dcéry. Tetka Beatrica Steinová sa celý rok protivila. Bola o dva roky staršia
         než brat, gazdiná chýrna, s ostrým jazykom, ale dobrým srdcom. Volal i ju k sebe, ale tá
         nechcela ani počuť o Horniakoch. Mala na svoje rodisko zlé rozpomienky, „Áno,“ písala, „aby
         som tam zmrzla na roh a poklonkovala sa Vašim veľkomožným šubrám; keď už musí byť, ber si
         svoje dva škovránky, ale je ich škoda, verubože, škoda! Tu sú ako vo svätyni, vetríček sa
         ich nedotkne! Ale tam u Vás, vo Vašej Palestíne s…; no, Ty si otec — Tvoja vôľa. Ale keď
         bude zle, nehlás sa mi viac. V decembri pôjde moja kmotra Sakcińská do Krakova, ona ich
         vezme a oddá Ti ich v Rúbani. Sama nemôžem cestovať, ale sa neboj, to je milá pani a
         napriek tomu, že je Poľka, spoľahlivá. Deň ti oznámim telegraficky. Nuž zbohom, a daj mi
         vedieť, ako došli. Tvoja sestra Beatrica.“
   </p>
   <p>
    Drevanský spomínal svoju prvú ženu a okolo srdca ustlalo sa mu akési teplo, blažiace a
         pritom i bôľne. Práve teraz, keď očakával jej deti, ožil i jej obraz. Bola ona jeho prvou
         láskou, prvou ženskou, s ktorou zaviazal pomer; šťastné okolnosti pozvolili, že mohol sa v
         dvadsiatom štvrtom roku oženiť. Otec jeho Andrej pochádzal zo sedliacko-meštianskej rodiny,
         veľkej, zámožnej, žijúcej, tak rieknuc, v dobrovoľnej zádruhe. Andreja dali na štúdium,
         stal sa učiteľom, potom notárom, a neskôr vyňal svoj podiel (i mať jeho bola Drevanská, z
         tej samej rozvetvenej rodiny), priložil k úsporám a kúpil pekný majetok v Koričnom. Rodina
         nebárs milo hľadela na výrastka, ba ani starí neboli spokojní so svojím tretím synom a
         banovali, že sa dali naviesť farárovi dať ho do škôl. Andrej narušil ich prastaré rodinné
         tradície, oženil sa s chudobnou, cele cudzou, a tak zostal v istom ohľade odštiepencom.
         Privolal ženbou všelijakú „chabrač“, ktorá sa hlásila o pomoc k boháčom, ako napríklad
         Kladnovci, Andrejovi švagrovci. Drevanských zvali v Lipovej
    <sup>
     [
     <a class="footnote" href="#ftn.id2504409" name="id2504409">
      2
     </a>
     ]
    </sup>
    nie ináč ako „do boháčov“, a pre svoju šanovlivosť, ktorá prechádzala časom do
         skúposti, mali posmešné priezvisko „Turákov“.
   </p>
   <p>
    Andrej pre tieto pomery málokedy chodil do Lipovej, no syna Jána, ktorý tiež študoval,
         posielal často na návštevu cez vakácie. Jemu to, pravda, bolo dosť divné: on, švihák v
         krátkom kabátiku, bozkával ohorenú ruku babičky Evy, oblečenej v riasnu žltastú suknicu a
         čierny, tvrdý kabátik. Smrť Andreja pretrhla Jánove štúdiá. Vrátil sa domov v svojom
         dvadsiatom roku a zostal už navždy v Koričnom. V mnohom vrátil sa k rodinným spôsobom
         myslenia, a skutočne podarilo sa mu nakloniť si Lipovských — aspoň tak sa zdalo. Už to, že
         nemal žiadneho úradu, bolo cele po chuti starému Jánovi Drevanskému, vyše
         deväťdesiatročnému predstatovi celej rodiny. Pod jeho rukou na jednom, pravda, širokom
         dvore žili traja synovia so ženami, deťmi, vnukmi, ba i pravnukmi, a za istý čas i jedna
         dcéra, ku ktorej sa priženil Ján Vrábeľ, nie veľmi ďaleký príbuzný Drevanských, a až po
         smrti svojho otca odviedol ženu do dedičného mlyna, na „Chudobke“ zvaného. Nakoľko
         pradedovský dom nestačil, budoval starý patriarcha nové a nové obydlia na tom samom grunte,
         pričom hospodárske stavy, stajne, humná, sýpky tisli sa vždy viacej na záhumnie. Bolo
         miesta, hneď za nimi počínalo sa jeho pole.
   </p>
   <p>
    ,Ako to bude,‘ premýšľal Drevanský, ,keď priveziem svoje deti na Turákov grunt‘, a
         usmial sa… ,Bože môj, tuším tá zem má udržujúcu silu! Môj otec odtrhol sa od nej, a zomrel
         mladý. Strýc Mišo žije, bude mu skoro sedemdesiat rokov — a má ešte otca… má vlastnú mať. A
         ja bez otca, bez matere — a ako dávno… No i bez ženy, a čakám deti, ktoré skoro ani
         nepoznám. A čo je hlavné: už cítim roky, už starnem…‘
   </p>
   <p>
    Vietor mocne zadul a hodil mu do tváre drobnú sprchu pichľavých snežných hráškov… ,Eh,
         čo by som starol,‘ potešil sa: ,štyridsaťdva rokov mi ešte neminulo… ale život, aký to
         život! Čo ma čaká, po čom túžiť, za čím sa snažiť?‘
   </p>
   <p>
    Telegrafický zvonec nad jeho hlavou počal rýchlym taktom biť… Strážnici zviechali sa z
         lavíc a poberúc do rúk lampáše s farbistými sklami, rýchlo vyšli z čakálne na nádražie.
         Zvonec neprestával akosi úpenlivo zavýjať na múre stanice. Z úradovne vyšiel železničný
         úradník a hlasne zívol.
   </p>
   <p>
    „Bude sa páčiť karta?“ spýtal sa Drevanského. „Už je zvrchovaný čas.“
   </p>
   <p>
    „Nie, čakám hostí,“ odvetil Drevanský a hľadel v tú stranu, z ktorej mal doraziť čakaný
         vlak.
   </p>
   <p>
    V snežnej hmle ukázali sa dve červené svetlá rušňa, a hneď nato zaznel prenikavý hvizd.
         Ťažko, otriasajúc zemou celkom citeľne, vjachal dlhý miešaný vlak na rúbaňské nádražie.
         Zvonec zacengal.
   </p>
   <p>
    Drevanského sa zmocnilo rozčúlenie… počal behať od vozňa k vozňu. Konduktor skočil z
         vlaku a otváral dvere tretej triedy. Niekoľko ženičiek s batohmi ťažko zliezalo zo schodov.
   </p>
   <p>
    „Rúbaň — dve minúty!“ kričal konduktor. „Nože skoro — zatratené baby…“ a obrátil sa k
         úradníkovi, úctive salutujúc. Drevanský bežal ďalej… prešiel dlhý rad vozňov tretej triedy…
         a tu počali sa už nákladné vagóny. Jeho rozčúlenie rástlo.
   </p>
   <p>
    „Konduktor, konduktor!“ volal z plného hrdla.
   </p>
   <p>
    „Čo sa páči?“ opýtal sa ho konduktor. „Niet času — sadať, prosím.“
   </p>
   <p>
    „Dve dámy, dve dievčence, moje dcéry…“
   </p>
   <p>
    „A ja môžem znať? Čo sa páči?“
   </p>
   <p>
    Drevanský mal chuť uškrtiť tohto neciteľného chlapa, nepomysliac, že skutočne nemôže
         vedieť, čo sa vlastne od neho žiada. Starosťou a strachom hnaný letel smerom k rušňu. Zase
         len vozne, pevno uzamykané, temné nákladné, svetlom sliepňajúce osobné. Vtom staničný
         zvonec zacengal jedno po druhom tri razy, ozvalo sa ostré hvizdnutie, hrochot a sipenie
         pary a vlak počal sa pomaličky hýbať. Drevanský nevedel, či má ostať, či vyskočiť na stupne
         vlaku, ktorý okolo neho nemilosrdne tiahol vždy rýchlejšie a rýchlejšie.
   </p>
   <p>
    Vtom zazrel na nádraží veľký kufor, práve tam, kde sa bol pred chvíľou prechádzal, a už
         zaznel uplakaný polodetský hlas:
   </p>
   <p>
    „Tu sme, tu sme, Mariška, nevidíš, to je on, tata náš, tata!“ To volala Julka; ona
         uspela už rozplakať sa, keď ocitli sa v snežnej púšti. Mária pristúpila k otcovi a hľadala
         jeho ruku.
   </p>
   <p>
    „Niet času na vítanky,“ riekol otec, „ale kde trčíte — celý som upotený, čo som vás
         hľadal!“
   </p>
   <p>
    „Pani Sakcińská nevedela si rady, keď nikoho nebolo,“ riekla Mária prsným metalickým
         hlasom, takže sa Drevanský rozpomenul živo na nebohú jej mať — bol to ten samý hlas, „a už
         nás nechcela von pustiť.“
   </p>
   <p>
    „Ja som tú dámu uistil, že ste tu,“ ozval sa úradník (šéf stanice, telegrafista i kasír
         v jednej osobe), priblížiac sa k nim a salutujúc po vojensky.
   </p>
   <p>
    „Áno,“ zasmiala sa Julka, „pani Sakcińská pomenovala toho pána anjelom.“
   </p>
   <p>
    Otec ďakoval za ľúbeznosť a potriasol šéfovi ruku.
   </p>
   <p>
    „No, deti, skoro, kone sú netrpezlivé.“
   </p>
   <p>
    Dvaja strážnici odnášali kufor k saniam. Medzitým čo Jožko s nimi priväzoval kufor na
         sane, šťastlivý otec obliekal dcéry do mužských búnd, obsluhoval ich polo po otcovsky, polo
         po gavaliersky, a posiaľ ani len nevidel ich tváričiek. Deti sa smiali, výskotali,
         naťahovali na tenké nôžky plstené, ohromné kapce. Bolo im tak veselo ako nikdy. Ale ani
         nikdy ešte neboli také zafačované, poukladané na povoz ako nejaký drahocenný tovar. Z ich
         obraznosti razom zmizli fádne vagóny, nekonečné trasenie, stanice, konduktori i pani
         Sakcińská, a cítili len sviežosť vzduchu, chlad padajúceho snehu a príjemné teplo na tele.
         Otec im dal čestné miesto na hlavnom sedadle, sám posadil sa proti nim. „Jožko, daj ešte
         tie koberce.“ Ukutal ich ešte do kobercov, páchnucich silným, no nie nepríjemným konským
         potom.
   </p>
   <p>
    Kone trhli, s akýmsi radostným ohňom dali sa do behu, veselo sa hrnuli sviežo napadnutým
         snehom. Na hradskej, kde bola vydražená sanica, dali sa do behu tak rýchleho, že na takú
         smelú jazdu neprivyknuté dievčence výskali polo strachom, polo radosťou. Korba letela
         mäkko, hrkálky cvendžali jednostajným zvonením, zvonec na oji veselo cengal; otec obracal
         sa k nim už po tretí raz s otázkou: „Nenie vám zima? Nefučí vám na nohy?“ a nečakajúc
         odpovede, upichoval ich kobercami a plédmi. Bol divno rozčúlený. Viezol známe-neznáme,
         najbližšie, vlastné, no časom i priestorom odcudzené bytosti… Veď aj ich jazyk zunel iným
         prízvukom, ba medzi sebou hovorili po srbsky alebo po nemecky… Ako rád by bol videl ich
         tváre, ich vzrast… No všetko príde, potešil sa a zdvihol Julke bundový golier, vetrom
         odhodený z jej mladej, smejúcej sa tváre.
   </p>
   <p>
    „Teta ťa pozdravuje,“ hovorila Julka, „bárs sa hnevá, že nás berieš; jej bude ozaj
         smutno, nebude mať koho hrešiť, riekla.“
   </p>
   <p>
    „To len tak,“ pretrhla sestru Mária, a opäť upomenula svojím hlasom otca na nebohú ženu
         jeho, až mu bolo bôľno. „Málo sa nás nahrešila! Ona je taká dobrá, vždy dobrá, i keď
         hundre.“
   </p>
   <p>
    „Nehovorte, deti, vietor duje, mohli by ste schopiť kašeľ. Ústa držte zavreté. U nás je
         krutá zima! To tu nie vaša Dolná zem.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2560462" name="ftn.id2560462">
        1
       </a>
       ]
      </sup>
      (maď.) pokladnica
     </p>
    </div>
    <div class="footnote">
     <p>
      <sup>
       [
       <a class="para" href="#id2504409" name="ftn.id2504409">
        2
       </a>
       ]
      </sup>
      Lipová — podľa viacerých náznakov ide pravdepodobne o Brezovú pod Bradlom
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504710">
       </a>
       2. Krásny dom
      </h2>
     </div>
    </div>
   </div>
   <p>
   </p>
   <p>
   </p>
   <p>
    Koričné ležalo v kraji zvlnenom pahorkami, ale preto dosť úrodnom. Akoby nevysoké, ale
         široké, podzemnou silou rozhojdané vlny morské razom stvrdli a premenili sa na zem. Boli i
         menej úrodné fľaky, pieskovité, ale hojne obrastené borovými lesíkmi alebo miešanými
         hôrkami s rozmanitým stromovím, dodávajúcim kraju zvláštny krajinársky ráz. Koričné ukrylo
         sa práve od severu takýmito neveľkými hôrkami, zľava borovou, sprava miešanou. Obe patrili
         k majetku Drevanského. Dedina bola z tých najmenších v celom kraji, nemala ani kňaza, ani
         riadnej školy. Do chrámu chodili Koričňanci do Kráľovej, ta chodili aj ich deti do školy.
         Keď bolo veľmi zima alebo veľmi blatnato, nechodili ani starí, ani mladí vôbec nikde.
         Nikomu nenapadne chváliť zaostalosť ľudu, každý čestný a s ľudom dobre zmýšľajúci človek
         želá si preň čím dôkladnejšiu školskú výchovu, no Koričňanci, po kraji vysmievaní pre ich
         obmedzenosť (oni nikam nechodili, žili len zo zeme a hory), boli pritom zdraví, pre seba
         dosť rozumní, v mravoch zachovalí a majetkové neodvislí. Boli osihotení, to je pravda, mali
         niektoré slová, zvraty a obyčaje, ktorých nebolo inde, ale keď prišlo na lámanie chleba,
         nedali sa, boli tvrdí, svorní, nedôverčiví a zviazaní neúradnou, možno povedať tajnou
         organizáciou. Predchodca Drevanského, zbankrotovaný barón Šmelctigl (tak ho oni volali,
         bohzná, ako sa sám volal), chcel ich obrať pri komasácii za príkladom ostatných panských
         susedov. Mal podplateného inžiniera (taktiež za príkladom ostatných panských susedov),
         dobre utraktovanú súdobnú exmisiu — ale úklad sa nepodaril. Nik nevie, ako sa to stalo, ale
         stalo sa: barón Šmelctigl ustúpil a vyrovnal sa po priateľsky, to jest oddal sedliakom
         všetko, čo im patrilo, medzitým čo „učené“ dediny, vzdelanejšie, pokročilejšie, boli
         drancované advokátmi, súdmi a inžiniermi, ako sa hovorí, do deviatej kože — ako obyčajne a
         riadne všade. A ešte jedno: Koričné nemalo krčmára. To bol ich najväčší kúsok. Lebo primäť
         k zmluve baróna, obrániť sa pred súdom, traktovaným alebo netraktovaným, ujsť merníckej
         retiazke podplateného inžiniera, to všetko je omnoho ľahšie než v Uhorsku zamedziť, aby do
         dediny, počítajúcej vyše päťsto duší, nik sa nevkradol. Pod barónom vydržali niekoľko
         krčmárskych nájazdov víťazne. Ich obrana bola neomáľaná, surová, ale úspešná. Jedného
         vyviezli na chotár s celým mobilárom, s Rebekou a jej škrofulóznymi deťmi, druhého vypálili
         ako škorpióna, tretieho vytopili ako sysľa — doslovne vytopili. Totiž narazili mu na
         chalupu dedinský potok, stáli strážou, aby nemohol vodu odraziť, až celý jeho skarb plával,
         a vyše kolien vykasaná Rebeka odnášala hojné potomstvo na výhon. Bolo to za časov
         pandúrskej stoličnej policajnej istoty… No keď prišli iné poriadky, ich zaoceľovanosť stala
         sa už historickou. Prišiel zase krčmár ale už vtedy nebolo treba silných prostriedkov. V
         Krásnom dome pod dvoma hôrkami sedel Drevanský. K nemu prišli na poradu traja obecní
         dôverníci, a síce či ho majú vytopiť a či vypáliť.
   </p>
   <p>
    „Ani jedno, ani druhé,“ riekol im Ján Drevanský. Traja vyslaní dôverníci sa zaškaredili,
         a už pozerali na klobúky, uložené pekne riadkom na zemi pri dverách. V troch hlavách
         vznikla jedna a tá samá myšlienka: „Tak! Vytápali a vypaľovali sme my krčmárov i bez porady
         v Krásnom dome, budeme i ďalej.“
   </p>
   <p>
    „Ani jedno, ani druhé,“ dôrazne riekol ešte raz Ján Drevanský, „ja som vám tá rada:
         netreba ho vidieť.“
   </p>
   <p>
    Traja dôverníci zostali nemo stáť.
   </p>
   <p>
    „Netreba ho vidieť, a koho človek nevidí, s tým nemôže sa zhovárať. Ten vôbec nežije s
         vami a medzi vami. Rozumiete?“
   </p>
   <p>
    Keby boli Koričňanci viac školovaní, neboli by tak dôkladne porozumeli naučeniu. Oni
         prosto verili Drevanskému, ktorého meno bolo známe ich otcom i dedom a ktorého starý otec
         bol známy po celom kraji, ktorého strýcovia v zamastených lajblíkoch časom hnávali stáda
         oviec ich chotárom. Cítili, že vzdor bohatstvu je on kosť z ich kosti. I vyšiel rozkaz (od
         koho — to nik nevedel) nevidieť Árpáda Ekštajna. Kto ho uvidí, zaplatí dve zlatky pokuty.
         Nik ju nezaplatil: za dva mesiace nebolo v Koričnom ani stopy po Árpádovi Ekštajnovi. Tráva
         mohla bezpečne rásť pred jeho domom, ako známo, najväčšia kliatba pre synov Izraela.
   </p>
   <p>
    Dedina bola rozložená naširoko, po kopaničiarsky, ťažko bolo určiť, kde sa začína pravá
         dedina a kde prestáva; roztratené dvory bez centra, keď nebolo ani fary, ani kostola, ani
         školy, ba ani krčmy. No boli surogáty
    <sup>
     [
     <a class="footnote" href="#ftn.id2507147" name="id2507147">
      3
     </a>
     ]
    </sup>
    . Školu zastupovala chalupa krivého Ondreja, najpriestrannejšia v dedine. V
         nepohode uňho zhromažďovali sa deti. Šenkovanie dával už Drevanský do árendy obci, a
         krčmárom bol vždy richtár. Pravda, nebola to ani opravdivá škola, ani opravdivá krčma. Po
         nedeliach vo fašiangoch mládež tancovala, vlastne miesila sa v najväčšej izbe u krivého
         Ondreja, v lete na dne veľkého výmoľa, pod ohromnou borovicou. Zôkol-vôkol boli drnové
         terasy, z ktorých hľadela na tancujúcich celá dedina. Muziku mali svoju, gajdoša Hrebeňa a
         primáša Kútika. Postačili úplne, Koričňanci uspokojili sa so svojím, ba ešte i požičiavali
         svoj duet do iných dedín na svadby, pri ktorých vynikal hlavne Hrebeň, ktorý vedel nielen
         preberať na piskore a hrať vo dva huky, ale i spievať, a to z hlavy, príležitostné, vtipné
         verše, pravda, často „okrúhle ako motovidlo“, ako sa hovorí.
   </p>
   <p>
    Krásny dom stál asi uprostred roztratených domov, posotený do úzadia, k potoku, temer do
         lona ľavej, miešanej hôrky. Široký dvor, ohradený silným parkaňom siahal až po dedinskú
         cestu. Veselo svietil jeho vybielený front, blýskali sa ohromné, sklené dvere, len na noc
         zakrývané druhými železnými dverami, sprava i zľava dvier vybiehali rizalitové krídla;
         každé malo po dva obloky. Nedarmo volali dom krásnym; nebolo mu páru ani po dedinách, ani
         po mestečkách. Napredku dvor gazdovský obstavený bol z dvoch strán hospodárskymi staviskami
         pod škridlicou, a vyzeral sucho, triezvo; zato dvor zadný, kam obrátená bola pohodlná,
         široká veranda, podobal sa viac záhrade s veľkými orechmi, priestrannými, pieskom
         vysypanými miestami, hojdačkou, dvoma búdkami, obrastenými divým viničom a zanedbanou
         kolkárňou. Zo zadného dvora, ohradeného mocným múrom, viedli vrátka bezprostredne na
         mostík, pod ktorým letom lunil sa silný a hlboký potok, „Lipovským“ zvaný, a za ním bola
         hneď hustá, stará hôrka. Pod barónom mostík každý večer dvíhali povrazmi, vedenými dierami,
         v múre vydlabanými. Mohol si starý Nemec pritom namýšľať, že dom jeho je stredovekým
         hradom. Pod novými majiteľmi povrazy zhnili a v dierach nosili sa vrabce.
   </p>
   <p>
    „Poteší sa pán a bude veľké prekvapenie,“ hovorila asi päťdesiatročná Tinka Kabelová,
         vdova po halenárovi Kabelovi z mestečka, od dvadsať rokov kľúčnica, gazdiná, kuchárka a
         dôvernica domu Drevanských. Ona to hovorila mladému, čiernovlasému študentovi v zlatých
         okuliaroch, s čiernou kozou briadkou a šumnými, mladými fúzikmi. Volal sa Mojmír Kladný a
         prichádzal Drevanskému príbuzným. Andreja Drevanského (otca terajšieho majiteľa) žena mala
         staršieho brata, učiteľa, veľmi biedneho, ktorý vek svoj prežil na horskej brdárke; tohto
         vnukom po praslici bol Mojmír, teda bratanec Jánových dcér v druhom stupni. Cez reálku
         prebil sa po biede, na technike podporoval ho Ján Drevanský, no Mojmír nevyužíval jeho
         dobroty a vedel sa vyživiť vo Viedni hlavne svojím prekrásnym hlasom a muzikálnymi
         schopnosťami vôbec. Prišiel prežiť u „sváka“, ako volal Drevanského, vianočné prázdniny, a
         našiel prázdny dom.
   </p>
   <p>
    „I ja ich prekvapím, Tinuška moja,“ riekol Miro, sediac pri stole. Babral sa s akýmisi
         papiermi, škatuľami a lepenkami, pripravujúc čudné patróny na drúčky. Pýtal od Tinky
         klince, kladivo, sekeru a vybehnúc von, majstroval čosi na dvore. Tinka obdivovala srdečne
         jeho horlivosť. Jeho jemné, biele ruky konali všetko s takou zručnosťou, že milo bolo na ne
         hľadieť. Časom padali mu dlhé, ako žúžol čierne vlasy do tvári, a on ich silnou, bielou
         rukou zahŕňal za uši. „Počkaj len, Tinuška, čo ty uvidíš.“
   </p>
   <p>
    Vonku pomáhal mu ovčiar Ďurko, šuhaj vtipný a učenlivý. Vôbec celý opustený dom ožil s
         príchodom Mira… Po obede bolo počuť klimprovanie na klavír — Mirko ho ladil. Na starú,
         zabudnutú gitaru naťahoval z Viedne prinesené nové novučičké struny. Vyťahoval malé
         vianočné podarúnky, najviac vtipné a originálne. Nemohol sa zdržať, aby Tinke nezapálil
         „faraónovho hada“ (preparát z ortuti), ktorá sa nevedela nadiviť, ako z malej pyramídky
         vyrástol šedivý had, a naplniac malý stolík, ťahal sa po zem a lámal. Nad kachle pripravil
         papierového rubača, ako píli drevo, pohyboval sa totiž nahor vystupujúcim teplom. Dvere do
         hosťovskej izby okrášlil girlandami z papiera, ale takými podobnými zimozeleni, že Tinka
         musela sa suchými, tvrdými palcami presvedčiť, že je to len papier a nie naozajstná
         zimozeleň.
   </p>
   <p>
    „Ale čo sa trápite,“ poznamenala Tinka, stojac nad pilným majstrom, „veď oni nemôžu
         prísť pred jedenástou! Choďte spať!“
   </p>
   <p>
    „Kedykoľvek, to nemení na veci; prineste mi ešte zo dva klinčeky, Tinuška.“
   </p>
   <p>
    Keď sa blížila jedenásta, Mirko poroznášal už nachystané a do zemiakov vhĺbené sviečky
         do predných oblokov, nabil pozorne Jánovu starú pištoľ, dal Ďurkovi posledné naučenie,
         postaviac ho k ľavému krídlu a sám stal si na pravé. Tinka sa im smiala, či sa im chce
         mrznúť.
   </p>
   <p>
    „A ak pán šiel na Rohov
    <sup>
     [
     <a class="footnote" href="#ftn.id2507325" name="id2507325">
      4
     </a>
     ]
    </sup>
    a tam zostal na noc, a keď i nezostal, možno pokŕmil, lebo v Rúbaní nemá ani
         kde koňom pohodiť. Máte sa namrznúť!“
   </p>
   <p>
    Mirko dobre rátal (nedarmo mal chronometer pri sebe), okolo dvanástej zazneli Tinke
         dobre známe hrkálky a známe zvonce. Otvorenou bránou čerstvo vjachali do dvora sane. V tom
         okamihu vyšvihli sa s výbuchmi, syčiac a fŕkajúc plamene a iskry, dve rakety pri oboch
         krídlach domu a na počudovanie samému ohňostrojcovi naraz, na jeho tiché komando; raz, dva,
         tri! Hja, Ďurko nedarmo bol vojakom a nedarmo pálil „dešaržu“ na pohreboch penzionovaných
         majorov. Keď rakety vyšli na istú výšku, tamhore rozprskli sa na niekoľko rôznofarebných
         gúľ, s treskom explodujúcich, pred dverami počalo sa pomaly krútiť kolo, rozsýpajúc
         farbisté iskry do snehu. Výstrel z pištole zajačal, až sa kone trhli a počali divo preberať
         nohami. Umelá ruka Jožkova ich skrotila.
   </p>
   <p>
    Dievčence na saniach zvýskotali… Ján už šípil pôvodcu tohto prekvapenia.
   </p>
   <p>
    „No, kde si, ty pochábel viedenský?“ zavolal, schádzajúc zo saní.
   </p>
   <p>
    „To Mirko!“ zakričala na plné hrdlo Julka, „to musí byť Mirko! Ach, ako milo!“
   </p>
   <p>
    Koleso ešte sa krútilo, prskajúc na sneh, osvietený obločnými sviecami, iskry, ktoré
         ihneď hasli. Konečne zhasínalo a na doštenom lešení krútili sa za čas pozostatky tlejúcej
         lepenky.
   </p>
   <p>
    Mirko sa kamsi skryl. Na priedomí zjavila sa len Tinka, celá prekvapená bombardovačkou
         mladého pána z Viedne.
   </p>
   <p>
    „No, ukážte sa, ukážte, deti,“ natešeným hlasom riekol Ján Drevanský, keď Tinka, plačúc
         radosťou, vybaľovala deti z búnd a ručníkov. Julka vylúpila sa prvá; objala otca okolo pása
         a zaplakala radostným, detským plačom. Mária brala otcovu ruku a tisla ju k prsiam.
   </p>
   <p>
    „Na môj dušu ste podarené,“ vyrazilo z Jána, ktorý uspel posadiť sa na stolec a držal
         obe dcéry za ruky. Skutočne, nebolo sa čo diviť otcovi. Mal razom pred sebou a pri sebe dve
         cele nové a pritom také staromilé bytosti, ktoré s prvým vkročením cez prah dodali domu
         jeho cele iný ráz. Mária v šestnástom roku, rozvitá, štíhla, s pravidelným, čistým
         profilom, upomínajúcim na tváre v antických reliéfoch; Julka vyšvihnutá, následkom toho
         trochu chudá, ale svieža ako rosa, pohyblivá ako živé striebro — otec neveril svojim očiam.
         Hľadiac na Máriu, nápadne podobnú matke, Drevanský nevedel sa na ňu nahľadieť a bol by sa
         hádam rozsmútil, keby Julka nebola odbehla a za ruku so smiechom a krikom nepriviedla už-už
         zabudnutého ohňostrojcu.
   </p>
   <p>
    „Ty to ináč nedáš…“ smial sa Ján Drevanský, „komediant! Nuž ale vitaj! Dobres' urobil.
         Prichádzaš vždy nevolaný, a keď ťa človek volá — vždy darmo! Vidno, ľahká krv…“
   </p>
   <p>
    Tinka volala k čaju — do jednej bola rodinka pohromade. Ale bolo to divné; nik sa nič
         nedozvedel, otázky sa miatli, odpovede boli trhané, zmätenejšie ešte než otázky, všetci
         hovorili elipsami
    <sup>
     [
     <a class="footnote" href="#ftn.id2523091" name="id2523091">
      5
     </a>
     ]
    </sup>
    , s netrpezlivou horlivosťou, dotýkali sa predmetov, známych im, ale neznámych
         ostatným, nedali druh druhovi dohovoriť, smiali sa, chytali za ruky… Bola to disharmónia
         myšlienok, ale divná harmónia duší, všetci boli si navzájom noví, zaujímaví… Mirko púšťal
         „faraónovho hada“, smial sa nad polámanou slovenčinou dievčeniec, tie honosili sa svojou
         srbštinou, pospevovali srbské piesne. Drevanský s akousi neotcovskou úctou pozeral na
         Máriu, na jej tiché, isté pohyby; s rozcítením hľadel na nežné, bystré krôčky Julkine,
         ktorá bola plná elegancie a polodetskej a polopanenskej nehy. Veď už i jej minul štrnásty
         rok, a ona všade hovorila, že ich má pätnásť. Naposledy Mirko zahodil starú, vyblednutú
         stuhu gitary na chrbát, drnkol prelúdium a spieval svojím krásnym, vycvičeným barytónom
         „Dobrú noc, má milá, dobrú noc!“. Dievčence s úľubou počúvali, potom nesmelo počali pri
         druhom verši spievať za ním, Mária hustým, prsným, Julka nadlomeným, mutujúcim, ale
         príjemným hlasom.
   </p>
   <p>
    „Áno, áno, dobrú noc!“ riekol konečne Drevanský, vypijúc dávno vychladnutý čaj. „Ustali
         ste, deti, hajde do perín.“
   </p>
   <p>
    „Ľahkú noč, ľahkú noč!
    <sup>
     [
     <a class="footnote" href="#ftn.id2523139" name="id2523139">
      6
     </a>
     ]
    </sup>
    “ volali dievčence, a keď prišli do svojej chyže, objali sa pevno a obe
         zaplakali. Veď nielen samé svetlé a šťastné rozpomienky mali na tento dom. Boli i horké, ba
         priam nepekné, ačkoľvek už polovyblednuté rozpomienky na búrne výstupy medzi otcom a
         macochou… Boli rozpomienky na prekrásnu, hrdú ženskú, ktorú ony volali „mama“ a ktorá dala
         si od nich ruky bozkávať ráno pri káve, a potom ich celý deň neobzrela. Na búrlivé
         spoločnosti, tance a spevy, pri ktorých ony boli cudzie a zakaždým ich vyháňali, keď sa
         priblížili k hosťovskej. Vyháňal ich i otec… No teraz, razom, toto zakázané kráľovstvo je
         im dostupné, je ich vlastnosťou.
   </p>
   <p>
    Devy spali v malej izbici, ktorá mala obloky k zadnému dvoru. Dlho po vyhasení sviece,
         vyzlečené, hľadeli oblokom na polozabudnutý dvor… Mnoho nevideli, vonku bolo pošmúrno. Až
         cítili chlad, pobrali sa do postieľok.
   </p>
   <p>
    „Ach, Mirko!“ riekla Mária, „ako milo, že prišiel — ale veď je už celý mladý muž!“
   </p>
   <p>
    „Bude nám veselo! Ja ti ho rada, veľmi rada. Pamätám sa naňho ako dnes — len ešte fúziky
         nemal. Milá duša!“
   </p>
   <p>
    „Ach, čo robí naša tetka, naša tetka!“
   </p>
   <p>
    „Spí, Mariška — poďme za ňou.“
   </p>
   <p>
    O chvíľu zamĺkla dievčenská izbuška. Ako tichým južným vetrom pohýbaná mladá jarná hora,
         šumelo pravidelné dýchanie ustatých diev.
   </p>
   <p>
    Drevanský pritiahol Mirka k sebe a nalieval do pohárov červené víno.
   </p>
   <p>
    „Zo samého čaju nevyžijeme!“ riekol a zhodil kabát. „Nuž ako sa ti vodí v tom Babylone?“
   </p>
   <p>
    „Ta ešte! Predstav si, sváko, učím ministrových chlapcov matematike, chodím každú nedeľu
         spievať do ruského chrámu, vediem náš spolkový chór, a časom hrám na čelo v orchestri
         Karlovho divadla. A tak sa akosi pretrepem.“
   </p>
   <p>
    „A štúdiá?“
   </p>
   <p>
    „I to bude — inu — o rok neskôr, ako malo byť… Mohol by som už teraz do praxe k
         staviteľovi, a to k Linhardtovi, čo má v robote dva paláce. Ale načo pretrhnúť teoretické
         štúdiá, keď to nemusí byť?“
   </p>
   <p>
    „Dobre, synku! Dokonaj svoje do konca, na prax dosť času…“
   </p>
   <p>
    „A milujem tú teóriu! Ďakujem bohu, že som dal vale
    <sup>
     [
     <a class="footnote" href="#ftn.id2523244" name="id2523244">
      7
     </a>
     ]
    </sup>
    mašinám. To ma o pol roka zadržalo, tá moja nevernosť k mašinovému odboru. Tam
         niet tej duše, niet toho, čo hľadám, za čím túžim. (,Ba,‘ pomyslel si Drevanský,
         ,rechtorská krv sa hýbe.‘ Ach, staviteľstvo! Vieš, v tom vyššom zmysle staviteľstvo, to
         tvorivé, veľké… tie myšlienky, vyjadrené hlúpou matériou, tehlou a skálím! Hudba skamenela,
         tá poézia, vyjadrená drevom a železom.“
   </p>
   <p>
    „Hm, hm, do toho ďaleko, môj ľúbezný! Či vieš už vyrátať, koľko tehál treba na poriadnu,
         bezmyšlienkovú maštaľ?“
   </p>
   <p>
    „Zase tvoja stará nôta, sváko! A propos
    <sup>
     [
     <a class="footnote" href="#ftn.id2523270" name="id2523270">
      8
     </a>
     ]
    </sup>
    , čo robia lipovskí abderiti
    <sup>
     [
     <a class="footnote" href="#ftn.id2523280" name="id2523280">
      9
     </a>
     ]
    </sup>
    ?“
   </p>
   <p>
    „Oho! Wiener Früchtel
    <sup>
     [
     <a class="footnote" href="#ftn.id2523290" name="id2523290">
      10
     </a>
     ]
    </sup>
    ! To nie sú abderiti, trebárs ti nechcú pomáhať, môj milý sveták! To sú ti
         zdraví ľudia, a rozumu majú vyše mnohých diplomatov viedenských…“ Drevanský vypil ostatok
         vína a počal sa vyzliekať. „Dedko sedí na svojom tróne pred trojuhlovou truhlicou, údy už
         nevládzu, ale rozumom predsa on je ešte gazdom. Jeho staruška neúnavne oplentá sa domom, a
         vždy sa ešte bojí biedy. Michal, jeho najstarší, chodí po Dolniakoch, po Sedmohradsku,
         Rumunsku, a veselo kupčí. Mladšieho, Samka — je mu síce už asi šesťdesiat rokov — málo
         vidieť doma. Strýc Ďurko, vieš, najmladší zo synov, sedí doma, bije barany, mäsiarči, orie,
         seje — čo chceš, on je omnibus
    <sup>
     [
     <a class="footnote" href="#ftn.id2523324" name="id2523324">
      11
     </a>
     ]
    </sup>
    . Tetka Judka je už vo mlyne vrábeľovskom, roba ako kremeň, má deväť detí,
         radosť pozrieť. A o tých mladších — ťažko referovať, niet im počtu. To sa mrví a zháňa
         jedno cez druhé… Mišo vydal už tri vnučky. Pravda, žiadna z nich nemala ešte šestnásť
         rokov. Sám sa už nevyznám. Ale, synku, z nich trčí iste božie požehnanie!“
   </p>
   <p>
    „A na úroky požičiavajú?“
   </p>
   <p>
    „Choď spať…aby sme sa nepovadili…netreba vec povrchne brať. Ostatne, už máš čochvíľa
         dvadsaťštyri rokov, ergo
    <sup>
     [
     <a class="footnote" href="#ftn.id2523352" name="id2523352">
      12
     </a>
     ]
    </sup>
    , mal by si mať rozum. Zájdeš, uvidíš. Kebys‘ vedel, koľko tam zdravia, prírody,
         umu, istoty a pevnoty na hromade! I ja som sa smial z Turákov. Čím som starší, tým menej sa
         smejem, tým viac plačem nad tými, ktorí sa odštiepili zo starého koreňa.“
   </p>
   <p>
    „Všetci nemôžme barany biť! Dobrú noc, sváko, dobrú noc!“
   </p>
   <p>
    Mirko ľahol do postele divno rozčúlený. Vedel, že dievčence mali prísť, mal ich rád od
         prvých detských dôb, no ich zrejúca panenská sviežosť cele ho omámila. Zvyknutého v
         posledné časy na ženskú spoločnosť, sčiastky veľmi vyberanú, duchaplnú a slobodnú, zarazil
         nový nádych čistej, nevinnej, pritom silnej ženskosti, ktorý vial naňho ako čudná, bájna
         aróma. Celý dom zdal sa mu rajom. Čože boli proti týmto „škovránkom“ krásne dcéry
         viedenského maliara Kalinu, ačkoľvek staršia spievala ako operistka a mladšia sršala vtipom
         a maľovala akvarely lepšie než sám otec? Čo tie dámy od Karlovho divadla, a dámy, ktoré
         poznal v dome ministrovom? Na ne hľadel ako na ľahostajné, trebárs krásne predmety umenia,
         ale tu zjavili sa mu duše, ženské duše.
   </p>
   <p>
    Hľadiac na otvorenú, veselú tvár Mirka Kladného, neprišlo by nikomu na um, že mladý muž
         prežil zriedkavo trápne chlapčenské a mladícke roky. Pochádzal zo vzdelanej, no neustále s
         hmotným nedostatkom večne bojujúcej rodiny; jediná Elena, jeho stará tetka, rodená Malá,
         žena Andreja Drevanského, bola mužom vytrhnutá zo smutného vzduchu (pravda, na hnev a proti
         vôli Drevanských — čím tiež dosť trpela), jej brat, Dionýz Malý, znamenitý učenec, zomrel
         ešte nestarý, možno povedať temer hladom, zanechal sirotu, tiež Elenu… Bieda biedu hľadá —
         Elena sa vydala za obstarného už mestského pisára v Rohove, Józu Kladného, človeka s veľkým
         umom a čestným srdcom, ale nesamostatného do detinstva, beznáročného do samotrýznenia.
         Možno, vďaka týmto vlastnostiam, trpeli ho posvetáčení, od národa odpadnutí rohovskí
         „mešťania“ v úrade vzdor tomu, že bol horlivý, možno povedať fanatický „národovec“, ako sám
         verejne vyznával. Ryl sa v slobodnom čase v archívoch, a jeho vedomosti archivárne boli
         veľké, trebárs historicky cenného jadra málo bolo v tom. Posledný groš vydal, aby mohol
         navštíviť niektoré staršie mesto za účelom dostať sa k listinám, ktoré prepisoval svojím
         zreteľným, vždy jednakým písmom. Celé haldy verne odpísaných listín v príkladnom poriadku s
         indexom mien, ležali v jeho skromnučkom byte rohovskom. V osobitnom, na kľúč uzavretom
         priečinku ohromnej almary chránil originály. Sám boh vie, koľko strádania jemu i rodine
         zapríčinili tieto staré listiny. Asi toľko, čo jeho „národovectvo“ v beťárskom Rohove, v
         meste so zriadeným magistrátom, dosť bohatom, zaslepenom, kocúrkovskom a pritom mravne
         skazenom ani veľmesto.
   </p>
   <p>
    Pri takýchto pomeroch študovanie Mojmírovo (i v tomto pokrstení jediného syna ukázal sa
         Józa národovcom) bolo trápne. Chlapca prenasledovali už pre meno; učil sa stredne, ale
         vytrvale. Skončiac reálku, vďaka akémusi archivárno-vedeckému spojeniu otcovmu vo Viedni,
         dostal sa na techniku viedenskú. No ešte ako prvoročný technik stával s hrnčekom pred
         bránou kláštora minoritov, kde rozdeľovali dobrí mnísi polievku s kúskom hovädzieho mäsa.
         Ale on to všetko znášal bez reptania, s akousi odhodlanou veselosťou a dobrým humorom. Len
         jeho pribledá, chudá tvár svedčila, že mladý človek nežil na žírnom koste.
   </p>
   <p>
    Na tretí rok, hneď na začiatku, bolo už hej! Jeho vytrvalosť, beznáročná, vždy veselá
         letora skoro mu zadovážili známosti v spolkoch i mimo spolkov, šuhaj sa vžil, súc raz v
         prúde už plával na všetkých vetrilách! Ešte i domov posielal občas peniaze a znajúc otcovu
         záľubu, i zriedkavé autografy, listiny, prvotlače a gravúry, ktoré kupoval u antikvárov
         alebo na licitáciách.
   </p>
   <p>
    „Žena! Ja som boháč!“ kričal starý Józa, keď dostal prvú zásielku od syna. „Pozri, to od
         Mirka!“ a starík vybozkával ženu na utrápené, zvislé líca a zmáčal jej celú tvár slzami.
         „Hľa — milenka moja — netreba zúfať! Pozri, aká to kniha… 1481 — a prepamätná — pozri, s
         meďorezom! A tu — plán Viedne z časov Sobieskeho
    <sup>
     [
     <a class="footnote" href="#ftn.id2523466" name="id2523466">
      13
     </a>
     ]
    </sup>
    ! Ešte i peniaze poslal môj milý sokol, moje drahé dieťa!“ Elena Kladná hľadela
         na staré haraburdy a nechápala jeho radosť, a peniaze ju temer zaboleli… Ešte málo biedy
         pretrpel v tom hnusnom svete — a tu posiela peniaze. No uspokojila sa a oba manželia ľahli
         pod modré, chudé perinky s dávno nepocíteným šťastím.
   </p>
   <p>
    Krásny dom ráno po príchode dievčeniec prebudil sa dávno nevídaným ruchom. Akoby boli
         ožili i tie múry! Všetko zakypelo životom a radosťou žitia. Zvuky dobrého a už správne
         naladeného klavíra, drnkanie gitary s novými strunami, sonórny barytón Mirkov, spev
         dievčat, dupotanie mladých nôh, výkriky mladých hrdiel, smiech nad ničím… Ján Drevanský
         temer nepoznal svoj byt, a kúriac z veľkého čibuka, hľadel na všetok neporiadok a nepokoj s
         dobráckym úsmevom. No i seriózne vedela používať čas mladá čeľaď. Mirko nemohol odolať
         svojej náklonnosti učiť. Vyskúšal hlasy dievčat, vyňal nóty — a pravidelné hodiny v speve
         sa počali. Julka soprán, Mária alt — dueto išlo za duetom. O pár dní počali s trojspevom.
         Večer Mirko čítal nahlas. Sám Drevanský divil sa jeho čítaniu — vidno, nedarmo chodil do „burgu
    <sup>
     [
     <a class="footnote" href="#ftn.id2504926" name="id2504926">
      14
     </a>
     ]
    </sup>
    “.
   </p>
   <p>
    Keď už ustali, Mirko počal majstrovať, nielen že poopravoval všetko, čo bolo v dome
         porúchané, vyčistil zanedbané obrazy, do zabitého lampáša vsadil nové sklo, zacvikoval
         vyklátenú v porisku sekeru, vyklepal pokrčené svietniky, ale oddal sa s celou energiou na
         tvorivú prácu; on lepil veľkolepé jasle k Vianociam a dievčence mu pomáhali: tu hriali
         glej, tu strihali papier, treli farby. S malými prostriedkami: z papky, doštičiek, machu,
         pozlátky, skaliek (ovčiar Ďurko bol hlavným dodávateľom materiálu a neúnavne behal to do
         hory, to do Rohova), povstala na širokom otcovskom stole celá krajinka s vrchmi, dolinami,
         potokom, so stajňou, kde narodil sa Pán, so stádami oviec, s pastiermi a troma mudrcmi od
         východu.
   </p>
   <p>
    Slávnostná, predvianočná nálada opanovala celý dom; dievčence robili tajnosti pred otcom
         so svojimi prácami, zatvárali sa na celé hodiny do svojej izby, neustále klepkanie Mirovo
         dorážalo až do kabinetu Drevanského, pilne študujúceho národohospodárske vedy, ktoré
         najviac krivo ponímal, často vôbec nedorozumieval.
   </p>
   <p>
    Jeho prípravné štúdiá boli veľmi chatrné. Maďarské gymnázium nedalo mu ani rozumovej,
         ani citovej, ani mravnej postati — nechalo ho plávať. Doplniť mizernú výučbu a výchovu, k
         tomu nemal dosť charakteru a pevnoty. On bol charakterom slabý, a vedel o tom. Málo ľudí,
         slabých vôľou a charakterom, je si povedomých svojho vnútorného neduhu. Ján Drevanský
         nepatril medzi tých, čo samých seba súdia v tomto punkte. Ale tá prednosť, ktorú mal medzi
         tisícmi rovnako slabými, priniesla mu muky a strádania, od nich boli tamtí slobodní.
   </p>
   <p>
    On vedel, že nešťastie jeho druhého manželstva bolo výsledkom jeho charakternej
         lebavosti. Vedel, že len jeho slabosť vôle zapríčinila hrozné pohanenie jeho domu;
         nerozhodnosť v pravom okamihu, fatálna bezpomocnosť práve vtedy, keď bolo treba konať.
   </p>
   <p>
    Vedel všetko vyhovárať, namazávať svetlými farbami, o ktorých znal, že sú falošné, na
         hriech hľadieť zmenšujúcim sklom, na lacnú dobrotu zväčšujúcim. ,Sama mi vyšila pantofle,‘
         podumal a položil pantofle na vážku, ale že vrátila sa z Rohova neskoro v noci, rozptýlená
         duchovne, s čudným, mdlým bleskotom v očiach a cudzím, nedomácim zápachom, že sa to
         stránila, na pastorčence sotva pozerala, že vodila do domu časom celú bandu rohovských
         darebákov a vydrigrošov — to vyhováral jej mladosťou, rodnými zvykmi (bola dcérou niekedy
         majetného, veľký dom vedúceho advokáta Robinu). Ona oddala vdovcovi svoju mladosť a krásu,
         pred ktorou korila sa celá stolica — nech voľne prežije čas rojčenia a vrenia mladých
         citov.
   </p>
   <p>
    Úder nevystal. Bolo treba, aby padol práve na jeho omámenú hlavu, len tak vytriezvel, i
         to ťažko. Neľutoval cenné papiere, ktoré žena nezabudla vziať so sebou, ale keď už videl,
         že je zlá, skazená a preňho stratená, zmocnil sa ho divý bôľ… Aká krásna, aká krásna bola!
         Celú silu jej zmyselnej krásy pocítil až vtedy, keď jej už preňho nebolo a byť nemohlo.
         Lenóra vzala so sebou nielen železničné obligácie, hotové peniaze, dve sporiteľné knižky
         rohovskej banky, ona vzala i kus jeho života, kus jeho „milého hriechu“, toho sladkého zla,
         s ktorými sa vedel spriateliť jeho slabý charakter. „Dračou dierou“ pomenoval svoj Krásny
         dom, v mravnom povedomí jeho neprávosti, neprirodzenosti — no keď premenil sa útekom Lenóry
         v tichý príbytok, hrozil sa toho ticha a poriadku, ako sa hrozíme rozpadávajúcej sa
         mŕtvoly.
   </p>
   <p>
    No čas všetko hojí, aspoň dáva blahodejné morfium polozabudnutia. Svet ním opovrhol,
         rodina sa mu smiala, pomoci nebolo — nuž hodil rukou a zošúveril sa dohromady ako balón, z
         ktorého vyšiel osudnou trhlinou plyn… Klesol na zem. Tá zem ho neopovrhla, ani nesmiala sa
         mu. Nesmiala sa mu ani hôrka, v ktorej húštine preležal celé hodiny… Deti rástli najviac
         medzi sluhami, túlali sa dedinou, zachádzali do všetkých chalúp, hrali sa s deťmi… a už
         staršej prišiel čas učiť sa. Vtedy prišla Beatrica Steinová, ktorá sa dozvedela z novín o
         smutnej histórii bratovej, pobudla mesiac v zapustenom dome, vyhnala darmožrútov-sluhov,
         ktorí uspeli uviť si u apatického pána teplé hniezdo, vyriadila, oprášila, vyčistila celý
         dom pomocou čulých dedinských neviest a koncom-koncov, nepočúvajúc na slabé protesty
         bratove, vzala deti k sebe do Nového Sadu. Nedarmo hovorila, že v nej vrie pravá Drevanská
         krv, ale v bratovi len krv Malých.
   </p>
   <p>
    Čas úplnej samoty počal sa pre biedneho Jána. Sedel bez výjazdu doma, prehodiac otcovu
         starú duplovku kapsľovú cez plecia, chodil po poli, ponad výmole, viac strašiť než strieľať
         zajace a jarabice, ktorých bola hojnosť v jeho peknom revíre. Hospodárstvo viedol dosť
         poriadne, no bez pasie. Robil a nakladal robiť to, čo bolo nevyhnutne potrebné, za
         hospodárskym pokrokom nechvátal, novizne
    <sup>
     [
     <a class="footnote" href="#ftn.id2505122" name="id2505122">
      15
     </a>
     ]
    </sup>
    neuvádzal. Len už keď mu susedia jedno-druhé nanútili — pasívne prijímal nejakú
         opravu, nejaký nový stroj alebo nové semeno. Tinka stala sa vykonávateľkou a udržovateľkou
         toho dobrého, čo Beatrica nariadila v dome svojou zručnou a energickou rukou.
   </p>
   <p>
    A hľa — teraz znovu Krásny dom ožil, omladol; doňho vrátila sa duša, ako riekla Tinka
         Kabelová Mirkovi, natierajúcemu strechu salaša hnedou farbou.
   </p>
   <p>
    „Dve duše,“ odpovedal jej Mirko, „a to skvostné!“
   </p>
   <p>
    „Ach, ako spievajú, slzy by človeka zaliali. Ale keď odídete, bude smutnejšie.“
   </p>
   <p>
    „Prečo tak myslíš, Tinka? Ony zostanú, tie vaše škovránky; ešte ich viac piesní naučím.“
   </p>
   <p>
    Dievčence dobehli.
   </p>
   <p>
    „Už je tu Ďurko so stromčekom!“ kričala Julka a ovesila sa Mirkovi na rameno. „Taká
         krásna jedlica!… Poď, poď!“
   </p>
   <p>
    Ďurko priniesol stromček do izby i s krásnym, zeleným machom. Mirko upevnil jedlicu nad
         svojou krajinkou, práve za salašom šťastných pastierov, svedkov božieho narodenia. Mária
         počala ho ovešiavať ovocím, zlatými reťazami, perníkmi a všetkými vianočnými skvostmi…
   </p>
   <p>
    „Mariška!“ zavolala Julka, kľačiac pri hŕbke machu, „pozri, pozri, chrobáčik, živý
         chrobáčik — ach, nebožiatko — ako vyťahuje nôžky — a tu druhý!“
   </p>
   <p>
    „Neboráci,“ poznamenal Mirko, „myslia, pomýlení izbovým teplom, že je tu jar! Máte sa
         načakať.“
   </p>
   <p>
    Julka vzala dva chrobáčiky na dlaň a bežala ich ukázať otcovi.
   </p>
   <p>
    „Milá je tá Julka,“ riekol Miro, keď zostal sám s Máriou, „ale mne sa zdá trochu
         pohnutá, priživá!“
   </p>
   <p>
    „Povedz pravdu: náruživé decko,“ riekla Mária, priväzujúc na ratolesť cukrovú bábiku;
         „keby som jej nevyhýbala, i so mnou by sa povadila — s Tinkou už bol proces.“
   </p>
   <p>
    „No — veď je ešte dieťa.“
   </p>
   <p>
    „Ona je hotová oddať sa s celou dušou, a práve tak blízko je pre ňu znenávidieť.“
   </p>
   <p>
    „Ty si, pravda, z iného dreva, Mária, ty ani nemiluješ, ani nenávidíš.“
   </p>
   <p>
    „Ja milujem boha, Mirko. Ach, čo som to povedala,“ a ľahko sa zapýrila; „ja chcela by
         som ho milovať, túžim…“
   </p>
   <p>
    Mirko pozrel na ňu a odložil štetec. Bola krásna, keď jej čistá, pravidelná tvár ľahkým
         rumencom ožila. ,Novú krásu odokryl som na nej,‘ podumal Mirko a chytil ju za ruku.
   </p>
   <p>
    Ona svoju ticho utiahla a oddala sa do práce.
   </p>
   <p>
    „Všetky deti z dediny zavolám,“ riekla už pokojným hlasom; „bude to híkania a ochkania.“
   </p>
   <p>
    „A ja budem dnes hotový… Ostatné si samy zajtra doplníte.“
   </p>
   <p>
    „Nuž a…“ Mária pozrela na Mirka veľkými, šedými, ale prekrásne lesknúcimi sa očami.
   </p>
   <p>
    „Musím k starým do Rohova. Chcem, ba musím už raz prekvapiť rodičov. Tri roky nebol som
         doma na vianočné sviatky. Predstav si — oni sú takí samotní, opustení.“
   </p>
   <p>
    Mária neriekla ani slova a priväzovala pozlátené jabĺčko.
   </p>
   <p>
    „Jaj“ — pretrhla akési nepríjemné ticho, „ako tie ihlice vedia pichnúť.“
   </p>
   <p>
    Kladný strmo pozrel na Máriu. Jej tvár bola pokojná, tichá, ako na gréckom reliéfe.
   </p>
   <p>
    Ráno Drevanský dal Kladného zaviezť do Rohova. Kočiš Jožko, navrátiac sa, doniesol Márii
         malý granátový krížik, Julke skvostne zaviazané album s nápisom „Poesie“, podarúnky to
         Mirkove. On mal to oddať Tinke, ktorej úlohou malo byť položiť veci pod vianočný strom. Ale
         Jožo mal na Tinku z brehu, nedoprial jej tej radosti, ale oddal rovno obom devám paklíky:
   </p>
   <p>
    „To od mladého pána,“ riekol a myslel, že sa pomstil na Kabelovej.
   </p>
   <p>
    Bývajú všakové pomsty; i ten najtichší dom kryje pod svojou strechou rôzne prúdy,
         sympatie, žiarlivosti a intrižky.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507147" name="ftn.id2507147">
        3
       </a>
       ]
      </sup>
      (lat.)náhrady
     </p>
    </div>
    <div class="footnote">
     <p>
      <sup>
       [
       <a class="para" href="#id2507325" name="ftn.id2507325">
        4
       </a>
       ]
      </sup>
      Rohov — podľa výskumu niektorých popredných slovenských literárnych vedcov (A.
               Mráz) Vajanský pri zobrazovaní života v Rohove použil mnohé skúsenosti a poznatky
               hlavne zo Senice i Skalice (tu sa pôvodne autor osadil ako advokát) na západnom
               Slovensku. Okrem týchto dvoch miest Rohov stelesňuje v sebe mnohé charakteristické
               črty viacerých západoslovenských mestečiek
     </p>
    </div>
    <div class="footnote">
     <p>
      <sup>
       [
       <a class="para" href="#id2523091" name="ftn.id2523091">
        5
       </a>
       ]
      </sup>
      (z lat.) hovorili v skratkách
     </p>
    </div>
    <div class="footnote">
     <p>
      <sup>
       [
       <a class="para" href="#id2523139" name="ftn.id2523139">
        6
       </a>
       ]
      </sup>
      (zo srb.) Dobrú noc
     </p>
    </div>
    <div class="footnote">
     <p>
      <sup>
       [
       <a class="para" href="#id2523244" name="ftn.id2523244">
        7
       </a>
       ]
      </sup>
      (lat.) do videnia
     </p>
    </div>
    <div class="footnote">
     <p>
      <sup>
       [
       <a class="para" href="#id2523270" name="ftn.id2523270">
        8
       </a>
       ]
      </sup>
      (fr.) počujte; práve mi zišlo na um
     </p>
    </div>
    <div class="footnote">
     <p>
      <sup>
       [
       <a class="para" href="#id2523280" name="ftn.id2523280">
        9
       </a>
       ]
      </sup>
      (z gr.) malomeštiaci, Kocúrkovania
     </p>
    </div>
    <div class="footnote">
     <p>
      <sup>
       [
       <a class="para" href="#id2523290" name="ftn.id2523290">
        10
       </a>
       ]
      </sup>
      (nem.) viedenský kvietok
     </p>
    </div>
    <div class="footnote">
     <p>
      <sup>
       [
       <a class="para" href="#id2523324" name="ftn.id2523324">
        11
       </a>
       ]
      </sup>
      (lat.) robí všetko; do všetkého sa rozumie
     </p>
    </div>
    <div class="footnote">
     <p>
      <sup>
       [
       <a class="para" href="#id2523352" name="ftn.id2523352">
        12
       </a>
       ]
      </sup>
      (lat.) teda
     </p>
    </div>
    <div class="footnote">
     <p>
      <sup>
       [
       <a class="para" href="#id2523466" name="ftn.id2523466">
        13
       </a>
       ]
      </sup>
      <span class="emphasis">
       <em>
        Sobieski Ján
       </em>
      </span>
      — ide tu pravdepodobne o Jána III., kráľa a
               poľského národného hrdinu (1674—1696). Roku 1683 najmä jeho zásluhou utrpeli turecké
               vojská, obliehajúce Viedeň, ťažkú porážku
     </p>
    </div>
    <div class="footnote">
     <p>
      <sup>
       [
       <a class="para" href="#id2504926" name="ftn.id2504926">
        14
       </a>
       ]
      </sup>
      (nem.) do mesta
     </p>
    </div>
    <div class="footnote">
     <p>
      <sup>
       [
       <a class="para" href="#id2505122" name="ftn.id2505122">
        15
       </a>
       ]
      </sup>
      novoty
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505316">
       </a>
       3. Lipovský kostol
      </h2>
     </div>
    </div>
   </div>
   <p>
   </p>
   <p>
   </p>
   <p>
    V širokom, rozmanite nadstavovanom a pristavovanom dome Drevanských v Lipovej vládlo
         neobyčajné ticho, vzdor tomu, že dostal hostí, koričnianského Jána s deťmi; no i rodina i
         hostia boli v kostole, ako sa svedčí na prvý vianočný sviatok. Iba v „prednej“ kuchyni,
         patriacej k pôvodnému, od sto rokov nepremenenému bytu starých, šumela robota i v tento
         sviatok; tam gazdovala Beta, žena druhého syna Samka, ktorý pohltený starosťami o mamon,
         nevrátil sa z ciest ani len na tieto výročité sviatky. Snáď už i preto, aby sa vyplnil
         všeobecne v kraji rozšírený vtip o Lipovanoch, že všetci nikdy doma neboli, ani nebudú, a
         to ani len na súdny deň.
   </p>
   <p>
    Samkova Beta bola krikľavá, panovačná staruška, pravá, skostnatelá Lipovanka, o ktorú
         nezavadil novší čas ani na minútku; neustále rozkazovala početnej čeľadi domácich neviest a
         slúžok a rozmnožovala svojimi komandami neporiadok. Nevesty, slúžky, najaté baby behali,
         štuchajúc jedna druhú, prevrhovali vahany a oparovali si navzájom tučné ramená. Spech a
         kuchynský zmätok bol odpustiteľný: na obede budú nielen všetci synovia s manželkami, ale
         príde i Vrábeľ z Chudobky, Judkin muž, prišiel Koričanský s dcérami, a ako každý rok,
         povolaný je i pán farár obedovať v prvý sviatok u Turákov. Medzitým čo Beta kričala a
         rozkazovala, sama nič nerobiac, Tomášova žena Evka (Tomáš bol synom Michalovým,
         najstaršieho to syna Jánovho), nestará ešte Lipovanka s bystrými očima a určitými pohybmi,
         pracovala sama bez velenia, a pracovala ako oheň. Iba Aničke, osemnásťročnej dcére
         Ďurkovej, časom ticho riekla, čo treba doniesť z komory.
   </p>
   <p>
    Aničkin otec, Ďurko, bol najmladší a najvzdelanejší zo synov starého Turáka. Mal zmysel
         i pre iné veci než pre večnú borbu za vydobytím majetku a večnú starosť o jeho zachránenie.
         Ačkoľvek najmenej cestúval (na neho boli zložené hospodárske starosti nielen otcovského
         majetku, ale i novonadobudnutých majetkov bratských), ľúbil obcovať doma i nablízku s ľuďmi
         vzdelanejšími, najviac čítal v dome Drevanskom, a časom vedel pustiť i groš či pre
         zjemnenejší pôžitok, či k nejakému vyššiemu cieľu. S farárom lipovským
    <sup>
     [
     <a class="footnote" href="#ftn.id2505414" name="id2505414">
      16
     </a>
     ]
    </sup>
    stál v pomere temer priateľskom; často chodil k nemu, bezdetnému vdovcovi, a
         presedel celé večery. Farár mal zaľúbenie sliediť za neučeným, materinským dôvtipom svojho
         cirkevníka, poučoval ho nie ako učiteľ, ale ako vyššie stojaci, dobré želajúci priateľ.
         Ďurko syna svojho Paľka podržal tak pri dome, ako to robili ostatní, ale už i Paľko bol
         zjemnenejší, viedol za mládenectva predok medzi rovesníkmi, zaujímali ho veci verejné i
         národné, i vzal si za ženu chudobnú Lipovanku z lásky, čo bolo neslýchané v Lipovej, a
         tobôž u patriciov Drevanských. Podobne i Anička, sestra jeho, bola jemnejšia, vzdelanejšia
         než ostatné Lipovanky; pracovala v poli i v dome práve tak ako ony: silu, čerstvosť,
         prirodzenosť prostej Lipovanky podržala, ale ju miernilo, zdobilo a zjemňovalo vychovanie
         otcovo a liberálnejšie používanie bohatstva v dome Ďurkovom. Nosila sa tak, ako všetky
         napospol, nebolo na nej inakšieho šva, inej farby; vlasy ležali hladko a prosto, pútcom
         rovno delené, vrkoč ležal voľne chrbtom, ale tie šaty i podľa látky boli fajnejšie, i
         strihom vzornejšie priliehali k jej mladému telu, akoby ich ulial, a hlavička s hladko
         česanými vlasmi a silným vrkočom mala útlejšie kontúry. Niektoré preháňania pri bežnom
         lipovskom kroji vedela zmierniť bez toho, že by čo len maličkosťou upomínala na nejaký
         vplyv módy a panštenia.
   </p>
   <p>
    Okrem kuchárok a početných detí zostala doma ešte i starenka Eva — ju už vyše dvoch
         rokov nebrali do chrámu, nie preto, že by nevládala, ale ona zaspávala pod kázňou. Vysoká,
         chudunká, s jemnými črtami podlhovastej tvári, celá v bielom sedela pri ohromnej peci a
         driemkala svojimi vyhasnutými očami. Časom vstala, prešla k stolu, na ktorom ležal otvorený
         kancionál s medenými záponami, nasadila na jemno krojený nos ohromné zväčšujúce okuliare,
         podoprela chudé biele líce rukou, spievala tichým, trasľavým, akoby zamierajúcim hlasom
         vianočnú pieseň: „Na boží narození, anjelé radosť měli.“ Boh sám vie, či naozaj čítala, a
         či znala pieseň naspamäť — jedno i druhé bolo pravým divom pri jej veku, pri tých
         nekonečných, zväčša tvrdých prácach, žiaľoch a trampotách, v ktorých žila od šestnásteho
         roku, keď ju vydali polonásilne za Turáka. Porodila Turákovi desať detí, z ktorých päť i
         pochovala, jedno v detskom, tri už v zrelšom, syna Andreja v mužskom veku. Už teraz málo
         žila prítomnosti, ale pamäť o prešlom zachovala. O prešlom, dávnom hovorila presne,
         rozumne, len už o veciach novších nevedela pravého vývodu, zabúdala to, čo stalo sa včera,
         a pamätala maličkosti, ktoré udali sa pred polstoročím.
   </p>
   <p>
    Starenka pri speve dlho nevydržala, vstala a počala upratovať širokú „prednú“ izbu s
         dvoma ohromnými posteľami; vystlaté boli perinami až po bukové, solídne hrady povaly. Na
         priečnej hrade stálo vyrezané: „Anno 1689 Andreas Drewanski.“
   </p>
   <p>
    Tohto Andreja už nik viac nepamätal, ani len starý Ján. Vôbec národ náš mnoho pamätá,
         ked pamätá dedov. Celá jeho pozornosť pohltená je prítomnosťou, a o dni, ktoré sa minuli,
         povesť nebárs sa stará; žiaľ, práve tak málo stará sa o istotu budúcich.
   </p>
   <p>
    Starenka upratovala a nemala čo upratovať, všetko bolo náležité upratané; dotýkala sa
         suchými prstami lavíc, pohladila periny, utierala dlaňou stôl, ktorý sa len tak lisol
         čistotou. Narovnávala kútnicu so starými, bohatými výšivkami, no kútnica už i tak ležala
         hladko na tučno perím nabitých poduškách. Pozrela na fogaš; tam v strojnom rade viseli
         džbánky a na polici stáli kvietkované poháre — prachu na nich nebolo. V kúte nad stolom
         stála v uhle trojhranná kasnička, od ktorej kľúč mal jej muž odvtedy, ako do domu prišla;
         no i tá bola vyutieraná. Nebolo roboty… Teda prišla do kuchyne svojimi krátkymi, ale dosť
         chytrými krokmi, počala dávať rozkazy, ktoré nik neplnil, ale sa im ani neprotivil.
         Nevesty, baby a dievky ani za okamih sa neustali mrviť, keď sa Eva zjavila na vysokom
         prahu, škrekľavý hlas Bety Samkovej neumĺkol. Nie, že by stará Eva prestala požívať úctu
         najstaršej gazdinej, ale život tiekol svojím prúdom, ani ony, ani stará Eva nemohli ho
         zastaviť.
   </p>
   <p>
    „Šanujte masť…“ napomínala Eva svojím tichým, pološeptavým hlasom. „Bože môj, aká
         drahota! Čo z nás len bude, chudobných ľudí… A ty, Dorka, nevylej pomyje na hnoj, ako
         onehdy — bude ošípaným.“
   </p>
   <p>
    „Bez kožúška ste vyšli, babička,“ riekla Anička a vzala starenku za chudú ruku. Odviedla
         ju nazad do prednej ako dobré, poslušné dieťa. „Sadnite si, priložím do pece, aby vám bolo
         teplo.“ Vybehla ako lasica, dupkajúc svojimi čižmičkami po nedláždenej, pevno ubitej a
         pieskom posypanej zemi. Nažltkavá suknica, riasna, stozáhybová šuchotala okolo jej silných
         údov. Tvár, ešte rozpálená kuchynským ohňom, jasala zdravím a tou veselosťou, ktorú dáva
         iba skončená práca. V sieni vzala dlhú opálenú lopatu, položila na ňu kŕče a polienka a ako
         chlieb do pece, šuchla drevo dlhým črieslom do kachiel.
   </p>
   <p>
    „Ech, ako buchla,“ šeptala babička, sadajúc znova k stolu, „ešte pec zrúti, pochábeľ.
         Ten mladý svet nič nešanuje!“ Zívla a počala znovu spievať.
   </p>
   <p>
    Anička už nemala práce v kuchyni, i šibla k svojim nariadiť sa. Ďurkov byt bol
         najzadnejší, najnovší a najmodernejší. Tam boli už i dlážky, moderné stolce a dve
         furnírované kasne. Pendlové hodiny klepkali ticho; povala štukaturovaná, obloky väčšie. Na
         obločných doskách váľali sa čísla novín, na stenách viseli obrazy výtečníkov, svadba
         Svätoplukova a podobizeň Jána Kollára v luteráku s tabličkami, s knihou v ruke. O chvíľu
         Anna vyšla zo svojej komôrky vymytá, vystrojená, ako sa svedčí na sviatky. Krátku suknicu
         mala už cele žltú, to jest novú, lebo nefarbené sukne lipovské len za nova udržujú
         prirodzenú žltú farbu konopnú, sukňa mala tisíc jemných, umele spresovaných záhybov; nové
         čižmičky, kordovánky, krášlili pomerne malú nôžku. Biela košieľka, ako tamo ten sneh na
         Hradovej, voľnými záhybmi splývala mladou, jemno vypuklou hruďou; aksamietový živôtik so
         striebornými gombíkmi a taktiež striebornými, filigránskymi záponami, prosté biele rukávce
         — jednoduchý, tak rieknuc triezvosuchý kroj lipovský pristal tejto mladej, silnej a pritom
         elastickostrojnej postave. Netrpezlivo, so zvedavosťou, ba temer predcitom lásky očakávala
         príchod svojich netier. Veď je im ona tetkou, trebárs súčasne temer vrstovnicou. Jej sa
         veľmi zaľúbili útle krásy mladých diev; temer so závisťou hľadela na biele, podlhovasté
         ruky Márie, na kypré, pred slnkom ochraňované farby na tvári Julky. Devy vzbudili v nej
         tušenie iného sveta, ktorý zostane pred ňou naveky zatvorený.
   </p>
   <p>
    No netere boli medzitým v kostole. Ich otec i v tomto punkte obnovil Andrejom Drevanským
         opustené rodinné tradície a chodil aspoň na sviatky do lipovského chrámu, chodil i mimo
         toho pozrieť svoju rodinu lipovskú, vôbec pestoval styky s pradedovským domom, z ktorého
         pochádzal. Sám boh vie, ako mohol jeho otec Andrej, syn starého Jána, tohto starinného
         duba, tak skokom odtrhnúť sa od svojho koreňa; no tak bolo; hlavne notárčením, podlou
         úlohou oproti podlým predstaveným, večným strachom pred chúťkami stolice, financov,
         všakových komisií vrhol sa cele do prúdov, ktoré ďaleko vybočili z tichého koryta
         starorodinného, pohneval, odcudzil sa od rodičov i bratov, panštil, maďarónčil a vôbec
         „zoplanil sa“, ako hovorili v Lipovej. Ako od neho žiadali podplatky, darované obedy,
         poľovky s hostinkami, tak i on vyhľadával náhradu tým, že zase podplatky prijímal a ľud
         dral. Item
    <sup>
     [
     <a class="footnote" href="#ftn.id2505657" name="id2505657">
      17
     </a>
     ]
    </sup>
    „zoplanil sa“.
   </p>
   <p>
    Veľký lipovský chrám, prosto vápnom vybielený, architektonicky pustý ako Sahara, prázdny
         ako ohromná šalanda, bol, ako vždy vo sviatkoch, nabitý Lipovanmi a občanmi z troch fílií.
         Na dvoch hlavných, bočných chóroch ako temnomodrý mrak černeli sa jednoduché kabane
         mešťanov, lisli sa tu temné, vymastené, tu šedivé hlavy. Hlava na hlave až po drevené
         vešiaky s ohromným počtom čiernych klobúkov, v štyroch vrstvách bolo vidno osmahlé tváre.
         Na chóre za oltárom beleli sa rady cirkevníkov z fílií; biele halienky odrážali sa od
         meštianskych kabátov a šúb. To boli statní kopaničiari; medzi nimi našli sa i takzvaní
         ročiaci, ktorých do chrámu za rok raz alebo dva privolávajú výročité sviatky. Na prízemí,
         iba proti kancľu bolo neveľké oddelenie pre členov presbytéria a vážnych hostí, ostatok
         zaujímalo ženské pohlavie. Biele i farbisté šatky, čipkované čepce, kacabajky, kožúšky s
         bohatou výšivkou, rumené i bledé, mladé i staré ženské tváre, to všetko splývalo v pestrý
         obraz, ako vídame na dobrých starých gobelínoch. Dcéry Jánove najviac porážal spev; z
         chórov, sprevádzaná výtečnou hrou muzikálneho učiteľa, valila sa unisonná záplava z tisíc
         mužských hrdiel, mohutne, ťahavo, kovovo… v prízemí zvučal prenikavo tiež unisonný,
         množstvom zosilnený, pritom milý diskant ženský. Splýval v jedno s hustým hlasom mužov,
         miernil ho a dodával mu lahodnosti i mäkkosti. Z troch elementov, organa, mužského a
         ženského spevu, povstala čudná, možno málo muzikálna, ale dušu unášajúca harmónia. Ako
         obetný dym vznášal sa silný spev hore nevkusnými, ťažkými stĺpmi, až po ploché sklepenie
         chrámu. Učiteľ nerobil nijaké intervaly, netulikal medzi veršami, on prosto akoby mal
         mnohoľudnú masu na opratách, tiahol za sebou celú ohromnú zmes hlasov a panoval nad ňou.
   </p>
   <p>
    Pri tejto mnohoľudnosti, pri tisícich očiach, hľadiacich z chórov, pri strojnej, živej
         smesi ženských, jednoduchých, ale čistých krojov, pri tisíchlasovom, ačkoľvek unisonnom
         speve, sprevádzanom ťahavými, serióznymi zvukmi výborného organa, všetka chudoba a žiaľna
         pustota architektúry razom zmizla. Život a človek premenil biednotriezvy chrám v jednoduchú
         síce, ale sviatočnú a impozantnú budovu. I stratil sa suchý dojem holých, nič nevraviacich
         fádne bielych stien, nevkusných, dole hlúpo odrezaných oblokov, hrubo remeselnícky
         opracovaných lavíc, stratil sa smutný dojem fušersky maľovaného obrazu oltárneho, ako i
         celého bezvýznamného, žiadne taje neukrývajúceho oltára. Zahladený bol dojem vonkajšieho,
         formálneho nevkusu
    <span class="emphasis">
     <em>
      živou krásou ľudovej masy
     </em>
    </span>
    . Táto živá krása ľudovej
         masy javila sa nielen v tom, čo oko videlo a ucho počulo; v tom úchvatnom obraze pokojných,
         zdravých postáv, otvorených obličajov, v blesku tisícich očí, v silných otrasoch
         jednotného, velebného spevu, ale menovite v tom, že tu suverénne kraľovala tichosť a
         duchovná sústredenosť, umelecký poriadok s umeleckými kontrastmi, dojem mnohohlavého celku,
         pozostávajúceho z nesčíselných jednotiek. Táto masa bola hlavne a predovšetkým trpná,
         nečinná, prijímajúca, tak rieknuc bezprávna, ale jednako ona, tá masa, ten celok, boli
         hlavným faktorom, a nie činná, podávajúca účasť kňaza alebo organa… Kňaz so svojím oltárnym
         spevom, svojou kázňou, organ svojimi pánovitými zvukmi zdal sa iba odbleskom tejto masy,
         ktorá sa zhromaždila, zanechajúc pri vchode do chrámu všetky osobitné mysle, túžby, svoju
         všetku vôľu a svoje práva.
   </p>
   <p>
    Na prízemí, v oddelení pre vážnych a najvážnejších cirkevníkov, mali i Drevanskí svoju
         lavicu, veď kurátorom bol i teraz Michal, hodnosť, ktorú prejal od otca, keď sa poďakoval
         starík pre vysoký vek svoj. Na mieste, kde inokedy bolo vídať plešivú širokú hlavu starého
         Jána Drevanského, sedel teraz jeho vnuk Ján Drevanský, a pri ňom obe jeho dcéry. Ony
         vlastne narušovali obyčajný poriadok. Podľa prastarého poriadku mali by i tieto dcéry stáť
         pred oltárom, v nepočetnej falange lipovských panien, ktoré tam stisnuté stáli a pri
         oltárnej modlitbe s príjemným šumom riasnych sukníc a bielych rukávcov kľakali na chladné
         štvorce lacného mramoru. No Jánove dcéry už vyrástli zo starého mravu, už sú slečny, a mali
         na hlavách klobúky… Tieto klobúky a mantilky, známosť cudzích jazykov, noblesnejší spôsob
         žitia, to, že ich dedo a otec biedne prešli zopár škôl, že bývali v panskom dome, bolo dosť
         prervať storočný poriadok. A to menuje sa všeobecne pokrokom. Veď ony, tie devy, boli
         priamymi výhonkami lipovského koreňa, pravé, krvné sestry tamtých, čo stáli pred oltárom a
         kľakali pri posvätnej modlitbe oltárnej. Krvné sesterstvo stratilo sa pod klobúkom a
         mantilkou, právo lámať starý zvyk stalo sa pochopiteľným, takže ani nebolo divné. Neväzí v
         tomto, ako v puku, zárodok národného renegátstva? Nevedie každé oddeľovanie sa od ľudu k
         odrodilstvu?
   </p>
   <p>
    Pri boku Julky sedel Ján, nahrbený starec so širokou, lisnúcou sa plešinou, ovinutou
         srieňovým vencom dlhých, v tyle hrebeňom spätých vlasov. Bledá, významná tvár jeho bola
         starecký krásna; také tváre maľoval Rembrandt
    <sup>
     [
     <a class="footnote" href="#ftn.id2505850" name="id2505850">
      18
     </a>
     ]
    </sup>
    a vedel v ne vložiť krásu, vzdor tomu, že boli vráskovité a zošlé. Viala z tej
         tváre patriarchálna vážnosť, temer bys‘ povedal sviežosť, len mdlé oči a vpadnuté pery,
         veľmi vráskovité, zjavovali neobyčajne vysoký ľudský vek. Mohutné, široké čelo svedčilo o
         niekdajšej sile vôle. Údy schudnú a zošúveria sa, plecia zvisnú, sily telesné upadnú až na
         stupeň bezpomocného detstva, ale hlava starého človeka podrží svoje dimenzie, svoje formy a
         stáva sa nápadnou, imponujúcou. Pri ňom sedel Michal, jeho najstarší syn, otcovi nápadne
         podobný, tiež plešivý, no ešte nenahrbený, obrovsky mohutný v pleciach, takže, ačkoľvek už
         sám starec, zatienil svojho otca, a akoby vyzdvihoval jeho starobu. Široká šuba, bohato
         vyšívaná, s čiernou, barančenou hazuchou na chrbte, zväčšovala jeho postavu.
   </p>
   <p>
    Ján i Michal zahĺbení boli v bohoslužbu, ticho, nepohnute sa trímali — zato Ďurko, asi
         päťdesiatnik, s mladým rumencom na tvári, čulo pozeral pred seba, raz na more ženských
         hláv, raz na temnú masu, visiacu nad ním z chóru. Pri dlhej piesni vianočnej ustal spievať
         a niekoľko ráz zívol. Mladší členovia rodiny boli roztratení po chóroch. Vrábeľ s Juditou
         prišli z ďalekej „Chudobky“ neskoro, na polkázeň. Judita prichýlila sa do poslednej ženskej
         lavice; chudobné želiarky urobili jej vďačne miesto, stisnúc sa dohromady. Ján Vrábeľ so
         synom pošli k organu; to útočište pre ľudí, nemajúcich v chráme zákonného miesta.
   </p>
   <p>
    Kňaz, vysoký muž s krátko striženými šedinami, v snehobielej kamži, hovoril z kancľa
         tichým, nerétorickým tónom, akoby bol mal pred sebou len malé zhromaždenie. No každé slovo
         padalo z kancľa jasno, určite, odrezano; pri tichosti, ktorá panovala v chráme, prenikalo
         každé až do posledného mendíckeho kútika pod nedokončenou vežou, kde sedel po kladách a
         zlomkoch vymuštrovaných lavíc najmladší podrast lipovskej mládeže. Len ku koncu kazateľ
         nadvýšil hlas; zrnito, ako zlatý dážď, padali jeho premyslené, pekne konštruované vety,
         prípadné citáty Písma, silné slová proroka, ktorými započal a ako bolo badať, ide i končiť.
         Pozdvihnúc hlas až k pátosu — zastal na chvíľu a tichým, tichým hlasom riekol: amen… Akoby
         jednými prsami zavzdychol celý chrám i ozval sa razom nepokojný šum… ľudia pridlho boli
         ticho, žiadalo sa pohybu. Pohyb prišiel do masy, ako keď do tichej hladiny Štrbského plesa
         z vysokých brál Bašty priletí nečakaný, silný vietor. Zašuchotali listy kancionálov, akoby
         ten samý vietor zadul do suchého opadnutého lístia. Mohutne, všetkými mutáciami zahrmel do
         šumotu organ, až sa niektoré lavice potriasali zvukmi pedálovými. Hovoria, že dosky majú
         istý stimulus
    <sup>
     [
     <a class="footnote" href="#ftn.id2505960" name="id2505960">
      19
     </a>
     ]
    </sup>
    ; keď organová drevená píšťala zahučí tým samým stimulom, doska sa strasie.
   </p>
   <p>
    Po piesni, pri áronovskom požehnaní
    <sup>
     [
     <a class="footnote" href="#ftn.id2505977" name="id2505977">
      20
     </a>
     ]
    </sup>
    , pri prvých spevných slovách kňaza všetko povstalo z miest; chrám sa zatmil,
         akoby razom jasné zimné slnko zašlo bolo za hustý oblak. Zdalo sa, akoby budova sama chcela
         sa vystrieť do výše. Nad pavlačami objavili sa rady temných, vysokých postáv a zakryli
         chrbtami i hlavami svetlo nevkusných oblokov. Po trikrát poklonili sa rady za každým
         odstavcom požehnania. A skoro potom nasledoval šumný, radostný východ. Ako tmavá rieka
         valila sa z chrámu masa ľudu dolu schodmi, pätila sa, nemôžúc ďalej pre babky, ktoré v
         prízemí tisli sa netrpezlive do dvier, hatiac jedna druhú. Pred kostolom vidno grupy v
         tichom rozhovore. Kňaz vychádza z kostola, klobúky letia z hláv.
   </p>
   <p>
    „Ako ti je?“ pýtal sa Ján Drevanský dcéry Julky, ktorá bola neobyčajne bledá a dupkala
         nepokojne po snehu.
   </p>
   <p>
    „Oziaba ma v nohy, a hladná som ako vĺča.“
   </p>
   <p>
    „Julka!“ s nádychom neodobrenia riekla Mária. Jej sa nemilo dotkli položartovné slová
         sestry bezprostredne pri východe z chrámu. Zneli jej priprofánne a priveselo po vážnych
         dojmoch chrámových. Ona pod spevom, dávno nepočutým, dva razy zaplakala, skloniac hlávku
         nad hrubú knihu kancionála, a pri posledných slovách kňazových zamieralo v nej srdce novým,
         sladkým a pri tom všetkom bôľnym citom. „Zamknutá je duša tvoja“, hovorievala tetka
         Steinová, keď ju kárala, že je nevľúdna, neúprimná a do seba utiahnutá. Teraz, po návrate z
         Dolniakov, počala sa otvárať jej uzamknutá duša ako kališek belasého zvončeka pri východe
         slnka. Tiché posiaľ srdce, rovnomerne pulzujúce, počalo tĺcť živšie, tuhým, nepravidelným
         tlkotom. „Čomu v ústrety?“ pýtala sa sama seba. Odpovede nebolo.
   </p>
   <p>
    „Nuž čože?“ odvetila jej nevinne Julka, „vari teba neoziaba a ty nie si hladná? Mariška,
         kebys‘ vedela, ako sa teším na tú polievku u babičky. Takej niet v celom svete. A či si
         nezazrela pri organe Lacka? Ja som ho zazrela a hneď poznala.“
   </p>
   <p>
    Mária neodvetila a išla ticho pri boku otca.
   </p>
   <p>
    Slnko svietilo bielymi, zimnými lúčmi na zasneženú ulicu, na biele strechy domov, na
         snežný kužeľ Hradovej, ktorý pnel sa nad Lipovou ako hromozvod. Končiar vrchu, ostrý sám
         sebou, zostrila ešte viac kartografická pyramída; omrznutá a zasnežená svietila v slnku ako
         briliant. Pod Hradovou tiahli sa husto horou zarastené nižšie kopce v čistej, snehovej
         plachte, len miestami pretrhnutej zráznymi skalami. Z druhej strany trčal blízko, nad
         samými domkami Záriečia, nevysoký, strmý, vulkanický kopec. Myslel bys‘, rukou môžeš
         siahnuť na jeho malebné stráne a terasy. Volal sa prosto Zámkom, a skutočne uzamykal
         lipovskú dolinu. Pod ním išla hradská cesta k Rohovu.
   </p>
   <p>
    Drevanskovci — celou procesiou — išli ticho z chrámu. Skoro ich dohonili Vrábeľovci z
         mlyna na „Chudobke“: Vrábeľ, jeho žena Judka i syn Ladislav, dvadsaťjedenročný šuhaj v
         bezúhonne módnom, ba až šviháckom obleku. Príchodzí pripojili sa bez ceremónií k rodine,
         pomaly tiahnúcej námestím. „Chudobka“ nepatrila cirkvou do Lipovej, no najmladšia dcéra
         domu, Judka, ľúbila razom odbaviť i pána boha, i návštevu u rodiny. Nadto prišla ukázať im
         svojho juristu peštianskeho, na ktorého pozerala s materinskou hrdosťou. Tak temer celá
         rodina v jednom klbku pomaly ťahala Lipovou. Ich temer všetci predbiehali, lebo starý Ján s
         vnukom hýbali sa len pomaly a často zastávali. Za mostom odbočili napravo, hore ľavným
         svahom. Na vyvýšenine, medzi ostatnými, menšími domami, vítal ich vysoký dom Drevanských,
         na poschodie, ale bývalo sa len v prízemí. Na staromódnom poschodí s malými, okrúhlymi
         oblokmi bolo skladište tovarov a iného dobra veľkého, gazdovského a obchodného domu
         Turákov.
   </p>
   <p>
    Pred bránou, ťažko dýchajúc, zastal starý Ján.
   </p>
   <p>
    „Drahým hosťom prednosť,“ riekol tichým hlasom a sňal svoj široký klobúk, obnažiac
         plešinu, ktorá lisla sa v slnku. Dievčence vošli úzkymi dvercami na kamenný, zametený
         násyp. K nim sa galantne pripojil už na ceste mladý Vrábeľ a teraz pomáhal im hore
         schodkami. Za nimi otec a ostatní členovia rozvetvenej rodiny. Celá kolónia starcov, mužov,
         žien i mladých podrostkov. Eva vyšla im v ústrety medzi dvere. Zalomila chudé ruky a v
         mdlých očiach starenky ukázali sa slzy.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505414" name="ftn.id2505414">
        16
       </a>
       ]
      </sup>
      V postave lipovského farára podal Vajanský (podľa vlastného priznania)
               „zidealizovaný“ obraz brezovského farára Jána Pravoslava Lešku
     </p>
    </div>
    <div class="footnote">
     <p>
      <sup>
       [
       <a class="para" href="#id2505657" name="ftn.id2505657">
        17
       </a>
       ]
      </sup>
      (lat.) tiež, ďalej
     </p>
    </div>
    <div class="footnote">
     <p>
      <sup>
       [
       <a class="para" href="#id2505850" name="ftn.id2505850">
        18
       </a>
       ]
      </sup>
      Rembrandt van Rijn — (1606—1669), najslávnejší holandský maliar. Námety jeho prác
               boli rôznorodé a mnohostranné. Na všetkých stupňoch jeho vývinu bola mu vítanou
               tematikou kresba portrétov; práca v tejto oblasti bola pre neho príležitosťou
               ďalšieho prenikania do vnútra človeka, hľadania a vyjadrovania vzťahov medzi
               vnútornou a vonkajšou ľudskou podstatou. Rembrandtove portréty vynikajú veľkou
               charakterizačnou silou a dôkladným umeleckým spracovaním
     </p>
    </div>
    <div class="footnote">
     <p>
      <sup>
       [
       <a class="para" href="#id2505960" name="ftn.id2505960">
        19
       </a>
       ]
      </sup>
      (lat.) činiteľ, ktorý podnecuje a zosilňuje istý prejav (hudobný, hlasový a
            pod.)
     </p>
    </div>
    <div class="footnote">
     <p>
      <sup>
       [
       <a class="para" href="#id2505977" name="ftn.id2505977">
        20
       </a>
       ]
      </sup>
      súčasť evanjelických bohoslužieb, v ktorej kňaz „požehnáva“ veriacich
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578147">
       </a>
       4. Cyrilský dokument
      </h2>
     </div>
    </div>
   </div>
   <p>
   </p>
   <p>
   </p>
   <p>
    Veruže stalo sa veľké prekvapenie v Rohove. Boli tam sladké okamihy radosti, len biednym
         a uníženým známe. Nebo neuštedrí také chvíle nevydedeným; také chvíle si treba zaslúžiť
         celým morom strádania.
   </p>
   <p>
    Mirko zhodil v saniach Drevanského ťažké botoše, schytil svoj kufrík, zabudol dať Jožovi
         na pivo a letel svojím ľahkým krokom hore úzkymi schodmi. Tri stupienky bral naraz, vzdor
         tomu, že sa mu ťažká bunda medzi nohy plietla. Naľavo v prvom poschodí zazrel dobre známe
         dvere s okienkom. To jeho rodičovský byt. Dvere zvláštnou náhodou neboli zatvorené, ako
         obyčajne bývali, on vhupol do malej kuchynky. Ovial ho dobre známy, domáci zápach, celkom
         zvláštny, akého nevoňal nikde na šírom svete. Naľavo uzrel dvere do otcovského kabinetu —
         druhé viedli prosto do hosťovskej, ale on obrátil sa hneď ku kabinetu. Už si predstavil,
         ako uvidí otca zhrbeného nad písacím stolom. Ale nič, chyžku našiel prázdnu. Na vešiaku
         visel dobre známy otcovský župan a jeho čierna, hodvábna čiapka, na jednoduchom regáli,
         číslované s akuratesou kancelárskeho človeka, ležali zväzky listín v modrých došticiach.
         Plán Viedne z čias Sobieskeho bol nalepený na tuhom papieri a visel na stene. Pri obloku
         stála úzka, vysoká bibliotéka; starík, keď chcel k vyšším priehradkám, stúpil na stolec, na
         ktorý nakládol najprv múr tlstých bachantov. „Historická almara“, uzavretá na dva zámky,
         zaujímala temer štvrtinu celej chyže. Mirko zhodil bundu i zimník, poopravil svoje lesknúce
         sa dlhé čierne vlasy, pričesal kefkou briadku a fúzy, a tak, akoby nič, prešiel do
         hosťovskej. Mať jeho, hoci nestará, ale biedou skľúčená, nápadne drobná osôbka, sedela pri
         obloku a hľadela na rohovské námestie. Ona i zazrela sane pred domom, ale dom, v ktorom
         bývala, mal viacero stránok; či málo saní zastávalo? K tomu v prízemí nachádzal sa hostinec
         s nápisom „Eis-Bier“. Až keď vrzli dvere, obzrela sa. Jej drobné, pracovité ruky klesli do
         lona. Veľké, čierne oči vyvalila a ihneď zatvorila. Potom chcela vyskočiť, ale údy
         neposlúchli. No tu ju držal už syn v náručí a bozkával na líce. Cele ju vzal do náručia,
         zdvihol a odniesol k divánu.
   </p>
   <p>
    „Miro!“ zavolala, a slzy vyronili sa z jej ešte vždy prekrásnych čiernych očí, „tys‘ ma
         mohol usmrtiť! Tak ma tuto zabolelo,“ ukázala na prsia. „Ach, keď si len tu!“ a vytrhla sa
         z ramien synových, sadla ďalej a hľadela naňho materským, skúmavým a pritom milujúcim
         pohľadom. Pritom mala akýsi nahnevaný výraz na tvári. To vždy, keď bola rozčúlená,
         ľahostajné, akým rozčúlením. „Tak dávno, tak dávno, čo som ťa nevidela — ale budeš hladný —
         bože môj, ja hlúpa… budeš čaju, kávy… Premrzol si.“ Vyskočila na nohy a počala metať sa po
         chyži, nevediac, kam prv.
   </p>
   <p>
    Ubezpečil ju, že mu nič nechybí, ničoho si neželá, len ju vidieť. Nedal jej odísť. Až
         otec príde…
   </p>
   <p>
    Na schodoch zakašlal niekto.
   </p>
   <p>
    „To je on,“ riekla šťastná Elena Kladná. „Ach, ako sa poteší.“
   </p>
   <p>
    „Počkaj, mama, musím ho tiež prekvapiť.“ Skočil z divána. „Nehovor nič, len ho pošli do
         kabinetu.“ Mirko sa šuchol na palcoch do otcovej chyže, obliekol otcovský župan a sadol si
         k jeho písaciemu stolíku, nahrbiac sa tak, že golier zakrýval jeho čierne kudry. Na hlave
         mal otcovu čiapku z čierneho hodvábu.
   </p>
   <p>
    Starý Kladný na očiach ženy videl ihneď, že sa čosi dobrého stalo a že je rozčúlená.
         Pevne myslel, zase nejaká zásielka prišla… „Nuž čo, list či paket?“ pýtal sa s radostným
         úsmevom, vyzliekajúc svoj „prorocký manteľ“. Bol to starý kepeň so širokým golierom, ktorý
         mu v Rohove zadovážil posmešný titul „archívneho proroka“.
   </p>
   <p>
    „Nič neprišlo z pošty,“ riekla Elena, ale nemohla sa zdržať a chytila muža okolo hrdla…
   </p>
   <p>
    „Choď, choď, stará!“ Vymanil sa z jej objatia a zakašľal, „chceš ma zadusiť?“
   </p>
   <p>
    ,Iste bol tu listár,‘ podumal, utvrdený ženinou ľúbeznosťou, a podľa obyčaje šiel do
         svojej chyže. Mirko nevydržal sedieť zhrbene pri stole, a práve keď starík vchádzal, mal
         hlavu vystretú. Spod čiapky na golier župana padali jeho čierne dlhé vlasy.
   </p>
   <p>
    „Kmín v dome,“ s dobrým úsmevom riekol Józ; on už po kufríku a bunde badal, čo sa stalo,
         „Vedel som hneď, vedel som…“ ale ďalej už nevládal, čo ako sa chlapil. „Zlodej, figliar,
         šibal…takto neoznámiť…“ Mirko bol už zhodil župan a bozkával otca. „Čo tu chceš? Čo tu
         hľadáš?“ zase počal otec, „von s ním!“ Ale jeho oči sa smiali a slová v hrdle viazli.
         Čokoľvek by bol povedal, všetko žiarilo láskou a nevýslovným šťastím. V úrade volali ho i
         „suchou dušou“ pre jeho absolútnu chladnokrvnosť ku všetkým mestským i kancelárskym
         novinkám, klebietkam, dôležitostiam, ani nešípiac, že slabý, bezpomocný, trpezlivý Kladný
         mal v sebe viac ohnivého citu než celý slávny magistrát Rohova.
   </p>
   <p>
    „Na Štedrý večer som prišiel, tata, vari ma vyhodíš? Či bude nadelenie?“
   </p>
   <p>
    „Bude, bude, Mirko — kedy si prišiel, ako, odkiaľ? …“
   </p>
   <p>
    Až tu napadlo Mirovi, že kočišovi nič nedal. Zbehol prostovlasý dolu schodmi. Jožko stál
         pred krčmou v prízemí a pil pálenku z malej fľašky. Krčmárka Regina, tučná na pľasnutie,
         stála medzi dvermi, ako temer vždy, a uspela sa ho dôkladne vypýtať, odkiaľ ide a koho
         priviezol.
   </p>
   <p>
    „Pozdravuj, Jožko, oddaj paklíky a povedz, že do Lipovej prídem naisto — zbohom.“ I dal
         mu do ruky niekoľko šestákov.
   </p>
   <p>
    „Máme poslať druhé kone?“
   </p>
   <p>
    „Popros sváka, že áno, ale iste — pešo je ďaleko!“
   </p>
   <p>
    Jožko dotiahol svoju pálenku, sadol do zadného sedliska a ako pán letel rohovskými
         ulicami.
   </p>
   <p>
    Kladný počúval oblokom na chodbe ich rozhovor.
   </p>
   <p>
    „A ty chceš do Lipovej?“ cele zarmútený opýtal sa syna.
   </p>
   <p>
    „Na prvý sviatok,“ trochu studeno riekol Mirko. Jemu boli nepohodlné vysvetľovania, lebo
         znal otcovu nechuť k domu Drevanských. Starý raz vo veľkej potrebe obrátil sa bol k nim, a
         Mišo Drevanský odbavil ho priateľským, ale tým bôľnejším: nie. Druhý raz, keď sa už Józa
         nemal kam obrátiť (ku Jánovi mladšiemu nechcel, vediac, že podporuje Mirka), prosil Sama o
         pôžičku. Samo mu pôžičku dal, pravda len na riadny úpis, vymienil si úroky, a keď prišiel
         zrok, inkasoval požiadavku nemilosrdne.
   </p>
   <p>
    „No, čo po strastiach budúcich dní,“ riekol s násilne vynútenou veselosťou starý Kladný,
         „užime prítomnosť! Ach, Mirko, ako som rád, žes‘ prišiel! A hodný si, neúrekom. Ako si
         zmužnel! Nuž, čo nového vo vysokom svete?“ Józa naisto veril, že jeho syn, ktorý učí
         ministrových synov, má veľké vedomosti o dielach „vysokého sveta“. Pravda, on nevedel, že
         jeho syn u ministra hrá omnoho menšiu úlohu než posledný domestik. Že prichádza punkt na
         určitú hodinu do osobitnej chyže, kde ho už čakajú dvaja žiaci; prejde s nimi úlohy, zadané
         v ústave, a ticho odchádza, nič nepočujúc „z vysokého sveta“. Nevedel, že dámy, ktoré časom
         navštevujú Mirkovu hodinu, nič mu nevyzradzujú, sotva s ním hovoria, prídu a odchádzajú ako
         bytosti z výše, ako bohyne. Pre Józu bolo dogmou, že spása národa, všetko šťastie príde z
         Viedne, iniciatívou Najvyššieho domu. Až pricitná lojálnosť staríka nemala hraníc. Znášal
         všetky posmechy, dal si špintať do „bach-husárov
    <sup>
     [
     <a class="footnote" href="#ftn.id2578460" name="id2578460">
      21
     </a>
     ]
    </sup>
    “, do „švarcgelbov
    <sup>
     [
     <a class="footnote" href="#ftn.id2578469" name="id2578469">
      22
     </a>
     ]
    </sup>
    “, keď bola móda červenobielozelená, a teraz, keď červenobielozelená móda
    <sup>
     [
     <a class="footnote" href="#ftn.id2578479" name="id2578479">
      23
     </a>
     ]
    </sup>
    opalizovala do „švarcgelb“ a zase ho našinci vysmievali, on zostal verný svojej
         dávnej láske. V jeho detinskej, nezlobnej duši nemalo miesto žiadne pochybovanie o riadnom
         behu vecí. Čo zlého sa deje, to sú len aberácie časové, ponímajúce, ako keď chmáry
         zakrývajú chvíľami nebo. Či zato nieto neba, že ho oblaky zamútili?
   </p>
   <p>
    „Dajte si pokoj,“ hovorieval, „len on nám pomôže! On miluje národy… len nech zmiznú zlí
         radcovia, a oni zmiznú.“
   </p>
   <p>
    „Čo ťa po vysokom svete,“ riekol sucho Mirko, „tam pre nás nekvitnú ruže.“
   </p>
   <p>
    „I ty si taký! Ty, môj Mirko! I teba nakazili! Vidíš, to mi je ľúto! Ja sám ešte dožijem
         obrat, a vy mladí, už zúfate. Ty denne môžeš hľadieť na Štefanskú vežu
    <sup>
     [
     <a class="footnote" href="#ftn.id2578514" name="id2578514">
      24
     </a>
     ]
    </sup>
    , na kolosálny pomník slávy, signum
    <sup>
     [
     <a class="footnote" href="#ftn.id2578532" name="id2578532">
      25
     </a>
     ]
    </sup>
    vernosti, oddanosti, a zúfaš! A všetci vy mladí zúfate.“
   </p>
   <p>
    „Nezúfame, ale nekolíšeme sa v márne sny a blúznenia! Čert pamätá na vaše zhrdzavené
         zásluhy, na vašu hlúpu vernosť. Tak svet netečie.“
   </p>
   <p>
    „Nie, syn môj! Tys' možno učenejší než ja, chudák, pisár, ale vernosť a oddanosť,
         pamätaj si, vernosť a oddanosť, to sú veľké city! Ony nemôžu zmiznúť bez stopy. Vernosť a
         oddanosť, pravda, dlho môžu byť nevidené, a lichotenie so zradou v zápätí triumfuje… Ale…“
   </p>
   <p>
    „Ba, ešte sa povaď, ty starý, s vlastným deckom, ktoré nám len tak nečakane prišlo, pre
         tú ohavnú politiku!“ riekla mať, ktorá medzitým navarila riedky, bledý čaj. „Daj mu radšej
         náležite oddýchnuť z cesty.“
   </p>
   <p>
    „Ach, bože môj, netresci nás! Pravdu máš, stará. Syn príde z ďalekého sveta, a tu prvé:
         nešťastná politika.“ A zasadli za stôl. Mirko rozprával o Viedni, o svojich štúdiách, o
         divadle. Mať ho počúvala, nestrhnúc svoje čierne oči z jeho tváre, až otec ho pretrhol
         oznámením istej tajnosti… Bol by syna už neraz pretrhol, lebo to, čo syn hovoril, málo ho
         zaujímalo, ale mať po každý raz položila svoju malú peknú ruku na žilnatú pravicu mužovu,
         aby mlčal. Ju zaujímalo všetko, i štúdiá, i orchester Karlovho divadla, i opisy nových
         stavieb viedenských; to, čo otec chcel oznámiť, bolo jej dostatočne známe. Otca tajnosť
         pálila, tak rád bol, že má okrem ženy človeka, ktorému bolo možno zdôveriť sa.
   </p>
   <p>
    Józa totiž našiel v archíve mestskom listinu, popísanú podivnými písmenami. Šípil, že to
         môžu byť staré slavianske litery, ale neveril sám sebe, jeho radosťou rozpálené srdce
         triaslo sa strachom, aby niekto nespozoroval nájdený poklad. Nech sa dozvie o ňom zúrivý
         maďarón notár Ján Dünnagel
    <sup>
     [
     <a class="footnote" href="#ftn.id2578605" name="id2578605">
      26
     </a>
     ]
    </sup>
    , alebo do hlupoty vypitý „pudmister“, rukopis spália a pochovajú na večné veky.
         Veď už raz našiel v archíve pána z Pešti, ktorý prehrabával sa v ňom, ale okrem, že narobil
         valne neporiadku, nič kľudného nevykonal, hoci i mal od peštianskeho múzea mastné diurnum
    <sup>
     [
     <a class="footnote" href="#ftn.id2578643" name="id2578643">
      27
     </a>
     ]
    </sup>
    . Večierkom, sám, potme Józa šiel do archívu zachrániť nájdenú drahocennosť pre
         vedu a národ. Tisíc úzkostí obkľúčilo jeho biednu dušu. Nezapáliac svetlo, svojimi
         skúsenými rukami nahmatal fascikel a vytiahol z kasne. Šťastie mu žičilo. Fascikel bol v
         jeho bočnom vrecku. Ticho sa kradol temnými schodmi mestského domu… Pozorne, po palcoch
         stúpal nadol.
   </p>
   <p>
    „Už znám pocity kmína, ktorý plahočí sa s ukradnutou korisťou.“ Starík zastal a hlboko
         vzdychol. Potom pokračoval:
   </p>
   <p>
    „Už som bol celý natešený… V tom na schodoch počujem šramot, a slabé blesky lampášika zo
         spodku padali na strednú platformu schodov. Do mňa akoby nôž vrazil… Čo robiť: vrátiť sa,
         ísť napred? Slabé svetlo osvietilo starú almaru, kde predtým držiavali zbroje hajdúchov. Za
         ňou bol kút… Poď ja do kúta… stojím, stojím viac mŕtvy než živý. Nedýchal som, nedýchal,
         syn môj. Pravou rukou tisol som kŕčovite bočné vrecko kabáta, v ktorom sa nachodil môj
         poklad. Srdce mi búchalo — ej, verubože, čujno búchalo v hroznej tisine. Sám som sa bál
         toho buchotu: klop, klop, klop, klop, a tisol som ešte silnejšie písma na prsia. Svetlo sa
         blíži… čujem kroky, ale nie smelé, prirodzené kroky človeka bezstarostného, ale také
         kmínske kroky, ako boli moje tamhore v archíve… A hľa — skutočne na palcoch blížia sa dve
         postavy: notár s kasírom. Iste do archívu, aby zistili, že chýba fascikel 1324… Už som sa
         chcel vynoriť zo svojho úkrytu a hodiť sa k nohám predstavených. No mŕtvota, jedine
         mŕtvota, ktorá zasiahla údy moje, zadržala ma. Nie — oni nešli do archívu, ale zvrtli
         naľavo ku kancelárii; tam sa nachádza i kasa, i hlavné knihy. Celý balvan zvalil sa mi z
         pŕs! Do údov mojich razom ako elektrinou vrazil život, ľahučko ako páper, zletel som dolu
         schodmi… Doma som odpísal, vlastne odkreslil kus rukopisu. Zašlem nášmu učenému doktorovi
         Miloslavovi, a predstav si moju radosť! Všetky úzkosti, ktoré som pretrpel za zbrojovou
         almarou, obrátili sa mi v radosť a sladkú rozpomienku. Náš drahý doktor mi píše: listina je
         písaná starou cyrilikou, znie, ako mohol vybrať zo zlomku o privilégiách, daných majiteľovi
         zámku Rohova, a môže pochádzať z desiateho alebo jedenásteho storočia. Práve teraz
         kopírujem ju cez hodvábny papier. Hľa, v starine dokument nášho života, našej kultúry.“
   </p>
   <p>
    Milo bolo hľadieť na oduševnenú tvár Józovu. Oči svietili ideálnym, čistým bleskom… Pri
         rozprávke sa výraz jeho dobráckej tváre menil, city ihrali v jeho šedých očiach. Pri opise
         úzkosti, pretrpenej za almarou, celá tvár sa zvraštila do komična, a keď rozprával o
         šťastnom konci, smiala sa tá istá tvár a pritom zjasnila sa do mlada.
   </p>
   <p>
    „Mnoho ty máš úžitku zo starej škrabaniny,“ poznamenala Elena, ktorá už nebola napnutá
         pri rozprávke mužovej; počula ju živšie hneď na druhý deň; pod sviežim dojmom Józa
         rozprával obšírnejšie a náhľadnejšie, a počula ju potom niekoľko ráz. „Mal si radšej
         vyzvedieť, čo robil starý zlodej Dünnagel s kasírom neskoro večer v kase!“
   </p>
   <p>
    „Naozaj, otec,“ riekol Mirko, „nebola ti predovšetkým čudná nočná návšteva v mestskej
         kase?“
   </p>
   <p>
    Józa urobil dobrácku tvár. „A čo mi malo napadnúť? Bol som rád, že ma neprichytili.“
   </p>
   <p>
    „Vidíš, otec môj, aký si divný. O staré privilégiá hradu Rohova sa staráš, reskíruješ
         nočné návštevy mestského archívu, ale nepamätáš, že notár Dünnagel je hlavným vrahom
         tvojím, statočných mešťanov, bodrých kňazov a učiteľov po vidieku! Že vás tyranizuje,
         preháňa — veď i tebe zavesil disciplinárky — bašuje a potláča každé národné hnutie. Veď si
         mi písal, že zakázal ochotnícke divadlo v Rohove s bláznovským odôvodnením, že slovenčina
         je zakázaná vo vzdelanej spoločnosti a trpí sa len na jarmoku, a i to len dočasne, že habe
         časopisy, bojkotuje remeselníkov, ktorí čo len šuchnú, že sú Slováci. Hrad Rohov leží dávno
         v rumoch, a i tie rumy už pozvážali na stavbu majerov — iba základy poznať. Mal si
         prichytiť notára! Modliť sa nešiel do kasy! A ešte s kasírom! Pekný pár!“ Mirko pohladil
         svoje dlhé, čierne vlasy a zlostne pozeral jasnými okuliarmi v zlatých drôtikoch, jemných
         ako vlas. On bol tiež dobrák, temer otcovi sa vyrovnal, ale predsa vrela v ňom i matkina
         rozhorčená krv. Kus čertoviny v ňom trčalo, bez ktorej dobráctvo je veľmi pochybný dar
         nebies.
   </p>
   <p>
    „Veru ja by som narobila taký tartas,“ riekla Elena a narovnala svoju malú, subtílnu
         postavu, „že by sa bolo zbehlo celé mesto, i strážnici s halapartňami. Čisté veci tam
         nerobili! A keby iné nie, už ten škandál…“
   </p>
   <p>
    „A v mojom vrecku mestské listiny! Veru ste pekní radcovia… Nech každý sám zodpovedá
         svojmu svedomiu… moje je čisté, ja originál vrátim, a s nimi tam nech boh naloží.“
   </p>
   <p>
    „I tak idú chýry o notárovi! Prvý kartár v stolici! Kone, nestudné ženy, karty, méble z
         Viedne, hostiny, akých Rohov nevidel…“
   </p>
   <p>
    „Elenka,“ temer prosebne riekol Józa, „nepremlúviš proti blížnemu svému… Elenka…“
   </p>
   <p>
    „Zlodej, čo ma škrtí, nie je mojím blížnym,“ riekol Mirko.
   </p>
   <p>
    „Taák… Zabudol si už Písma, syn môj; vytisli ti ich matematické formuly, bujný,
         viedenský život zotrel katechizmus… Každý človek je naším blížnym, i notár Dünnagel… Vy,
         farizeji, zabúdate na Samaritána…“
   </p>
   <p>
    „Samaritán bol muž srdca, charakteru a jeho zmilovanie sa nad raneným nešťastníkom je
         krásne… Ale povedzme, Samaritán vyšiel o hodinu prv z hostinca a zišiel sa so svojím
         klientom v ten moment, keď ho dvaja zbojníci ešte len držali za hrdlo! Nuž čo, či
         Samaritán, považujúc podľa tvojho katechizmu i tých zlodejov za blížnych (Dünnagel je ešte
         horší, zbíja celé mesto), bol by ušiel, a či ako človek srdca a charakteru nebol by bránil
         napadnutého, a tak spojenými silami nebol by zahnal tvojich zbojníckych blížnych do čerta,
         a trebárs jedného tak očakol svojou samaritánskou bakuľou, že by mu bolo dosť?“
   </p>
   <p>
    „Neprekrúcaj slová Písma,“ riekol bezvládne Józa a schúlil sa dohromady. Mať mala radosť
         z Mirka. Ona mnoho trpela po celý život tým, že jej muž svojou dobráckou ústupnosťou
         nevedel zastať ani svoje osobné záujmy, ani dobro rodiny rozmnožiť. Čo otec v synovi
         menoval tvrdosťou, pohanstvom, v tom ona videla silu a práve drahocennú vlastnosť, ktorá
         chýbala otcovi.
   </p>
   <p>
    Keď už išli spať a Mirko zahasil sviečku v malej izbuške, susediacej s hosťovskou, počul
         vrznúť dvere. V pančuchách prišla k nemu mať.
   </p>
   <p>
    „Spíš?“ pýtala sa ticho.
   </p>
   <p>
    „Nie, mama,“ riekol Mirko, „premýšľam o otcovi. Keď mi boh pomôže, ani minútu vás
         nenechám v tomto smradľavom hniezde. Chudák otec!“
   </p>
   <p>
    Elena sadla na posteľ a hladila Mirka po dlhých vlasoch.
   </p>
   <p>
    „Ach, Mirko, ako si mi po duši! Ale, syn môj, chráň sa tam v tom svete! Si mladý!
         Pudmistrov syn vrátil sa z Pešti. Ta šiel ako ruža, za pol roka vrátil sa — skelet
    <sup>
     [
     <a class="footnote" href="#ftn.id2578916" name="id2578916">
      28
     </a>
     ]
    </sup>
    ! Kašle, krv pľuje. Zima ma trasie, keď teba vidím v tak veľkom meste!“
   </p>
   <p>
    „Spal by som, mama!“ riekol Miro a obrátil sa k stene.
   </p>
   <p>
    Mirko na druhý deň pobehal po známych, navštívil „národného ševca“ Miša, chudobného,
         neohrozeného človiečika s belavou kučeravou hlavou a ľanovobelavou bradou, kupoval po
         sklepoch všeličo, požartoval s hanblivými dcérkami remeselníkov. Potom ihneď počal kresliť,
         oprávať, zháňal staré haraburdy, klepkal, pribíjal, lepil… Medzitým jeho otec, použijúc
         sviatočné úradné ferie, celý deň hrbil sa nad odkresľovaním cyrilského dokumentu. Robil
         svoju prácu tak dôkladne, že nevynechal ani najmenšej čiaročky. Pracoval s neohrozenou
         láskou k veci, pri zamknutých dverách, a otváral ich len synovi a žene, keď zaklopali a
         meno riekli. Na Štedrý večer bol otec hotový s dokumentom, syn s reparatúrami a všelijakými
         podivnôstkami. Na bieloprikrytom vianočnom stole našiel Józa niekoľko starých kníh,
         latinské cechové poriadky, jeho Elena teplý vlniak, pár teplých črievic… Bolo radosti dosť.
   </p>
   <p>
    „A tebe nič,“ riekla mať, v očiach slzy; „svet sa naopak krúti, deti rodičov
         obdarúvajú.“
   </p>
   <p>
    „Ach, to už nie,“ riekol Józa, vbehol do kabinetu a vrátil sa s usmiatou tvárou, pod
         pazuchou trímuc čosi v papieri. Vedel, že jeho syn je veľkým amatérom-fotografom, cez leto
         vždy cestuje s aparátom. „Nič nového, ale vzácneho — pozri,“ a oddal synovi paklík. V ňom
         bola starodávna dagerotypia rodiny Malého, jedna z prvých v krajine, krásne zachovaná.
         Mirko sa skutočne potešil daru, ktorý siahal do odboru jeho špeciálnych pasií. Nuž tak bolo
         pre všetkých troch dosť vianočných radostí a prekvapení.
   </p>
   <p>
    Otec zapálil veľkú lampu, ktorá len raz do roka horievala, vždy na Štedrý večer. Tri
         duše zažili ticho svätvečer, v opravdivom šťastí. Miro doniesol v kapse dve butelky starého
         vína — nikdy ešte taký mok nestál na stole Józovom. Štrngali, veselili sa, rodičia v synovi
         a on v nich. Po večeri, keď sa už nabažili všetkých darov štedrovečerných, hrali v karty
         staromódny preferans na orechy. Mirko hral žartovne, Józa len zo zvyku štedrovečerného, no
         mať s pasiou. Jej veľké čierne oči svietili ako ohníky, keď zhrabúvala do zásterky vyhraté
         orechy. Vonku hulákali akísi rozjarení ľudia, idúc na utiereň, zo susedného bytu bolo počuť
         brinkanie lacného piana a dupot tancujúcich párov.
   </p>
   <p>
    Na druhý deň okolo deviatej zacengali pred domom gazdovské jednoduché sane. Ďurko z
         Koričného poháňal kone, veľké, silné, robotné… Celé ráno Józa bol v zlom duchu; škrabal sa
         vo vlasoch, behal netrpezlivo. Mať behala okolo raňajok a výnimočne moc hrešila posluhu,
         starú babku, ktorá chodievala iba dva razy cez deň obslúžiť samotárov. Hm — syn jej
         odchádza, bohzná, kedy ho uvidí. Józa by bol rád poprosil syna ostať aspoň cez dva sviatky
         — ale netrúfal si. Načo ho rozhorčiť!
   </p>
   <p>
    „A veď, čože i má tu u nás, starých hríbov… U Drevanských veselo, mnoho ľudí, dievčence…
         Inu, darmo je,“ a hodil rukou s rezignáciou svoj vek odžívajúceho človeka. ,Ale že Mirko
         nevidí dôležitosti rukopisného pokladu, akého ešte niet na Slovensku! Ba či neochladol
         vôbec v tom cudzom svete?' To bola veľmi trápna myšlienka. Józa mal rád ženu, dieťa svoje —
         ale ako nebo nad zemou pnela sa nad žitím jeho fanatická láska k národu; bol vstave opustiť
         zem pre to ideálne nebo. Čím slabší bol vôľou, tým silnejšia bola jeho láska. „Citom
         vykúpiť,“ často hovorieval a pevne veril, že dá sa niečo „vykúpiť citom“. Podľa jeho
         myšlienky, zastaranej, nevykoreniteľnej, len v tom je chyba, že toho citu je málo, a kde
         je, slúži za posmech. Nuž nech sa smejú. Slepý nevidí, hluchý nepočuje, človek tupý srdcom
         necíti. Na to nepomyslel, že celým citom svojím ani len syna nemôže zadržať od cesty k
         ľuďom, čo ho obrazili, čo ho za nič nemajú, lebo je chudobný a neobracia tisícky. A on
         citom chce vymaniť neposlušné, tvrdé, slepé i hluché dieťa — svoj slovenský národ!
   </p>
   <p>
    „No, tak, tak… už len choď! Nech sa stane vôľa božia,“ chlapil sa Józa, keď Mirko
         obliekal zimník: „Mladšieho Jána pozdravuj, on mi je dobrý…“ Mať mala nahnevanú tvár, ale
         nebol to hnev, čo v nej vrelo. V kuchyni sa tri razy vyplakala. No synovi neukázala
         zvláštnu ľútosť. Mirko zapálil si dobrú cigaru (málo kúril, ale fajne) a púšťal husté
         obláčky dymu. I on bol rozčúlený.
   </p>
   <p>
    „Pôjdem nazad na Rúbaň,“ riekol Mirko, obliekajúc na zimník Drevanského bundu, „a stavím
         sa tu u vás do večerného vlaku. Prichystaj odpis, otec, ja ti ho vo Viedni odfotografujem,
         môj aparát je výborný.“ Mirko cítil, že robí rodičom krivdu, keď sa len tri dni baví v
         tomto malom útulku velikej lásky, a hľadel polichotiť otcovi spomienkou o jeho poklade. Ale
         dojem vystal. V tú chvíľu nebolo Józovi do vzácnej listiny. On hľadel temer s nenávisťou na
         širokú bundu, ktorá má odniesť dávno nevideného.
   </p>
   <p>
    „Vezmi si vlniak na nohy,“ riekla mať s nahnevaným výrazom v malej tvári. Chudera,
         myslela tým zabezpečiť príchod syna na spiatočnej ceste. Veď len darovaný jej vlniak
         nevezme so sebou do Viedne. Mirko prezrel nevinnú lesť a objal mať, ktorá cele zmizla v
         jeho bunde.
   </p>
   <p>
    „Neboj sa, mama, naisto prídem, a na nohy mi netreba tvojho vlniaka, v saniach sú
         svákove kapce.“
   </p>
   <p>
    Rodičia vyprevadili syna pred dom. Tučná Regina vykukla sklenými dverami z krčmy
         „Eis-Bier“. Mať mala tisíc chutí ešte vyobjímať syna, ale pozrela na vytučenú tvár Reginy,
         s ktorou mala časté potýčky, zdržala sa. Otec stál vo svojom župane na prahu a pozeral
         smutno na syna, obúvajúceho kapce. Hrkálky mu smutno zvonili. Sane trhli. Józa vybehol na
         ulicu až na uhol.
   </p>
   <p>
    „Neprevrhni pána!“ zvolal na Ďurka, nevediac, čo má iného povedať.
   </p>
   <p>
    „Zbohom, mamička! Do videnia, tata!“ zavolal Mirko zo saní, pohodlne rozhostiac sa v
         bunde.
   </p>
   <p>
    Sane zmizli za uhlom. Józa hľadel za nimi, až sa mu stratili z očí.
   </p>
   <p>
    „Zase sami,“ riekol žene, ktorá sa vrátila pred ním a sedela pri obloku, kde ju syn
         prekvapil. Jej tvár už nebola nahnevaná, ale krotkobolestná. Nemala sa pred kým ukrývať —
         pustila sa do hlasného, čkavého plaču. Pre oboch razom spustol malý útulný byt, cele sa
         premenil. Zdalo sa im, že sa ocitli v cudzine s veľkou túžbou za domovom. Páchlo ešte
         cigarovým dymom — slabá upomienka na synovu prítomnosť. Čudná vec s tou láskou. Oba
         Kladnovci nemohli vystáť dohán a chránili sa dymu ako nákazy. No Mirkov dym bol cele iný…
         sama mať ho ponúkala, aby si len zapálil a zažínala mu sama zápalky.
   </p>
   <p>
    Józa chytil ženu za hlavu a pritisol k hrudi. „Mamička, neplač… uvidíme ho ešte… počkaj,
         mám plán, vyprevadíme ho do Rúbane! Neplač, mamička. Aspoň raz posánkujem ťa tejto zimy!
         Sanica je predobrá, ani v Rusku.“ Józa stal sa výrečným, tešil svoju omnoho mladšiu ženu,
         smial sa, robil žarty, potľapkal ju po líci, ale samému mu bolo clivo. „Ach, aká… si… mi ty
         ešte nevesta…“ Vtom obrátil sa jej chrbtom a zaplakal, utekajúc cvalom do svojho kabinetu.
   </p>
   <p>
    Veselo leteli sane hore dolinou! Ďurko figliar vedel pokrikovať na kone a viedol celé
         dialógy, sám sebe odpovedajúc menom koní. „Čo sa srdíš, Luca, handra! Tinka málo ovsa dali…
         áno, áno, málo. A ty, Drieň! Staré nohy? Eh, čo staré nohy. Počkajte, mrchy! Myslíte, že
         Ďuro vie len ovce honiť! Jegé… Pomaly… Luca! hió, hió… Lenivá!“
   </p>
   <p>
    Dolina skvela sa v panenskom zimnom háve, zasnežené stráne lisli sa v slnku. Často
         prichodilo jachať hore príkrymi kopcami; Lipová ležala omnoho vyššie než Rohov. Rohovania
         už Lipovanov volali „horniakmi“, tak volali zase Lipovania Koričňancov, Koričňanci
         Lehoťanov, Lehoťania Kopidlancov a tak ďalej.
   </p>
   <p>
    Ku koncu púte zúžila sa dolina na pravý priesmyk. Tesno popri hradskej ceste pneli sa do
         výšky bučinou obrastené boky kopcov, často nebolo vidno, akým spôsobom previnie sa potok a
         hradská pomedzi stráne, zdalo sa, niet priechodu. Konečne ukázal sa strmý, ostrý vrch
         Zámok, osamelo stojaci ako vojak na stráži. Jeho úzka lysina belela sa snehom, skaly po
         bokoch sa černeli, miestami ovešané ľadovými stalaktitmi. Pod pätou Zámku bežala hradská, a
         keď obišla jeho ostrý uhol, razom ukázalo sa nielen predmestie Zárečie, ale i celé mesto. Z
         horskej, bezľudnej samoty, z tichého, mŕtveho kraja razom vhupol si pred pestrý obraz
         ľudských príbytkov, do živého mraveniska ľudskej činnosti… Vysoko vyčnieval ponad domy
         ohromný, i zvonku nevkusný, ťažký chrám dolný s okyptenou, nedokončenou vežou. Ďaleko ponad
         zasnežené strechy ako minaret trčala štíhla, starobou čierna veža horného chrámu s ostrým,
         strmým zakončením. Vežová strecha, nedávno obitá meďou, blýskala sa v poludňajšom slnku, až
         oči boleli.
   </p>
   <p>
    „Kam rozkážete zatiahnuť?“ pýtal sa Ďurko, keď celým rozbehom jachali hore mestečkom. „U
         Repku je najlepšie víno.“
   </p>
   <p>
    „Prosto do Turákov,“ riekol Mirko a radostne pozeral po známych domoch a domkoch. Pútali
         ho na čulú Lipovú rozpomienky prvého detstva a chlapčenstva. Tam vyberal s chlapcami sovy,
         tam chodil na strmú Hradovú, na Zámok s tienistými, hustými lesmi, s pôdou vulkanicky
         dutou, akoby celý kopeň bol prázdny. Na ňom rástli veľké trúskavce. S malou Anicou neraz
         boli na nich. Ešte mu v ústach sladne a vonia, keď na ne pomyslí…
   </p>
   <p>
    Turáci neradi púšťali groš, ale pohostiť radi hostievali študenta z rodiny, trebárs
         ďalekej. Mirko v chlapčenstve býval často u nich a kamarátil sa s chlapcami. Znal celú
         Lipovú ako svoju chyžu, všetky glejárne, garbiarne, všetky stupy, mlyny, dielne boli mu
         dobre známe, všade našiel vďačné pole pre svoje zábavky i nezbedy; po poli a po horách
         zbieraval chrobáky, rastliny; s Martinom Micianom, vnukom Samkovým, chodieval do hôr na
         postriežku, s koscami na lúky. Martin Mician mal veľkú dávku heroizmu, zajunáčil si často
         veľmi nebezpečným spôsobom. Bol to nepekný muž, žilnatý, nevysoký, tvrdý ako jeho starý
         otec Samo, ale v inakšom smere. Možno práve preto mal mäkkého Mirka rád — také protivy
         bývajú.
   </p>
   <p>
    Pred starým Jánom mával Mirko temer strach; Samka málo videl. Michal sa choval k nemu
         akosi s humorom, no Ďurka mal opravdu rád. Pravda, už dávno nebol v Lipovej. Keď sane
         tiahli hore svahom k domu Drevanských, srdce Mirkovo počalo živšie biť. Rozpomienky prvej
         mladosti spojili sa s radosťou uvidieť v tomto zvláštnom a originálnom svete dve milé
         dievčence; ani sám sebe nechcel veriť, ako mocne ho dojali. Máriin obraz neschádzal mu z
         umu a nedal mu pokoja v ináč milom dome rodičovskom. Julka tvorila v tejto jeho náklonnosti
         akoby prídavok, ako punktíček nad i. On delil srdce, pravda, na nerovné diely.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578460" name="ftn.id2578460">
        21
       </a>
       ]
      </sup>
      úradník, ktorého vymenovala viedenská vláda do Uhorska po roku 1849 za Bachovho
               absolutizmu a úradoval po nemecky
     </p>
    </div>
    <div class="footnote">
     <p>
      <sup>
       [
       <a class="para" href="#id2578469" name="ftn.id2578469">
        22
       </a>
       ]
      </sup>
      (z nem.) čiernožltý, stúpenec viedenskej politiky
     </p>
    </div>
    <div class="footnote">
     <p>
      <sup>
       [
       <a class="para" href="#id2578479" name="ftn.id2578479">
        23
       </a>
       ]
      </sup>
      červenobielozelení boli stúpenci maďarskej politiky
     </p>
    </div>
    <div class="footnote">
     <p>
      <sup>
       [
       <a class="para" href="#id2578514" name="ftn.id2578514">
        24
       </a>
       ]
      </sup>
      veža chrámu sv. Štefana vo Viedni, ktorý patrí medzi najstaršie pamiatky mesta.
               Hlavnú vežu začal stavať roku 1359 Václav z Klosternenburku a dokončil ju roku 1433
               Peter z Prachatíc. Hornú časť niekoľkokrát prestavovali a dnešnú podobu dostala až
               roku 1864. Veža meria 136,67 m
     </p>
    </div>
    <div class="footnote">
     <p>
      <sup>
       [
       <a class="para" href="#id2578532" name="ftn.id2578532">
        25
       </a>
       ]
      </sup>
      (lat.) znak, znamenie
     </p>
    </div>
    <div class="footnote">
     <p>
      <sup>
       [
       <a class="para" href="#id2578605" name="ftn.id2578605">
        26
       </a>
       ]
      </sup>
      A. Mráz v knihe Spoločenské otázky v predprevratovom slovenskom románe (Slov.
               spisovateľ, Bratislava 1950, str. 98) konštatuje, že Vajanský pri kresbe Dünnagla
               mohol sa opierať aj o skúsenosť, akú získal v segedínskom väzení. Tu mal spoluväzňa
               istého Alfréda Zarandyho, ktorý by mohol byť v niektorých vzťahoch predlohou
               Dünnagla. Vajanský Zarandyho vo Väzenských rozpomienkach charakterizuje takto:
               „Narodiť sa, žiť čím najsladšie a najpôžitkárskejšie a zdochnúť. Viac človek i tak
               nevykoná…“
     </p>
    </div>
    <div class="footnote">
     <p>
      <sup>
       [
       <a class="para" href="#id2578643" name="ftn.id2578643">
        27
       </a>
       ]
      </sup>
      (lat.) denný plat
     </p>
    </div>
    <div class="footnote">
     <p>
      <sup>
       [
       <a class="para" href="#id2578916" name="ftn.id2578916">
        28
       </a>
       ]
      </sup>
      (z lat.) kostra, kosť
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579362">
       </a>
       5. Po starosvetsky
      </h2>
     </div>
    </div>
   </div>
   <p>
   </p>
   <p>
   </p>
   <p>
    Ladislav Vrábeľ (od štyroch rokov písal sa Vrábely) nedobre sa cítil v starootcovskom,
         prostotou a sedliackou starinou páchnucom dome, vzdor tomu, že prežil chlapčenstvo v
         „prostrednom“ byte a jeho starý otec Ján Vrábeľ vzal ho od rodičov do mlyna, až keď mu bolo
         dvanásť rokov. Dusnota a duchota, množstvo ľudí, celé kŕdle drobných detí, areopág preňho
         nudných starcov a mužov v jednoduchých kabaniach, ich nepohodlná pohostinnosť, akási
         prísnosť mravu a rodinná vážnosť, to všetko odpudzovalo svetáka, a nebyť bratancových
         elegantných dcér, bol by uvrzol. Ostatne, i patriarcha rodiny, jeho starý otec, nebárs
         vľúdne prijal syna najmladšej dcéry Judity.
   </p>
   <p>
    Rodičovský majetok a mlyn na sedem žarnovov (na sedem kameňov, ako hovorili v Lipovej a
         okolí) umožnili najstaršiemu synovi Jána Vrábľa študovať s komfortom nepomerne väčším, než
         mohli študovať ostatní synkovia zo slovenských krajov. Čo nezaokrývali otcove riadne
         mesačné poukážky poštové, pomohla doplniť matkina tajná štedrota. Jej štedrota pomohla
         vyrovnávať prípadné deficity i občas nahromadené dlžoby, ktoré podľa úsudku
         „vysokovzdelaného“ syna nepatrili pred mlynárske uši prísnejšieho otca. Mater v tomto
         ohľade akosi vyrodila sa z rodiny Drevanských, chýrnej skúposťou; voči Lackovi bola štedrá,
         skôr sporila pri dcérach a mladších synoch. Zato i vžil sa milý Lacko do svetáckeho života
         asimilačnou spôsobnosťou, ktorá je žiaľ, tak veľká v slovenskom plemene. Zo Slováka
         okolnosti vykrešú, čo sa im zachce: Nemca s akuratesou a filisterstvom, Maďara s povrchným
         chvastúnstvom a impertinenciou, veľkomestského boháča so závratníckymi špekuláciami,
         zručnými bankrótmi… ba často transfigurovaný Slovák lepšie vyráža na sebe typické
         vlastnosti cudzej rasy než pravé, nefalšované exempláre nemecké a maďarské. Býva
         nemeckejším a maďarskejším než Nemec a Maďar od koreňa.
   </p>
   <p>
    Z mlynského prachu na „Chudobke“ za krátky čas vylúpil sa moderný, svetácky motýľ, flaneur
    <sup>
     [
     <a class="footnote" href="#ftn.id2579442" name="id2579442">
      29
     </a>
     ]
    </sup>
    peštianskeho nábrežného korza. Vedel tak vtisnúť do pravého oka monokel, ako
         najzadĺženejší štvrťmagnát, s chikom hodiť cigánovi desiatku, demonštrovať po uliciach
         proti Hentziho
    <sup>
     [
     <a class="footnote" href="#ftn.id2579458" name="id2579458">
      30
     </a>
     ]
    </sup>
    pomníku alebo proti ministrovi, ba i reč držať na kerepešskom cintoríne pri
         hrobke „mučeníka“ Jesenáka
    <sup>
     [
     <a class="footnote" href="#ftn.id2579474" name="id2579474">
      31
     </a>
     ]
    </sup>
    , ktorý v časoch povstania rodinu jeho žalároval, ba jedného z Vrábľov dal i
         obesiť. Nosil sa ultramódne, dal si narásť na malíčku ľavej ruky dlhý paznecht, ktorý bolo
         treba denne desať ráz čistiť, škrabkať a často umele obrezávať.
   </p>
   <p>
    Ináč bol silný, krásne urastený junoš; ani peštiansky, skutočný i mravný vzduch nemohol
         zotrieť z jeho otvorenej, opravdu drevanovskej tváre sviežosť a zdravý nádych. Bol po tele
         pravým synom Judky, ktorá sa veľmi podobala najstaršiemu bratovi Michalovi. Bola mohutná,
         široká a vysoká. Radosť bolo pozerať, keď hrmela mlynom, pánovitá, pilná, neúnavná, keď
         miesila v ohromnom koryte cesto na chlieb pre početnú čeľaď. Do pliec vyhrnuté krásne silné
         ramená norili sa ľahko do hustého cesta, akoby to bola voda. Keď ich vyťahovala, cesto
         pukalo, akoby strieľal. Boh sám zná, kde vzala sa pri silnej energickej žene až priútla
         slabosť proti synovi Lackovi, keď druhých vedela obháňať po kaprálsky. Pri ňom jej biele
         silné ramená klesli — a najviac keď objali syna pri rozlúčke. Jej muž Vrábeľ videl matkinu
         slabosť, ale od mladi navykol počúvať Judku ako svoje orakulum. Nuž i tu nebol vstave
         sprotiviť sa, hodil rukou a trpel. Najviac ho vnútorne žralo synovo maďarónčenie, lenže syn
         ho opatrne skrýval, vediac, že v tomto punkte sa nezladí s otcom.
   </p>
   <p>
    Starý Ján Drevanský sa zamračil, keď prezrel vnuka svojimi šedými, starobou zmenšenými
         očami. Stiahol šedivé, husté, strapaté obrvy.
   </p>
   <p>
    „Synku,“ riekol tichým, ale dosť zlostným hlasom, vyslovujúc každé slovo osobitne, „ale
         si sa vyčepíril na opicu! Ozaj, na opicu so zvoncom. Čože to máš za pľundry… čože? Tvoj
         otec mohol mať z nich dve poriadne vrecia na otruby,“ a obrátiac sa k dcére, doložil:
         „Judka, nože, tam sú nožnice na strihanie oviec, ustrihni mu ten pazúr na malíčku.“
   </p>
   <p>
    Od tej chvíle starec už viac nevidel vnuka.
   </p>
   <p>
    „Starý všetko vidí, a zlý je ako čert,“ podumala Judka hodne urazená, ačkoľvek vnútorne
         neodobrovala synove výstrednosti.
   </p>
   <p>
    Zato stará mať Eva nevidela ani pľundry, ani pazúr, videla len Judkinho syna, a
         pohladkala ho po tvári svojimi tvrdými, suchými prstami. Judku mala veľmi rada — inu,
         najmladšie dieťa.
   </p>
   <p>
    „Neúreku, neúreku, neúreku — aké si mi hodné,“ odpľula tri razy za každým „neúrekom“,
         vlastne len tak robila perami, ako keď sa odpľúva, „nuž a čo nového v Pešti? Bol veľký
         jarmok? Našich veľa prišlo?“ Starenka žila v minulosti, keď ešte len o veľkých jarmokoch
         hemžili sa Lipovania po Pešti ako šváby u pekára. Jej predstavy skostnateli a zostali
         nehybné ešte z tých čias, keď synov vystrájala na ďalekú cestu, až hen do Pešti, na
         vlastných koňoch; keď ich zásobila jedlom na tri týždne, nalievala do kulačov starú, doma
         pálenú ražovicu. Keď brávali na seba najhoršie šaty, zaplátané a umastené, že bys' bol dal
         Samkovi groš, stretnúc ho na ceste, alebo v židovskej krčme, kde kŕmil. Ale ten umastený a
         poplátaný Samko mal v kabani pudilár nabitý tisíckami.
   </p>
   <p>
    „A pána cisára si videl?“ vypytovala sa Eva ďalej; „koľkože má detí? A žena mu je
         zdravá?“
   </p>
   <p>
    Lacko nevedel, čo odpovedať, krútil sa a hľadel čím skôr ujsť do Ďurkovho bytu, kam
         utiahli sa mladé devy. Ta dorazil i Mirko Kladný, veselo privítaný devami. Anička podávala
         mu nesmelo svoju silnú, vyrobenú ruku ako starému, úprimnému kamarátovi, ale od ktorého už
         delil ju dlhší čas, rozluka a rozdielne životné položenie; no Ďurko mal z jeho príchodu
         nelíčenú radosť. On ho i vo Viedni niekoľko ráz navštívil a pohostil. Vrábeľ ihneď pritrel
         sa k Márii a nachyľujúc tvár blízko k jej tvári (niečo podobného musel kdesi vidieť),
         hovoril jej ľúbeznosti. Zručný šuhaj ihneď zbadal príjemnosť byť ujčekom takých milých
         stvorení. Mária ho priamo prekvapila, omámila. ,Kdeže sa len vzala?' podumal a hľadel na ňu
         cez monokel znaleckým okom. Mária taký pohľad zniesla nevinne a prosto hľadela mu do
         poblednutej tvári. Len opravdu panenská duša nepohýna sa už alebo odvrátením, alebo
         zmyselnosťou pri takom pohľade.
   </p>
   <p>
    „Ej, Mirko,“ veselo riekol Ďurko, „dnes bys' už poznal kravskú kožu,“ a smial sa, až
         jeho i tak červená tvár do tmavá sčervenela. „Bol si ešte malý… opental si sa okolo jatky.
         Vystriem sviežo stiahnutú kravskú kožu, pekne rúče hore rohmi. ,Mirko, čo to bolo?' pýtam
         sa. ,To bolo, to bolo… kôň!“ A Ďurko sa zase zasmial. „Tak si veru povedal. Ale, ,Mirko'
         hovorím, ,či má kôň rohy? Dobre sa podívaj; no, čo to bolo?' ,To bolo, to bolo — koza!' A
         potom si začal rectovať: ,Ja som koza rohatá, do pol boka odratá, cupirupy nôžkami, pokolem
         ťa rožkami.' Veru tak.“
   </p>
   <p>
    Julka sa smiala s Ďurkom; jej bolo veľmi veselo v tomto dome; ju zaujímalo všetko, ale
         najviac Anička. Nemohla nahľadieť sa na ňu, držala ju za strunisté rameno a hľadela jej do
         očí a na tvár, ktorou pod chvíľou letel ľahký rumenec.
   </p>
   <p>
    Lacko prešiel do maďarčiny. Mária sa mu zasmiala do tvári. Jej tá maďarčina hrozne
         komicky znela v tomto írečitom slovenskom dome, v ktorom nikdy nezaznel cudzí zvuk, komicky
         z úst Jánovho vnuka, Judkinho syna, ktorá ani ako mlynárka, ani ako pani majstrová na
         „Chudobke“ nezložila svoje lipovské rukávce a svoju riasnu sukňu. Mirko sa najedoval a
         mlčal. Hneď pri prvom stretnutí vyrazil ostrý kontrast medzi oboma mladými študentmi. Oni
         sa stretávali za chlapčenstva tu v Lipovej, tu na „Chudobke“, no ďalší chod ich vzdelania
         bol cele a základne rozdielny. Mirko bol chovaný na chlebe nemecko-kultúrnom, pritom
         obcoval so slavianskym svetom vo Viedni i inde, znal českú literatúru zovrubne, sčiastky i
         ruskú, písal dokonale po česky i po slovensky, hovoril dosť slobodne po rusky i poľsky,
         čomu naučil sa z kníh a v spolkoch, kde ho milovali a vážili pre jeho skvelé spoločenské
         spôsobnosti a krotkú kamarátsku veselosť, ktorú tam, kde treba bolo, vedel zameniť
         energiou. Lacko bol odchovancom čisto maďarského gymnázia, po nemecky niečo rozumel, ale
         nehovoril, slovenčinu poznal povrchne, o pravopise nemal potuchy, nečítal ani riadka
         odvtedy, čo ho prestala mať nútiť k modlitbe a spevu. Chudobných našich žiakov sa stránil,
         obcoval výlučne s veselou modernou mládežou, požívajúc všetky ich národné privilégiá.
   </p>
   <p>
    „Vás naozaj neučili po maďarsky?“ spýtal sa Lacko, hodne zmätený smiechom Márie, ináč
         tichovážnej.
   </p>
   <p>
    „Voľačo, voľačo v škole,“ riekla krotko, akoby jej ľúto bolo, že Laca britko vysmiala,
         „ale doma sme nesmeli ani ceknúť.“
   </p>
   <p>
    „Bola by nám dala tetka Steinová,“ prihovorila sa Julka, „ešte len to by chýbalo.
         Ostatne…“ Chcela niečo ostrého povedať, ale sa zdržala. Jej bol celý Laco trochu smiešny, i
         hnevalo ju, že sa tak strká sestre do tváre, neustále naprávajúc svoj monokel. Sklo v
         jednom oku dodávalo mu čosi arogantného. Pravda, bol im blízky pokrvný, tým sa dalo mnoho
         ospravedlniť. Veď bol vnukom, ony pravnučkami starého Jána.
   </p>
   <p>
    Volali na obed. Predná naplnila sa členmi rodiny. Starý patriarcha sedel na zákonnom
         mieste, v kúte pod trojhrannou kasničkou, napravo usadili pána farára, pri ňom
         koričnianskeho Jána a Vrábľa, na ľavom boku bolo vidno mohutnú figúru Mišovu, pri ňom
         Ďurka. Tomáš prilepil sa na kraj. Oproti starším, na vyrezávaných „legátkach“ stisnutí,
         takže bolo umením rukami pohybovať, sedeli Tomášovi traja zaťovia, vnuk Samkov po dcére,
         Martin Mician, Ďurkov syn Pavel. Domáce ženské nesedeli vôbec, iba pre Jánove dcéry a dvoch
         mladých pánov pripravený bol osobitný stôl, prinesený z Ďurkovho bytu. Julka chcela nasilu,
         aby i Anička sadla k nim, ale tu žiadala úplnú nemožnosť. Vari je ona nejaká matróna?
   </p>
   <p>
    Keď priniesli ohromnú hrnčenú misu s polievkou, Ján vstal ťažko v svojom kúte a nahol sa
         cele nad stôl. Za ním všetko vstalo a farár pomodlil sa tichým, príjemným hlasom. Mišo
         delil polievku, a to za otca, ktorému to vlastne patrilo, ale jemu triasli sa už ruky.
         Mladým slúžila Beta, žena neprítomného Samuela. Cele sa premenila, nekričala,
         nekomandovala, ako toť v kuchyni, chodila po palcoch a usmievala sa celou tvárou, menovala
         Jánove dcéry „moje holúbätká, moje mušky svätojánske.“ Ostatné ženské alebo jedli po
         kútoch, stojac, sediac na dlhej lavici okolo pece, alebo chodili neustále von a dnu. Stará
         Evka bola dávno po obede… ona obchádzala stôl a sadala raz tu, raz tam, povzdychala,
         poochkala, požalovala sa na zlé časy, drahotu, a tohoročnú neúrodu, až zmorená neobyčajným
         nepokojom išla si do „hornej komory“ odpočinúť. Vcelku bolo ticho cez celý obed. Hovorili
         len starší okolo stola, mládež pri osobitnom stole najviac šuškala. Len časom ozval sa
         mladý smiech Julky. Na polievku sa nedarmo tešila. Iba v mäsiarskom zámožnom dome možno
         jesť takú silnú, milo páchnucu polievku. Mäso prišlo na stôl vo veľkých kusoch na drevených
         tanieroch a šírilo chuť dráždiaci zápach. Z veľkých kvietkovaných krčahov (dva boli z
         minulého storočia, ako svedčili hrnčiarske letopočty) zaťovia Tomášovi nalievali
         minuloročné, ešte náležité nevykysnuté víno rezkej, výbornej chuti. Poháre boli drobné,
         mnohé z nich farbisté, i pozlátené. Lacko Vrábeľ spočiatku mrnil sa nad primitívnou
         servírkou (na osobitnom stole bol každý tanier inej formy, boli i staré vidličky dvojzubé,
         i lyžice plechové), ale potom jedol za dvoch a pil z modrastého pohára s náležitým gustom.
         Sedel oproti Márii a v polobede prisahal si v duchu, že takú krásavicu ešte nevidel. Mirko
         bol tichý…snáď už i preto, že bol pôvodom najďalší rodine Turákov, azda i pre Laca, ktorý
         sa mu čím diaľ, tým viac protivil. Usiloval sa nehľadieť naňho. Pravda, ani on nevnútil
         Vrábľovi veľmi priateľské city. Laco oslovil ho niekoľko ráz, no dostal odpoveď „cez zuby“,
         ako sa hovorí.
   </p>
   <p>
    „Kozia brada nemecká,“ podumal Laco, a už si ho nevšímal. Tým viac všímal si sestier,
         menovite Márie. Uspel sa do nej zaľúbiť, ako si sám vyznával. Pritom nezdržal sa vtipkovať
         na konto pohostinného domu. „Hľa,“ šepol Márii, hľadiac na pieskom vysypanú podlahu, „to sú
         lipovské parkety.“
   </p>
   <p>
    Mirko pozrel naňho cez svoje okuliare, potom na Máriu. Ich oči sa stretli. Bol by niečo
         poznamenal na duchaplný vtip, ale v očiach Márie videl, aspoň tak sa mu zdalo, že i ona
         neodobruje slová Lackove, a tým sa uspokojil.
   </p>
   <p>
    „Hja, i svet sa teraz inak krúti,“ riekol Ján susedovi farárovi; „ja som sa už prežil a
         túžim ta k vám.“ Pri fare bol totiž hneď cintorín. Starík žuval ďasnami mäso na kašu
         rozkrájané. „Všetko ma opúšťa. Nohy nechcú poslúchať. Synku… podaj pánu farárovi,“ riekol
         Michalovi. Julke bolo hrozne divné oslovenie starého, plešivého Michala slovom „synku“. Ona
         si pod synkom nemohla iné predstaviť ako decko, chlapca. Pekný synček tu tento mohutný
         starec.
   </p>
   <p>
    „Zriedkavý dar je dlho žiť,“ riekol ticho farár, „a ešte zriedkavejší dožiť sa podarenej
         rodiny, vnukov, pravnukov.“
   </p>
   <p>
    „Tatko sa vždy žalujú,“ riekol Ďuro, „a v mnohom i nás preskočia. Dosť im hovoríme, aby
         si dali už pokoj s tou robotou. Ale nič. Nedávno vyliezli na vrchný záčin v stodole. Hore
         to išlo, ale dolu už nemohli. Načakali sa, kým som ich spozoroval.“
   </p>
   <p>
    „Naozaj! Mohli by ste už prestať s robotou,“ riekol farár, „nemáte dosť pomoci?“
   </p>
   <p>
    „A dom a gazdovstvo? Kam by prišla chudoba bez práce… Časy sú zlé, a každý deň sa väčšmi
         kazia.“ Vyvrátiť starému, že nenie chudobný, bolo práve takou nemožnosťou ako starej Eve.
         Oni sa svorne báli biedy po celý dlhý, veľmi dlhý život. Farár znal ich slabosť a
         neodpovedal, len pozrel na Ďurka, ktorý sa usmieval. Michal bol temer náklonný zdielať
         rodičovský strach pred biedou. Mladší znali už tak dôkladne stereotypné náhľady starších,
         že im ani na um neprišlo niečo poznamenať. Zaťovia Tomášovi hľadeli na starého Jána s úctou
         pokornou, sám Tomáš mal pred ním strach, lebo raz proti jeho a otcovej vôli nakúpil draho
         vlny a lacno predal. Bola to strata veľká, najmä pre Turákov, ktorí netratievali pri
         obchodoch, keď aj ich výhry neboli nemierne. Oni išli viac na isto a uspokojili sa s menším
         úžitkom. Aj ich obchod bol taký starosvetský, nemoderný ako Michalova ohromná šuba s
         hazuchou, alebo Jánov hrebeň, ktorý spájal v tyle jeho strieborné šediny. Darmo farár
         presviedčal Miša, že netreba mu staré kĺby lámať po svete, povaľovať sa po dolnozemských čárdach
    <sup>
     [
     <a class="footnote" href="#ftn.id2579965" name="id2579965">
      32
     </a>
     ]
    </sup>
    a rumunských hanoch
    <sup>
     [
     <a class="footnote" href="#ftn.id2579973" name="id2579973">
      33
     </a>
     ]
    </sup>
    . Že tak už nerobia vo veľkom svete! Nie! Sotvaže po dlhých skúsenostiach
         privykol živý tovar zverovať železnici. Dlho sám hnával stáda starými cestami a maril čas.
         Po otcovi najviac hovoril Michal. Hovoril o cestách, obchodoch. Slovo „tisícka“ bolo veľmi
         časté — to bola jeho obľúbená suma. Stovka — to nestojí za reč.
   </p>
   <p>
    „Veru, žijeme hlúpe časy,“ riekol Michal, „vo svete samý švindel, samá nepoctivosť. Mňa
         mali nedávno v Brne zavrieť…“ Všetko pozrelo na Michala, chutne ujedajúceho pečienku, ktorá
         prišla na stôl taktiež vo veľkých, chutných, na ražni pečených kusoch. „Mal som pri sebe
         sumičku (z chytrosti nepovedal, že to bolo päťdesiattisíc zlatých) a bál som sa… teraz po
         železniciach nenie človek ani taký istý, ako niekdy po dolnozemských pustatinách alebo v
         divokej Moldávii. Príde nejaká stonoha a vytiahne ti ich, ako bohatému Moravčíkovi nedávno
         vytiahli celú kúpnu sumu za tristo volov. Ideš do banky, pomyslím si, zložiť turáčky.
         (,Aha, nedarmo vás volajú Turákmi‘, podumal Mirko Kladný.) Bol som, ako vždy na ceste, v
         starých háboch. (Nedoložil, že mu z kabane trčala vata a nohavice mal mastné, na kolenách
         poplátané, vysoké, dávno nečistené čižmy.) Vyložím peniažky… Odobrať odobrali… a potom, aby
         som čakal. Sadnem, čakám. (Ďurko sa usmial a bľuskol šibalsky na farára.) Už na mňa i sen
         išiel. Akoby nie, hnal som týždeň škopy, všetko kŕmne, pre Paríž. U nás také škopy nebijú,
         veľké, sedmohradské. Potom pri vagónovaní samá starosť, samé ťažkosti. ,Nože ma už
         odbavte,‘ hovorím u depozitnej kasy. Okolo mňa akísi dvaja páni, kam hľadia, tam hľadia —
         konečne sa ma počne jeden vypytovať: ,A čo ma je do vás,‘ pomyslím si a mlčím. ,Tak musíte
         s nami na políciu,‘ riekne druhý, čo mlčal dosiaľ… ,Ja na políciu — nuž prečo, začo, veci
         mám v poriadku, škopy sú zdravé, tu atestát…‘ ,Nie o škopy, ale o peniaze.‘ Už som mal ísť
         do lochu
    <sup>
     [
     <a class="footnote" href="#ftn.id2580044" name="id2580044">
      34
     </a>
     ]
    </sup>
    . Vtom otvorí sa oblôčik: ,Šon gút, šon gút, her komisér
    <sup>
     [
     <a class="footnote" href="#ftn.id2580055" name="id2580055">
      35
     </a>
     ]
    </sup>
    ,‘ a kasír mi podáva poistenku. Predstavte si, telegramy lietali k slúžnovskému
         úradu do Rohova, či som to ja a či čo? Človek peniaze donáša a neveria mu, nebol by div,
         keby chcel brať a neverili by.“
   </p>
   <p>
    Doniesli na stôl misy koláčov, oblátky s medom, opekance, a obed bol skončený. Starý Ján
         zložil ruky a počal svojím stareckým hlasom: „Sláva buď Tobě, Bože náš, i svaté děkování“.
         Rodina vpadla ihneď po prvých trasľavých zvukoch starého, chyža len tak zunela. Beta
         vyťahovala tóny ostro; spievala staromódne, preťahujúc hlas od slohy ku slohe. Potom všetko
         povstalo ku krátkej modlitbe — a o chvíľu bola izba uvoľnená; stôl odprataný… Išlo to ako
         po šnúrke. Babky i mladší členovia sa potratili, v izbe zostali len najstarší a starí s
         hosťami.
   </p>
   <p>
    Mladý Vrábeľ cítil uľahčenie, keď sa chyža vyprázdnila. On pod spevom sa usmieval a
         hľadel rozosmiať i Julku, pri modlitbe ruky nezložil, ako to urobili všetci. Stál a
         naprával si monokel. Mirko tiež nebol nábožný, ale chovanie sa Lacovo ho rozzúrilo. Aby sa
         niečo nestrhlo, radšej vyšiel von, celý rozpálený. Veď i tak sa Laco utiahol do kúta pri
         peci, zavolal ta dievčence a haraburdil, hovoril dve na tri. V Samkovom strednom byte bolo
         vzdušno, tam nebolo drobných detí. Tam vošiel Mirko a prechádzal sa širokou, hodne zvýšenou
         izbou. Mala i ona starinný sedliacky typ, ale už menej pôvodný. Vnuk Samkov, Martin Mician,
         bol vojakom, nabral iných vkusov a kadečo popremieňal a ponadobúdal. Medziiným v pravom
         prednom kúte, kde stávala manželská posteľ starých, teraz už bol veľký kožený diván,
         prikrytý jeleňou kožou (Mician bol tuhý poľovník a najlepší strelec celého kraja). Na diván
         ľahol si Mirko a dumal nedobrú, žravú dumu.
   </p>
   <p>
    Videl, ako sa radostne mladý svet utiahol do útulného kúta pri peci, medzitým čo starí
         pri stole besedovali. Vedel, že Laco pripútal si dievčence a neustále hovoril obom
         zaujímavé novinky zo sveta a opanúval dôkladne situáciu. Ešte i Anica hľadela naňho zvedavo
         a milo sa usmievala ľahkým, niekde po svete nachytaným vtipom.
   </p>
   <p>
    Ženské — ľahký puch, dumal, nehodno sa trápiť pre ne. Koľko jemnej pozornosti venoval
         im, ako sa koril Márii, neštítil sa zimnej cesty, dorazil najprv k nim, aby uvítal
         prichádzajúce z ďalekých Dolniakov, zanechal dobrých rodičov a letel za nimi do
         abderitského hniezda, tak protivného jeho otcovi. A tužibuď — príde razom chlapík, ktorý
         ich dnes láska, zajtra zabudne — ale pretože má monokel a drzú bezočivosť — ony hneď pri
         ňom, a jeho, Mirka, sotvaže vidia. Sľúbili už pri obede gigrlovi
    <sup>
     [
     <a class="footnote" href="#ftn.id2580167" name="id2580167">
      36
     </a>
     ]
    </sup>
    , že sa dajú vysánkovať pod Hradovú, on bude sám riadiť bujné mlynárske kone
         otcove.
   </p>
   <p>
    Mirko začal chápať, že v ňom rastie nie dňami, ale hodinami vrelý, chorobnetrápny cit
         proti Márii, ktorý nijako nemôže pochodiť z ďalekého švagrovstva, ani z vďaky proti ich
         otcovi Jánovi Drevanskému. V starinnej obstanovke, v hurhaji rodinnom, medzi týmito
         starcami, babami, deťmi z tretieho i štvrtého pokolenia, v prostej sedliackej izbe, tak
         pevno stojacej na nehybných základoch obyčaje, mravu a podaní, ačkoľvek neďalekých, obraz
         Márie vynímal sa mu ako vysoký, nedostihnuteľný ideál. Naša šľachetná slovenská krv,
         myslel, ako vyrazí do omamujúceho kvetu, keď z človeka padne hatiaci lupeň neslobody a na
         hrudu prikutej obmedzenosti. Veď i Anna je šumná, i ona ho prekvapila svojou beznáročnou,
         silnou nehou. No Mária je krásna cele ináč, cele ináč! Bezchybný, umelecky bezvadný profil,
         strunisté, ako jedľa štíhle telo, blesk očú — to všetko už v Koričnom dojímalo ho a
         pokorovalo. Dnešné úzadie, silné, surové, no zdravé a esteticky účinné, ešte zvyšovalo
         jemné krásy devy. A pritom akási chladnosť, akoby duševne neprítomná bola, sústredená na
         cele inom punkte, než mohol uhádnuť. Laco so svojím dvorením a dotieravou ľúbeznosťou,
         ktorá nebola odmietnutá, dorazil ho pokonne. Mirko bol nešťastný a celý zničený prevaľoval
         sa na jelenej koži divána.
   </p>
   <p>
    Anica vbehla do Samkov.
   </p>
   <p>
    „Mirko,“ riekla spešno, „už idú, volajú ťa na sanicu.“
   </p>
   <p>
    „Povedz, že nejdem,“ riekol a obrátil sa k stene.
   </p>
   <p>
    „Vari si chorý?“
   </p>
   <p>
    „Chorý,“ odpovedal drsno. Anna, naľakaná nevľúdnym tónom, podišla k divánu.
   </p>
   <p>
    „Chorý, Anička,“ obrátil sa a položil rameno okolo jej drieku; „kedy pôjdeme na Zámok na
         trúskavky?“
   </p>
   <p>
    „Ach, ako vtedy, keď nás tam búrka pristihla! Paľko a ty niesli ste ma cez rozvodnenú
         Lipovku… haha! Skoro ste ma pustili uprostred rieky.“
   </p>
   <p>
    „Nesmej sa, Anička, mne je bôľno, mne je zle!“ Sklonila sa nad ním a hľadela mu naivne
         do očú, akoby chcela vyzvedieť, čo mu chybí. Všetka jej nesmelosť a odcudzenosť uspela už
         sa stratiť, akoby sa boli obnovili veselé časy detstva, keď ju neraz i vybúchal po
         chrbátiku, i slúžil jej, cukríky nosil za grajciare, ťažko vyžobrané od skúpej babičky. I
         Mirkovi, vzdor horkému bôľu a rodiacej sa žiarlivosti, živo sa obnovili staré rozpomienky.
         Tu v samote, keď bola mu tak blízko, videl, že je veľmi krásna v svojom spôsobe, že veje z
         nej akási životná sladkosť. On objal jej hlávku a bozkal ju na okrúhle, tvrdé líce. Ona si
         líce utrela rukávcom.
   </p>
   <p>
    „Aký rýchly… Už ťa čakajú.“
   </p>
   <p>
    Mirko hľadel na ľahký rumeň jej tvári, na ústa, nežno a ostro krojené, tmavočervené ako
         zrelá malina. Na dvore zacengali zvonce. Laco, sediac na kozle, plašil kone, ktoré,
         nezvyklé na jeho ruky, vzpínali sa a pätili.
   </p>
   <p>
    „Povedz, že nejdem,“ riekol Mirko, nevypúšťajúc z ruky jej elastické ramienko. Ľavé jeho
         rameno spočívalo na jej pliecku. Polonásilne pritiahol ešte raz k sebe jej hlávku a bozkal
         ju dva razy na ústa.
   </p>
   <p>
    Ako čudno svietili jej oči, keď boli tak blízko Mirkových, ako horeli až purpurom jej
         počerné tvrdé líčka! Bez slova vytrhla a narovnala sa ako trsť, ktorú boli zohli, a šibla
         von dvermi ľahko na palcoch, nebúchajúc po dlážke vysokými opätkami, na ktorých sa lisli
         miniatúrne podkovičky.
   </p>
   <p>
    ,Čo som to porobil,‘ pomyslel si Mirko, ,ako sa to zrovnáva s mojím hnevom, s mojou —
         láskou! Ach, veru láskou.‘ Prvý raz si priznal, že je do Márie zaľúbený. S Annou bol od
         detstva známy, rád videl čiperné, smelé, najviac s chlapci baviace sa dievča. Ako často i
         chlapcov prevýšila pri odvážnych kúskoch! Vedela sa driapať príkrymi skalami Zámku ako divá
         koza, i pri bitkách nebola posledná. No — ona už nie je decko. Načo také žarty? Ale je
         milá… a svieža… ako tá veľká, tvrdá jahoda na úbočinách Zámku. No dojmy pekného žartu, ako
         v duši nazýval scénku s Annou, zmizli, keď začul cvendžanie hrkálok a zvoncov a prenikavý
         hlas Laca, pokrikujúceho na kone. „Ó, moja hrdá, nevďačná Mária!“ Mirko obrátil sa opäť k
         stene, až keď už Lacove sane ako vietor vyrazili z Turákovho dvora.
   </p>
   <p>
    ,On ich sánkuje,‘ podumal, ,a teší sa z ich milých, zimou osviežených tváričiek.‘
   </p>
   <p>
    Prišla Beta.
   </p>
   <p>
    „Namiesto do kostola lietajú po saniciach,“ dudrala a brala spoza roštu kancionál.
   </p>
   <p>
    „Bláznivý svet,“ riekol Mirko, rád, že ešte niekto je nespokojný s vychádzkou mladých
         ľudí.
   </p>
   <p>
    „Teba pán farár pozvali na noc,“ riekla, vychádzajúc. Ona už v komore bola si obliekla
         premovaný, modrý kožuch. „Že sa vraj máte zhovárať o čomsi.“
   </p>
   <p>
    „Ďakujem, tetuška! Pomodlite sa i za mňa.“
   </p>
   <p>
    „Každý nech sa sám za seba modlí,“ riekla Beta a vyšla. Pred obedom nemohla, teda
         ponáhľala sa na odpoludňajšie služby božie. S ňou išli i nevesty, švagriné i všetky slúžky,
         ktoré boli obed varili. Išiel i Michal s mladšími, Ďurko šibol po záhumní k Repkovi, kde ho
         už v osobitnej chyži čakala kartová spoločnosť. Zvykol každú nedeľu po obede hodiť si
         preferens, že ani veľký sviatok, ani hostia neodviedli ho od starej obyčaje. Aj tak ho už
         netrpezlivo čakali kamaráti: preceptor Sliednik, starý, ale nadmieru veselý kompán, dobrý
         strelec a pijan, glejár Dubec, vzdelaný mladší muž z novšieho sveta.
   </p>
   <p>
    Starý Ján zostal sám s vnukom.
   </p>
   <p>
    „Nuž čo?“ pýtal sa starec, klopkajúc prstami na dubový stôl, „ako stojíš so ženou? Aký
         poriadok?“
   </p>
   <p>
    „Ide rozsobáš už piaty rok… náš slávny Duchoň ho vedie.“
   </p>
   <p>
    „Rozsobáš!“ zaškaredil sa Turák. „Zlá vec, špatná vec! A prísaha? A poriadok — há?“
   </p>
   <p>
    „Ale, starý tatík — veď viete, čo sa stalo, aký východ. Mám deti.“
   </p>
   <p>
    „Zlá vec, špatná vec! Povadiť sa — či sa ľudia raz povadia? My sme žili so starou ako
         holuby, ale stalo sa predsa, že som ju i ohlávkou poobháňal. Ženský flok je už taký. A tu
         ty hneď rozsobáš. Načos‘ ju bral? Robina; známa vec. Čo mohlo pojsť dobrého z Robinu? Kmín.
         V tribunáli sedel, keď Svatíka
    <sup>
     [
     <a class="footnote" href="#ftn.id2580431" name="id2580431">
      37
     </a>
     ]
    </sup>
    vešali. Čujem, už nemá nič. Prehajdákalo sa. Tak, tak! Ale ty si ju raz vzal.
         Vás spojil kňaz. Doktor Duchoň nech komasácie lepšie prevádza, ale nie toto…“ Starík zívol,
         umorený dlhou rečou.
   </p>
   <p>
    Ján Drevanský vedel, že starému otcovi nemožno vysvetliť vec. Jemu by ani celý svet
         juristov nenabil do hlavy, že sú prípady, kde ďalšie manželské spolužitie je nemožné. „Čo
         sis‘ chytil, to si drž,“ bolo jeho nezlomnou zásadou.
   </p>
   <p>
    „Vari sa chceš ženiť po tretí raz?“ spýtal sa vnuka, ostro pozrúc mu do tvári, „pri
         živej druhej žene?“
   </p>
   <p>
    „Nie, starý tatíček, ani sa mi nesníva. Ale chcem mať poriadok… Chcem, aby moje a vaše
         meno nevláčila po svete… Poslednú zvesť o nej dostal som z Piacenze
    <sup>
     [
     <a class="footnote" href="#ftn.id2580482" name="id2580482">
      38
     </a>
     ]
    </sup>
    — peniaze pýta…“
   </p>
   <p>
    „Poriadok? Poriadok je, abys‘ ju vzal k sebe — nebude ti meno svetom vláčiť.“
   </p>
   <p>
    Ján Drevanský zalomil ruky a sklonil hlavu.
   </p>
   <p>
    „Kebys‘ vedel, tatíčku, aký som nešťastný!“
   </p>
   <p>
    „Nešťastný je človek vtedy, keď je chorý, alebo keď nemá čo jesť a čím sa šatiť,“ riekol
         tvrdo starec, „Choď, choď… idem si oddýchnuť… ustal som. Počuj starého otca. Ostatne — vy
         ste už primúdri… Čo vás do slov starého sedliaka, sprostého…“
   </p>
   <p>
    Starík pošiel k peci, ľahol si na tvrdú lavicu, položiac si pod hlavu starý kožuch.
         Skoro zaspal.
   </p>
   <p>
    Drevanský odišiel na faru. Farár odpočíval na diváne. Obloky chyže boli oproti dverám
         chrámovým. Z chrámu cele jasne bolo počuť i spev, i organ, ba i jednotlivé slová kaplána,
         ktorý mal obyčaj veľmi kričať. Drevanský sa vyspovedal farárovi, riekol mu náhľady starého
         otca a pýtal radu.
   </p>
   <p>
    „A čo je s rozsobášom?“ riekol farár, vyhýbajúc priamej odpovedi.
   </p>
   <p>
    „Ona sama i jej zástupca ťahajú vec do nekonečna. Mení miesta, časom úplne tratím jej
         stopu. Je to hrozné.“
   </p>
   <p>
    „Ja vám iné nemôžem povedať, ako… cti otca svojho…“
   </p>
   <p>
    „A deti? Veď s ňou mor vtiahne do domu… Čo s nimi, velebný pane! I to sú duše, dve duše,
         čisté — nemám sa o ne triasť…?“ Drevanský nemo stisol mu ruku a ušiel. Dlho blúdil
         zasneženou cestou, vedúcou okolo chrámu do kopaníc.
   </p>
   <p>
    Asi hodinu bolo ticho v starom dome Drevanských. Až keď sa vrátili mladí „pánici“ zo
         sánkovice a čeľaď z popoludňajších služieb božích s kázňou odbavovaných, ako vždy býva v
         prvý sviatok, zašumel celý dom. Staruška tiež zišla z hornej izbice, poochkala, vyžalovala
         sa hosťom na biedu a drahotu. Vrábeľovci išli domov bez syna, ktorý mal v Rohove navštíviť
         kamarátov. Dievčence Jánove spali u Ďurkov vo vysokých posteliach, formálne zatopené v
         ohromných, perím bohatých perinách.
   </p>
   <p>
    Nad Lipovou zavládla tichá, hviezdna noc s tuhým mrazom, „až šindle praskali“, ako
         hovorili v Lipovej. Už dávno poutíchali spevy po chalupách a všetky oblôčky potuchli. Úzky
         srp nového mesiaca stál nad pyramídou Hradovej ako na nejakej mešite. Medená strecha
         horného kostola slabunko lisla sa v svetle jasných hviezd. Iba hlásnik s halapartňou kýval
         sa ulicou, ale i on sa skoro utiahol, bolo mu zima. Z neďalekých, snehom zapadnutých hôr
         niesol sa sotva čujný zvuk, akoby sa boli snehy zosypali z ich skrehnutých bedier. Zámok
         mohutne stál nad Záriečím a celou Lipovou ako silný strážnik pri dverách svojho pána.
         Tichá, krásna vianočná noc!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579442" name="ftn.id2579442">
        29
       </a>
       ]
      </sup>
      (fr.) leňoch; človek ktorý sa túla bez cieľa
     </p>
    </div>
    <div class="footnote">
     <p>
      <sup>
       [
       <a class="para" href="#id2579458" name="ftn.id2579458">
        30
       </a>
       ]
      </sup>
      <span class="emphasis">
       <em>
        Hentzi von Arthurm
       </em>
      </span>
      — (1785—1849), rakúsky generál. Roku 1849
               ho v Budíne obliehali kossuthovské vojská
     </p>
    </div>
    <div class="footnote">
     <p>
      <sup>
       [
       <a class="para" href="#id2579474" name="ftn.id2579474">
        31
       </a>
       ]
      </sup>
      <span class="emphasis">
       <em>
        Jeszenák János
       </em>
      </span>
      (1800—1849), príslušník starej grófskej
               rodiny. Roku 1848 bol v Nitrianskej stolici hlavným županom. Ako popredný prívrženec
               Kossuthovej politiky velil stoličným gardám, ktoré po boku radového vojska bojovali
               proti slovenským povstalcom v septembri 1848. Jeho zásluhou zostal Leopoldov v
               maďarských rukách. Roku 1849 ho v Pešti obesili
     </p>
    </div>
    <div class="footnote">
     <p>
      <sup>
       [
       <a class="para" href="#id2579965" name="ftn.id2579965">
        32
       </a>
       ]
      </sup>
      čárda — krčma na dolnozemských pustách
     </p>
    </div>
    <div class="footnote">
     <p>
      <sup>
       [
       <a class="para" href="#id2579973" name="ftn.id2579973">
        33
       </a>
       ]
      </sup>
      han — prícestný hostinec na Balkáne
     </p>
    </div>
    <div class="footnote">
     <p>
      <sup>
       [
       <a class="para" href="#id2580044" name="ftn.id2580044">
        34
       </a>
       ]
      </sup>
      loch — (z nem.) diera, pivnica, väzenie
     </p>
    </div>
    <div class="footnote">
     <p>
      <sup>
       [
       <a class="para" href="#id2580055" name="ftn.id2580055">
        35
       </a>
       ]
      </sup>
      (nem. fon.) Veľmi dobre, veľmi dobre, pán komisár
     </p>
    </div>
    <div class="footnote">
     <p>
      <sup>
       [
       <a class="para" href="#id2580167" name="ftn.id2580167">
        36
       </a>
       ]
      </sup>
      gigrl — (z nem.) fičúr, vyfintenec
     </p>
    </div>
    <div class="footnote">
     <p>
      <sup>
       [
       <a class="para" href="#id2580431" name="ftn.id2580431">
        37
       </a>
       ]
      </sup>
      <span class="emphasis">
       <em>
        Pavel Svatík
       </em>
      </span>
      , mlynár z Malého Koválovca. Dňa 18. októbra 1848
               ho kossuthovský štatariálny súd popravil spolu s Františkom Kapitánom, jágrom z
               Doliny, za to, že odišiel s Hurbanovou proklamáciou do Skalice, aby si objasnil
               niektoré jej časti, ktorým dobre nerozumel
     </p>
    </div>
    <div class="footnote">
     <p>
      <sup>
       [
       <a class="para" href="#id2580482" name="ftn.id2580482">
        38
       </a>
       ]
      </sup>
      Piacenza — talianske mesto, ležiace na železničnej trati Miláno—Parma. Kedysi bolo
               mocnou pevnosťou
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580614">
       </a>
       6. Nová viera
      </h2>
     </div>
    </div>
   </div>
   <p>
   </p>
   <p>
   </p>
   <p>
    Jar usmiala sa nad Koričným, veselá, víťazná, ako býva len po veľmi mrazivej a snežnej
         zime. Vzdor snehom, hroziacim potopou, kalná voda pravidelne zbehla dolu Lipovkou, len málo
         zahlieniac dolné lúky. Hôrka za Krásnym domom spestrela mladým lístím, len borice a duby
         černeli sa ešte medzi ranným stromovím. Už i bučina ukazovala jemné, bledozelené pršteky:
         tu som i ja, ktorá nerada verím prvým falošným bleskom jarného slnka — ale už ďalej nemožno
         čakať.
   </p>
   <p>
    Jarná príroda v prvom, rýchlom vývine, keď vystanú mrazy a slnko zamieňa sa s hojnými
         tichými, teplými dažďami, tvorí pravé divy v slovenských krajoch. Vtedy býva tak krásne, že
         žiadne prednosti južných krajov nepremôžu jemnú, prítulnú lahodu, priateľskú príjemnosť
         nášho ináč surového podnebia. Ani chlad, ani horúčosť — vzduch má zdanlivo náteplie nášho
         tela. My v ňom plávame, necítiac jeho prítomnosť. Okrievame.
   </p>
   <p>
    Jarná radosť vletela do domu Jána Drevanského. On sám okrial, rozohnil sa do roboty,
         zdravej, dušu uzdravujúcej. Tinka Kabelová zajala dievčence do záhradnej roboty. Zadný dvor
         pod ich pilnými rukami po dlhom čase zase menil sa v záhradu, ekonomickú i okrasnú.
         Dievčence najprv hrabali, sadili, siali a urovnávali, majúc natiahnuté na rukách až po
         lakte rukavičky a chrániac sa, starými dáždnikmi pred úpalom „škodného“ jarného slnka. Ale
         keď prišli robote na pravú chuť, odhádzali dáždniky, rukavičky stiahli — na veľkú radosť
         Tinkinu. Pravda, ich tváre zbrneli, ich ruky zdrsnateli, no zato líhali do postieľ
         spokojné, unavené a spali, akoby ich do vody hodil, aby ráno vstali svieže, silné a hotové
         do ďalšej práce.
   </p>
   <p>
    „Julka, ty husto sadíš,“ riekla Mária, zastanúc nad sestrou, kľačiacou na úzkom, práve
         len popri šnúre vyšliapanom chodníčku. Zem bola hlboko pokopaná, starostlivo hrabľami
         rozdrvená a preto mäkká ako koberec; voľno bolo na nej kľačať. „Skúpy dva razy platí.
         Chcela by si mnoho, a korienky nemajú dosť priestoru, vydajú málo.“ Mária mala spustené
         vrkoče, jej voľné šaty, do ktorých šuchla priamo z postele, prezrádzali diskrétne leposť
         mladých, strojných údov.
   </p>
   <p>
    „Pravdu máš, moja milá,“ odpovedala Júlia, pozdvihnúc hlávku; „ďakujem. Ale tys‘ veľmi
         nedbalo oblečená — keby tak niekto prišiel!“
   </p>
   <p>
    „Najviac pán richtár Kúdeľa.“
   </p>
   <p>
    „Alebo tvoj milý krivý Ondrej.“
   </p>
   <p>
    „Tomu daj pokoj, moja milá. Ty si ešte hlúpe decko, a nerozumieš… no nerozumieš,“
         pomýlená riekla Mária a zapýrila sa.
   </p>
   <p>
    Julka vedela o tom, že krivý Ondrej bol miláčikom Márie, že k nemu chodila, knihy mu
         nosila, ale ďalej nič. Mária nemala tajnosti pred sestrou, no zmysel toho, čo ju pripútalo
         k učiteľovi-sedliakovi, nevedela Julke vysvetliť, a preto o tom mlčala.
   </p>
   <p>
    „Ťažko rozumieť takému učenému mužovi… K tomu treba školu — aspoň koričniansku.“
   </p>
   <p>
    „Ja sa nestariem do tvojich pletiek s Dorkou,“ riekla seriózne Mária, „ani sa nesmejem,
         keď s ňou šuškáš — nuž nesmej sa ty z človeka, ktorého si ja vážim. Vieš, vážim!“
   </p>
   <p>
    „Najlepšie, povaďme sa pre Ondra a Dorku,“ zasmiala sa Julka, ktorá sa vedela napáliť na
         maličkosti ako osa, ale ihneď obanovala. „Vieš čo — dajme si pokoj. Dorka ti vie prekrásne
         čarovať — nevinne. A čo tá zná pekných vecí! Na voz ich nepoberieš. Niekedy sa jej až
         bojím.“
   </p>
   <p>
    Slnko bolo už vysoko a svietilo takým širokým svetlom, akoby ho vylievalo na zem nie
         lúčmi, ale vodopádmi. Už bol blízky čas oddychu, keď Ján Drevanský prichádzal z poľa na
         druhé raňajky, ktoré už Tinka pripravovala. Slnečné teplo rozohrievalo mäkké hriadky, takže
         voňali neopísateľným zápachom čistej, úrodnej zeminy.
   </p>
   <p>
    „Tu máš!“ veselo zavolala Julka. vyskočiac z hriadky, „moje napomenutie bolo načase!“
   </p>
   <p>
    Širokým chodníkom od verandy vedúcim šiel k dievčencom územčistý muž. Máriu naozaj
         počali mrzieť nedbalky. Rýchlo skryla ešte nečesané vrkoče pod veľký slamený klobúk a
         stiahla pri hrdle svoje voľné šaty, aby padali nadol prostými rovnými záhybmi. No skoro
         poznala Rybku, farára z Kráľovej, a upokojila sa. Veď i on nevyzeral veľmi vyberane. Veľké
         čižmy, hustá brada, nedlhý kabát, široký plstený klobúk — to všetko bolo by lepšie pristalo
         schudobnelému sedmoslivkárovi než duchovnej osobe. Bol on z nových, trebárs už nie veľmi
         mladý. O teologické školy a smery sa síce nestaral, ačkoľvek sa nechcel volať
         racionalistom. To už odžilo svoj vek; nastala doba teoretickej ortodoxie a praktickej
         svetáckosti. Zďaleka strhol klobúk.
   </p>
   <p>
    „Alásolgája, alásolgája
    <sup>
     [
     <a class="footnote" href="#ftn.id2580811" name="id2580811">
      39
     </a>
     ]
    </sup>
    … iste mám česť s dcérkami… hľadám apušku. V dome ho niet; snáď budú vedieť
         kišasónky…“
   </p>
   <p>
    Dievčence vídali ho len v kostole, a to nie často. Julke bolo do smiechu…
   </p>
   <p>
    „Odpusťte, velebný pane, otec je v poli, ale my nie sme kišasónky…“
   </p>
   <p>
    Mária pretrhla Julku svojím prsným hlasom, ktorý znel kovovo, keď bola rozčúlená.
   </p>
   <p>
    „Otec sa vráti v tú minútu… nech sa len páči do chyže alebo na verandu.“
   </p>
   <p>
    „Ach, počkám, počkám… nechcem turbovať… práca volá. Ach, ako je krásne!“
   </p>
   <p>
    Daniel Rybka, farár v Kráľovej, rýchlo sa obrátil a sadol si na verande do príjemného
         chládku, zložil svoj ťažký, široký klobúk, odkryjúc miernu, bielu lysinu svojej guľatej
         hlavy. Pred piatimi rokmi bol násilne osadený v Kráľovej, skadiaľ premúdra politická
         vrchnosť a nie veľmi svedomitá cirkevná vysúdila mladého farára z príčin takzvaných
         „politických“. Zopár rokov protivila sa Kráľova uzurpácii, a menovite fília Koričné
         nechcela ani počuť o novom farárovi. Prišlo brachium
    <sup>
     [
     <a class="footnote" href="#ftn.id2580861" name="id2580861">
      40
     </a>
     ]
    </sup>
    … administrátor Rybka bol trpezlivý, vyčkal času ako hus klasu… On dobre poznal,
         že opozíciu, čo ako určitú a silnú, oslabí každodenný život a potreby denné zlomia
         najideálnejší, principiálny odpor, keď nieto žiadnej opory zhora. U nás i v cirkevnom
         živote platí na konci maloruské príslovie: „Skači, vraže, jak pan kaže.“ Rybka nemal sprvu
         za seba ani jedného Kráľovana, a tobôž Koričňanca, zato celé mesto Rohov bez rozdielu
         vierovyznania… I stalo sa, že bol „vyvolený“ per fas et nefas
    <sup>
     [
     <a class="footnote" href="#ftn.id2580890" name="id2580890">
      41
     </a>
     ]
    </sup>
    za riadneho farára v Kráľovej, vzal si z vďaky k Rohovu dcéru tohože mesta,
         dosť majetnú, márnivú, ktorá vykiadzala po návšteve cirkevníkov chyžu, babám grobiančila,
         keď išli bozkávať „pani matke“ ruku. Rybka, keď už bol osedlaný, trávieval celé dni v
         Rohove pri kartách, ak nebol na rybačke, po poľovkách alebo hostinách u okolitých pánov.
         Ostatne všade držal sa mierne ostražito, vypočítavo, nikdy pri pohuľankách neprekračoval
         hranice, i keď jeho kompáni už dávno boli za nimi. Volali ho všeobecne „náš tisztelendó
    <sup>
     [
     <a class="footnote" href="#ftn.id2580908" name="id2580908">
      42
     </a>
     ]
    </sup>
    “. Ráčil sa s každým, bol na každej „nóbl“ svadbe, nekarhal nikoho, odpúšťal
         každé darebáctvo, a tým zadovážil si chýr „tolerantného“ duchovného otca, ktorého dávali za
         príklad „farizejom“, to jest prísnejším a nábožensky oddeľujúcim sa kňazom seniorátu.
   </p>
   <p>
    Dievčence zmizli bránkou; šuchli sa na gazdovský dvor, aby nemuseli okolo hosťa.
   </p>
   <p>
    „Julka — tys’ pochabá,“ hovorila Mária, rozčesávajúc svoje hrdé vlasy nachytro pred
         malým zrkadlom na obrtlíkoch. „Čo ťa je po ňom… takto hneď do živého. Nám devám to
         nepristane!“
   </p>
   <p>
    „Marienka, moje zlato, môj anjel, môj anjel strážca… viem, že si rozumnejšia, lepšia…
         Ale, prosím ťa, nehraj večne guvernantku… To ti nepristane, sama si úprimná, otvorená a v
         duchu ma odobruješ! Čo sme my tomu augurovi za aké kišasónky? Nepočula si otca, ako sa o
         ňom vyslovil? Pamätám, riekol, že náš Rybka zablúdil v živote. Určený bol pre jatku a
         vbehol do sakristie.“
   </p>
   <p>
    „Dosť zle, že otec pred takým deckom, ako si ty, nedrží trochu mieru. Ale to je ich vec.
         Vec mužská. Čo nám? Nám prichádza všetko odpúšťať. Rozumieš, všetko!“
   </p>
   <p>
    „Všetko? Nerozumiem. I hlúposť, i zlosť, i vyhodenie úbohého Stropnického z Kráľovej, o
         ktorom povedal otec, že bol ideálom kňaza, a ktorý sa teraz potuluje bez chleba po
         Nemecku,ak už nezahynul?“
   </p>
   <p>
    „Všetko!“ s dôrazom opätovala Mária a stisla pery. Jej veľké šedé oči zajasali tichým,
         ale pritom silným bleskom, Julka sa zľakla i tónu jej reči i výrazu jej tvári. Tá tvár
         potratila cele bezstarostný, milý dievčenský výraz. Akoby bola zostarela.
   </p>
   <p>
    „Každý nech bdie nad sebou samým,“ riekla Mária, prestanúc rozčesávať vlasy, „dosť má
         každý roboty, toľko, že málokto vyvládze. Len tí, čo samých seba púšťajú na vôľu, majú čas
         a silu strážiť nad druhými a odsudzovať.“
   </p>
   <p>
    Julke prišlo na um: Mária teraz práve mala takú tvár a takým hlasom hovorila, ako pred
         chrámom v Lipovej, keď sa Julka požalovala, že ju oziaba. Taký silný blesk mala v očiach,
         keď hľadela z Turákovie lavice na krásnu, stareckú postavu lipovského kňaza. ,Ona je už raz
         taká,‘ pomyslela si Julka a prehodiac cez strojnú hlávku domácu sukničku, počala sa
         bezstarostne strojiť pred veľkým zrkadlom.
   </p>
   <p>
    „Po každom liste z Viedne si taká nevrlá,“ poznamenala po dlhej prestávke Julka (ona
         nerada znášala sestrin „guvernantský“ tón, ako ho menovala), „a predsa Mirko píše básne, a
         nie listy.“
   </p>
   <p>
    „I Mirko blúdi. Mňa dusia jeho listy ako zlé sny. Čo sa trápi a želie, čo zúfa? I
         ľutujem ho, i hnevám sa.“
   </p>
   <p>
    „Teraz ťa ja poučím,“ riekla so smiechom Julka, „to je láska.“
   </p>
   <p>
    Rybka medzitým sedel na verande pri stole a klepkal mäsitými prstami na nepokrytú tablu.
         Privítanie Julky ho mrzelo, a vôbec celá vizita bola mu trápna. Ján Drevanský prišiel od
         hôrky riadne vypotený, no neobyčajne veselý a spokojný. Roboty išli riadne, oziminy
         prezimovali tak ako nikdy, jarina schádzala, ďatelina rástla hodinami, nie dňami. Čo len
         sneh zišiel, už bolo badať zelený tieň po širokom „Kline“. A teraz už bolo ju možno temer
         kosiť.
   </p>
   <p>
    Len preto vítal Rybku žoviálne, ktorého ináč cítiť nemohol. Hrmotom a krikom rozkazoval
         Tinke raňajky — v dvojitom obsahu — veď jeho velebnosť nepohrdne frugálnymi raňajkami
         vdovca, nemajúceho riadnu domácnosť.
   </p>
   <p>
    Rybka urobil úradnú tvár. Ján vedel, že farár, ktorého on tiež pokladal za votrelca a
         proti nemu bojoval dosť silnými zbraňami, neprišiel k nemu hnaný citom zvláštnej lásky. No
         on naschvál nechcel pozorovať oficiálny výzor hosťa, žartoval, volal oblokom deti…
   </p>
   <p>
    „Prišiel som na krátke slovo,“ počal konečne pán farár z Kráľovej a pokašľal nervózne.
         „Mám záležitosť, v ktorej len vaša veľkomožnosť… izé — len vaša veľkomožnosť… ako sa
         hovorí, tudna rendet csinálni
    <sup>
     [
     <a class="footnote" href="#ftn.id2581066" name="id2581066">
      43
     </a>
     ]
    </sup>
    … to jest, je to záujem vyšší, týkajúci sa cirkvi…“
   </p>
   <p>
    „Bah! Dobrotivý a prevelebný pane môj! Mňa sa všetky vaše vyššie záujmy cirkevné
         netýkajú… poviem rovno: nestarám sa o ne, ani toľko ako o lanský sneh! Nedbám, považujte ma
         za prašivú ovcu, za pohana, za antikrista… Príčiny vám, velebný pane, udávať nemusím.
         Spravili ste z cirkvi svetácke dikastérium
    <sup>
     [
     <a class="footnote" href="#ftn.id2581090" name="id2581090">
      44
     </a>
     ]
    </sup>
    , políciu, vojsko, či ako mám pomenovať to, čo vy ráčite menovať cirkvou. Máte
         svetského dalajlámu, oficiálnych špiclov, naše peniaze, mozole našich otcov obrátili ste na
         dispositionsfond v ruke vášho luteránskeho „Obergotta
    <sup>
     [
     <a class="footnote" href="#ftn.id2581106" name="id2581106">
      45
     </a>
     ]
    </sup>
    “, školy ste nám predali alebo pomaly predávate štátu. Nemecko a nemeckú vedu
         ste našej mládeži zavreli — nuž spánombohom i s batohom! Na starosť ujsť z toho motolicou
         zarazeného ovčínca, to sa mi protiví — ale podšívať ho doskami — nie, velebný pane — to
         žiadať nemôžte.“
   </p>
   <p>
    „Neprišiel som hádať sa o veciach cirkvi všeobecnokrajinskej,“ riekol Rybka po maďarsky,
         trochu podráždene, ale s úctivosťou.
   </p>
   <p>
    „Ani by som sa s vami o tom nehádal, vaša prevelebnosť… Kristus nepodelil cirkev na
         krajiny… Už slovo „krajinská cirkev“ je strašné. Alebo je jedna, alebo žiadna… Kristus
         nenosil vašu atilu — a basta!“
   </p>
   <p>
    „Ako hovorím,“ pokračoval Rybka po maďarsky, „ja ctím si každé presvedčenie a uznávam,
         že každý nech je spasený podľa svojej fazóny, ako povedal veľký kráľ pruský Fridrich II.
         Nie o tom je reč. Ale o niečom bližšom, čo musí i vašu veľkomožnosť zaujímať…“ Oddýchol si,
         a keď Ján mlčal, prešiel do slovenčiny. „Od niekoľkých čias z Koričian ľudia nechodia do
         chrámu. Vlani polovica nepriniesla zosypy, musela byť slúžnym exekvovaná. Neplatia ani
         cirkevné dane. Najprv bolo len málo neplatiacich — no každým rokom ich pribúda… Môžete si
         myslieť, ako nepríjemne je duchovnému neprestajne používať svetskú moc.“
   </p>
   <p>
    „A čo ja mám pri tom… zosypal som…“
   </p>
   <p>
    „Nie, nie! O to nejde. Ešte horšie. Stali sa prípady, že dieťa sa narodilo… baba Ryhová
         to neoznámila — zhodili ju a slúžny vymenoval druhú. Tá oznamuje riadne pôrody — ale dieťa
         nenesú ku krstu. Prejde týždeň, mesiac… nie a nie. Žandári…“
   </p>
   <p>
    „Ach, tu sme pri polícii! Nuž a žandári?“
   </p>
   <p>
    „Môžte si predstaviť, aké je to nepríjemné… Ale čo viac. Pred mesiacom bol som tu
         pochovávať… Prídem pred dom. Nik nevynáša mŕtvolu. Bolo to malé chlápä, dvanásťročné.
         Konečne prikazujem kostolníkovi, aby šiel robiť poriadok. Kostolník — naschvál vzal som ho
         z Kráľovej — šípiac neroveň, celý bledý vyjde zo smútočného domu. ,Nuž čo?‘ pýtam sa.
         ,Prosím ponížene, dvojctihodný pane… oni povedali, povedali!‘ ,Čo povedali, nuž hovorte!‘
         ,Že oni ich nepotrebujú… že je smrť veselie, radosť, a nie smútok — že nech sa páči len do
         Kráľovej, alebo lepšie k Rohovanom, ktorí ich volili.‘ Nasilu som rozkázal vyniesť mŕtvolu
         pred dom. Počneme spev — tu priletia dvaja — Vyruľa, Pukančík, schytia rakvu a letia s ňou
         ako vietor. Nuž pýtam sa: možno takéto niečo trpieť? Či to môže byť ľahostajné i vašej
         veľkomožnosti? Možno sa nestarať o zavedený ľud, ktorý ide do záhuby a v ústrety svetským
         trestom?“
   </p>
   <p>
    Drevanský vo svojej apatii, keď i počul akési chýry o „novej viere“, bohzná kým
         zahodenej ponad hlavy tisícich práve do Koričného, nepridával novému zjavu zvláštneho
         významu a pripisoval všetko starým volebným sporom a tomu, že vrchnosti Kráľovej i fíliam
         nanútili neželaného, odstrániac obľúbeného farára. Pozastavil sa nad rečami Rybku a
         zadumal… Konečne preriekol:
   </p>
   <p>
    „Ale, velebný pane, či vám pri týchto čudných a u nás nevídaných prípadoch nešušká
         svedomie niečo?“ Drevanský prešiel do maďarčiny. Bol poddajný a rád sa asimiloval k
         spolubesedníkovi. „Či takto je všetko v poriadku s tou vašou duchovnou kuratelou nad
         zverenými dušami? Poznáte svojich ľudí okrem kostola a zosypu? Buďme úprimní! Vaše
         vyvolenie dialo sa silným tlakom Rohova a stolice. Či by tu nebolo na mieste zotrieť nemilý
         dojem zvláštnou pastorálnou starostlivosťou?“
   </p>
   <p>
    Rybka mlčal a smelo hľadel na Drevanského svojimi modrými očami. Jána to pomiatlo a
         temer obanoval svoju kritiku pastorálnych dejstiev velebníčka Rybku.
   </p>
   <p>
    „A dávno pozorujete také veci?“ spýtal sa vážne, akoby chcel zatrieť nemilý dojem.
   </p>
   <p>
    „Že nechodia do chrámu, pozorujem dávnejšie. Ale nezbedy mnou opísané sú nového dáta. Už
         bola upozornená na to i vrchnosť… Novovyvolený richtár Kúdeľa nechcel slúžnemu prisahať.
         Dvaja regrúti z Koričného, privezení temer postrkom do garnizóny, nechceli opásať bajonety,
         prijať pušky… Väznia ich už od októbra.“
   </p>
   <p>
    „Teda nazaréni, nazaréni!“
   </p>
   <p>
    „Nemožno určiť. Možno od nazarénov prišlo pokušenie, ale Koričania nezdajú sa mi byť
         nazarénmi vzdor mnohým, od nich prijatým predsudkom… Možno bude tu i kus — panslavizmu,“
         nesmelo riekol Rybka, prejdúc zase do maďarčiny, za príkladom Jánovým.
   </p>
   <p>
    Drevanský sa zamyslel. Rybka ho čiastočne odzbrojil. V Jánovi vzdor nevrlosti, následku
         to stroskotaného životného šťastia, predsa len pulzovala krv Drevanských, žili tradície
         slovenské, i pri jeho mäkkej duši značná dóza lásky k svojmu ľudu.
   </p>
   <p>
    „Prišiel som,“ pokračoval už neúprosne Rybka, vidiac dojem svojich slov, „aby som bol
         ospravedlnený. Aby som prv, než prikročím k surovým prostriedkom, prosil vás, aby ste
         svojím vplyvom ,čo národovec‘ (to slovo v maďarskej reči povedal po slovensky: „mint
         národovec“) zachránili zablúdených pred smutnými následkami, ktoré sa neomylne dostavia.“
   </p>
   <p>
    Oblok, vedúci zo dvora na verandu sa otvoril. V ňom ukázala sa Mária s čudným leskom v
         očiach. Jej bezvadný profil odrážal sa od temnej záclony obloka.
   </p>
   <p>
    „Pán farár žaluje otcovi na ľudí nevinných,“ riekla zvučným, kovovým hlasom a zakryla
         oblok.
   </p>
   <p>
    Rybka sa trhol. Bol hodne pomýlený, lebo si bol povedomý, že vec prefarbil. Už história
         o regrútoch nebola tak, ako hovoril, ani o krstoch nebolo všetko, čo spomenul. Pravda bolo,
         že Koričňanci do kostola nechodili, plaču nedávali dobrovoľne a deti, keď to bolo možné,
         sami bez kňaza pochovávali.
   </p>
   <p>
    „Neboli sme bez svedkov,“ preriekol po krátkom mlčaní Rybka, „inu — nič nerobí… vec
         nenie tajnosťou. No, mám ešte jednu záležitosť.“ Vytiahol z bočného vačku list a šeptom
         pokračoval: „Prišiel dotaz na farský úrad… strany panej veľkomožnej… pani manželky… Mám
         vydať svedectvo… týka sa to jedine toho… či žije vaša veľkomožnosť… Odpovedí vraj nebolo na
         listy a ide o nejaké právne požiadavky… Posledný vrátil sa do Milána s nápisom „meghalt
    <sup>
     [
     <a class="footnote" href="#ftn.id2581369" name="id2581369">
      46
     </a>
     ]
    </sup>
    “. Neviem, čo tu, a nechcel som narobiť zbytočných nepríjemností… Ale úradne
         prišlo od mojej vrchnosti…“
   </p>
   <p>
    Rybka podržal si triumf na koniec, a možno nebol by ho použil, keby nebolo nečakaného
         zamiešania sa Márie do rozhovoru. On nebol ani vysoko vzdelaný (nemal inej školy než
         prešporskú teologickú „akadémiu“), ani zvláštne obdarený muž, ale mal veľkú dózu životnej
         povrchnej múdrosti, ktorá vo svete viac platí než učenosť Tholuka alebo Lutharda
    <sup>
     [
     <a class="footnote" href="#ftn.id2581392" name="id2581392">
      47
     </a>
     ]
    </sup>
    . Jeho modré oči hľadeli smelo a veselo do sveta, poznal ľudí, vycítil ich slabé
         stránky, a vzdor tomu, že ho kňazi nenávideli, rozbehol sa za hodnosťami s istou nádejou,
         že raz bude kápo v senioráte, ak nie v dištrikte. Už posledný raz mal značnú menšinu hlasov
         na seniorstvo, a tá menšina zapríčinila, že Lipovský, veľmi nadaný, vážený, ale prísny muž
         musel ustúpiť starému, bezcharakternému, bezfarebnému človeku — rozhodný Lipovský a
         rozhodný Rybka vyhodili jeden druhého v prospech nerozhodného a obojetného. Pri vtedajších
         pomeroch svetáčenie Rybkovo, mierne prevádzané, nemohlo mu byť najmenšou haťou, ba
         poprípade mohlo byť stupňom na Parnas.
   </p>
   <p>
    Tak zložený človek nemohol nepozorovať, ako hlboko zronila ináč dosť nepatrná zpráva
         slabého, citového Drevanského. Razom akoby sa premenil, všetka bodrosť opustila ho i počal
         sa pred Rybkom kloniť ako trsť pred silným vetrom. Ako všetci slabúsi, zakiaľ sa Rybka
         bránil, ustupoval pri šermovaní myšlienkovom, Ján bol veselý, napádal, chlapil sa. Ale po
         prvom energickom riposte protivníka zmalomocnel. Cítil sa byť vinovatým pred ženou,
         rodinou, Rohovom, maďarónstvom, dalajlámom, Rybkom a celým svetom vôbec.
   </p>
   <p>
    „Čo možno — urobíme,“ pretrhol trápne mlčanie Rybka, radostne uprúc modré, vodnasté oči
         na tvár Jána. Tvár mala výraz prosebníka alebo na sviežom skutku dolapeného hriešnika. Pri
         jeho mohutnej figúre dvojmo žiaľno vyzeral.
   </p>
   <p>
    „Veď sú prostriedky, a ja viem, ako je vám to ťažko… Vec možno poduriť, priviesť do
         jasného položenia. Trápna je neistota. Ona nás zožiera.“
   </p>
   <p>
    Drevanský lapil sa za tieto lišacie slová, o ktorých mohol znať, že sú prázdne. Ako sa
         topiaci slamky chytá, tak on chytil farára za sčervenenú ruku a vstávajúceho pritlačil
         nazad na stolec.
   </p>
   <p>
    No Rybka vedel, že neradno je dlhším zrokom pokaziť dojem.
   </p>
   <p>
    „A čo sa týka onej veci s bludnými dušami — na vašu veľkomožnosť dúfam a so mnou i moje
         vrchnosti. Naše kráľovstvo nenie z tohto sveta, naše zbrane sú slabé, menovite voči
         urputnému, hlúpemu, pomýlenému ľudu. Vy ho máte v moci… Cez váš grunt vozia z poľa… vaše
         pastviská používajú… vaše strniská spásajú … hory — no, jedným slovom, vy ste pán.“
   </p>
   <p>
    Rybka opäť rýchlo vstal, vzal klobúk do ľavej ruky, pravú srdečne podával Jánovi.
   </p>
   <p>
    „Ale mi sľúbte,“ riekol lichotivým hlasom. „Veď my len predsa dovedna patríme…
         Nedorozumenie môže vzniknúť. Ale tá priepasť, ktorá delí nás od luzy, na tejto strane
         spojuje vybraných. Nik ju beztrestne nemôže preskočiť. Alebo padne do hlbiny — alebo
         preskočiac, tam na druhom boku nenájde ani porozumenia, ani cti, ani vďaky. Čo boh spojil,
         človek nerozlučuj, ale čo rozdelil, márne by sme chceli spojiť.“
   </p>
   <p>
    Drevanský ani nerozumel Rybkovi. Pred jeho ustrašenou dušou, mäkkou ako vosk na slnku,
         otvárala sa cele iná priepasť.
   </p>
   <p>
    Rybka sa nedal zdržať, ačkoľvek Tinka už niesla raňajky, a dievčence, jarne vyobliekané,
         zjavili sa na verande. Odišiel s rustikálnou poklonou, búchajúc do záhradných stolcov.
   </p>
   <p>
    Drevanský zhltol narýchlo kus pečienky a ušiel do svojej izby. Ani len Márie sa nesmel
         pýtať, čo ju pohlo zamiešať sa do rozhovoru, hoci bol si to umienil.
   </p>
   <p>
    A čo ju pohlo, bolo:
   </p>
   <p>
    Ešte v zime, podvečer, šla roztratenou dedinou po pilnom celodennom šití. Utiahnutá v
         jemnom kožúšku, na nohách kožené, futrované topánky, veselo šla chodníkom, popod obloky,
         popri plotoch a humnách; slastne dýchala mrazným vzduchom (mrazy boli už miernejšie) a
         hľadela na rovné stĺpy dymu, valiaceho sa z komínov chalúp. Po dlhom sedení chutila jej
         slobodná vychádzka bez cieľa; ani nepozorovala, že dlhočizná dedina je už dávno za ňou, a
         večer len tak hupol do krajinky, nenazdajky. Obloha sa medzitým zatiahla riedkymi oblakmi,
         cez ktoré len tu i tu prenikala čo väčšia hviezda. Obrátila sa rýchlo a išla nazad.
         Bezstarostnej, bez cieľa idúcej zasneženou krajinou cesta bola krátka, ale teraz, trochu
         znepokojenej večerným temnom, zdala sa byť dlhou, a ona pribavila kroku. Ako sa stalo, sama
         nevedela, pri prvých dedinských domkoch, ktoré vítala ako priateľov v núdzi, pomýlila
         chodník, a badala, že ide snehom. Tu natkla sa na humno, ktorého neznala, tu razom
         prehradil plot jej cestu. Šla hore plotom — no nebolo mu konca, obrátila sa… Oblaky
         medzitým zhustli, z nich sa počal sypať riedky, ale veľkozrnný sneh, ktorý už celkom menil
         podobu predmetov skutočných a maľoval nejestvujúce. Ľahunkým páperím sadal na bobrový
         golierik bundičky, na jej uhriatu tvár, a slepil. Zazrela svetielko v chalupe. Ono ju
         obradovalo ako malý maják… šla prosto k nemu. Hupla do závozu; sneh po vrchu zľadovatený,
         preboril sa a ona jednou nohou vpadla hlboko do jarku, druhou na koleno. V prvom okamihu
         bola rada, že ju nik nevidel. Zobrala sa šťastlivo — no svetielka už nebolo, a smer k nemu
         stratila.
   </p>
   <p>
    Spokojného charakteru, skoro prevládala už-už budiaci sa strach… Veď je v Koričnom, pre
         pána boha, kde pozná každý kút, každý priechod medzi staviskami — nemožno nenatknúť sa na
         známu chalupu, známy strom… Šla pozornejšie, bojac sa opätného pádu. Tu začula naľavo spev,
         divný spev viacej ľudí, hlasy mužské i ženské. Obrátila sa ta — a pred ňou mihali sa dosť
         nejasno osvetlené obloky veľkej chalupy. Slabé lúče osvecovali padajúci sneh. Hľa, veď je
         to chalupa krivého Ondreja. Ako to len mohla nevedieť… veď tu ide ulica ku Krásnemu domu.
   </p>
   <p>
    „Kto je?“ ozval sa blízko pri nej hlas. Povedala meno a zamierila prosto do dvier.
         Poučená mýlnym zimným počasím a tmou, nechcela sama ďalej. Veď sa Ondrejko postará. Z
         chalupy niesol sa už silno nápev nábožný, ale spievaný akýmsi ťahavým, nekostolným
         spôsobom, skôr tak, ako spievajú na procesiách. Máriu to zaujalo, nedala sa zdržať človeku,
         ktorý ju oslovil, išla prosto murovaným podstením, ohmatala v sieni potme kľučku, otvorila
         — a na devu uprelo sa mnoho zvedavých, ustrašených, ba i hnevných očí. Izba Ondrejova, na
         dedinskú izbu priestranná, bola plná dedinčanov, mužov a báb. Boli i mládenci i dievčence.
         Mária obzrela sa udivene. Priadky to nie sú — nevidno kužele, ani kolovrátky. Svadba to
         nenie. Čo to znamená?
   </p>
   <p>
    „Pokračujme,“ riekol krivý Ondrej, „ona je duch dobrý, neprichádza ako pokúšiteľ… tu
         ráčte sadnúť,“ núkal devu na lavicu, okolo pece vinúcu sa, „medzi dobrých ľudí ste prišli…
         odprevadíme vás,“ i počal znova pretrhnutú pieseň. Melódia bola dobre známa Márii,
         cirkevná, ale text, ktorý Ondrej predčitoval naozaj ako na procesii, bol jej neznámy a
         čudný. Pozorovala s napnutím, hladno hltala do seba nové dojmy, hlasy a slová, i zachovala
         si asi zmysel: „Anjeli sa tešia, že slovo stalo sa skutkom… vitaj, milé dieťa, z vody
         narodené… narodilo si sa až dnes, s bohom si sa spojilo. My tvoríme jedno telo s Kristom,
         všetko nám je spoločné, neznáme násilia, neznáme rozkazu, len lásku… My ozdraveli sme pre
         veky, pre celú večnosť.“
   </p>
   <p>
    Nie ani text, ani nápev, ale celý zjav urobil na Máriu mocný dojem. Ľudia, jej známi i
         neznámi, chovali sa cele ináč, než vídala v obyčajnom živote alebo trebárs v chráme. Hlavy
         pomknuté, plecia zvislé, no na tvárach sústredená pobožnosť s bázňou. Videla i tváre,
         kŕčovite stiahnuté, videla oči, upreté do podlahy, trasúce sa ruky, počula medzi spevom
         hlboké stony a vzdychy. Zmätenie, zapríčinené nečakanou návštevou, zmizlo hneď po slovách
         krivého Ondreja a každý člen večernej schôdzky oddal sa svojím citom a myšlienkam.
   </p>
   <p>
    Spev zamĺkol… Kto to vstal v kúte…? Sotva možno očiam veriť! Večne žartovný, často opitý
         gajdoš Hrebeň, ktorého čo decko vídavala s červenou tvárou, vydutým od fúkania lícom
         tulikať pri svadbách a fašiangovaní, ktorého počula spievať nešpidrné improvizácie,
         pokreskávať, nohou dupkať v takte vospustného piskora!
   </p>
   <p>
    Hrebeň postavil sa uprostred chyže, ale jeho tvár nebola už červená, ba práve uvädlo
         bledožltá a vážna, čo bolo pre Máriu podivné. Stará Ryhová, vrchnosťou od svojho povolania
         odstránená babka, držala mu malú petrolejovú lampu. On vyňal neveľkú, akoby zaúdenú knižku
         a počal čítať, nepravidelne, nedbajúc na kommy a punkty, ale hlasom sviatočným, slúchateľov
         akýmsi omámením naplňujúcim. Všetci mlčali ako hroby. V polosvetle dvoch nedostatočných,
         kadiacich lámp, v dusnote, pri šumnom dýchaní dvoch starcov, trpiacich na záduch (častá
         nemoc v Koričnom), pri konvulzívnych pohyboch niektorých, na zemi učupených — celé
         zhromaždenie dojímalo ako fantastický, pritom ťažký sen.
   </p>
   <p>
    „Pohledte na pekne sliby, ktoré Hospodin učinil tem, jenž v neho dufají. Hned zapali se
         hnew jeho, blahoslavení pak jsu všickni, kterýž duffaji w neho stoji. Ustawa a umdlewa
         mladež a mladenci težce klesaji. Ale ti, jenž očekawaji na Hospodina, nabývají nowé síly,
         vznášejí se perím jako orlice, beží, awšak neumdlewají, chodí a neustawají. My
         prospewujeme: Buh jest muj sam ochranca, znám, pred nim chci se nížiti; v nej vždy werím,
         na nem stawím, mocen jest mne zwýšiti. Protož plesej, duše milá, nebudet zle s tebou
         konečne, i swet, hrích, ďabel, peklo, smrt zlá, nemajit nám škoditi večne. Neb Syn Boží, to
         ctne zboží, premohl je sám jediný, w nejž ja duffám, jej za grunt mám, onť spomáha každe
         hodiny.“
   </p>
   <p>
    Až potiaľ Mária badala, že Hrebeň číta knihu rozumnú, pamätala sa na citát z Izaiáša o
         orlici. Ale razom prešiel do cele iného štýlu a tónu. Čím ďalej, tým viac mizla bibličtina
         a koričnianske nárečie víťazilo: zrejme, on už menej čítal, ale hovoril spamäti. Ale čím
         konfúznejšia bola jeho reč, tým srdečnejší hlas, tým ohnivejšia intonácia, a tým väčší
         dojem na poslucháčstvo. Sčista-jasna počal hovoriť o Semiramis
    <sup>
     [
     <a class="footnote" href="#ftn.id2581781" name="id2581781">
      48
     </a>
     ]
    </sup>
    , asýrskej kráľovnej, „ktorá tak se velice hnevem roznítala, že když sebe hlavu
         svú frajcimerke spravovat a čepčiti dala, slyšíce, že Babylonští od ní odstupili, s
         nepričesanú hlavú na rink vybehla, vojsko veliké sebrala a proti Babylonským táhla, ješto
         mohla počkati, až by ji hlavu začepčili.“ Darmo usilovala sa Mária nájsť niť, spájajúcu
         čítané s tým, čo Hrebeň, zdalo sa, dokladá zo svojho, inde počutého a čítaného… Čo tu
         chcela Semiramis, čepčená alebo nečepčená? V to nečakane vplietol ostré slová proti
         vrchnosti a „černokňazom“, ktorí otravujú ľud boží kalichom. „Diabolstvom posadlý svet,
         tigri ľúti, sedmohlaví šarkani, síra a oheň, skaza a škrípanie zubov“ — tieto slová vryli
         sa Márii do pamäti bez pravého spojiva logického. Razom skočil na Mohameta Otomana, „cisára
         tureckého“, ktorý dvoch mládencov, dve uhorky v záhrade utrhnuvších, v prchlivosti mečom
         zamordoval. Spomenul Boleslava
    <sup>
     [
     <a class="footnote" href="#ftn.id2581822" name="id2581822">
      49
     </a>
     ]
    </sup>
    českého, bratovraha, Hanibala
    <sup>
     [
     <a class="footnote" href="#ftn.id2581835" name="id2581835">
      50
     </a>
     ]
    </sup>
    , a končil modlitbou, pretrhovanou výkrikmi, ktoré nemali zmyslu, ale rezali sa
         priamo do duše.
   </p>
   <p>
    Celé zhromaždenie pozdvihlo sa z miest — len Mária, tisnúc sa do kúta pod pecou, zostala
         sedieť ako omámená. Muži počali chodiť v kruhu za krivým Ondrejom, ktorý silno napádal na
         ľavú nohu. Ženské v kruhu vnútornom, smerom opačným. Najprv to išlo pomaly, rytmicky, no
         neskôr zrýchlili tempo… Na Máriu vialo vetrom od ich pohybu, lampy trepali svoje biedne
         svetielka od prievanu. Krúženie zatíchalo… spoločnosť počala sa ticho tratiť von dvermi v
         tom poriadku, ako sa krúžili, iba Ondrej zostal a sadol k Márii na lavicu pri peci. Vzal ju
         za ruku.
   </p>
   <p>
    „Nehovorte nič,“ riekol ticho. „Boh vás poslal. Videli ste pravých bratov v Kristu… Ó,
         panna krásna, ó, šťastná!“ On ju zaviedol domov. Nikto nevedel o jej neskorom príchode
         okrem Tinky, ktorá sa dala ľahko uspokojiť.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580811" name="ftn.id2580811">
        39
       </a>
       ]
      </sup>
      (maď. nespr.) ponížený služobník
     </p>
    </div>
    <div class="footnote">
     <p>
      <sup>
       [
       <a class="para" href="#id2580861" name="ftn.id2580861">
        40
       </a>
       ]
      </sup>
      (z lat.) rameno; vrchnostenský zásah, nariadenie vrchnosti
     </p>
    </div>
    <div class="footnote">
     <p>
      <sup>
       [
       <a class="para" href="#id2580890" name="ftn.id2580890">
        41
       </a>
       ]
      </sup>
      (lat.) právom i neprávom; všetkými prostriedkami
     </p>
    </div>
    <div class="footnote">
     <p>
      <sup>
       [
       <a class="para" href="#id2580908" name="ftn.id2580908">
        42
       </a>
       ]
      </sup>
      (maď.) „náš velebný“
     </p>
    </div>
    <div class="footnote">
     <p>
      <sup>
       [
       <a class="para" href="#id2581066" name="ftn.id2581066">
        43
       </a>
       ]
      </sup>
      (maď.) vedel by spraviť poriadok
     </p>
    </div>
    <div class="footnote">
     <p>
      <sup>
       [
       <a class="para" href="#id2581090" name="ftn.id2581090">
        44
       </a>
       ]
      </sup>
      (z lat.) súdny úrad
     </p>
    </div>
    <div class="footnote">
     <p>
      <sup>
       [
       <a class="para" href="#id2581106" name="ftn.id2581106">
        45
       </a>
       ]
      </sup>
      <span class="emphasis">
       <em>
        Fridrich II. Veľký (1712—1786)
       </em>
      </span>
      — pruský kráľ, zakladateľ
               pruského militarizmu. Zmocnil sa Sliezska, vtrhol do Čiech a obliehal Prahu.
               Zapríčinil prvé rozdelenie Poľska a aj týmto prispel k zväčšeniu svojej ríše
     </p>
    </div>
    <div class="footnote">
     <p>
      <sup>
       [
       <a class="para" href="#id2581369" name="ftn.id2581369">
        46
       </a>
       ]
      </sup>
      (maď.) zomrel
     </p>
    </div>
    <div class="footnote">
     <p>
      <sup>
       [
       <a class="para" href="#id2581392" name="ftn.id2581392">
        47
       </a>
       ]
      </sup>
      <span class="emphasis">
       <em>
        Christoph Ernest Luthard
       </em>
      </span>
      (1823—1902), nemecký teológ a profesor
               teológie v Lipsku
     </p>
    </div>
    <div class="footnote">
     <p>
      <sup>
       [
       <a class="para" href="#id2581781" name="ftn.id2581781">
        48
       </a>
       ]
      </sup>
      legendárna asýrska a babylonská kráľovná. Založila vraj Babylon. Vynikala
               udatnosťou a výbojnosťou
     </p>
    </div>
    <div class="footnote">
     <p>
      <sup>
       [
       <a class="para" href="#id2581822" name="ftn.id2581822">
        49
       </a>
       ]
      </sup>
      <span class="emphasis">
       <em>
        Boleslav I.
       </em>
      </span>
      , české knieža (935—967); dal zavraždiť svojho
               brata Václava 23. septembra 935
     </p>
    </div>
    <div class="footnote">
     <p>
      <sup>
       [
       <a class="para" href="#id2581835" name="ftn.id2581835">
        50
       </a>
       ]
      </sup>
      <span class="emphasis">
       <em>
        Hanibal
       </em>
      </span>
      — (246—183 pr.n.l.) kartaginský vojvodca, syn
               Hamilkara Barkasa. V dejinách známy najmä svojimi dlhoročnými vojnami s
            Rimanmi
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581891">
       </a>
       7. Slovenský vlak
      </h2>
     </div>
    </div>
   </div>
   <p>
   </p>
   <p>
   </p>
   <p>
    Včasne ráno, zle vyspatý a mrzutý, šiel Mirko Kladný ulicou vo viedenskom Jozefove
    <sup>
     [
     <a class="footnote" href="#ftn.id2581909" name="id2581909">
      51
     </a>
     ]
    </sup>
    . Plecom prehodená kapseľka lengala sa mu na boku. Prídúc pred radnicu, pozrel
         na hodiny — mal ešte mnoho času do „slovenského“ vlaku. Radnica sa jasala, celá zaliata
         júnovým, širokým svetlom vychádzajúceho slnka. Jej filigránska, čipkovatá gotika rovno
         rezala oči, tenunké stĺpiky v oblokoch (Mirkovi sa zdali nepomerne malými), akoby vytočené
         z krehkej látky, svietili na temnom úzadí oblokov. Veža, sama sebou ohromné stavisko,
         zatlačená bola masou domu a nerobila ďaleko dojem hrdej výšavy.
   </p>
   <p>
    „Všetko z nás vytuchlo,“ riekol Mirko a zívol, „že vraj gotika!“ Ešte raz hodil okom po
         kolonáde územčistých stĺpov a pošiel k múzeu.
   </p>
   <p>
    Večer bol u maliara Kalinu na večierku, a tam boli i nepríjemné veci. Všeteční a márniví
         ľudia spolkové študentské rozbroje zaniesli i do salónu Kalinovho… staršia dcéra Anna
         chovala sa proti nemu raz vyzývavo, raz ho odstrkovala — on bol presvedčený, že ani jedno
         ani druhé nezaslúžil. Pravda, rád s ňou spieval, ale ináč, čo chcela s ním so svojím čudným
         koketstvom? Ničím nedal podnet — bol nevinný…
   </p>
   <p>
    Ale keď človek za triezveho rána, s nevyspatou hlavou premýšľa, všeličo mu zíde na um.
         Mirko sedel pred múzeom na lavici a čakal na tramvaj; svoj kufor poslal popredku na
         nádražie. Ešte mu zunel v ušiach hlboký, kovový zvuk Kalinovho drahého piana a prekrásny
         hlas Annin; na ramene cítil sladkú ťarchu jej hybkého tela pri krúživom valčíku… bol ešte
         plný jej parfumom, pomiešaným s čudnou vôňou jej mohutných vlasov… Zažmúril oči — a tu mu
         predstáli uhločierne, náruživé oči Annine…
   </p>
   <p>
    ,Hnusná, sparná Viedeň,‘ dumal opretý o niečo, podobné dáždniku — bola to umele
         kombinovaná palica, ktorá sa dala premeniť na dáždnik, maliarsky stolček, mala v sebe
         štilet, kompas, kalamár, pero i ceruzky. Také veci Mirko mal veľmi rád.
   </p>
   <p>
    ,Áno, sparná v každom ohľade… Hľa, i z týchto kvádrov leje sa horúčosť — neuspeli
         vychladnúť od včera. Hľadel na solídne kvádrové múry múzea; ,i dnu je spara, z tých
         pokladov sála… Ach!‘ Mirko zívol. Bol presýtený. Presýtený umením, spoločenskými
         príjemnosťami, leskom divadiel, ženskou krásou i výkonným pestovaním spevu a hudby. ,Spara!
         Hľa, slnko je ešte nízko a už páli… i vrabce to cítia… ako smutne čvirikajú… V prachu sa
         kúpu, potvory…‘ pomyslel si a zaškaredil sa. ,I my, i my! Ako túžim po voľnosti… po horách…
         Nie — v hore by som mal bývať, ďaleko, ďaleko od týchto vycibrených vecí… Pravda, ako opitý
         tackal som sa sálami…‘
   </p>
   <p>
    Mirko hľadel na kolosálne obloky mezanínu múzea. ,Opitý diabolizmom umenia! Diabolizmom,
         pravdu mám. Umenie je alebo diabolistické, alebo — hlúposť. Tak… V Rubensovej
    <sup>
     [
     <a class="footnote" href="#ftn.id2582020" name="id2582020">
      52
     </a>
     ]
    </sup>
    dvorane — veď to bolo na zbláznenie… Na mňa liali sa tie jeho infernálne farby
         ako láva, ako oheň pekelný, a bujnosť foriem — fuj… aká to ohyzdná, divoká krása!! Že
         hovorím hlúposť…? Nie… Pravdu mám, ale ju neviem povedať… Ohyzdnosť cítim v tej morskej
         potvore — ale i krásu, takú žravú, búrlivú krásu… Ona na mňa nie volá, ale reve z otvorenej
         papule tigra i z vygúlených očí posadnutého na obraze Div svätého Ignáca, Div veľmi
         nesvätého Petra Pavla Rubensa. To áno.‘
   </p>
   <p>
    Mysľou Mirkovou radom tiahli umelecké poklady múzea; vypuklé pokály, onyxové vázy a
         kamey divno sa miešali s jeho vlastnými projektmi, kresbami. Už od pol roka pracoval ako volontér
    <sup>
     [
     <a class="footnote" href="#ftn.id2582056" name="id2582056">
      53
     </a>
     ]
    </sup>
    u Linhardta, jedného z prvých architektov, a obrátil na seba pozornosť. Na rok
         mal vstúpiť kontraktom do jeho ohromného ateliéru. Mirko cítil, že ani úporná, namáhavá
         práca, ani vysoké duchovné pôžitky nemôžu ho osviežiť a uspokojiť… Vybral sa teda domov a
         tešil sa ceste ako malé dieťa. A keď už bola tu, mrzí sa a škaredí.
   </p>
   <p>
    Prázdna ešte konka tiahla širokou triedou, Mirko vyskočil na ňu, ani nezachytiac sa
         rukou o železný prút. Pohyb vozňa ho uspokojil… Už ide… Kamenné, tiché velikáne stáli z
         oboch strán ešte akoby vo sne. Dvorné divadlo, rozčaperené ako kvočka, keď má priveľa vajec
         pod sebou, parlament, do antickej tógy oblečený gigrl, mohutné činžové kasárne so smiešnymi
         ornamentmi — to všetko tiahlo sa okolo Mirka, a keď mizlo, potešil sa… ,Zbohom, veselé
         „zbohom“ aspoň na dva mesiace,‘ podumal, keď tratili sa známe stavby. Boli mu odporné, tak
         ako básnikovi nepodarená báseň, nejakým hlupákom vytiahnutá zo zaslúženého zabudnutia.
   </p>
   <p>
    Ožil cele až vo vagóne železnice. Vo vagóne bol už cele iný svet. Nehýbal sa ešte, stál
         pod širokým, skleným zvodom nádražia, ale už vagón nebol viacej Viedňou, tu už bol iný
         vzduch, iné okolnosti, iní ľudia, iné tváre, ba iné hlasy. Mirko bol príjemne dojatý
         nečakanou premenou. Srdce počalo mu živo biť, necítil už ospalosť a unavenosť po včerajšom
         tanci, speve a flirte.
   </p>
   <p>
    Keď sa vlak pohol a ranný vzduch pohybom vozňa vnikol do kupé, Miro temer zavýskol z
         plnej hrude. Zbohom, sparná Viedeň, s tvojím prachom, divadlom, spevom, stavbami, flirtom i
         tancom! Včerajšie šampanské už vyšumelo! Lesk Anniných očí pomrkol, jej vôňa odletela,
         dotknutie sladkých, krásnych údov už stratilo elektricitu — preč, preč všetky mamy a
         fantázie… Vzduch, vietor, šum, hory — Hradová, Zámok, Koričné!
   </p>
   <p>
    Mirko jasal a stal sa mäkkým a dobrým. Staručkej panej pomáhal do vozňa, deťom dával
         cukríky, zhováral sa ochotne a so záujmom.
   </p>
   <p>
    „Slovensko!“ zavolal hlasno, keď uzrel utešenú dunajskú rovinu pri Devíne. Nikdy v žití
         nepocítil takú intenzívnu, fanatickú lásku k svojej vlasti. Viedeň v málo hodinách,
         prežitých v trasľavom vozni, zmizla ďaleko, preďaleko. On sa divil, prečo tak čudno a ťažko
         odtŕhal sa od nej, a nedivil sa, že tak zapadala v jeho mysliach ako fatamorgána vzďaľujúca
         sa na krídlach vetra. Ale čo bolo príjemné: presýtenosť tratila blenovú príchuť, vzďaľujúc
         sa od Viedne, prestával ju nenávidieť vcelku, a jednotlivosti vystupovali pred ním v milej,
         príťažlivej podobe. Umelecké pôžitky tratili presýtenosť a stávali sa želateľnými…
         Rozpomienka na Rubensovu sálu, predtým desivá a trápna, zjasnila sa — to, čo je tam veľké a
         krásnodobré, rástlo, démonickosť tratila silu. Onyxové vázy a kamey stali sa mu milými a
         príjemnými a rád bol, že tak mnoho času venoval umeleckým alotriám.
   </p>
   <p>
    Na ľudí cele zabudol, keď už za Prešporkom vlak vjachal na čistú slovenskú pôdu. Zabudol
         na dobráka Kalinu s dlhou šedivou bradou a s neriadnou domácnosťou, na sváry spolkov, na
         Annu i jej sestru Kléliu, na Linhardta mlčanlivého ako hrob a prísneho ako Cato
    <sup>
     [
     <a class="footnote" href="#ftn.id2582174" name="id2582174">
      54
     </a>
     ]
    </sup>
    , na Nemku, u ktorej mal izbu a ktorá ho menovala unser herr dokter
    <sup>
     [
     <a class="footnote" href="#ftn.id2582190" name="id2582190">
      55
     </a>
     ]
    </sup>
    , na svojich žiakov — zato tisli sa mu pred dušu postavy iné, domácke, blízke…
         Tešil sa na otca, na mať — na Koričné tiež — ale s prídavkom bázne…
   </p>
   <p>
    Medzitým vlak letel úrodnou rovinou — práve dozretá už raž čakala na kosu… Zelené vŕšky
         po ľavej strane túlili do lona svojho veselé, spokojné obce a mestečká. Znojné leto,
         svätojánske, utešené dni! Solstitium
    <sup>
     [
     <a class="footnote" href="#ftn.id2582215" name="id2582215">
      56
     </a>
     ]
    </sup>
    !
   </p>
   <p>
    Náš národ je rozpoltený, rozorvaný s minulosťou, okresový, stolicový… Náš národ akoby
         bola nejaká veľká sila posekala na neorganické časti a kusy, z ktorých každý chce mať
         osobitný život bez spojujúceho nervu… No keď príde solstitium, keď prídu dni jánovské,
         celým národom ide jeden spoločný pohyb, a to pohyb radostný. Rozzvučia sa spevy, vzplanú na
         pahorkoch vajanské vatry, do mládeže, menovite ženskej, razom vojde akési tajomné,
         mytologické omámenie.
   </p>
   <p>
    Keď Mirko, zostúpiac v Rúbaní, pešo tiahol k Rohovu a idúc kopanicami, razom zazrel asi
         päťdesiat ohňov po návršiach, počul čudné spevy a výkriky, videl behať s fakľami temné
         postavy — zadumal sa hlboko a zaplakal. Bol to očisťujúci plač mladého muža, ktorému bolo
         ľúto prežitých, prázdnych dní! Hľadá zmysel života vo filozofii, umení, po ateliéroch,
         múzeách a divadlách, hľadá ho v slávičom hrdle speváčky, vo farbách Rubensovho štetca — a
         on, ten zmysel života, je tu, v tejto hluši, pri týchto ohňoch, spevoch a krikoch!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581909" name="ftn.id2581909">
        51
       </a>
       ]
      </sup>
      viedenský Jozefov — jeden z najstarších viedenských okresov; tvorí spolu so
               siedmimi okresmi centrum Viedne, v ktorom sú najstaršie historické pamiatky. Sám
               Jozefov má mnohé z nich: palác uhorskej gardy, Schönbornov palác atď.
     </p>
    </div>
    <div class="footnote">
     <p>
      <sup>
       [
       <a class="para" href="#id2582020" name="ftn.id2582020">
        52
       </a>
       ]
      </sup>
      <span class="emphasis">
       <em>
        Peter Pavol Rubens
       </em>
      </span>
      (1577—1640), holandský maliar. Jeho maľby
               vyznačujú sa odvážnosťou, sýtymi farbami a majstrovským zvládnutím témy. Maľoval
               podobizne panovníkov, chrámové obrazy a pod.
     </p>
    </div>
    <div class="footnote">
     <p>
      <sup>
       [
       <a class="para" href="#id2582056" name="ftn.id2582056">
        53
       </a>
       ]
      </sup>
      (z fr.) dobrovoľník, neplatený zamestnanec
     </p>
    </div>
    <div class="footnote">
     <p>
      <sup>
       [
       <a class="para" href="#id2582174" name="ftn.id2582174">
        54
       </a>
       ]
      </sup>
      <span class="emphasis">
       <em>
        Marcus Porcius Cato
       </em>
      </span>
      (234—149 pr. n. l.), rímsky štátnik a
               spisovateľ. Zastával viacero dôležitých funkcií v štátnom aparáte
     </p>
    </div>
    <div class="footnote">
     <p>
      <sup>
       [
       <a class="para" href="#id2582190" name="ftn.id2582190">
        55
       </a>
       ]
      </sup>
      (nem. nespr.) náš pán doktor
     </p>
    </div>
    <div class="footnote">
     <p>
      <sup>
       [
       <a class="para" href="#id2582215" name="ftn.id2582215">
        56
       </a>
       ]
      </sup>
      (lat.) slnovrat, rovnodennosť
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582266">
       </a>
       8. Meniny
      </h2>
     </div>
    </div>
   </div>
   <p>
   </p>
   <p>
   </p>
   <p>
    Už dávno neodbavovali v Koričnom meniny tak slávne ako teraz. Išli prípravy, a kde
         hotujú, tam niet biedy o hostí. Tinka mala už po tri dni vysúkané rukávy a velila celému
         rákošu neviest a báb. Drevanský sám bol na Morave pre pivo, potom sťahoval do fliaš staré
         modranské z veľkých dvoch sudov. Dievčence behali po dome, komorách a kuchyni ako
         veveričky. Celý dom osviežel, a sám Ján pozabudol na biedu a vžil sa cele do radostného
         nastrojenia. Chmúry prešli… hrozby Rybkove boli márne. Ján vyzdvihol väčšiu sumu, poslal do
         Karlových Varov ako definitívnu výplatu žene, doktor Duchoň písal, že pravota dobre stojí a
         bude čochvíľa zakončená.
   </p>
   <p>
    Akoby mlynský kameň bol spadol z jeho pŕs. Mladol, ožíval. Zase hľadel na deti ako na
         prelesť a obsah celého svojho života. Jeho dom poznovu zakvitol… a to uznávali i iní, lebo
         prišli i takí na Jána, ktorí od rokov nechodili. S poriadkom a šťastím vrátili sa
         gratulanti.
   </p>
   <p>
    Z Lipovej prišiel Michal (otcov zástupca, lebo starý už nevychádzal za chotár), Ďurko s
         dcérkou Aničkou, Martin Mician, farár; rozkýval sa konečne i Joža Kladný so ženou, pravda,
         najviac kvôli synovi, ktorý ich polonásilne vysádzal na voz. Judka Vrábeľka poslala muža
         (ona vraj nerada hostiny), ale vlastne preto nešla, že dostala od syna list s nepomerne
         veľkou peňažnou požiadavkou a chcela vec zariadiť v neprítomnosti mužovej. Prišiel
         katolícky farár z Kráľovej, mladý ešte muž, ktorého dali do Kráľovej z pokuty, lebo tam bol
         síce starý kostol, boli i základiny, ale veriacich nebolo. On priviezol doktora Miloslava,
         učeného, z penzie žijúceho idealistu. Prišli i niektorí učitelia okolní.
   </p>
   <p>
    Toto bola jedna strana jánovskej medaily v Koričnom. Druhá záležala z Rohovanov, ktorí
         niekedy chodievali do Koričného, potom prestali; chodievali preto, že Drevanský, hoci bol
         úprimný Slovák — a vedeli o tom — svojou slabosťou a kamarátením vedel trpieť i protivníkov
         „zo spoločenských ohľadov“, ako chankal vlastné svedomie. I teraz razom povstal v Rohove
         dávno zaspatý ruch: „Poďme do Koričného na Jána.“ I vybrala sa celá tlupa, na čele notár
         Dünnagel, dvaja advokáti, červenonosý podslúžny s pisárom, dozorca erárnych hôr Sáplaty
         (predtým Zaplatil, syn českého vysťahovalca) s manželkou a dvoma dcérami, Arankou a
         Piroškou, vdova Rárusová, mohutná, tučná osoba s jedovatým jazykom a báječnou fantáziou —
         atď.
   </p>
   <p>
    Protivné elementy hrnuli sa od bieleho rána do širokého domu Jánovho… Drevanský sa
         najprv mrzel — no stará obyčaj je mocná a jeho lebavá dobrota skoro učičíkala nevrlosť…
         Vítal, ruky podával, nosil fľaše, núkal a bol už pred obedom duševne uradostený,
         nepozoroval nelad a faloš v celom tom ináč živom ruchu.
   </p>
   <p>
    Samo sebou sa rozumie, maďaróni so slobodným hlukom a panskou neviazanosťou chodili
         izbami, záhradou, zaujímali prvé miesta pri stole — a rodina, menovite lipovská, utiahla sa
         nižšie a bola tichá. Michal a Mician ani nešli do panských izieb, sedeli na verande v
         tichom zadumaní… Mician tuho fajčil z krátkej „če3ky“, ako volal svoju drevienku, a
         posmešne hľadel na paradirujúcich panákov z Rohova. Zlostný úsmev jeho prichudnutej tvári
         prezradzoval silnú odhodlanosť… Do záhradnej búdky utiahol sa Józa Kladný s doktorom
         Miloslavom — celý šťastný — už päť rokov nebol s ním! Józa klonil sa pred ním ako pred
         svätým, sám zrobil sa jeho žiakom a učeníkom… Búdka šumela umnými, idealistickými rečami,
         snami, nádejami… Miloslav bol skutočne veľmi učený muž a vedel svoje predávať. Hovoril
         krásnym, plynným slohom a vedel i suchý predmet oživiť tu historickou alebo bytovou
         anekdotou, klasickým nápisom, letiacim slovcom a citátom. Joža bol tak vhĺbený do jeho
         prednášky, tak zaľúbený doňho, že prítomnosť svojich rohovských dobroželateľov ani necítil…
         Len to ho mrzelo, že jeho Mirko nemal trpezlivosť sedieť so staríkmi v búdke.
   </p>
   <p>
    Mojmír nemohol byť mnoho s devami, zaneprázdnenými vyše práva, i volil vyjsť s Vrábľom
         do poľa. Vrábeľ umným okom pozeral na Jánovo gazdovstvo a vysvetľoval Mirkovi, ako by ono
         mohlo dva razy toľkú úrodu vynášať, keby… a tu sypali sa kritické slová ako šrot v jeho
         mlyne.
   </p>
   <p>
    Mirko nepočúval s pozornosťou, zato milo bolo mu hľadieť na ohromnú tablu, posiatu
         ražou. Raz bola vyše hlavy, nedávno odkvitnutá, a už razila chlebovinou. Klásky, dlhé a
         mocné, klonili sa už pod ťarchou šťavy, pomaly tvrdnúcej na zrnká. Slnko prerážalo bleskmi
         až po zem — akoby do čistej vody, zlátilo už-už schnúce steblá a hralo po mierne pohnutých
         vlnách ražových. Prešli na tablu s oziminou; táto bola planšia, redšia, no zelenala sa
         tuhou, oku príjemnou zeleňou.
   </p>
   <p>
    „Nie po raži, po ozimine poznať gazdu,“ riekol Vrábeľ; „videli by ste moju na „Chudobke“
         … A čo — „Chudobka“ je pravou Tatrou proti tomuto Banátu. My o štrnásť dní neskôr žneme.“
   </p>
   <p>
    „No, dnes je už dobre… hovoria, že predtým bolo omnoho horšie. Polovica majetku ležala
         úhorom.“
   </p>
   <p>
    Vrábeľ sa zamyslel.
   </p>
   <p>
    „Hľa, vidíte, pán Kladný.“
   </p>
   <p>
    „Mirko — nie pán Kladný,“ opravil ho s úsmevom mladý inžinier.
   </p>
   <p>
    „Vidíte, Mirko — mne sa všetko zdá, že pán švagor zase sa vrátil ta, skadiaľ horko-ťažko
         vybrdol… Čo to u neho zase za hostia? Čo má s nimi, ako prišli? Veď už bol s nimi cele
         rozpadnutý… a tu razom celá kompánia!“
   </p>
   <p>
    „Ja som tiež otvoril oči ako hálky, keď som videl protivného Dünnagla zliezať z bričky.
         Príchod nenie náhodou — tí majú niečo za lubom. Znám tú čertovu čeliadku.“
   </p>
   <p>
    „Mician škrípe hlasno zubmi, aby niečo nevyparatil!“
   </p>
   <p>
    „Dbám ja! Ale mi je bolestné, že môj otec, ktorého som nasilu vytiahol z jeho kabinetu,
         musí i tu, na rodinnej pôde, hľadieť na svojich nepriateľov a tyranov… Keby som nešetril
         Jána, nech som Kubo, stalo by sa niečo!“
   </p>
   <p>
    „Biedni sme, biedni!“ riekol smutno Vrábeľ, pomýšľajúc na vlastnú slabosť a
         nerozhodnosť.
   </p>
   <p>
    „Tu niet o biede ani reči! Sám sváko Mišo kúpi a preplatí celú tú čeliadku… Ale
         uťahujeme sa, ako obliati pudli!“
   </p>
   <p>
    Priatelia prešli na dolné lúky, dopoly pokosené. Poludňajší vetrík niesol im tuhú vôňu
         polosuchého sena. Lipovka, teraz už plytká, šumela im pri nohách. V Kráľovej zvonili
         poludnie. Hlas neveľkého zvona niesol sa vŕškovatou pôdou, akoby plával po vlnách. Bolo
         horúce, ale akosi príjemne horúce.
   </p>
   <p>
    „Budú nás čakať,“ riekol Mirko, a obaja pribavili kroku.
   </p>
   <p>
    Práve sadali k obedu, keď vchádzali gazdovským dvorom do domu. Rizality, osvietené tuhým
         slnkom, svietili ako z alabastru. Na oblokoch horeli lúče slnka. Z izieb niesol sa šum,
         treskot tanierov, smiech… V širokom pitvore štrngali Cigáni, ladiac svoje nástroje.
         Čiernooký cimbalista udieral opakom pier na oceľové struny nástroja, skláňal sa nadeň,
         priťahujúc kľúčom klince.
   </p>
   <p>
    I na verande bolo prikryté. Tam sedel už za vrchstolom Michal, jeho mohutná figúra
         niesla sa impozantne. Široká, plešivá hlava držala sa strojno na silných, obrovských
         pleciach. K nemu sa priplichtil farár Rybka pod zámienkou, že mu je dnu dusno, že miluje
         čistý, slobodný vzduch nadovšetko. Rybka mal obyčaj spúšťať sa zo svojej duchovnej výšavy k
         prostým smrteľníkom, menovite keď to boli kurátori bohatých cirkví.
   </p>
   <p>
    V izbách sa rozhostila veselá nálada. Rohovania pri dobrom obede vedeli i popúšťať — na
         dedine to nebol hriech. Sám Dünnagel rozprával slovenské anekdoty, ktorým sa smiali pisári
         a tetka Ráruska, sediaca za vrchstolom. Sáplaty s podslúžnym boli v poľovníckom rozhovore a
         prevyšovali sa navzájom v poľovníckej latine. Podslúžny pritom pil víno ako dúha, Sáplaty
         ďakoval, prosil si vody. „On sa už desať rokov nedotkol vína,“ bolo jeho príslovie. Aranka
         a Piroška natriasali suknice, hádzali očima — boli to jahôdky najnovšej výchovy, ktorá
         kvôli maďarčine štedro oddáva česť, mrav, čistotu, áno, ešte i čistotu panenskú u dievčat,
         ktoré nedosiahli ešte pätnásteho roku.
   </p>
   <p>
    Pani Ráruska prispela nemálo k dobrej nálade svojimi priamymi poznámkami a živosťou
         svojej fantázie. O všetkých rodinách, ktoré náhodou nemali prítomných členov, vedela
         hlasno, s dobrým humorom rozprávať všelijaké špatnosti a pikantné škandáliky. Pootvárané
         obloky spájali verandu s izbami, takže hodovníci sa cítili ako celok a jednota. Úradný
         toast povedal Dünnagel po maďarsky… nastala trápna minúta… V Mirkovi zovrela krv, odišiel
         pri prvých slovách. Našiel na gazdovskom dvore Miciana.
   </p>
   <p>
    „Nehnevaj sa, Mirko, tomu oplanovi to zaplatím.“ Martin Mician sa zlostne usmial a
         vyšiel bránou k dedine.
   </p>
   <p>
    Keď sa raz dobrá nálada zasalaší, neľahko ju zaplašia menšie nezhody. Ján odvetil na
         toast milo a mäkko, prešiel od menín k inému, všeobecnému, vážnemu predmetu: rozprával o
         hynutí starých mravov, a s nimi i rodín a celých krajov. Sám vrečnil sa smutným predmetom
         zas do veselej nálady. Často vychodil na verandu, sadol k strýcovi Michalovi, žartoval s
         Ďurkom Drevanským. Hudba hučala domom, odrážajúc sa silne o vysoké zvody chodby. Dedinskou
         obsluhou obed predĺžil sa neobyčajne — a keď už podali na vysokých misách jablká a torty,
         počali piť čiernu kávu — a po čiernej káve zase víno, lebo podľa starého rohovského
         pravidla, kto zakazuje „post caffam vinum, anathema sit
    <sup>
     [
     <a class="footnote" href="#ftn.id2582645" name="id2582645">
      57
     </a>
     ]
    </sup>
    “.
   </p>
   <p>
    Vcelku to nešlo po rohovsky; šlo to poriadne a solídne. Nebolo zvady, karát, zabíjania
         fliaš; miešanosť spoločnosti udržovala ju v istej rezerve. Podslúžny už i pár ráz zívol a
         pisárovi bolo hodne „fád“. Pomocník horára Sáplatyho, sediac pri Aranke, drapkal jej pod
         stolom ruky i šaty, čo ona odmeňovala vďačným úsmevom. Piroška jedla cukroviny do
         rozpuknutia. Lakeť oprela o stôl, čiahala tak do vysokého podnosku a strkala podlhovasté
         čokoládové kladky do úst, až pokým nebola miska cele prázdna.
   </p>
   <p>
    Mária, ustatá posluhovaním, kuchynským sparnom, stratila sa do malej izbice pod
         strechou, ktorú si na leto zariadila. Bol z nej voľný výhľad na miešanú hôrku, na dolné
         lúky — a hlavné, keď chcela samotu, len tu ju našla. Ona počala nebezpečne silno ľúbiť
         samotu. Kypiaca mladosť má bežať pred ňou. To pravidlo.
   </p>
   <p>
    „Smiem?“ bolo počuť Mirkov hlas pri dverách, ktorý zbadal jej zmiznutie a túžil
         prehovoriť s ňou niekoľko slov. Otvoril dvere a vsunul medzi ne svoju dlhovlasú hlavu.
   </p>
   <p>
    „Dobre — zavolaj aj Julku — i tej bude dobre oddýchnuť si!“
   </p>
   <p>
    „Zaraz, Mária.“ No on vstúpil a zavrel za sebou dvere. „Len niekoľko slov. Povedz —
         prečo si mi neodpovedala na moje listy a prosby?“
   </p>
   <p>
    „Mirko môj, to je jednoduché. Ja som už nie decko, ale deva, sedemnásť rokov minulo mi
         predvčerom! Ja ťa mám rada ako brata, lebo boh nám, sirotám, nedožičil brata. Ale hrať sa s
         tebou na lásku už nesmiem… Vieš, keď sme sa bavili, a ty si mňa v kuríne skrytú chytil za
         hlavu a vybozkával tak bôľno. Vieš, vtedy sme boli deti, ale už vtedy som vedela, ako
         stojíme. Načo teda písať…? Nekaz naše priateľstvo, Mirko, požiadavkami, ktoré mi nemožno
         vyplniť. I tebe, i mne je pritom bôľno. Rozumieš?“
   </p>
   <p>
    Mirko stál ako obarený. Do chyžky vošla Anička, ktorá sa po celý čas ani neukázala v
         komnatách. Jej bolo veľmi otupno v miešanej spoločnosti, ktorej dobrá polovica pozerala na
         ňu ako na slúžku. Preto bola vždy pri Tinke.
   </p>
   <p>
    Mária pritiahla Annu k sebe a bozkávala ju na ohorený štíhly kŕčok.
   </p>
   <p>
    „Ty moja milá Anna, moja duša, môj holúbok! Ale naozaj holúbok medzi nami, strakami a
         vranami!“
   </p>
   <p>
    Anna sa červenala a tisla útle ruky Márie. Julka pribehla s veľkým smiechom…
         Porozprávala trhano, sotva dychu popadajúc, že starý Sáplaty napil sa octu, keď naňho
         nehľadeli (Sáplaty totiž verejne nikdy nepil a chvastal sa svojou striedmosťou), že z toho
         povstal veľký smiech, že vôbec počína byť veľmi hlučno a poniektorí sú už hodne smiešni.
   </p>
   <p>
    A skutočne: hudba znela zdola akosi vrieskavejšie, a do nej hučal nezriadený chór:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Úgy szól, a ki mindig bort iszik,
      </em>
     </span>
     <br/>
     <span class="emphasis">
      <em>
       mig a temetobe nem viszik.
      </em>
     </span>
     <sup>
      [
      <a class="footnote" href="#ftn.id2582782" name="id2582782">
       58
      </a>
      ]
     </sup>
     <br/>
    </p>
   </div>
   <p>
   </p>
   <p>
   </p>
   <p>
    Mladá spoločnosť, zvedavosťou hnaná, zbehla dolu schodkami na chodbu. Ale už vtedy bolo
         v dvorane i na verande zmätenie: spev prestal a len hudba ešte hučala. Hostia poskákali zo
         stolíc a tisli sa k oblokom.
   </p>
   <p>
    Na gazdovský dvor totiž vjachal koč, zapriahnutý veľkolepými sivkami. Sluha skočil z
         kozla rýchlosťou opice a otváral dvere, z ktorých vystúpila elegantná dáma v prekrásnej
         cestovnej toalete.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582645" name="ftn.id2582645">
        57
       </a>
       ]
      </sup>
      (lat.) (kto zakazuje) piť po čiernej káve víno, nech je prekliaty
     </p>
    </div>
    <div class="footnote">
     <p>
      <sup>
       [
       <a class="para" href="#id2582782" name="ftn.id2582782">
        58
       </a>
       ]
      </sup>
      (maď.) Tak vraví ten, čo vždy pije víno, kým ho neodnesú na cintorín
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582821">
       </a>
       9. Miešaná hôrka
      </h2>
     </div>
    </div>
   </div>
   <p>
   </p>
   <p>
   </p>
   <p>
    Elegantná dáma išla k dverám domu smelým, pospešným krokom, ako chvátame po dlhom
         rozlúčení k dobre známym a drahým miestam. Široký závoj, jemný ako puch, zakrýval jej tvár,
         horúčosťou rozpálenú. Tenunkými čipôčkami závoja jasali sa veľké, jastrivé oči.
   </p>
   <p>
    Ján Drevanský rozjarený, veselý vybehol pred dvere v ústrety neskorému, už nečakanému
         hosťovi. Servítka lengala mu ešte spod nákrčníka, na jeho dobrej tvári bol výraz
         dobrodušnej zdvorilosti… Príď i sám čert z jazerného pekla, hovorila tvár jeho, i teba
         pekne privítam a pohostím na Jána.
   </p>
   <p>
    Dáma, uvidiac ho, zrýchlila krok, potom prosto pustila sa do behu, rozovrela ramená,
         odhodiac pritom zručne fajný závoj a s výskokom padla mu okolo hrdla tak silno, že sa
         spätil.
   </p>
   <p>
    V izbe zbadali, čo sa stalo, prvej než sám Drevanský. Všetci odskočili od oblokov a
         posadali si na staré miesta. Tichosť nastala, hostia obzerali druh druha… Ráruska
         nevydržala… jazyk ju svrbel, ústa pálili:
   </p>
   <p>
    „Lenóra… verabože Lenóra! Pekný gratulant! Úbohý Ján!“
   </p>
   <p>
    Drevanský nemo, ako stĺp stál a prijímal nežné bozky na obe líca… Servítka padla mu k
         nohám.
   </p>
   <p>
    „Ach, duša, ako som rada, že ťa zase vidím! Tys’ mi krásny, zmladnutý! A kde sú naše
         milé deti?“ Konečne pustila muža a pribehla k devám, ktoré stáli pri schodoch a
         prestrašenými očami hľadeli na nežnú scénu.
   </p>
   <p>
    „Tos’ ty, Mary — aká veľká — celá nevesta — a ty, môj hercpinkl, Juliš — poďte, deti
         moje, na materinské srdce… aká to radosť!“ Schvátila obe devy za ruky. Ony nevdojak
         sklonili sa a bozkávali macoche ruky, ona svoje jemno odtiahla a tisla obe k sebe, raz
         hľadiac na Máriu, raz na Júliu. Oči krásnej ženy zaskveli sa slzami. Jej hlas bol mäkký a
         jednako zvonivý, s fajnou moduláciou a intonáciou. Za ňou z voza vyšla spoločnica Nemka a
         zostala stáť pri voze.
   </p>
   <p>
    „Chcela som telegrafovať o svojom príchode ešte z Prahy,“ pokračovala, obrátiac sa viac
         k mužovi, „ale reku načo… Milo prekvapím práve na tvoje meniny, holúbok… Naschvál som
         počkala ešte deň u baronesy Emílie — práve na Jána dorazíš, uzavrela som. Baronesa bola
         taká dobrá duša, číre zlato — i ekvipáž mi dala až sem. Á propos — nemáš drobné — kočišovi
         a sluhovi…“
   </p>
   <p>
    „Len do siene!“ zavolala na sluhov, ktorí teperili ohromný kufor, „len do siene — veď
         uvidíme, ako ďalej… Môj celý bagáž zostal v Rúbani, bude treba ta poslať dva vozy, holúbok,
         a to čím skôr, mám tam surprízy i pre teba i pre deti…“ Pristúpila blízko k mužovi a
         hľadela mu s úsmevom do tvári.
   </p>
   <p>
    Trápne bolo pozrieť na tohto silného muža. Stál ako vkopaný, potom sa nahrbil, omráčený
         prúdom slov, ktoré sa len tak sypali z jej úst, omámený parfumom, ktorým od nej vialo, a
         ešte viac silou ženskej krásy. Lenóra bola z tých „junónskych“ krásavíc, výškou dosahovala
         temer muža, mierno plná, takže jej pohyby boli ešte voľné, mladistvé. Hovorila po
         slovensky, s prívesom nemeckých fráz a slov, no dosť plynne, pravda dialektom rohovským.
         Trápny dojem, ktorý predsa nemohla necítiť tak bystrá žena, nevidela, nespozorovala; čím
         väčšmi miatol sa Ján, tým slobodnejšou stávala sa ona, tým hustejšie padali, ako hrad, jej
         slová, tým sladšiu moduláciu prijímal jej hlas, naozaj fenomenálnej lahody a zvučnosti.
   </p>
   <p>
    Ako malá kráľovná vtiahla do jedálne, vedúc muža za ruku. Tam všetko povstalo zo
         stolcov, len Ráruska zostala sedieť, no kývala hlavou a usmievala sa prívetivo…
   </p>
   <p>
    „Drahí hostia, drahí hostia!“ zavolá Lenóra po nemecky, „ako som rada, že ste dali česť
         môjmu mužovi!… Neráčte sa unúvať… len ďalej.“ Išla rovno k Ráruske, sadla k nej, dajúc jej
         očami na známosť, že všetko chápe, že sú hostia už trochu rozjarení, že by bolo načase, aby
         sa dámy utiahli. Ráruska so šumotom hodvábnych šiat, s praskotom stolca vstala, ťažko
         vydýchla po takej práci i vzala Lenóru za rameno.
   </p>
   <p>
    „Rozrevali sa ako Indiáni,“ riekla Ráruska, „a toho dymu narobili ako v komíne…
         Chlapinou páchne… Poďme… ach, tak dávno sme sa nevideli! Chvalabohu, si zdravá a driečna.
         Poďme.“
   </p>
   <p>
    Dámy vyšli.
   </p>
   <p>
    Ján Drevanský, celý skolomútený, temer behom ušiel z jedálne, rýchlym krokom prebehol
         záhradu, mostík, a sám nevediac akým spôsobom, ocitol sa v miešanom lesíku za Lipovkou, v
         ktorom prežil toľko trápnych hodín, keď nahrnulo sa naňho otupné, zahanbujúce rodinné
         nešťastie. I teraz hodil sa na trávnik medzi štíhle brezy. ,Škoda, že to nie hustá bučina,
         tienistá, potemnistá,‘ dumal; ,táto brezina pripúšťa primnoho svetla; načo mu je svetlo,
         načo veselý pohyb útlych lístkov, načo jas bielych, štíhlych stvolov brezových? A ešte tam
         tá osika! Vrtia sa jej lístky na dlhých stopkách, nevydávajúc najmenšieho šumu. Čo robiť?‘
         myslel ďalej, ,čo si počať, čo sa stalo razom s ním, s deťmi, s celým domom? Dom jeho
         premenil sa ako čarovným prútom udretý, celá jeho sudba urobila skiarg a vyšmarila ho z
         priamej cesty, po ktorej počal ísť tak bezpečne. A keby len síl bolo sprotiviť sa, síl k
         boju. Aký boj? S kým bojovať? Nie, treba napäť posledné sily. Treba hromom vraziť do domu,
         rozohnať cudzích, posadiť blúdnicu do barónskeho voza, pošibať kone, aby ako vietor vytrhli
         z jeho očisteného, nevinnými bytosťami zošľachteného domu. Aký neriad, aký škandál… Nadratý
         Dünnagel, protivná Ráruska, ktorá tuším pomáhala Lenóre pri jej dobrodružstvách… Hnusný
         Sáplaty… Ako som to len mohol trpieť, a ešte cítiť sa dobre, piť, veseliť sa, traktovať?…
         Nie, už je dosť. Hore sa, Jáne — veď si muž, si vo svojom.‘
   </p>
   <p>
    Drevanský, ako vôbec ľudia slabí charakterom, v mysli nahútal si celú procedúru, ako
         hneď hromom vpáli do domu, ako zareve hlasom turím, ako triasť sa bude všetko… Vyskočil na
         rovné nohy, odlomil jednou rukou mohutnú ratolesť z brezy, akoby to bol tenký prútik. Náhle
         vzpruženie fyzickej sily obodrilo ho, dodalo mu sebadôvery. Odhodil ulomenú ratolesť a
         pošiel, hotový, ako niekedy Odyseus, očistiť dom svoj…
   </p>
   <p>
    Na uzunkom chodníčku, akoby bola zo zeme vyrástla, stála pred ním Lenóra. Už bola uspela
         zameniť cestovné šaty elegantnou, polodomácou a polospoločenskou toaletou, ktorá zvýšila
         jej pôvaby. Stála pred ním, už nie ako kráľovná, ktorá vtrhla do svojho zákonného majetku,
         do hŕby prekvapených dvoranov, ale ako krásna, veľkým nešťastím do zeme ponížená žena. No v
         Jánovi bol ešte nadumaný vzdor…
   </p>
   <p>
    „Veľmi sa čudujem, madame,“ riekol dosť tvrdým hlasom, „čo vám razom prišlo na um
         nepokojiť môj dom… Vy sami dobre viete… veľkými obeťami zadovážil som si mier… a som ešte
         hotový…“ tu mu zlyhal hlas a on zamumlal čosi nezrozumiteľneho. Vtom mu blyslo, že si
         zaumienil pod brezami imponovať hlasom, turím hlasom, ako si umienil. „Áno, áno,“
         pokračoval silným hlasom, „nie je vina vaša dosť veľká? Preč z očú!“ Posledné slová
         skutočne zareval, a pravým ramenom zakryl si tvár, ako robíme pri požiari, kryjúc oči pred
         páľou.
   </p>
   <p>
    Vtom pocítil, ako sa okolo jeho nôh ovinulo jej rameno. Totiž hodila sa mu k nohám,
         ľavým ovinula jeho kolená, pravé vystrela k jeho prsiam. A taký srdcelomný, usedavý plač
         zaznel lesíkom, aký Ján nikdy nepočul, ba ani len o možnosti niečoho podobného nechyroval.
         Slová a plač, fikanie a stony… Ako démonická, dušu rozrývajúca hudba, prekrásna, ale
         súčasne mučiteľnobôľna, zunelo to krásnym lesíkom. Jej nahor obrátená tvár pritom
         nestratila krásu, nezvraštila sa, len slzy nie kvapkami, ale prúdmi tiekli jej ladnými
         lícami. Slzami jej veľké oči dostali priamo diamantový lesk, ony zdali sa ešte väčšie.
   </p>
   <p>
    Ján Drevanský nie hrubú ratolesť, ani len tenký prútik nebol by odtrhol zo stromu! Z pŕs
         i ramien uletela sila, ledvaže sa udržal na nohách.
   </p>
   <p>
    „Nekľač, preboha, vstaň!“ riekol, ešte vždy ramenom zatieňujúc si tvár ako pred páľou
         požiaru. „Vieš, že iné nemôžem. Sama si chcela. Tvoja vôľa sa stala…“
   </p>
   <p>
    No slová jeho ona nepočula, lebo sama neprestala hovoriť medzi fikavým plačom, a slzy
         neprestali tiecť. Jej ruka na jeho prsiach sa triasla a ľavica až do bôľu tisla jeho nohy.
   </p>
   <p>
    „Vstaň,“ riekol a počal ju pripodnímať. Ale ako čo by mala centy a centy, jeho ináč
         mocné ramená nevládali ju pozdvihnúť.
   </p>
   <p>
    „Najprv odpusť a všetko zabudni! Všetko, všetko…“
   </p>
   <p>
    „Vstaň, vstaň!“ rýchlo jedno za druhým, citným, prosebným hlasom zavolal, a opäť pokúsil
         sa zdvihnúť ju, napnúc sa celou silou…
   </p>
   <p>
    „Odpusť!“
   </p>
   <p>
    Toto slovo vykríkla takým prenikavým, pritom sladkobôľnym hlasom, že išiel naozaj k
         srdcu.
   </p>
   <p>
    „Odpúšťam, len vstaň, preboha… takto ma umoríš…“
   </p>
   <p>
    Ale ona nevstávala, držiac ešte vždy jeho nohy ako v putách… Krásne jej prsia sa dmuli,
         on cítil ich teplo…
   </p>
   <p>
    „Zabudni!“ zavolala tým istým hlasom, a nový, svieži prúd sĺz vyhŕkol jej z očú. Slzy
         padali dolu okrúhlou briadkou na päťnásobnú šnúru krásnych perál.
   </p>
   <p>
    „Zabudnem,“ ako sugesciou poviazaný riekol úbohý Ján.
   </p>
   <p>
    „Všetko, všetko!“
   </p>
   <p>
    „Všetko!“ potvrdil Drevanský. Lenóra vyskočila a zovrela ho do svojho horúceho náručia.
         Slzy ešte tiekli, ale tvár sa už usmievala. Ako mladí, silno ešte zaľúbení manželia v
         prvých medových týždňoch, sadli do trávy. Ona držala jeho hlavu a hladila ho po tvári. Ján
         sal do seba plnými dúškami vôňu jej osobnosti, jej krásnych vlasov. Konečne precitol z
         prvého omámenia…
   </p>
   <p>
    „A ty sľubuješ?“ riekol jej, hľadiac do jej sladkých očú.
   </p>
   <p>
    „Všetko! Rob, čo chceš so mnou! Som tvojou!“
   </p>
   <p>
    „Vstaň,“ riekol po chvíli, „treba sa predsa ukázať hosťom… Veď i moji…“
   </p>
   <p>
    Drevanský bol v strašných rozpakoch… No vzmužil sa a pošiel. Rohovci boli ušli, strašne
         urazení, s nadávkami a hrešením. Ráruska drdlala, sadajúc do bričky:
   </p>
   <p>
    „A predsa je len pobehajka, svetom vymrskaná lafna… Odbehne ako divá a mňa opustí na
         diváni… Zberba!“
   </p>
   <p>
    „Jedny rohy horko-ťažko zhodil, druhé mu narastú,“ riekol Dünnagel Sáplatymu, keď ich
         voz vjachal do Rybkovej fary, kde malo byť pokračovanie hodovania s nevyhnutnou ferbľou.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583275">
       </a>
       10. Metamorfóza
      </h2>
     </div>
    </div>
   </div>
   <p>
   </p>
   <p>
   </p>
   <p>
    Rozpŕchlo sa všetko; už s príchodom nečakanej domácej panej, či len nečakaného hosťa,
         rozladila sa spoločnosť ako klavír, ktorý nezruční nosiči pustili na tvrdú dlažbu ulice.
         Struny boli celé, ale súlad uletel. Každý člen spoločnosti cítil, že je na nepravom mieste,
         už všetko jedno, či návrat Lenóry bol milým, či nemilým prekvapením. Býva tak, že celá
         veľká spoločnosť baví sa za stolom, lebo na výlete požíva len ľudským bytostiam známu slasť
         spoločenského žitia. No príde niekto, snáď ani nie že by nenávidený, lebo nebezpečný, ale
         snáď len ľahostajný, nevediaci sa vpraviť do všeobecnej harmónie spoločnosti — a ihneď to,
         čo bolo v spoločenskom spolubytí slastné, príjemné, razom uletí; žiadna námaha hostiteľa
         alebo ináč zručných zábavníkov nie je vstave rozdúchať pohasený plameň dobrej vôle. Nálada,
         niečo incommensurabile
    <sup>
     [
     <a class="footnote" href="#ftn.id2583320" name="id2583320">
      59
     </a>
     ]
    </sup>
    , vytratí sa. Tak kvapkou octu sekne sa celý džber mlieka.
   </p>
   <p>
    A k tomu prišlo ešte, že spoločnosť zostala bez domácich ako úľ bez matky. Za Rohovanmi,
         ktorých doslova nik nevyprevadil, odobrala sa i rodina, trebárs Lenóra, celá oživená,
         jasná, premohla starú nechuť k „sedliackej zberbe“ a zdržiavala ich všemožne. Veď je pohoda
         stála, noc teplá, ona už tak dávno nevidela príbuzných drahého Jána! Ako ju potešila ich
         milá návšteva! Aká milá je Anička — mohla by zostať, aby drahým deťom nebolo clivo…
   </p>
   <p>
    No nič nepomáhalo. Sám Ján bol ako stratený, behal po izbách, odpovedal krivo na otázky.
         Slnko zapadlo, keď dva vozy tiahli z Koričného k Rohovu. Lipovský s Michalom a Ďurkom —
         Anička sedela pri kočišovi. Vrábeľ zobral Kladného s doktorom. Tí dvaja vlastne ani
         nevedeli, čo sa robí okolo nich. V záhrade i pri obede jedným prúdom išla ich
         poetickovedecká beseda; ich nemýlili ani spevy, ani hádky, ani nečakaný príchod Lenóry.
         Sadajúc na voz, neprestali polohlasne, no pritom horlivo dišputovať. Na voze dali dohromady
         šedivé hlavy a Vrábeľ až po Rohov počúval zmes čudných slov, ktorým nerozumel. Prešli boli
         na filozofiu a doktor Miloslav vo svojej horlivosti tvrdil, že Hegel bol dušou vlastne
         Slavian, preto ho Nemci menej rozumeli a rozumejú než Slaviani, preto mal veľkú školu v
         Rusku i u nás. Stáva sa, hovoril doktor, že myšlienka jedného plemena náhodou nájde si
         výraz v synovi iného národa. Pozorujeme to i v hudbe; napríklad nemecká melódia piesne „Kto
         za pravdu horí“, Nemcom skomponovaná, neujala sa tak u Nemcov ako u Slovákov, lebo je v nej
         myšlienka nie nemecká, ale slavianska. Tak Sokrates nebol dušou Grék, ale Ind, alebo snáď
         ešte lepšie starozákonný Hebrej… Idea letí vekmi a národmi, ona je to večné a zostávajúce,
         kde nájde výraz, je náhodou.
   </p>
   <p>
    Mirko sa nevedel odtrhnúť od Krásneho domu, hoci bol zarmútený všetkým, čo videl a
         zažil. Mician ho márne volal, že ide na Kráľovú poštekliť Dünnagla. Pravda, on nemohol
         znať, čo robilo sa v duši úbohého Mira. No na druhý deň šiel k otcovi.
   </p>
   <p>
    Krásny dom spustol, onemel vzdor tomu, že sa vrátila doňho taká živá a skvúca sa dáma…
         Deti rozbehli sa po kútoch. Tinka sa stala neviditeľnou, len slúžky zberali zo stolov riad
         a pozostatky opulentnej hostiny. Lenóra sa utiahla do spálne, že ju pochytila strašná
         migréna. Drevanský sedel vo svojom kabinete a zahrúžil sa v ťažkú dumu. Márne ho bol tešil
         Mirko, ktorý sám potreboval a nenachádzal útechy. Jánovi nabehla husia koža a vnútorný
         žravý bôľ lomcoval ním, keď si pomyslel na to, čo sa stalo priebehom pol hodiny v miešanom
         lesíku. Hneval sa, že jeho dom, tak dlho očistený, razom obrátil sa na prítulok rohovských
         svetákov! Ako skoro a prísno padla kára na jeho biednu hlavu!
   </p>
   <p>
    I dievčence boli pomýlené. Julka plakala v podstrešnej izbe, už mala oči červené a tvár
         opuchnutú; Mária, bledá, so suchými očami, pery stiahnuté, chodila izbicou a nevravela už
         pol hodiny ani slova. Konečne riekla:
   </p>
   <p>
    „Neplač už toľko! Čo nás do toho, čo si rodičia robia… Otec je pánom svojho a všetkých
         nás. Treba sa uspokojiť.“
   </p>
   <p>
    „Ja plačem od strachu,“ riekla Júlia, dlaňami osušujúc svoje mokré, napuchnuté líčka,
         „ak sa zas budeme skrývať po čeľadníkoch, keď v izbách bude tartas, nadávky a kliatby! Ja
         utečiem na kraj sveta! Ó, tetka Steinová!“ a zas počala ticho fikať, sediac na hosťovskej
         posteli.
   </p>
   <p>
    „I trpieť treba; utrpenie je človeku potrebné, ono je často milosťou, a nie trestom. Ty
         len po radostiach túžiš. Život nie je radosť, život je bôľ. Krásnym sa stane, len keď sa
         odriekame.“
   </p>
   <p>
    „Ale tetke Beatrici musím napísať, čo sa stalo. Vieš, ako nám prikazovala. I ty si
         svätosväte prisľúbila.“
   </p>
   <p>
    „Treba vyčkať! Možno zasa odíde… Ach, ako ťažko na to myslieť, a hovoriť už priam
         strašno!“
   </p>
   <p>
    Keď devy zišli do prízemia, celý dom bol preinačený. Všade páchlo neznámym, veľmi ostrým
         parfumom, ich postieľky boli vynesené a izba, kde spávali, premenená na manželskú spálňu. V
         nej nakopilo sa toľko rozličných, nepotrebných i potrebných, vkusných i barokových
         predmetov, že nebolo ju možno poznať. Na stole grafinky, fľaštičky, statuety, celá zbierka
         maľovaných vejárov, albumy, kytky, parfumové nádobky rozmanitej formy, fotografie umelcov,
         tanečníc, miniatúry, zrkadielka…
   </p>
   <p>
    Frajla Riky, tenká, chudá Viedenčianka, znala obyčaje svojej veliteľky a rozkladala sa v
         dome podľa jej intencie — naozaj, pani a spoločnica, či dueňa; ich bagážia tak zaplnila
         dom, že všetci ostatní cítili sa pritisnutými k stenám, ak nie vytisnutými na dvor. A to
         ešte pri migréne, ktorá Lenóru nútila k tichším pohybom. Ostatne migréna skoro prešla,
         akonáhle zaviala domom jej vlastná atmosféra.
   </p>
   <p>
    Dva dni trvala transfigurácia domu, keď prišla bagážia z Rúbane, na tretí deň bolo
         všetko hotovo. Na štvrtý zjavili sa už i návštevy; prišla baronesa s „vnukom“, mladým
         človekom, na ktorom bolo poznať, že bol vojakom a kvitoval. Sotva odišli — tužibuď vtrhol
         do dvora Robina navštíviť dcéru, nie sám, ale s kuzínami a jednou tetkou. Robina bol v
         ošumelom letnom kabáte, opätky mal vykrivené, tvár červenú a páchol pálenkou na dva kroky.
         Kuzíny a tetka lichotili dievčencom a strašne mnoho kávy pili.
   </p>
   <p>
    Jedným slovom, dom prestal byť vlasťou Drevanských a premenil sa na robinovskú kúriu.
         Slovenčina mizla z domu — kvôli spoločnici Nemke všetko hovorilo po nemecky… kvôli iným
         návštevníkom po maďarsky… Lenóra sama miešala jazyky: nemecký, taliansky a francúzsky do
         zlej slovenčiny a ešte horšej maďarčiny.
   </p>
   <p>
    Metamorfóza domu stala sa síce rapídne temer s prvým zavanutím Lenórinho parfumu, ale
         pritom s takou silou a prirodzenosťou, že nik nepomyslel na odpor — okrem Tinky. Na piaty
         deň, vyobliekaná na slávu, s vyplakanou tvárou zjavila sa v Jánovom kabinete a prosila o
         prepustenie… Ján sa zhrozil toho… táto babka bola taká zrastená s domom, že zdalo sa mu,
         skôr vyborí sa zadná stena Krásneho domu, než by ho opustila Tinka Kabelová. Ale tak bolo,
         a nie ináč… Tinka neodôvodňovala svoj odchod; Ján i tak vedel všetko. No predsa sa opýtal:
   </p>
   <p>
    „No, Tinuška, vy nás opúšťate… azda vám je plat malý…“ ale hneď začušal, pocítiac, že
         povedal hlúposť…
   </p>
   <p>
    „Už som stará… mám po Kabelovi chalúpku… sestrine deti dorastajú — chcela by som im
         niečo…“ dala sa do fňukania, prikladajúc rýchlo po sebe biely ručníček na oči i líce.
   </p>
   <p>
    „Nemôžem vás zadržať,“ (Ján prvý raz vykal Tinke — tak mu to prišlo nevdojak) „ale
         vedzte, kedykoľvek by vám prišla vôľa navrátiť sa — môj dom je otvorený,“ a tu sa sám
         rozcítil a oči mu navlhli… Vytiahol priečinok písacieho stolíka a vyplatil Tinke služné.
   </p>
   <p>
    „A teraz choď mi z očú!“ zavolal prísno a horko, a tým výbuchom potlačil slzy, ktoré
         už-už chceli vybuchnúť. Tinka zobrala trasúcimi sa rukami svoju mzdu a rýchlo vyšla.
   </p>
   <p>
    „Nebude dobre!“ riekla vo dverách sama sebe, ale tak hlasno, že to i Ján počul.
   </p>
   <p>
    „Nebude dobre, nebude dobre,“ opakoval slúžkine slová Drevanský, chodiac po izbe,
         „nebude dobre, nebude dobre!“
   </p>
   <p>
    Mirko, ktorý bol na tri dni u otca v Rohove, prišiel sa odobrať od Drevanských a našiel
         už dom celkom premenený. Lenóra chovala sa k nemu s chladnou vysokomyseľnosťou: ona ho
         temer doprosta vyháňala tým, že ho nevidela, nespozorovala. No veď on chcel len prenocovať
         a včasne ráno ísť do Rúbane a ta ďalej do sveta a jeho hluku… Tichý slovenský kraj nemal už
         preňho príťažlivosti. Jemu zmŕtvel… S Máriou bol i tak málo, kamsi sa tratila. Chodil s ňou
         po záhrade, a tam už úplne zvedel svoj osud. No čím určitejšie Mária brala mu všetku nádej,
         tým horúcejšie pálila ho rana… naozaj rana, lebo pri pohľade na ňu cítil v prsiach fyzický
         bôľ.
   </p>
   <p>
    Už odobral sa od diev, ktoré riadne spávali v podstrešnej izbe odvtedy, čo ich macocha s
         Rikou opanovala dom. Jána nebolo doma. Sotva desať dní trval nový život v Krásnom dome, a
         on už po druhý raz cestoval — pravda, len nakrátko. U Lenóry bolo dnes dosť žien. Baronesa
         bavila sa od štvrtej a priviedla so sebou druhého mladého človeka s belavou briadkou a
         nákrčníkom a la lord Byron. To bol básnik a mal už v Rohove čítacie večierky, na ktorých
         čítal básne vo viedenskom a či už rakúskom dialekte so samými deminutívami, ako „Lüfterl,
         Mäderl, Wängelein a Herzelein
    <sup>
     [
     <a class="footnote" href="#ftn.id2583647" name="id2583647">
      60
     </a>
     ]
    </sup>
    “. V polovici, obývanej temer výlučne Lenórou, hrmel klavír a bolo počuť dosť
         príjemný tenor Giesebrechta Kuna Lothara. Giesebrecht Kuno Lothar boli tri pseudonymy, on
         volal sa sucho Jozef Mayer.
   </p>
   <p>
    Pre Mirka nebolo prístupu, ani kde spieval Giesebrecht Kuno Lothar, ani kde išli na
         pokoj dievčence. Júlia s ním sympatizovala, to videl jasno pri odobierke. Mária hľadela
         pokončiť formálnu odobierku, ďakovala za priazeň a uisťovala ho, že mu zostáva vždy vernou
         priateľkou. Bolo to suché a hlúpe až do zúfania. Jula šibla prvá po schodoch; vo svojej
         zápalistej fantázii urobila si nádej, že medzi Máriou a úbohým Mirkom padnú nejaké slová,
         čo by ho potešili. No Mária, pravou nohou na prvom stupni schodov, podala mu ruku, a keď ju
         on stisol, silou vyrvala ju z jeho dlane.
   </p>
   <p>
    „Šťastlivú cestu!“ riekla sucho a tichým krokom šla hore príkrymi schodmi.
   </p>
   <p>
    „To je všetko?“ zamierajúcim hlasom riekol Miro.
   </p>
   <p>
    „Všetko!“ odpovedala Mária na polovici schodov, no nachýlila sa svojím elastickým
         driekom nad zábradlie a milo mu kývla hlávkou.
   </p>
   <p>
    Zaľúbenci čerpajú nádej i z takých maličkostí, ktoré vôbec nič neznamenajú. Mirko z
         milého nachýlenia hlavy razom postavil si vzdušnú budovu nádeje. Mária už dávno zmizla v
         hornej chodbe, a on ešte dlho stál pod schodmi a hľadel upevniť v pamäti jej milé kývnutie
         hlavy. Zo salóna ozýval sa klavír a spev Giesebrechta Kuna Lothara. Mirko hodil hlavou,
         pohladil svoje dlhé, vlnité vlasy a šiel do svojej izby za kuchyňou pakovať svoje dobro,
         lebo mal okolo šiestej sadať na voz do Rúbane. Bol skoro hotový. Čudotvorná palica, v
         ktorej bolo toľko inštrumentov, bola zviazaná, kufrík v poriadku; fotografický aparát visel
         na vešiaku.
   </p>
   <p>
    Ale spať sa mu nechcelo. Otvoril oblok, obrátený k záhrade. Milý večerný chlad ovial mu
         tvár. Zahasil sviecu a hľadel do záhrady. Bola dosť temná, bezmesačná noc. Nebo, kryté
         riedkymi oblakmi, pnulo sa v ohromnej výšave nad krajom. Zachcelo sa Mirkovi poprechádzať
         aspoň záhradou, ktorú už sotva uvidí, a keď si úprimne vyznal, i obzrieť dom a to vidieť a
         počuť, čo sa robí v prednom trakte. Otvoril i druhé krídlo obloka, odložil vyšívanú podušku
         — a hup, už bol na verande a z verandy v záhrade. Srdce mu mocne bilo, ačkoľvek vedel, že
         nič nezákonného nepodujíma. Na gazdovskom prednom dvore stála ekvipáž baronesy, Lenóra
         vyprevádzala svojich hostí. Mirko zastal na uhle a videl, ako sa odberá Giesebrecht Kuno
         Lothar od hostiteľky, ako pomáha baronese do voza. Voz odišiel — a svetlá pri dverách sa
         stratili.
   </p>
   <p>
    Mirko prešiel do záhrady. Temná búdka zvala ho… ako dobre bude posedieť potme, v
         príjemnom nočnom vzduchu. Vošiel do búdky, položil hlavu na stôl a počal myslieť o tom, že
         vlastne čo on robí, je romantika, neznášajúca sa s jeho „remeslom“, s jeho štúdiom, s jeho
         celým určením. Už prestúpil o celé štyri dni dovolenú od Linhardta — a aké práce ho čakajú!
         Akou dôverou poctil ho starý svetochýrny majster, práve jeho, aby vypracoval nákres
         gotickej fasády ku starému kostolíku z doby prechodnej, teda doplniť to, čo zameškali
         urobiť ľudia pred štyristo rokmi. Teda mu dôveroval, že práve to vie, za čím tak túžil. A
         on dá sa zvádzať týmto tichým, bezvýznamným mikrokozmom slovenským, z ktorého nič preňho
         nepochádza, len nezdar, zahanbenie a duševný nepokoj. Anna Kalinová vo Viedni bola taká
         dôverná, tak srdečne s ním hovorila, tak voľne opierala sa vo valčíku na jeho prsia… A tu
         ti ani ruky poriadne nepodajú… Ach, ale aké ruky… Nie ruky, vystískané v rozličných
         valčíkoch; hľa, v tom, v tom je rozdiel…
   </p>
   <p>
    Vtom začul rýchle ženské kroky, sprevádzané šumom šiat. Zdvihol hlavu, napravil okuliare
         tak, aby jasnejšie ukazovali do diaľky. Okolo búdky, v tme síce, ale menšej, než bolo v
         búdke, šibla ženská postava. Skoro zatým vrzli vráta, vedúce ponad Lipovku do poľa. Mirko
         viac citom než zrakom šípil, že to bola Mária. Na palcoch, ako kmín, letel k potoku. Vráta
         boli otvorené, mostík vrzol ešte pod šibkým krokom. On sa zatajil. Potom prebehol mostíkom
         a šum šiat mu prezradil, že Mária ide nie hôrkou, ale maninou hore potokom, chvatno,
         neobzerajúc sa… Čo mal robiť biedny Miro? Či zavolať na ňu — to by bol iste i urobil, keby
         razom nezahlodal ho červ žiarlivosti, a to tak silno, že temer padol do potoka… Už chápe tú
         chladnosť, tú nedotknuteľnosť… Už je po ideále čistoty, po láske, po romantike, po všetkom!
         Ale vedieť chce aspoň, akým spôsobom utratil šťastie života, svoj ideál, svoju vieru v
         ženskosť a krásu ženskosti. Ach, samé Anny, samé Kalinové! Ba samé Lenóry! Iste Lenóry.
   </p>
   <p>
    Celý oslabený žiaľom bral sa ticho za stopami Márie. Ľutoval ju, ľutoval sám seba i
         svoje sny, v ktorých sa videl s ňou naveky spojený. A k žiaľu a ľutovaniu pridružil sa
         hnev. Kŕčovite tisol v pravici veľký otvorený vreckový nôž na pero. Ha, ako sa vrhne na
         zvodcu, ktorý plúži sa k tichej dedine, aby obral devy naše o česť. Bohzná, akým činom,
         jemu predstavil sa Lacko Vrábeľ, trebárs vedel, že je ešte v Pešti; hnev a fantázia nedržia
         sa suchej logiky… Za niekoľko minút, kráčajúc po pravom brehu Lipovky, Miro bol istý, že
         nájde Laca, ktorý už na Vianoce tak tuho dvoril Márii. Ruka stískala oceľ ešte silnejšie.
         Krotký Kladný obrátil sa na krvižíznivého tigra. A vskutku: predstaň pred neho v tejto
         chvíli Ladislav Vrábeľ, on by bol vstave vraziť mu svoj nôž priamo do srdca.
   </p>
   <p>
    Už boli za dedinou — Lipovka, obrastená jelšinou, krútila sa napravo k horám — tu bola
         tenká lavička cez ňu na druhý breh. Mária stíšila chod a tichým krokom prešla na lavičku.
         Nebo bolo sa sčiastky vyjasnilo a drobné letné hviezdy osvecovali mliečnym hmlistým
         polosvetlom jej postavu. Lavičkou prejsť i vo dne bolo dosť ťažko — bola bez operadiel a
         ešte sa elasticky prehýbala. No zdalo sa, nie prvý raz Mária robí túto krkolomnú cestu.
         Vzpriamila sa, rukami, vystretými na obe strany, pomáhala si držať rovnováhu. Za každým
         krokom prehýbala sa lávka. Keď už mala za sebou vyše polovice, Mária sa rozbehla a drobnými
         krôčkami bežala úzkym brvnom, i zmizla, taktiež behom, v húštine, rozkladajúcej sa na
         druhom brehu Lipovky.
   </p>
   <p>
    Kladný vyhľadal užšie miesto a rozbehnúc sa preskočil ho. Lávka veľmi vysoko vyčnievala,
         na nej bola by ho snáď zbadala. Ale takto stratil jej stopu. Darmo načúval šelest — nebolo
         ho; položil ucho na zem — nič nepočul. I hodil sa prosto nízkou húštinou, z jelší, vŕb a
         tŕstia zloženou. Nikde nič. Mária zmizla mu ako tieň, ako duch… Ba či to všetko nenie plod
         premrštenej fantázie, následok rozpálenej hlavy a uboleného srdca? Na ňu mysliac, len ju
         majúc pred sebou, hádam namyslel si to všetko a ženie sa poľom a vodami za fantomom. A čo
         nôž tak hrozne tisne, až ho bolí dlaň? Veď Lacko Vrábeľ je fantom, kde by sa tu vzal, tak i
         Mária fantom, kde by sa tu vzala, ako by prešla tmou… Mirko pritisol pero na chrbte noža a
         zavrel blýskavú oceľ. Ale vrátiť sa nemal dosť sily a triezvosti. Šiel ako stroj, nehľadiac
         na cestu. Už sa vynoril z húštiny. Nebo sa vyjasnilo ešte viac, jeho hviezdy slabunko
         svietili na úhory, ktoré zdali sa byť jazerom, na oziminy, černejúce sa ako súkno, na raže
         s nádychom do šeda. Farieb nebolo, len hmlisté prechody z temna do pološeda.
   </p>
   <p>
    Na Mira mala príroda vždy mocný vplyv, i teraz, keď bol hádam najnešťastnejší v živote,
         ona mohutným, tajomným dychom viala naňho, takže zakrútila sa mu hlava a on počal kráčať
         strmým krokom, akoby chcel ta bližšie k nej, do samého jej vnútra, skadiaľ rodia sa tie
         tmy, tie svetlá, to hrozné i jemné, to ohlušujúce i upokojujúce. Polobehom vyšiel miernym
         svahom a zostal nad kotlinou, veľmi hlbokou z tejto strany, obkľúčenou terasami
         amfiteatrálne. Tam mládež koričnianska tancúvala pri hudbe Hrebeňa a Kútika, tam prevádzala
         svoje starodávne hry… Ohromná borica rástla na dne kotliny, sama jediná, ale stačila svojou
         rozvetvenou korunou zasklepiť temer celý priestor. Borica bola nielen koričnianskym, ale
         krajovým divom prírody, často odkresľovaná, obdivovaná znateľmi horského diela.
   </p>
   <p>
    Ale čo, či naozaj ušla s Mirom nezdravá fantázia ako splašený kôň? Pod boricou je živo…
         vidno v šere čosi hmýriť sa… už blysol malý plamienok… Okolo neho tmolia sa ľudia. Mirko
         zatajil dych. Nie, to nie je fantázia. Pri slabom svetle ohníka pozná už starého richtára
         Kúdeľu, krivého Ondreja, Ryhovú… Neboráci „svätí“, ako ich volali posmešne, sem sa skrývajú
         so svojím blúznením, dumal Mirko, a vec počala ho zaujímať. Zbadal zo svojho vyvýšeného
         stanoviska nad terasami, ako ich pribúda, ako tiahnu hore potôčkom, prítokom Lipovky, nové
         a nové postavy, mužovia i baby. Viem, dumal Mirko, že im zakázali schôdzky u Ondreja; Rybka
         za nimi, neborákmi, sliedi ako vlk za ovcami. Nuž takto si pomáhajú! Bože môj, keby títo
         ľudia boli takí horliví v inom, praktickom, ako pri tomto čudnom zablúdení… Hja, zablúdenie
         povstalo z nich samých, a musí mať veľké, hlboké príčiny.
   </p>
   <p>
    Mirko sa učupil, podliezol bližšie a skryl sa v neveľkom výmole, ktorý ústil do kotliny.
         Tam kryl ho bazový ker. Ohník veselšie zaplápolal, širokoplecí muž poodišiel — pri ohníku,
         slabo svietiacom, videl Mirko strojnú, štíhlu postavu Márie Drevanskej. Ona založila ruku
         za bedrá a s úľubou hľadela do ohníka. Okolo nej šerý dav báb v robotných šatách, s
         plachtami cez hlavu, mužovia v ožltnutých halenách, bez klobúkov. Márii priniesli snop, ona
         sa naň posadila a polosediac, pololežiac oprela hlavu o ruku. Teraz mohol Mirko pozorovať
         dosť jasne jej tvár. Bola bledá, ale krásna, ako na antickej soche. Čistý grécky profil —
         no oči boli nie mramorové, ale živé a svietiace v bleskoch malého ohníka. Na hlave mala
         čiernu šatôčku, práve tak zahodenú, ako mali ostatné ženy. Vidno bolo, že podľa možnosti
         chcela sa k nim blížiť i rúchom. Nechala doma klobúk — no svoju krásu a mladosť musela len
         so sebou vziať, a tie vyzdvihovali ju spomedzi žien vysoko, vysoko. Ona bola ako svetlý
         anjel medzi príšerami. Mirkovi zase pozdalo sa tu staré: nikdy nevidel ju takú krásnu,
         nikdy nehorela v ňom taká sžieravá, boľavá túžba ako teraz, túžba aspoň dotknúť sa jej
         šiat, dotknúť sa bielej, mramorovej ruky, ktorá osvetlená ohníkom tak voľne ležala na jej
         tmavých šatách.
   </p>
   <p>
    Obraz bol uchvacujúci. Mirko videl, že rozostavujú stráže na okolité kopce a na kraje
         kotliny. Neďaleko od neho zastal si územčistý sedliak — druhý stál pri východe menšieho
         výmoľa. Mirko bol obstúpený, takže mu nebolo možné ani pohnúť sa bez toho, žeby ho neboli
         spozorovali. Tak sa stal nevoľno svedkom nočnej schôdzky a spolu zajatcom koričnianskych
         „svätých“.
   </p>
   <p>
    Pohľad na schôdzku bol zaujímavý… Akonáhle boli stráže rozostavené, vatra sa rozohnila a
         osvietila veľké zhromaždenie. Jej blesky ukázali nových ľudí, ktorí nemo, v tme ležali po
         terase, pod boricou i okolo potôčka. A divno, pri borici stál i Tomáš Drevanský, Michalov
         syn, ktorého nebolo na Jánovom mene. Ako príde tento boháč Lipovan na schôdzku biednych
         Koričňancov? Vidno, vec počína ísť širšie, než si ľudia myslia. Skoro po rozhorení vatry
         predstúpil Kútik, v rukách husle.
   </p>
   <p>
    „Aby nikdy viac nevydali hlasu k hriešnym radovánkam,“ riekol a hodil nástroj na oheň.
         To samé urobil Hrebeň s gajdami. Ženy a devy počali hádzať do plameňov stužky, výšivky… V
         celej, pre Mira sprvu karikatúrnej ceremónii, počala byť vážnosť, keď vystúpil krivý
         Ondrej. Jeho tvár bola bledá, oči svietili náruživým ohňom.
   </p>
   <p>
    Počal hovoriť pred ohňom, jemu do tváre hľadeli krásne oči Márie.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583320" name="ftn.id2583320">
        59
       </a>
       ]
      </sup>
      (z fr.) niečo neobyčajné
     </p>
    </div>
    <div class="footnote">
     <p>
      <sup>
       [
       <a class="para" href="#id2583647" name="ftn.id2583647">
        60
       </a>
       ]
      </sup>
      (nem. nespr.) vetríček, dievčatko, líčko, srdiečko
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2584086">
       </a>
       11. Víťaz Rybka
      </h2>
     </div>
    </div>
   </div>
   <p>
   </p>
   <p>
   </p>
   <p>
    „Ako zajacov na poli, ako plaché jarabice prenasledujú boží ľud; v biednom úkryte našom
         vynašli nás, lebo diabol je múdry a mocný, múdry pekelnou múdrosťou a mocný ľudskou
         zlosťou.“ Tak počal Ondrej svojím hustým hlasom, ktorý prenikal ďaleko, ačkoľvek rečník sa
         nenapínal. Stál pri ohni pokrytý širokým kepeňom zo starého skalického súkna. Hovorieval,
         že ho má ešte po starom otcovi, ktorý bol kostolníkom v Kráľovej, a ako taký nosil sa
         rozdielne od ostatných. A skutočne, kepeň bol zvláštneho starobylého strihu s mohutným,
         záhybovým golierom a dodával postave Ondrejovej sviatočný výraz. On pokračoval: „Ale díl
         Hospodinův jest lid jeho, Jakob provazec dedictví jeho. Nalezl jej v zemi pusté a na poušti
         veliké a hrozné; vůkol vedl jej, vyučil jej a ostríhal ho jako zrítedlnice oka svého. Jako
         orlice ponouká orličátek svých, sedí na mladých svých; roztahuje krídla svá, bére je a nosí
         je na krídlach svých. Tak Hospodin sám vede nás, a není s ním boha cizozemců… Tak hovorí
         sám Mojžiš o ľude svojom, o všetkých nás, ktorí poznali sme pravdu a neklesli v tenatá
         večného nepriateľa… A čo robia tí, ktorí vás vyháňajú z príbytku bohumilého? Oni obětovali
         ďáblům, ne Bohu, bohům, jichž neznali, novým, kteríž zblízka prišli… Ale beda im, tritisíc
         ráz beda! Hladem uvadnou a neduhy pálčivými a nakažením morovým prehorkým žráni budou; také
         zuby šelem pošlou na ně s jedem hadů zemských… Rozptýlím je po koutech, rozkáži prestáti
         medzi lidmi paměti jich.“
   </p>
   <p>
    Pri posledných slovách zvýšil Ondrej hlas, hrozivo pozdvihol ruku a jeho veľké, šedé oči
         zablysli sa v svetle ohňa svitom priamo úžasným. Mirko, trebárs dosť oddialený, videl a
         presvedčil sa v duši, že u tohto človeka ide o vec, ktorej oddal sa celý. To nenie náhoda a
         špekulácia na hlúposť, ako počul tvrdiť. A okolo ohňa aká čudná, nevídaná skupina… Vidno z
         tvárí a očú, ako hladno hltajú každé slovo, ako trasú sa pery tamtoho starca, iste šepotom
         opakujúceho slová Ondrejove. No najviac sa divil, aký dojem robí kázeň a celá scéna na
         Máriu. Ona už bola povstala zo snopu a stála ticho, nehybne ako statua
    <sup>
     [
     <a class="footnote" href="#ftn.id2584179" name="id2584179">
      61
     </a>
     ]
    </sup>
    . Stála tak, že mohol vidieť jej tvár, takže keď odvrátila oči od Ondreja,
         Mirovi sa zdalo, že naňho hľadí, a nevdojak ukryl sa za bazový ker. Pravda, mohol smelo
         zostať, lebo z ohňom osvetleného kruhu nebolo možné jeho vo tme vidieť. I tak medzičasom
         rozváľali sa po nebi ťažké, olovené oblaky, z ktorých podunievala búrka, vysoká, bez
         bleskov. Len ťažké, zvysoka sa nesúce stenanie bolo časom počuť. Bývajú bezbleskové hrmenia
         práve tak, ako býva blýskanie bez toho, že by ucho počulo hrmenie.
   </p>
   <p>
    Hľa, akú jej robil krivdu! Na aké podlé myšlienky prišiel v temnej záhradnej búdke, aké
         špatné podozrenie lomcovalo ním po celej dobrodružnej ceste. Nepochopiteľná, čudná deva!
         Čím nepochopiteľnejšia, tým viac vrývala sa mu do duše, a on pevne veril, že neodolá túžbe
         pohovoriť s ňou ešte tej noci, a ak nie, teda zostane ešte deň… Linhardt počkal štyri,
         počká i piaty, a fasáda čakala štyristo rokov, pol roka ešte môže. Vôbec, on pevne riešil
         nielen dostať istotu (ačkoľvek ju už mal, no prečo nahla sa cez schodové zábradlie svojím
         elastickým tielkom, prečo mu kývla milo hlávkou?), ale istotu potešiteľnú, ak nie absolútnu
         istotu jej lásky. Chytal sa nádeje ako topiaci sa slamky. Toto dobrodružné, nečakané, ním
         nehľadané, temer nemožné znovuvidenie milovanej devy urobilo ho cele poverčivým ako starého
         loteristu, ktorý zo sna kombinuje terno
    <sup>
     [
     <a class="footnote" href="#ftn.id2584229" name="id2584229">
      62
     </a>
     ]
    </sup>
    . A potom, on nemohol veriť na svoje nešťastie: zdalo sa mu priveľkým, než by ho
         boh naňho mohol dopustiť. Do mäkkých duší často urobí život také vtisky, ktorých stopy nič
         nevyhladí, kdežto silné duše energiou premôžu a zahladia i hlboké dojmy.
   </p>
   <p>
    Ondrej medzitým nevydržal v reči svojej rovnú výšku. Vpadol do poučného tónu a počal o
         kráľovi aragónskom Alfonzovi
    <sup>
     [
     <a class="footnote" href="#ftn.id2584257" name="id2584257">
      63
     </a>
     ]
    </sup>
    , ktorý „pri obležení města kajetánskeho, když měšťané, obávajíce se hladu,
         staré lidi a k vojně nespůsobné z města vyhnali, on je dobrotivě přijal. A když mu některí
         domlouvali, kdyby to byl neučinil, že by města pro hlad dávno dostal, odpověděl: Více sobě
         vážim těchto života, nežli sto měst kajetanských… A proto město, které se čtyriceti tisíci
         mocí dostati nemohl, dobrovolně dostal.“
   </p>
   <p>
    Skončil modlitbou, ktorá bola preplnená krotkosťou a oddanosťou do vôle božej. Hrebeň s
         Ryhovou súčasne počali chorál; melódia bola všetkým známa, cirkevná, no slová prenikavým
         hlasom predriekal Kútik, prikrčiac sa k ohňu, aby videl čítať z malej, novotlačenej knižky.
         Spievali pritlmene, akoby v bázni. Hustým ihličím obrovskej borice vinul sa ich spev nahor,
         spev melodický, temer uspávajúci. Mária tiež spievala, Mirko videl, ako sa jej pohybujú
         pery. Neďaleko nej stál Tomáš Drevanský ako mohutná skala a hľadel pošmúrno do ohňa.
         Nepatril on do tejto obce „svätých“ a mnohé mu divno prichádzalo. Farár lipovský sám ho
         nahovoril, aby sa zblížil s Ondrejom a prezvedel sa o tom, čo sa robí v Koričnom. Tomášovi
         to bolo ľahko, a Ondrej rád videl prozelytov
    <sup>
     [
     <a class="footnote" href="#ftn.id2584313" name="id2584313">
      64
     </a>
     ]
    </sup>
    . Mocný a bohatý Drevanský mohol priniesť mnohé plody pre jeho skromnú obec a
         zaštítiť prenasledovaných už tým, že mal v Koričnom bratanca Jána. Ale divno: asi štyri
         razy bol Tomáš u Ondreja na schôdzkach, po nich zostal u neho v rozhovore o veciach
         náboženských, o panstve antikrista, ktorého pád je blízky, a to postačilo, aby sa zo
         skúmateľa stal temer prívrženec. Ondrej mal zvláštnu moc nad ľuďmi. Ľudia sa takmer
         zaľubovali doňho, trebárs by i neverili všetkým jeho slovám a vývodom. Máriu Tomáš po dva
         razy našiel vo veľkej izbe Ondrejovej, a ona nemálo prispela, že z farárovho skúmateľa
         skoro bol by sa stal veriaci. Prekážal mu jedine praktický zmysel, silno vyvinutý v jeho
         rodine. Opovrhovanie mamonou, asketizmus, znášanie obrazenia bez reptania — to boh veci
         nové, nijak neznášajúce sa s pochopmi írečitého Lipovana.
   </p>
   <p>
    Spev stával sa hlasnejším. Vzdor príkazu Ondreja, spievať piano, ľudia nevdojak
         zosilňovali hlas… Keď počali pieseň „Berte na seba jarmo Pána“, ktorej text bol známy a
         nebolo treba predriekať, zazunel spev hlasno a víťazne ako bojovná hymna. Sám Ondrej
         zabudol na všetku prozreteľnosť a ťahal náruživým, hustým hlasom, prerážajúcim mohutný
         chór. Mirko počúval ako vyjavený… Tu razom všetko povstalo… Tomáš s Máriou stali si nabok.
         Ondrej rozostrel ramená a počal chodiť okolo ohňa, ktorý už doháral… Všetko išlo za ním.
         Mužovia vo vnútornom kruhu, ženské v zovnútornom, smerom opačným. Ďaleko padali tiene
         chodiacich… Raz zakrývali oheň, raz prepúšťali jeho hasnúcu žiaru. Strašno bolo hľadieť na
         niektoré postavy: knísali sa ako príšery, krivili sa konvulzívne… Ba niektorí i
         poskakovali, ale vzdor tomu nebolo to smiešne, ale príšernodojímavé. Mirovi prišlo na um,
         že i Dávid tancoval pred archou úmluvy. Skoro pridružilo sa ku chodiacim tak mnoho ľudí, že
         z celého povstala chaotická zmes, spev stával sa nejednotným, jedni počínali verš, druhí
         boli už na konci. Niektorí horlivci vrhli na oheň suché raždie — oheň zaplápolal vysoko a
         jasno osvietil hemžiacich sa už v neporiadku, osvietil mužnú, širokoplecú postavu Tomáša
         Drevanského i Máriu, ktorá sa k nemu pritúlila.
   </p>
   <p>
    Zďaleka ozvalo sa prenikavé hvizdnutie — no z rozjarených nik ho nepočul. Počul ho iba
         Mirko, ktorý bol dosť vzdialený od spievajúcich a vykrikujúcich. V plamennej žiare znovu
         vzkriesenej vatry, na krajoch priehlbiny, amfiteatrálne okružujúcej veľkú boricu, blysli
         bajonety žandárov. Ešte chvíľu predĺžilo sa krútenie a chodenie i spev, ale do toho zajačal
         ostrý, hnevný hlas Daniela Rybku:
   </p>
   <p>
    „Pán slúžny, pán slúžny, tu sú… okolo nich, nech nik neujde… tu máte dôkazy. In
         flagranti…“
   </p>
   <p>
    „Előre
    <sup>
     [
     <a class="footnote" href="#ftn.id2584409" name="id2584409">
      65
     </a>
     ]
    </sup>
    !“ zaznel hlas seržanta…
   </p>
   <p>
    Povstal neslýchaný zmätok. Jedni hodili sa nadol k potôčku, ale tam bolo päť žandárov;
         ich kohútie perá, ich bajonety a surový krik spätil utekajúcich. Tu razom povstala tma…
         Ondrej hodil na vatru svoj ťažký kepeň, za ním ostatní hádzali svoje haleny a razom udusili
         tak zradný plameň. Bol to čin duchaprítomný; premena bola porážajúca. Z magického pološera,
         z jarkého svetla tam, kde padali lúče vatry, razom povstala hustá tma, že nebolo vidno ruku
         pred tvárou. Mirko počul iba prestrašené výkriky a dupot mnohých nôh… Zajačali výstrely.
         Žandári, chcejúc nastrašiť ľud, vystrelili do povetria. Z pušiek zajagali veľké
         červeno-ohnivé kužele, osvetliac na okamihy okolie, aby tma tým hustejšie zaľahla…
   </p>
   <p>
    „Len toho krivého!“ kričal Rybka, rútiac sa dolu svahom, v tmne sa potkol a zvalil
         tvárou na drn; „i hostí mali, poznal som Drevanského, i toho technika viedenského! Tam
         utekal vŕškom! Pán slúžny, pán slúžny!“ kričal a utieral si tvár. Pán slúžny bol
         prozreteľnejší než farár Rybka. On zostal stáť nad rotundou, a keď povstala egyptská tma,
         zapálil si rýchlo papirosku, aby aspoň ako-tak videl pod nohy.
   </p>
   <p>
    Všetko toto stalo sa tak rýchlo, možno povedať v jednom okamihu. Miro sa temer zaradoval
         zmätku… Rýchlo sa hodil dolu menším výmoľom a po pamäti, často sa kĺžuc, hľadal Máriu.
         Vtedy ho zazrel Rybka. Dobre si zachoval smer i miesto, kde bola s Tomášom, ale keď prišiel
         ta, nebolo nikoho. Zas vytiahol svoj nôž na pero, hotový preklať toho, kto mu v cestu
         príde. Rybka mal skutočne šťastie, že sa nenamanul na Mirka.
   </p>
   <p>
    Medzitým chytali žandári, koho len mohli, vzdorujúcich bili hlavňami, ba niektorých i
         poviazali. Rybka vlastnoručne poodhadzoval poloprehorené šaty, ktoré zakryli plameň, a
         znovu ho rozdúchal, prihodil na uhlie, ktoré ešte tlelo, kus raždia, zapálil posledné číslo
         „Rohói Hiradóva
    <sup>
     [
     <a class="footnote" href="#ftn.id2584495" name="id2584495">
      66
     </a>
     ]
    </sup>
    “ zápalkou a podstrčil pod raždie. V svetle znovu vzkriesenej vatry bolo vidno
         rozpŕchnutých ľudí a za nimi ženúcich sa žandárov. To bola už naozaj veľká horlivosť.
   </p>
   <p>
    „Stojte!“ bolo počuť silný hustý hlas. Pred oheň stal si Ondrej. „Čo hltáš krv nevinnú!“
         obrátil sa k Rybkovi, ktorý v horlivosti ani nebadal, že mal tvár cele zablatenú a
         začiernenú dýchaním do ohňa, „čo mučíš zvedených. Tu som ja, to všetko je moje dielo. Ber
         mňa, satanov nadháňač; ber mňa a sužuj.“
   </p>
   <p>
    „Pán slúžny, pán slúžny!“ zakričal Rybka. Slúžny, vidiac, že pod boricou bolo už dosť
         pusto a žandári boli víťazi, zišiel z terasy a prikročil k ohňu. Bol z tých ľudí, ktorí
         síce všetko urobia, čo sa im káže odhora (bože, veď bol slúžny), trebárs vec
         najhanebnejšiu, ale len pre chlieb, a konečne s nechuťou.
   </p>
   <p>
    „Viažte ho!“ riekol lenivo, ukážuc na Ondreja, „a ostatných pusťte, veď ich pán farár
         pozná.“
   </p>
   <p>
    Miro chcel sa už vrhnúť k ohňu — vtom chytil ho niekto za rukáv. To bol Tomáš Drevanský.
         „Nechoďte,“ riekol mu ticho, „Mária sedí už na mojom voze, po Kútikovi odkázal som do
         Koričného, že ju beriem do Lipovej. Poďte s nami.“
   </p>
   <p>
    Mirkovi tieto slová zneli ako nadzemská zvesť. Všetko, čo videl a zažil, stratilo sa, a
         on si predstavoval iba Máriu, ako na poľnej ceste, sediac na Tomášovom voze, čaká — ale
         koho? Jeho iste nie. Aké to bude stretnutie!
   </p>
   <p>
    Mirko pomaly stúpal hore svahom, už v tieni, za Tomášom. Jasno počuť bolo od vatry:
   </p>
   <p>
    „Viažte len, viažte — tu sú ruky moje, tu sú nohy moje! Pán slúžny robí svoju povinnosť,
         on je čestný úradník pekla a čestný dráb neprávosti svetskej. On je nevinný, ako nevinný
         bol šarha, ktorý vraždil z rozkazu, ako kat, ktorý vešia podľa súdneho výroku. Ale ty,
         zlosyn, ktorý si prisahal slúžiť Sionu a chrániť zverené ti stádo! Počkej, počkej, Bůh
         nebude posmíván. Ty si pohubil vinicu mou, praví Hospodin, loupež chudého jest v domích
         vašich! Beda vám, ktorí menujete sa kňazmi ľudu tohto! Ráno vstávajíce, chodíte po
         opilství, a trváte pri tom do večera, až vás víno rozpaluje. A harfa, loutna a buben a
         píšťalka a víno býva na hodech jejich, na skutky pak Hospodinove nehledí…“
   </p>
   <p>
    Vtom bol hlas Ondreja pretrhnutý… žandár priskočil a rukou zapchal mu ústa. Rybka sa
         nemohol zdržať a päsťou buchol zviazaného Ondreja do hlavy. Hlava Ondrejova pokorne sa
         sklonila až k prsiam. Žandár odtiahol ruku od jeho úst.
   </p>
   <p>
    „Tetszett hallani
    <sup>
     [
     <a class="footnote" href="#ftn.id2584615" name="id2584615">
      67
     </a>
     ]
    </sup>
    ?“ obrátil sa Rybka k slúžnemu, nakriviac ústa. Jeho ostré oči len tak pichali
         spoza okuliarov; „micsoda szemtelenség
    <sup>
     [
     <a class="footnote" href="#ftn.id2584628" name="id2584628">
      68
     </a>
     ]
    </sup>
    !“
   </p>
   <p>
    „Nem értettem
    <sup>
     [
     <a class="footnote" href="#ftn.id2584638" name="id2584638">
      69
     </a>
     ]
    </sup>
    ;, ale biť neslobodno,“ riekol flegmaticky slúžny; „nem is illik
    <sup>
     [
     <a class="footnote" href="#ftn.id2584648" name="id2584648">
      70
     </a>
     ]
    </sup>
    .“
   </p>
   <p>
    „Ďakujem, ďakujem, pán farár,“ ozval sa Ondrej; „preukázali ste mi česť, keď ste udreli
         moju hlavu! Ale hovorím vám s Izaiášom: nechváľte sa víťazstvom svojím! Zdaliž se bude
         sekera velebiti nad toho, kdož ní seká, zdaliž se honositi bude píla nad toho, kdož ní tre?
         Pošle Hospodin na tebe vytylého vyzáblost a zapálí slávu tvou jako silný oheň. Oni, pán
         farár, sú len sekera a píla v rukách diabla, on hrkľuje a narába ich osobou podľa ľúbosti
         svojej. On podňal ich ruku, aby udrela hlavu moju, ale hlava moja nenie tým pohanená.“
   </p>
   <p>
    „Bože môj!“ hlasno zavolala Mária, sediac na voze a meravo hľadiac nadol. Cez husté
         boričie kmital plameň vatry. „Rybka bije toho starca…“ A už prehodila nohy nevysokou
         rebrinou z vozíka. Kone trhli.
   </p>
   <p>
    Vtom prišiel Tomáš s Mirom. Miro chytil ruku Márie, opretú o rebrinu… Mária sa ani
         nezadivila jeho iste nečakanej prítomnosti, neodtiahla ruku, ba druhú oprela o plece Mira,
         prehodiac nôžky nazad do voza.
   </p>
   <p>
    Z výmoľa hrabala sa k vozu Ryhová…
   </p>
   <p>
    „Poznali, poznali nás,“ riekla, ťažko, trhano dýchajúc; „pán farár Rybka menoval mená
         slúžnemu…“
   </p>
   <p>
    „Len choďte domov, babka,“ riekol hlasno Tomáš, „veď uvidíme… Povedzte, aby sa ticho
         držali.“
   </p>
   <p>
    Mirko vyskočil na voz… Kone zarehtali, cítiac, že sám gazda vzal opraty z rúk malého
         pohoniča… Vtom z temného úzadia vybúšil stĺp plameňa. Z diaľky ozvali sa výkriky, ťahavé,
         nezrozumiteľné.
   </p>
   <p>
    „Koričné horí,“ riekol ticho Tomáš, a obrátil voz smerom ku dedine tak strmo, že ráfy
         predných kolies dreli sa o gréfu a predok celý sa naklonil naľavo.
   </p>
   <p>
    Kone sa vzopäli, bujné, sýte, vypočinuté nerovným behom trhali za sebou voz. Mária
         pritúlila sa k Mirovi, položiac obe ruky na jeho prsia. On ju ľavým ramenom pritiahol k
         sebe, a tak miernil rýchlou jazdou zapríčinené nárazy. Medzitým vybúšil druhý, tretí ohnivý
         stĺp… Ohromné oblaky dymu, osvetľované oddola plameňom, kundolili sa k nebesiam. Razom, sám
         boh nebeský vie skadiaľ, privial silný vietor. Zohýbol plamene, zrazil dym k zemi. Na
         vozíku blížiaci sa zarazení boli smradom horiacej slamy a ich šaty pokrývali sa ešte
         nevyhasnutým pýrím. Príduc nad dedinu, kam treba bolo spustiť sa svahom, dolu výhonom,
         videli, že súčasne horí dvadsať chalúp hustejšie postavených, no naľavo, roztrateno,
         vznikali svetielka, ktoré sa o pár sekúnd zväčšovali, až premenili sa na ohromné vatry,
         zmietané tuhým, nestálym vetrom. Nebom rozváľali sa husté, temné oblaky, z ktorých časom
         podunieval zvysoka mumlajúci hrom a šľahali slabé mlunné blesky.
   </p>
   <p>
    Na výšinke nad dedinou zastavil Tomáš nerovno, naplašene bežiace kone, nerozhodný, kam
         sa vrhnúť. Dolu výhonom bolo bližšie k požiaru, bokom ku Krásnemu domu. Mirko a Mária
         ostali na voze. Ona sa opierala pravým ramenom o jeho plece. Roztratené chalupy horeli
         akoby ozávod… Za nimi, blízko k najžírnejšiemu poľu, stál dlhý rad slamou krytých stodôl,
         do ktorých už boli pozvážali všetky úrody. Vietor, akoby náročky, hnal ta dym a v ňom ako
         drahokamy na šedom plášti jagajúce sa pýrie a chumáče horiacej slamy. Razom celá hrôza
         dedinského požiaru prevýšená bola požiarom stodôl. Nie radom, ale razom zablčalo ich desať,
         a družné plamene spojili sa v jeden, červenkasté jazyky plameňa vzdorovali vetru a šľahali
         kolmo do výše, a tam hore nestrovené horľavé látky dymu zapaľovali sa poznove na okamih,
         zhasínajúc až tam kdesi v tme oblačnej. Požiar slamenej dediny netrvá dlho, ale je hrozný…
         Zúri ako junák, ktorý vie, že skoro položí kosti na brannom poli. Keď už skoro, aspoň
         sporo! Požiar už teraz dvadsiatich stodôl, stojacich pohromade, svietil tak tuho, že bolo
         vo veľkej vzdialenosti, kde stál voz, rozoznať farbu koní, napnuté črty Tomášovej mužnej
         tvári i zduchovnelú bledosť na lícach Márie. Miro Kladný bol taký zaujatý bezprostrednou
         blízkosťou Márie, že v celom nešťastí, v pohrome a záhube nič iné nevidel než nečakanú, z
         hlbín duše želanú príležitosť môcť tak tesno stáť bok pri boku s milovanou devou. Počal
         veriť svojim fantáziám, počal neveriť hroznej okolnosti, že by mohol stratiť Máriu. Okrem
         toho scéna bola malebne krásna, neobyčajná, romantická. Upomínala na melodrámu, v ktorej
         zlučujú sa protivy nemožné, chumelia sa náhody neuveriteľné. On veril, že je to mohutný
         pokyn sudby, a preto temer jasal nad nešťastím „svätých“ i nad pohromou milej mu dediny…
         ,Slama urodí sa zase, svieže došky budú veselo svietiť žltkastým svitom na strechách chalúp
         i stodôl… No môj odchod bol by rovný požiaru, zničivšiemu môj celý život…‘ Miro počul, ako
         bije srdce Márii, ušami celkom jasne počul tlkot jej súcitného srdiečka. V červenkastom
         jase horiacich stodôl jej tvár, ačkoľvek bledá, ožila akoby citom lásky… Tomáš vyskočil z
         voza a odišiel k výhonu, chcejúc sa orientovať. Mirko nevládal samým sebou… Ľavým ramenom
         pritisol devinu hlavu k prsiam a ústami hľadal jej ústa. Najprv bozkal tuhým, skoro bôľnym
         bozkom jej chladné líce, potom ústa. Ona si sadla na sedlisko, on s ňou, neodtrhnúc svojich
         úst od jej tvrdých, sladkých úst. Jej krásna hruď dmula sa na jeho prsiach — každý jej dych
         pocítil ako ladnú vlnu.
   </p>
   <p>
    Ona neopätovala jeho náruživé celovanie. Jej hlava bezvládne klesala, dýchanie
         prestávalo.
   </p>
   <p>
    Tomáš rýchlym behom priletel k vozu…
   </p>
   <p>
    „Neďaleko Krásneho domu sa chytilo,“ riekol a vyskočil na sedlisko. Voz sa rútil dolu
         výhonom, kolesá poskakovali na skalnatej pôde. V časoch veľkých dažďov nanosila ta vodná
         riava babulíc (okrúhlych skál).
   </p>
   <p>
    Mária, ktorá bola zomdlela nie na žart, ležiac v Mirkovom náručí, tuhými nárazmi prišla
         k sebe a cítiac nezvyklú teplotu mužského tela, oboma rukami oprela sa proti jeho hrudi.
   </p>
   <p>
    „Mária, moja Mária,“ tichým, citným hlasom prihováral sa jej Mirko. „Vieš, duša, odpusť!
         Tvoj som naveky, tys’ premohla dievčenskú hrdosť a nevdojak stala si sa mojou! To bol hlas
         duše, opravdivý, tomu musíš veriť! Mária!“
   </p>
   <p>
    „Domov, domov!“ zavolala Mária, spomenúc si na Julku, bezpomocnú, opustenú a ňou
         zanechanú v hornej izbe. Jej nešiel dosť rýchle voz… ona by bola najradšej vyskočila z neho
         a letela strmhlav k domu. No poddala sa, ticho opierala sa bezvládnou hlávkou na Mirkove
         nepokojné prsia. On jej bol v tomto okamihu taký milý a nevyhnutne potrebný. V nej sa ozval
         živo cit rodinný, detinná obyčaj obcovať s Mirkom nenútene, že v svojom zmätku, pod dojmom
         scén pod boricou, v neobyčajnom, všetky nervy napĺňajúcom položení, nepridávala jeho
         nežnostiam zvláštneho významu. Jej sa zazdalo, akoby časy neboli tak ďaleko, keď sa hrali v
         kurníku na žmurky a on ju podobne bôľno vybozkával.
   </p>
   <p>
    Keď dorazili ku Krásnemu domu, sused už bol v plameni. Pravda, Krásny dom stál ďalej,
         krytý škridlou, a pri malej pomoci nebolo nebezpečenstva. Mária s Mirkom vybehli k Júlii,
         ktorá len čo si bola prehodila suknicu. Biela košieľka ako srieň, prezrádzala jej nežné,
         útle formy; tenké, polodetské, obnažené ramienka nabehli husou kožkou. Zdravý, naozaj
         detský sen zbavil ju mnohých prestrašení, ona nevedela, že už vyše hodiny celý dom je na
         nohách, nevedela, že od večera je prázdna posteľ Márie. Žiara neďalekého požiaru ju
         predesila, no keď videla Mira, cele sa uspokojila. Aký jej bol drahý, ba hrdinský! On oddal
         jej Máriu a zletel dolu schodmi… Tomáša už videl v lúčoch ohňa na streche gazdovských
         stavísk. Sedel, spustiac mohutné nohy dolu škridlou, ako na koni. Po rebríku nosili
         sluhovia a slúžky v putniach vodu; Ďurovi, pachtiacemu sa okolo neveľkej dvornej
         striekačky, ktorá bola rozsušená a vypovedala službu, Mirko skoro pomohol, a veselý, ohňom
         ožiarený lúč vody čľapotal na škridlu.
   </p>
   <p>
    Okolo horiaceho domu vidno bolo rozostavených žandárov s nastoknutými bajonetmi. Prečo
         tam boli, nik nevedel. Nehasili, nepracovali, stáli a stáli ako zakopaní. Za ich chrbtom,
         kde už nebolo pále, slúžny a Rybka hľadeli taktiež nečinne, ako od humna chytá sa i
         chalupa. Znovu rozplamenený požiar v úzadí osvietil veľkú hŕbu koričnianskych obyvateľov,
         nečinných, apaticky hľadiacich na zúrenie vetrom rozduchovaného živlu. Stará babka z
         horiacej chalupy kŕčovite držala v oboch rukách staré, cele neupotrebiteľné rešeto a s
         nárekom sa pýtala, kam ho má ukryť. Zbudená zo sna uchytila vec najhoršiu, aby ju
         zachránila, a v truhle mala celú polovicu svojho imania, v peniazoch, šatách, výšivkách… No
         nik nepomáhal babke, nik ju neupozornil na nerozumné jej počínanie. Apatia ľudu bola až
         ľudský cit urážajúca.
   </p>
   <p>
    „Stará Belajková sa blaznie,“ riekol územčistý sedliak, zakrývajúc tvár pred jasným
         svetlom.
   </p>
   <p>
    „Ja by som vedel, čo by bolo dobre,“ riekol čiernobrvý, mohutný domkár a gániacim
         pohľadom pozrel na slúžneho.
   </p>
   <p>
    „Len ty to vieš?“ osopil sa naňho sused. „Podpaľača do ohňa!“
   </p>
   <p>
    „A čo myslíte… pozrite na toho kňaza, ako sa radostne škerí; hoďme ho do ohňa!…“
   </p>
   <p>
    V tlupe povstalo mumlanie ako ďaleký hrom. Ono sa spojilo s mumlaním skutočného hromu.
         Nebom skrižovali sa blesky, mierniac svojím belasobielym svitom červenkavú žiaru horiacej
         chalupy. Veľké kvapky dažďa počali šibať z oblaku.
   </p>
   <p>
    „Boh ide hasiť,“ riekol územčistý sedliak.
   </p>
   <p>
    A skutočne, po silnom zahrmení spustil sa z neba prudký dážď. Bol to pravý letný zápor,
         v ktorom človek za dve minúty zmokne do nitky. V prvom okamihu rozohnil sa dvojmo požiar,
         akoby podporovaný dažďom, no o chvíľu všetko vyhasínalo a tma sa šírila. Zdusený zápach
         pohoreniska rozšíril sa až do dvora Krásneho domu. Lenóra, ktorá pohodlne ležala v obloku a
         tešila sa každému novému výbuchu ohňa, nemilo dotknutá zápachom odstúpila a kázala Rike
         zavrieť okná.
   </p>
   <p>
    „Fuj, dedinský život,“ riekla, líhajúc do postele, vysoko vystlatej perinami.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2584179" name="ftn.id2584179">
        61
       </a>
       ]
      </sup>
      (z lat.) socha
     </p>
    </div>
    <div class="footnote">
     <p>
      <sup>
       [
       <a class="para" href="#id2584229" name="ftn.id2584229">
        62
       </a>
       ]
      </sup>
      (z tal.) uhádnutie troch čísiel v hre, zvanej loto, čím sa dosiahne výhra. V
               prenesenom význame šťastie
     </p>
    </div>
    <div class="footnote">
     <p>
      <sup>
       [
       <a class="para" href="#id2584257" name="ftn.id2584257">
        63
       </a>
       ]
      </sup>
      <span class="emphasis">
       <em>
        Alfonz I.
       </em>
      </span>
      — (1104—1134) aragónsky a navarský kráľ. Od roku
               1110 aj kráľ kastílsky
     </p>
    </div>
    <div class="footnote">
     <p>
      <sup>
       [
       <a class="para" href="#id2584313" name="ftn.id2584313">
        64
       </a>
       ]
      </sup>
      <span class="emphasis">
       <em>
        prozelyti
       </em>
      </span>
      — (z gr.) meniaci vieru, novoverci
     </p>
    </div>
    <div class="footnote">
     <p>
      <sup>
       [
       <a class="para" href="#id2584409" name="ftn.id2584409">
        65
       </a>
       ]
      </sup>
      (maď.) vpred, napred
     </p>
    </div>
    <div class="footnote">
     <p>
      <sup>
       [
       <a class="para" href="#id2584495" name="ftn.id2584495">
        66
       </a>
       ]
      </sup>
      <span class="emphasis">
       <em>
        Rohói Hiradó
       </em>
      </span>
      — (maď.) Rohovský zpravodajca
     </p>
    </div>
    <div class="footnote">
     <p>
      <sup>
       [
       <a class="para" href="#id2584615" name="ftn.id2584615">
        67
       </a>
       ]
      </sup>
      (maď.) Ráčili ste počuť?
     </p>
    </div>
    <div class="footnote">
     <p>
      <sup>
       [
       <a class="para" href="#id2584628" name="ftn.id2584628">
        68
       </a>
       ]
      </sup>
      (maď.) aká bezočivosť
     </p>
    </div>
    <div class="footnote">
     <p>
      <sup>
       [
       <a class="para" href="#id2584638" name="ftn.id2584638">
        69
       </a>
       ]
      </sup>
      (maď.) Nerozumel som
     </p>
    </div>
    <div class="footnote">
     <p>
      <sup>
       [
       <a class="para" href="#id2584648" name="ftn.id2584648">
        70
       </a>
       ]
      </sup>
      (maď.) Nepatrí sa
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2585028">
       </a>
       12. Smrť
      </h2>
     </div>
    </div>
   </div>
   <p>
   </p>
   <p>
   </p>
   <p>
    Sotva zviezli zbožie do stodôl, Ján Drevanský najstarší sadol podvečer na nevysoký násyp
         pred konskou stajňou a opustil nízko hlavu. Na širokom dvore kypel podvečerný čulý život.
         Hornou bránou od humien valili sa do ovčínca veľké, krátkovlnné ovce s bekotom, podobajúcim
         sa detskému plaču, dolnou šli ohromné vozy; pod pavúzmi, stiahnutými reťazami, šereli sa
         ovsené neveľké snopy. Štrnásť tučných kráv nemohlo pre ne do dvora. Zastali pred bránou a
         vlhkými elastickými pyskmi chmatkali ovsené klásky z vozov, neporiadne trčiace zo snopov.
         Dievky, mocné, rujné, v podkasaných rubášoch, s novými hrotkami čakali už na kravy a
         vystrájali smiechoty s paholkami, ženúcimi žírne, ťažké kone z napájania do stajní. Zo
         zadného humna, hodne zďaleka, bolo počuť dvanástoraký cupot: tam mlátili raž, ktorá urodila
         tohto roku veľmi hojne. Celá črieda „hladných“ bakoňov preháňala sa po zadnom dvore,
         niektoré bravy váľali sa v hnojnici, akoby to bol očisťujúci kúpeľ, druhé ryli nečistú pôdu
         pred chlievmi. Za vozmi, po kravách, ktoré s akýmsi radostným mučaním temer behom hrnuli sa
         do stajní, vohnali čulí chlapci čriedu tučných volov s veľkými rohmi; ony tlačili sa druh
         na druha a žalostne múkali, akoby vedeli, že tu nie je miesto ich prebývania, ale len
         smutná stanica, žalár. Samko, druhý syn Jána, prihnal ich z Dolniakov, počtom dvesto, a na
         druhý deň majú ďalej vliecť svoje vytučené telá Nemcom na bifteky.
   </p>
   <p>
    Skutočne, druhý syn Jánov Samko prišiel konečne, prvý raz od dvoch liet. Bol to suchý,
         surový starec, ktorý dohnal turákovskú prírodu do krajných hraníc. Neznal iné než hmotu.
         Ona odcudzila ho od ženy, čulej, krikľavej, ale dobrosrdečnej, pobožnej Bety; dcéra,
         jedináčik, umrela v jeho neprítomnosti, ako sa i bola vydala za Miciana, keď bol v Besarábii
    <sup>
     [
     <a class="footnote" href="#ftn.id2585087" name="id2585087">
      71
     </a>
     ]
    </sup>
    . Vnuka Martina Miciana nenávidel — nie z iných ohľadov, ako z toho, že tento
         ďaleký, odcudzený „sopliak“ bude raz dediť jeho majetok, to jest vezme všetko, čo mu je
         milé, ba jediné na tomto svete. Že Martin je krv z jeho krvi, dieťa jeho vlastnej a jedinej
         dcéry — na to nemyslel! Nemyslel ani na to, nuž komuže by radšej zanechať svoje dobro?
         Takého nebolo; jemu bolo hrozné, že vôbec musí raz rozlúčiť sa so svojimi státisícami,
         horko-ťažko nadobudnutými spojeniami kupeckými, so širokými lánmi a žírnymi lúkami
         závodskými. Ktokoľvek na svete by to bol, musel sa stať predmetom jeho nenávisti… Preto i
         najlepšie cítil sa v cudzine, ďaleko. Ale naskrze nie preto, že by ho tešilo tuláctvo.
         Celou mysľou, celou dušou visel na Turákovom grunte, a len preň podstupoval neuveriteľné
         trampoty. On žil túžbou za domovom, a nebol by ho opustil za nič! Veď núkali mu výhodné
         kúpy majetkov na dolnom toku rieky Nitry, majetkov, ktoré niesli veľké úžitky; on radšej
         preplácal málo úrodné svahy na úpätí Hradovej, preplácal desaťnásobne úzke pásiky konopníc
         pod Zámkom. V jeho rukách obracali sa státisíce, on kúpil a predal státisíce čried mastných
         volov „Nemcom na pečienku“, ako hovorieval, ale temer neuveriteľné, sám sotva kedy doprial
         si z nich pečienky. To už musel urobiť blýskavý obchod, alebo druhý niesol útratu. Láska k
         hmote, ktorej ani neužijeme, ani ňou sladké ciele nedosahujeme, táto temer mučenícka láska
         bola jeho jediným životným zmyslom.
   </p>
   <p>
    Samko Drevanský vyšiel z predného bytu, keď tučné voly, bijúc rohami o rohy, tisli sa
         bránou. Bol vzrastom najvyšší Drevanský, ale chudý, kostnatý, nahrbený. Ostatní bratia boli
         krásnymi mužmi, v jeho tvári bola akási zaschnutá tuposť, len oči hľadeli do sveta umno a
         pritom podozrivo, opatrne. Odev lipovský nezamenil, ale predsa už nevyzeral po lipovsky.
   </p>
   <p>
    „Koľko je ich?“ spýtal sa Michal brata, prekračujúc prah pod maľovaným črieslom.
   </p>
   <p>
    Michal bol bez klobúka; jeho hlas bol sipľavý, tichý.
   </p>
   <p>
    „Maličkosť,“ riekol Samko, „dvesto kusov, a draho som platil. Človek pomaly o všetko
         príde. Každý čert sa už mieša do obchodu… Už i Diamant chodí do Srbska.“
   </p>
   <p>
    „Hm, hm! Diamant je už dávno hadom Lipovej. Peniaze požičiava, vraj na malé percentá.
         Ale to len tak! Babám dáva pálenku, deťom cukríky. Nehovoril nám to farár všetko popredku?
         A na tvojom grunte má sklep… Vyžeň ho!“ No Samkovi prišlo na um, že mu Diamant za biednu
         chalúpku, v ktorej otvoril malý skliepok, dáva sto zlatých árendy. Zamrmlal a poškrabal sa
         v tyle.
   </p>
   <p>
    „Miško!“ bolo počuť slabý hlas starého Jána od konských stajní. „Miško, kde mať, kde
         Evka?“
   </p>
   <p>
    Obaja bratia rýchlo pošli po násype, pevne ubitom a brvnom obrúbenom. Počuli nepokojné
         dupkanie konských kopýt o mostnice, kvikot bravov, ktorým sa zapáčilo hrať sa na vojnu.
         Jeden počal druhého hrýzť, a kvikot uhryznutého vzbúril ostatné bravy. Všetky počali
         kvičať.
   </p>
   <p>
    „Tma mi je,“ riekol starec, keď prišli synovia. Sám nevedel, že už nesedí, ale leží
         bokom na násype.
   </p>
   <p>
    „Čo vám je, tatko?“ spýtal sa Mišo a naklonil sa k otcovi.
   </p>
   <p>
    „Zle mu prišlo,“ dopovedal Samko; „pomôž, do izby s ním!“
   </p>
   <p>
    Mišo a Samo podňali starca, ľahko ako pierko, a obozretne vystupujúc, vniesli do prednej
         izby. Stará Evka tmolila sa tam, odnášajúc a zase na to samé miesto prinášajúc staré
         vretená, porezikané nezbednou mlaďou. Bola už cele detinská. Ale keď uvidela, ako jej
         synovia nesú starého, ktorého hlava sa bezvládne opálala na ramene Mišovom, zastala
         uprostred izby, zalomila svoje chudučké ramená, vzpriamila sa a zakvílila takým silným,
         deťmi nikdy nepočutým hlasom, že sám necitný Samko sa striasol a temer vypustil otcove
         nohy. Izba sa razom naplnila rodinou.
   </p>
   <p>
    Ďurko prvý bol činný; zobliekol otca sám, a keď ho uložili na vysokú posteľ, bežal po
         doktora — a súčasne po Lipovského. Beta, žena Samkova, postarala sa nielen o vzbúrenie
         domu, ale i susedov; Tomášova Evka s Aničkou boli okolo Evy, ktorá klesla na kolená a
         jednostajne volala: „Janíčko, Janíčko!“ No o chvíľu sa uspokojila, zabudla na seba a
         hladkajúc nevestu, opätovala: „Evka moja, milá moja,“ ačkoľvek ju celý život nemohla
         vystáť.
   </p>
   <p>
    Starkú uložila Evka s Aničkou do druhej postele pri oblokoch od ulice. Stala sa razom
         čulou a vnímavou. Jej uhasnuté, malinké očká jednostajne hľadeli ta, kde temer sediac, pod
         hlavou päť tuho perím nabitých podušiek, ležal jej starček. Bol už pri vedomí; na
         temnobelasých poduškách v neporiadku ležali jeho sporé šediny, veľká plešivá hlava odrážala
         sa silnou kontúrou od temnej podušky. V prsiach mu chrchlalo.
   </p>
   <p>
    Vyhasínal bez nemoci, bez akútnej príčiny ako lampa, v ktorej olej dochádza. Keď sa ho
         pýtali, čo ho bolí, hlavou zakýval, že nič. Keď sa ho pýtali, čo chce, ukázal rukou pred
         seba — ale nik tomu gestu nerozumel. Mician myslel uhádnuť a otvoril oblok. Ale starec
         hnevno potriasol plešivou hlavou. Prišiel doktor, odložil palicu a klobúk. Pristúpil k
         posteli a vzal starca za ruku. Potom priložil ucho k jeho hrudi. Ďurko priniesol zo svojho
         bytu kalamár a pero. Doktor napísal recept pre apatéku, ktorá bola až v Rohove. Pozrel i
         starenku, napísal recept druhý, cele inakší. A obaja mali jednu nemoc. Doktor pobehal
         krivými nohami po pieskovej pôde, vzal palicu a klobúk, tri razy sa potkol na schodkoch,
         vedúcich do siene, a zmizol.
   </p>
   <p>
    Pán farár Lipovský našiel už celý dom v sviatočnom, zriadenom, tichom rozpoložení.
   </p>
   <p>
    Tá trma-vrma, ktorá vznikla následkom nečakaného ochorenia starca na dvore, cele
         ustúpila príkladnému poriadku a duchovnej pokojnosti. Na stole razom zjavil sa snehobiely
         obrus — nik nevedel by povedať, kto ho prestrel… v čistej, ako kryštál, staromódnej fľaši s
         rezbami vo skle stálo na obruse žltkasté víno, pri ňom kolosálny peceň chleba a nôž. Čeľaď,
         deti, baby od susedov, ktoré plnili chyžu i sieň, zmizli. I tak bolo ľudí dosť, ale tak
         skromne a umne vedeli sa trímať, že izba nebola preplnená a jej stred zostal slobodný. Za
         farárom prišiel mendík s kamžou a kalichom, prikrytým hodvábom vyšívanou šatkou. Postavil
         kalich na stôl, kamžu položil na operadlo stolca, pošuchoril sa, zakryl ľavou rukou veľkú
         dieru na pravom lakti, z ktorej visela vata, a usadil sa pod pecou, ticho kolembajúc
         krátkymi bosými nohami.
   </p>
   <p>
    Príchod Lipovského ešte zvýšil dojem istoty a mieru. Lipovský prešiel rukou svoje krátko
         strihané šediny, sadol za stôl, privítal Samka s takou tichosťou, akoby nič neobyčajného
         nebolo a on prišiel len na besedu. Pozrel umným okom na posteľ: videl krásne krojenú
         plešivú lebku, vpadnuté oči, dávno neholenú bradu, ľahko potriasajúcu sa v čeľustiach…
         Videl starenku, ktorá z druhej postele od oblokov rovno mohla hľadieť do tváre mužovi.
   </p>
   <p>
    ,Ako ich razom podťalo,‘ podumal, ,človek by vedel preniesť sa do starých časov. No v
         starenke je ešte viac života,‘ myslel ďalej, keď videl iskierky v jej očiach. Slnce práve
         klonilo sa poza Zámok. ,A tie iskierky jednostajne obrátené sú ta do kúta, k starcovi! Je
         to náhoda?‘
   </p>
   <p>
    V izbe bolo ticho, len chrchlanie starca bolo počuť. Lipovský vstal. Anička s červenými,
         vyplakanými očami (ona jediná plakala, i to utajene, bez čkania), podňala bielučkú kamžu so
         širokými čipkami a belasou stuhou (dar to lipovských panien) a prehodila ju zručne cez
         hlavu farárovu, rukou uvoľnila záhyby a zase utiahla sa do svojho kútika. Mendíček sňal,
         nezručne štuchajúc rukami a fučiac, akoby centy dvíhal, vyšívanú šatku z kalicha, cínovú
         škatuľku s hostiami položil na stôl. Farár sám nalial z brúsenej fľaše vína do pozláteného
         kalicha. Zapadajúce slnko osvietilo kalich i víno.
   </p>
   <p>
    Pod tichou, citnou prímluvou zdalo sa, že starý Ján bol bez seba, ale keď ho Lipovský
         oslovil, aby sa modlil, položiac ľahko svoju ruku na ruku starcovu, Drevanský zložil ruky,
         zažmurkal ťažkými viečkami a šepotom opätoval slová kňazovej modlitby.
   </p>
   <p>
    „A teraz pomodlime sa i my…“ počal kňaz. So šumotom všetko pokľakalo. Anička hodila sa
         na kolená rovno zo stánia, ako sa hádže zručný plavec do vody. Mladé nevesty, šanujúc nové
         suknice, ktoré práve obliekli, vyhŕňali ich a kľakali na spodnice. Najťažšie bolo kľaknúť
         Samkovi. Skostnatel, stvrdol on neborák, v tvrdom živote… No rozklátil sa a kľakol — na
         jedno koleno a cítiac strašné nepohodlie, zaškaredil sa a skryl zvraštenú tvár do pravej
         dlane.
   </p>
   <p>
    Starec nahol sám hlavu, keď prijímal kalich. Bol to sviatočný okamih. Všetci stáli a
         uprene hľadeli na biele ruky farárove, ktoré s takou istotou a dávno navyknutou zručnosťou
         prihýnali zlatú nádobu k zmodralým, už temer odumretým ústam umierajúceho. Nastala tichosť,
         bolo počuť tažký, trápny hlt — potom ťažké, trápne vzdychnutie…
   </p>
   <p>
    „Ku mne, ku mne!“ živým hlasom zavolala starena, takže sa všetci trhli…
   </p>
   <p>
    Drevanský musel dopočuť hlas, široko otvoril vyhasnuté oči, potriasol spodnou gambou, a
         akýsi úsmevu podobný výraz zletel na jeho tvár, ktorá sa razom zmenšenou zazdala farárovi.
         Len krásne, široké, oblé čelo nezmenilo sa ani teraz. A tak ospovedali hneď i Evku. Ona
         bola živšia, činnejšia pri svätom obrade. Modlila sa temer hlasne, ani na okamih nezavrela
         šedé, starobou do nemožnosti zmenšené oči.
   </p>
   <p>
    Po obrade posadili Lipovského za stôl, naliali mu z toho samého vína, z ktoréno bral do
         kalicha. Beta, prekrižujúc nožom peceň, odkrojila skrojok a nakrojený chlieb podala
         kňazovi. Lipovský vzal peceň, odkrojil z neho smiešne malú smidku a položil do úst.
   </p>
   <p>
    Mnoho, mnoho kresťanských ľudí priprával Lipovský na večnú cestu, ale tento dvojnásobný,
         súčasný odchod otriasol i jeho zvykom zoceľované srdce. Hlavne na starenku nemohol hľadieť
         bez srdečného rozcítenia. Jej bielušká, jemná, vráskami ako jemnými líniami posiata tvár,
         pravidelná, s ostrým nosom, fajne krojenymi perami, nebola tvár umierajúcej, ale tvár
         doslova prácou umorenej a jemno zaspávajúcej osoby. Jej detinská slabosť umu prestala, ked
         prišlo najdôležitejšie dielo: umierať.
   </p>
   <p>
    Baby, nevesty, slúžky, ktoré už navyknuté boli nepočúvať na jej vekom zoslabenú vôľu,
         razom sklonili sa pred ňou a cítili sa malými. Umierajúc stala sa opäť veliteľkou. A akou
         veliteľkou! Ony všetky si želali, aby len mohla a chcela veliť… ako rady by oprekot všetko
         plnili. No staruška so zakrytými očami, s žltkasto-bielunkou tváričkou, s tichým dýchaním
         spľasnutej hrudi len jedno velila: ticho! I bolo okolo nej posvätné, rodinné, intímne ticho
         ako v najsvätejšom kútiku najsvätejšej svätyne.
   </p>
   <p>
    Lipovský vstal, podal starším ruku a vyšiel. Za ním dva kroky šiel mendík, na ramene
         kamžu, v pravej ruke vyšívanou hodvábnou šatkou pokrytý kalich. Na zlatej miske na kalichu
         bola cínová škatuľka s hostiami.
   </p>
   <p>
    Pravda, že málo bolo zovnútorných znakov smútku aj bôľu pri rapídnom onemocnení starých
         Turákov, ale otrasenie bolo veľké a žiaľ úprimný. Každý si hovoril, že veď už sú zrelí pre
         rakvu, veď večne žiť nemôžu, a žravej bolesti, konečne, nebolo. Ale bolo niečo
         nepohodlného, rušiaceho tichý tok žitia, bolo až trápne stiesnenie, mučiaci strach. Toto
         stiesnenie, mučiaci strach prestal, keď vstúpil do izby Lipovský. Tragika rodinná zmenila
         sa na bohoslužbu, rodinná izba na polochrám. Až keď už kňaz odišiel, svätyňa zmizla a život
         bral svoje. Samovi blyslo hlavou, koľko je ešte nerozdeleného otcovského majetku, Michal
         videl pred sebou ťažké povinnosti pohrebné, Ďurko nevedel si predstaviť dom bez starej
         hlavy, trebárs ona v posledné časy bola viac symbolom než skutočnou, činnou hlavou.
   </p>
   <p>
    Predná izba sa vyprázdnila; ostali iba bratia, Evka, Mician a Anička. Michal sedel na
         stolci pri hlave Jána, Samko za stolom, Ďurko stál nad materou a hľadel jej do tvári,
         pozoroval, ako ticho dýcha, až podozrivo ticho. V izbe nastalo šero. Miciana poslali po
         svetlo. Starý na vysoko vystlaných poduškách sa pohol a zachrápal tichučkým zvukom… Jeho
         tvár, ďaleko od obloka, bola cele v temnote… Na tvár Evy padali slabé lúče západnej zory.
         Ďurko videl cele jasne, že črty matkine sa trhli, hlava jej sa málinko pohla, akoby sa
         chcela pozdvihnúť.
   </p>
   <p>
    „Umrel!“ zakričala starenka tak hlasno, že Michal i Samo skočili na nohy.
   </p>
   <p>
    Vtom prišiel Mician s lampou, pozorne na palcoch schádzajúc zo schodkov… Mišo mu vzal
         lampu z rúk, posvietil starému do tváre… Blesky lampy osvietili tvár starca… jeho oči boli
         stĺpkom, len bielo bolo vidno, hruď nedýchala.
   </p>
   <p>
    Bol mŕtvy.
   </p>
   <p>
    Starenka už nepočula fakt, ktorý, sama umierajúc, predcítila tak jasno. O hodinu, keď
         ešte nestačili starého umyť, ona dva razy ticho zastenala a stiahnuc chudé nohy k sebe,
         vydýchla dušu… Anička držala jej ruku, ktorá už pol hodiny bola chladná ako ľad.
   </p>
   <p>
    Na druhý deň ráno, na širokom postlaní, uprostred prednej izby, kde narodilo sa, rástlo
         toľko pokolení, druh vedľa družky ležali manželia, ktorí založili veľkú rodinu Drevanských.
         Hlavy mali k sebe naklonené, ruky zložené na prsiach. Malé zrkadielce medzi oblokmi
         zastreté bolo čiernym ručníkom. Na posteliach, kde temer súčasne umreli, nebolo perín. Len
         veľké, bohato výšivkami ozdobené plachty prehodené boli cez peľaste a siahali až po
         pieskovú zem. Od samého rána hrnuli sa návštevy, pol Lipovej prešlo izbou. Spievali nábožné
         piesne, modlitby čítali, a len malými chvíľami zhovárali sa návštevníci šepotom. Na
         plachte, širokej, zo dvoch zošitej, temer nebolo poznať, kde ležia ich starobou vychradnuté
         údy, len na konci postlania pod plachtou bolo vidno dva páry nôh. Tváre mŕtvych boli
         zmenšené, temer detské, len široké jasné čelo Jána svietilo, a jeho žltkastá plešina
         svedčila o niekdajšej mohutnosti muža.
   </p>
   <p>
    „Dve rakvy, jeden hrob,“ tak počal Lipovský pohrebnú kázeň v ohromnom kostole lipovskom,
         v ktorom sa zišla celá rodina, celá Lipová a mnohí z okolitých obcí. Rakvy stáli na
         stoličkách pred oltárom.
   </p>
   <p>
    Lipovského znali ako prvého kazateľa naširoko i ďaleko, ale jednými ústami hovorili
         potom, že takej kázne ešte nepovedal v živote svojom. Či ho snáď tak nadchla prítomnosť
         „inteligentov“? Nevie sa. Okolo rakvy na stoličkách sedela celá rodina. Ján z Koričného so
         ženou a dcérami, Vrábeľ s Judkou a synom Ladislavom, a lipovskí všetci.
   </p>
   <p>
    Päť farárov slúžilo, učitelia spievali trúchlospevy v štvorhlase. Zvony hornej
         katolíckej veže hlaholili svorne so zvonami dolnej zvonice, keď presbyteri niesli rakvy
         popri bielych stenách chrámu na vyvýšený cintorín. Veselým jasom žiarila milá, útulná
         krajinka lipovská pri smútočnom obrade. Slnko opieralo horúce, ohnivé bozky na Hradovú,
         drevená pyramída na jej končiari zdala sa horieť. Mesto bolo vymreté počas cintorínových
         obradov, iba kramári vykúkali zo svojich smrdľavých skliepkov a krčiem. Ich netýka sa nič,
         iba vačok spoluobyvateľov.
   </p>
   <p>
    Smutne stál dom Turákov na vyvýšenom mieste. Zostala v ňom iba hŕba malých detí, ktoré
         ešte nemohli vedieť, že dávajú do zeme ich pradedovských krvných príbuzných. Ony šaleli sa
         s barančekom, ktorého vycvičili ako psíka.
   </p>
   <p>
    „Baran, baran — brc!“ volalo malé dievčatko a šlo proti baránkovi. Ten sa spätil, potom
         zalomil hrdlo a búšil dievča do tučného bruška… Krik a plač!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2585087" name="ftn.id2585087">
        71
       </a>
       ]
      </sup>
      Besarábia — dnešná Moldavská SSR a celé Moldavsko, teda územie medzi Čiernym
               morom, riekami Prut, Dnester a Dunaj
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2585699">
       </a>
       13. Kázeň z Klady
      </h2>
     </div>
    </div>
   </div>
   <p>
   </p>
   <p>
   </p>
   <p>
    Rohov z veľkej časti žil na starom tuku, lebo koncom minulého storočia upadol ako mnohé
         staré mestá. Írečití patricijovia vymreli, roztratili sa, alebo schudobneli, keď nastal
         prevrat v remeslách a obchode. Veľké fabriky zabili majstrov, Eksteinovci so svojím čulým a
         pritom bezohľadným šachrom vytisli staré solídne firmy, vyše sto rokov trhujúce
         starootcovským spôsobom. Nová éra ústavná preplnila mesto úradníkmi, darebákmi a tou
         čeľaďou, ktorá chodí za pätami ľudí, žijúcich z ruky do úst.
   </p>
   <p>
    Železnica, obchodila Rohov, ako obchodil ho vývin vôbec. Len to, čo bolo zlého v novom
         živote, našlo si tu širokú cestu. Darmo, diabol je omnoho agilnejší než duch dobrý.
   </p>
   <p>
    Na starom mestskom dome, trojposchodovom s vežou a veľkou dvoranou, nebýval viac
         starodávny municipálny, ačkoľvek trochu obmedzený, no predsa vždy úctyhodný tón, nebývala
         gravita vážnofilisterská, ale predsa čestná. Tam bolo hlavnou starosťou, ako
         osemdesiattisícový dôchodok mesta najzručnejším spôsobom zarátať tak, aby zručných rátačov
         nemohli dolapiť, že veľká časť kvapla im do vačku. Najčastejší spôsob pozostával vo
         vysielaní komisií s diurnami. Tí, čo boli blízki mestskej „samospráve“, vysielali sa
         navzájom a navzájom odobrovali si vypočítané diurná, viatiká
    <sup>
     [
     <a class="footnote" href="#ftn.id2585746" name="id2585746">
      72
     </a>
     ]
    </sup>
    , furmanky, výdavky na všelijaké potrebnosti. Pravota o medze medzi mestskou
         horou a panstvom (išlo o klin asi dvadsať štvorcových siah) stála mesto do desaťtisíc
         zlatých. Oprava drevárne bola taká drahá, že by za vyložené na opravu peniaze boli mohli
         postaviť poriadny dom. Inu, strovilo sa na atrament.
   </p>
   <p>
    Zato nový patriotizmus Rohova bol nad všetku pochybnosť, on bol štítom, aby nejaký
         minister neposvietil kriticky na mestské hospodárstvo. A opozícia mestská? Proti nej mali
         neomylnú, tuhú zbraň: panslavizmus! Vzdelané mesto s podgymnáziom, radnicou a zriadeným
         magistrátom, veď to bašta štátnej idey proti panslávom, v kraji tak čisto „národnostnom“.
         Vlastne rohovskí mocnári boli ešte dosť skromní, že uspokojili sa s premanipulovaním
         veľkých dôchodkov — pod štítom antipanslavizmu mohli bezpečne predať mestský dom na
         verejnej licitácii a pýtať potom nejaký rád za veľké zásluhy o vlasť.
   </p>
   <p>
    Dünnagel použil tieto pomery v plnej miere a bol by už boháčom, keby nebol vedel výtečne
         troviť. No jeho dom, ačkoľvek mládenčil, bol hlučný, nikdy nechýbali uňho razom dve dámy,
         ktoré šatili sa na slávu a ktoré často zamieňal, nechýbali bohato méblované izby, salóny,
         splendídne hostiny, ktoré trvali do rána a zanechávali po sebe škandálne kroniky. V kraji
         ho volali „Montechristom“, mnohí divili sa nad jeho luxusom, vrteli hlavami nad jeho
         prostopašným rozhadzovaním, ale preto spokojne sadali za jeho bohatý stôl a pili jeho
         opravdivé šampanské najfajnejších mariek. Ešte i pani manželky, vediac prísne posudzovať
         navzájom svoje cnosti, robili vizity Dünnaglovým „dámam“, keď sa chceli zúčastniť na
         pikniku alebo hlučnom výlete do krásnych rohovských hôr.
   </p>
   <p>
    Dünnagel bol všade kápo: ako pri meste, kde on zhadzoval i volil „pudmistrov“ a ostatné
         úrady, tak pri rohovskej starej sporiteľni (bola ona z prvších v krajine), tak pri každom
         novom podujatí, ktorých nakopilo sa v čas, gründerstvu veľmi príhodný. On volil i do snemu,
         proti jeho kandidátovi nebolo možné nič urobiť. Veľmi mnoho ľudí záviselo od mesta, a mesto
         od neho. Ešte i zdanlivo nezávislí hodnostári a úradníci mali pred ním rešpekt, keď sa raz
         stalo, že sa poharkal s okresným sudcom.
   </p>
   <p>
    Sudca bol náhodou muž čistý a mal tvrdú hlavu, neznal pomery a postavil sa strmo proti
         notárovi. O mesiac bol presadený na inú stanicu. Dünnagel ustrojil mu skvostný rozlúčkový
         banket, toastoval naňho dosť vtipne, a keď „oslávenec“ uznal za dobré pred polnocou sa
         vzdialiť, Dünnagel, smiechom sa zachodiac, zavolal:
   </p>
   <p>
    „No, už je vzduch čistý, toho panáka som vyhodil na striebornej lopate! Miška, karty!“
   </p>
   <p>
    Ale pri tom všetkom notár Dünnagel nebol človek prázdny a bezfarebný. Svoje výčiny
         sprevádzal s istým humorom a vedel byť i srdečný a slobodný; nejednému človeku pomohol,
         nepočítajúc na odmenu, chudobným dával štedro, vystavil v mestskom háji čínsky pavilón na
         svoje útraty len s tou podmienkou, aby sa volal pavilón „Jánoslak“, teda jeho krstným
         menom. Nik nevedel, že tento náruživý, ľahký, márnotratný človek často sa zavieral na
         päť-šesť hodín do osamelej izby, tam sa prechodil rýchlym krokom, zuby zaťaté, päsť
         kŕčovito stisnutú, a na očiach slzy. On chodil, až nohy počali sa mu triasť, hodil sa na
         posteľ a škrípuc zubami, mrmlal nezrozumiteľné slová. Konečne zaspal… Ráno precitol veselý
         a zdravý, šiel za svojimi dielami energicky, bezohľadne, veselil sa, žartoval…
   </p>
   <p>
    „Nehrbte sa už toľko, archívny prorok!“ riekol notár veselo, vchádzajúc do veľkej
         pisárne, sklepenej takými mohutnými zvodmi, akoby sklepenie malo vydržať dážď centových
         bômb. Józa Kladný pozrel ponad okuliare a ihneď zbadal, že je notár v dobrom duchu. „Mal by
         som sa síce vadiť s vami! Váš syn človeka ani neobzrie, nepríde na poklonu, len gáni! Hja,
         ja som v jeho očiach odrodilec! Však? Tisztelendö mi hovoril, že ho poznal v Koričnom, keď
         tých bláznov dal chytať. Čo tam hľadá? Nemohol by radšej žiť so svetom? Takí ste všetci
         čudní, vy panslávi! Jeden vykrivuje opätky a neumýva sa, druhý chystá sa na cestu do
         mesiaca, tretí biedi! A propos… Rybku som špatné vyhrešil pre koričniansky kúsok…
         Neškareďte sa… neodobrujem také veci. Farár a žandár, fuj tajfel
    <sup>
     [
     <a class="footnote" href="#ftn.id2585915" name="id2585915">
      73
     </a>
     ]
    </sup>
    ! V okresnom nemali miesta… sem mi ich poslali, do starého väzenia… Józa môj,
         choďte, prosím vás, u domovníka sú kľúče… Pozrite, či je všetko v poriadku!“
   </p>
   <p>
    Józa bol naozaj nie na žart prekvapený. Stávalo sa síce, že Dünnagel v dobrom duchu bol
         k nemu prívetivý, ba že temer po každý raz sňal mu z chrbta disciplinárku, trebárs ho časom
         surovo prenasledoval. No že by tak ďaleko išiel, zveriť mu dozor nad áreštovanými a
         obžalovanými z tajného panslavizmu, to nemyslel. Azda Dünnagel razom prišiel k pravde,
         osvietený duchom božím. Azda nebo vyslyšalo tie nespočetné modlitby Józove a obrátilo srdce
         Havlovo? Takému optimizmu bol Józa vždy blízky, trebárs sklamal sa tisíc a tisíc ráz.
         Pozrel na notára takým dlhým pohľadom, plným vďačnosti. V tej chvíli odpustil mu všetko.
   </p>
   <p>
    „Nu, nu,“ riekol, strhujúc z pravého ramena plátený rukáv, ktorým si chránil ešte dosť
         nový kabát (kabát mal len päť rokov), „odpusťte synovi, hm — mladý človek, odcudzený, ani
         sa nestrojí tu žiť. Ale on je dobré dieťa… posiela…“ Józa, prekypujúc citom, bol hotový
         rodinne pozhovárať sa s dravým svojím predstaveným.
   </p>
   <p>
    „Ach, to vaša vec,“ trochu zamračene odvetil notár, ktorému nebol milý dobrý pohľad
         starého človeka.
   </p>
   <p>
    Možno ho bodlo svedomie, alebo jednoducho bolo mu nepríjemné každé rozcítenie sa. Ale
         Józa nazbadal chmúru na jeho tvári.
   </p>
   <p>
    „Veď mi je jedináčik! A toľko sa natrápil v cudzom svete, sám, bez pomoci! Veď pán notár
         vie dobre, čo som mohol preň urobiť ja, v mojom biednom položení. Pravda, čo bolo možné,
         nuž urobilo sa, urobilo.“
   </p>
   <p>
    Józa bol rád, že mohol hovoriť o synovi.
   </p>
   <p>
    „A u Drevanských je pokoj?“ pretrhol ho Dünnagel, a nečakajúc odpovedi, riekol: „Včera
         bola pani Lenóra prvý raz v Rohove otca navštíviť. Na šťastie nemohli Robinu prebudiť. Zato
         strhol sa v čínskom pavilóne taký tanec, akého dávno nebolo v Rohove. Tá i polomŕtvych
         vženie do skoku.“
   </p>
   <p>
    „Všetko je v poriadku,“ riekol dobrosrdečne Józa; „veď tak má byť. Nič horšieho ako svár
         v rodine.“
   </p>
   <p>
    Dünnagel videl, že z archívneho proroka nič nevytiahne, zasmial sa a odišiel.
   </p>
   <p>
    Józa vbehol k domovníkovi, prevzal kľúče a kráčal drobným, stareckým krokom po dlážke k
         zadnému traktu. Domovník v ošúchanej atile, zívajúc, šiel za ním. Pri dverách traktu sedel
         mestský hajdúch na stoličke a hľadel tupo pred seba. Hneval sa strašne! Taký svätý pokoj
         býva v tomto ohromnom starom stavisku, môže pokojne podbíjať čižmy a zarobiť nejaký ten
         groš — a tužibuď, z okresného súdu im posielajú väzňov.
   </p>
   <p>
    Jeho hnev i pocítili väzni… Posledného, Kútika, tak štúril do chrbta, že v temnom,
         neznámom mieste sa zapotácal a padol na ľavé koleno. Priviedli pod bajonetmi krivého
         Ondreja, Hrebeňa, Kútika, Pukančíka a Viruľu — ostatných Rybka kázal prepustiť. Väzenie
         bolo skutočne stredoveké, dávno nepoužívané. Malými, vysoko ležiacimi oblokmi,
         zanečistenými prachom a pavučinami, prenikalo len veľmi sporé svetlo.
   </p>
   <p>
    Keď nahnevaný hajdúch zachlopil za piatimi väzňami dvere, mysleli, že ich obkľúčila
         tmavá noc. Kútik jajkal… udrel sa o kamennú dlážku kolenom. Ondreja prehradilo… už počul v
         duchu svoje jajkanie, keď ho budú mučiť. Ale skoro sa zobral. Oči pomaly privykli na šero,
         pomaly ukazovali sa väzňom kontúry kamenných stĺpcov, nebielené steny a široké, doštené
         prične. Všetci posadali na prične, túliac sa jeden k druhému. Už očakávali zúrenie diabla a
         kruté pokuty, ako čítavali v histórii cirkevnej s malými drevorezmi, vydanej v Kyseku
    <sup>
     [
     <a class="footnote" href="#ftn.id2586076" name="id2586076">
      74
     </a>
     ]
    </sup>
    .
   </p>
   <p>
    Ondreja nič nedesilo, naopak, cítil nadzemskú radosť a ticho sa modlil. Hrebeňovi bolo
         ľúto starej, zaúdenej knižky, ktorú mu odobral Rybka, ale nezúfal. Trochu otriezvený bol
         Kútik. V ňom predsa len ihrala muzikantská krv. Ale trímal sa pohromade. Zato Pukančík s
         Viruľom boli jednej mysle: či to hodno dať sa vláčiť po temných dierach za nič? V nich bolo
         ešte mnoho mladej sviežosti.
   </p>
   <p>
    „Ale nás zasolili,“ riekol Viruľa ticho Pukančíkovi, „máme sa tu natuchnúť.“
   </p>
   <p>
    „Ja som nevymlátil, robota čaká!“
   </p>
   <p>
    „Mal som ísť na furmanku… oh, kone moje! Či ti to poriadne nakŕmia a napoja, keď nieto
         doma gazdu?“
   </p>
   <p>
    „Všetkému je vina Ondrej!“
   </p>
   <p>
    „A Hrebeň!“
   </p>
   <p>
    „A Kútik!“
   </p>
   <p>
    „Never! Všetkých nás má v mechu Ryhová! Počarila i Ondreja. Celá dedina ju počúva.“
   </p>
   <p>
    Vtom počal Kútik chorál „Plesajte, nebesá“, Ondrej vpadol s Hrebeňom. Spievali ticho, s
         veľkým oduševnením, takže rebelantskí ich spolutrpitelia prestali šuškať a pripojili sa k
         nim.
   </p>
   <p>
    „Ako im je veselo!“ zavrčal hajdúch pred bránou, lebo chodbou odrážal sa spev väzňov
         dosť silno a prenikol cez vonkajšie dvere.
   </p>
   <p>
    Noc prešla ťarbavým krokom, spať nemohli, rozčúlenie ich hore držalo. Ani nejedli
         rascovú polievku, ktorú im doniesla hajdúchova žena, tiež nahnevaná, že jej muž musel
         obliecť atilu a vysedávať pri bráne. Ondrej nejedol ani chleba. Tento človek bez uveličenia
         cítil opravdivú slasť v temnom väzení. Pochybnosti, ktoré ešte časom mával, zmizli cele a
         on cítil, že každou hodinou stáva sa dokonalejším človekom, posvätenejším; na tretí deň
         väzby už vedel istotne a veril vrúcne, že je povolaný samým bohom k vysokej úlohe byť
         nosičom čistej viery… Utvrdilo ho v tom i skrotenie šomrajúcich a duchom upadajúcich
         tovarišov, Viruľu a Pukančíka. Keď už počali šomrať hlasno, padať duchom a obviňovať
         Ondreja a Ryhovú, keď už počali zvádzať na svoju stranu i Kútika, Ondrej vyšiel si na nich
         s celou silou svojho presvedčenia, svojej pravdivosti, zlomil ich odpor, obodril a takým
         citným hlasom ich napomínal, že Pukančíkovi slzy vypadli a Viruľa mu tisol vďačne ruku.
         Kútik sa hanbil za svoju malodušnosť a udrel sa päsťou o ubolené koleno. Nech bolí,
         zaslúžil si toho…
   </p>
   <p>
    No po veľkom duševnom vypätí nastúpila zmalátnenosť. O šomraní a obviňovaní druhých,
         pravda, už reči nebolo, ale človek raz nenie tak stvorený, aby mohol dlho zotrvávať v
         sviatočnom naladení. Všednosť požaduje tiež svoje. A akonáhle prestalo oduševnenie a
         sviatočná nálada, akonáhle sa dostavila všednosť a telo požadovalo prozaické, ale
         nevyhnutné svoje právo, nastalo medzi väzňami mlčanlivé síce, ale tým citeľnejšie omrzenie.
         Táto omrzenosť je duševnou chorobou ešte sviežich väzňov. Starší jej už nepoznajú. Ona je
         veľmi trápna práve tým, že nenie bôľom, ani pohnutím, ani žiaľom, ani ľútosťou — ani
         hnevom, ale item stavom omrzenia, absolútnou nečinnosťou duše a mysle, a predsa myseľ
         nemôže nemyslieť a duša nemôže necítiť, že je tu. Je to nápad slabosti, taký nepekný,
         otupný, že ani len k tomu najsmutnejšiemu niet dosť ducha: ku samovražde. Ale niet ducha
         ani k žitiu, a predsa niet dosť sily želať si zomrieť, zmiznúť…Ak by bolo možné želať si
         zomrieť — už by tej choroby nebolo. To je i znakom, že prechádza táto väzenská nemoc, keď
         väzeň počne túžiť či už po slobode, či po smrti. Pred touto „panenskou“ chorobou väzenskou
         neochráni nikoho stupeň vzdelania; dostaví sa ona i pri surovom zločincovi, i pri nevinnom
         človeku, ktorý stratil slobodu, ale nie obyčajné pohodlie. Väzenie je jediný punkt na
         zemeguli, kde panuje aspoň tieň rovností ľudí. Iná rovnosť je hlúposť, ktorá jestvuje vo
         fantázii, i to nezdravej, napáchnutej falošnou veľkodušnosťou.
   </p>
   <p>
    Väzenská choroba zachvátila i Ondreja, pravda, vyznať nutno, posledného. On boril sa s
         ňou sám i pomáhal boriť sa i ostatným. No ona je silná a premohla i jeho. Všetko zatíchlo.
         Prestali sa modliť, o speve ani chýru, prestali i zhovárať sa, každý mal na sebe takú
         ťarchu, že jej mal sám dosť. Ondrej počal hútať, či to nenie pokúšanie diabla, a išiel s
         ním na borbu, ale zbadal, že nemá sa s kým boriť, i sám diabol stal sa mu ľahostajným, a čo
         mu bolo hrozné — jemu nezatriaslo sa srdce, keď si pomyslel na boha.
   </p>
   <p>
    U ostatných zomdlenosť bola ešte väčšia. Hrebeň zaliezol do úzadia, kde spočívala klada,
         do ktorej niekedy dávali odsúdených; a divno, táto klada, nástroj pohaňujúcej pokuty
         (stávala niekedy pred mestským domom) bola ornamentovaná drevenými rezbami, a nie špatnými.
         Hľa, kam zašlo umenie! Ešte i zámok kladu zavierajúci bol z pekne kovaného železa, cele
         súci pre múzeum. To samé vídame na pranieroch: sú v rozmeroch a prevedení umeleckejšie než
         stĺpy s obrazmi svätých.
   </p>
   <p>
    Hrebeň veru neštudoval ornamenty na klade, ale tisol chrbát k dieram, v ktorých niekedy
         trčali zavrznuté nohy odsúdencov, a smútil takým otupným, nevrlým smútkom, že mu zaň mohol
         boh odpustiť všetky žarty a necudné pesničky, ktoré spievával k svojim gajdám. Kútik ležal
         na prični ako mŕtvy a škrelo ho, že tak leží, ale pohnúť sa bolo mu nie menej otupno a
         hlúpo. Pukančík vzdychal ako kováčsky mech a nevedel myslieť ani len na svoju mladú a
         driečnu ženu, ona ulietala mu z umu; Viruľa čítal zašpinené drobné tabuľky oblokov, a
         nevedel ich prečítať.
   </p>
   <p>
    Ak bol i Ondrej najmocnejší duchom a posledný poddal sa omrzeniu, zato bolo ono uňho
         najotupnejšie. Sedel už prosto na zemi, dajúc krivú nohu pod seba, a kýval hlavou z boka na
         bok, ačkoľvek každé kývnutie bolo mu protivné, ale tiché sedenie ešte protivnejšie…
         Vlastne, ťažko bolo mu povedať, čo bolo horšie… Ticho bolo.
   </p>
   <p>
    Hajdúch už po druhý raz zamrmlal:
   </p>
   <p>
    „Či tí chrapúni podochli, či ich čert pobral?“
   </p>
   <p>
    Toto ticho dralo sa i do duší uväznených; bolo to ticho nie mieru, nie pokoja, ale ticho
         smrti. Ondrej prestal klátiť hlavou, Pukančík vzdychať. Veselé slniečko slabo dralo sa cez
         zašpinené table, akoby jas jeho chcel ešte vyzdvihnúť smútok a šero väzenia.
   </p>
   <p>
    Vtom zaškripel zámok na dverách od chodby. Kroky zašumeli. Zaškripel zámok druhý od
         väzenia. Józa vstúpil do šerého priestoru, za ním domovník.
   </p>
   <p>
    „Choďte len von!“ riekol Józa, „zavolám vás.“ Domovník odišiel. Józa zavrel za sebou
         dvere. „No — kde ste, Koričňanci moji!“ zavolal svojím mäkkým, opravdu ľudským hlasom.
   </p>
   <p>
    Koričňanci sa zviechali. Razom zmizlo omrzenie práve tak, ako zmizne morská nemoc, keď
         ľudia, vystúpiac z lode, cítia pod nohami pevnú zem. Ondrej znovu zakýval hlavou, prevalil
         sa telom na krivú nohu, pravú vystrel a vstal, akoby ho bola zem podhodila.
   </p>
   <p>
    „Ach, pán Kladný, náš milý pán Kladný!“ zavolal temer veselo.
   </p>
   <p>
    O chvíľu boli všetci piati okolo dobrého Józu.
   </p>
   <p>
    „Čo tam vonku nového?“
   </p>
   <p>
    „Kedy prídeme pred súd?“
   </p>
   <p>
    „Nebola tu za mnou žena?“
   </p>
   <p>
    „Kedy nás vypustia?“
   </p>
   <p>
    „Vari nás už oslobodíte?“
   </p>
   <p>
    „Ticho, ticho, moji milí,“ usmievajúc sa dobrotive, riekol Józa Kladný, ale pri tom
         úsmeve mu slzou zašli staré oči. „Mňa len Dünnagel poslal.“ To ochladilo väzňov. „Ale
         nebojte sa, on vás na mňa zveril! Čo vám chybí, len von s tým, všetko urobím.“
   </p>
   <p>
    „Pusťte nás!“ ozval sa všetečne Viruľa a za ním Pukančík, temer súčasne.
   </p>
   <p>
    „Hja, moji drahí, to nie je v mojej moci. Ale takto, máte dosť chleba, dostávate mäso,
         polievku?“ Väzni mlčali. Choroba sa zase prihlásila.
   </p>
   <p>
    „Vidíte, vidíte! Akí ste vy divní ľudia. Pre svoje sedliacke hlúposti dáte sa zatvárať
         pre nič, pre bludy a mámenia. Ale za svoju vec naozajstnú, za svoj národ, za svoj jazyk
         nedáte si vytrhnúť ani jednu poskolnú konopu! Pane bože, kedyže osvietiš ľud svoj!“
   </p>
   <p>
    „Všetci sme rovní pred bohom, a nie sú to hlúposti, čo nás sem doviedli. Nie bludy a
         mámenia, ale duše naše žiadajú vôd živých ako jeleň,“ vrúcne a pritom krotko riekol Ondrej.
   </p>
   <p>
    „Ach, zavedení, zavedení! Veď je pravda, že krivdí sa nám všetkým! Pravda, že sme v
         zajatí ako Izraelskí v Babylone. Ale nie tak, ako vy myslíte!“ Józovi vystúpil pot na čelo.
         On si ho rýchlym pohybom ruky stieral v rozpakoch, ako hovoriť s nimi. Človek pisárne,
         štúdií archiválnych, málokedy schádzal sa s ľudom a bál sa byť smiešnym…
   </p>
   <p>
    No predsa sa osmelil.
   </p>
   <p>
    „Ako počúvam, vy chcete akúsi novú vieru… Brojíte proti cirkvi, proti kňazom, deti do
         školy nedávate! Načo to, načo to! Robíte si nových nepriateľov, bo i naši verní národovci
         odvracajú sa od vás! Staré, krásne obrady, ktoré sväto vykonávali otcovia vaši, vám už
         nepostačujú, ale nocami, ako zlodeji, ako bosoráci chodíte okolo ohňa a hneváte boha! Ale
         keď vám jazyk berú, keď vašich priateľov, rodákov zatvárajú, sužujú, vtedy ste nemí; keď
         vám píšu krásne, ducha povznášajúce slová, vy ich nečítate, tupí ste ako kosa v zime, srdce
         nerozohreje sa vám, keď za vás boria sa šľachetní ľudia pred celou krajinou, na konventoch,
         v novinách, pred súdmi! Na voľby vás ženie podliak slúžny s notárom ako hoviadka; opúšťate
         svojich, keď ich prídu vyhadzovať ako zločincov len preto, že milovali vás!“
   </p>
   <p>
    Józa sa rozhorlil ako dávno nie. Jeho hlas sa triasol, a nik by nebol v ňom poznal
         pisára, pred Dünnaglom tak pokorného a zmäteného.
   </p>
   <p>
    Koričňanci mlčali — každý dumal svoje: Kútik mu dával trocha za pravdu, lebo niečo
         podobného počul od Drevanského, a vôbec bol medzi nimi najsvetskejší; Hrebeň nevidel na
         Józovi nič iné, len že má panský kabát, a následkom toho je taký zlodej ako každý pán
         vôbec; Viruľa s Pukančíkom iného nevycítili z horlivých slov starého pána, len to, že sa
         hnevá a iste sprísni ich trest — oni pozreli súčasne na starú kladu, ktorej hrozivé otvory
         ako okrúhle papule hadov hľadeli na nich.
   </p>
   <p>
    ,Možno nás tento starý srdoň dá ešte i ta prikvačiť.‘
   </p>
   <p>
    Ondrej by bol najviac rozumel z filipiky Kladného, ale bol priveľmi zaujatý nápadom na
         ich „omámenie“ a „bludy“. Veď on predtým národovčil svojím spôsobom, čítaval staré
         kalendáre Belopotockého a Kadavého čítanka bola mu hlavnou pomôckou pri vyučovaní detí,
         nestačiacich do riadnej školy v Kráľovej. Ale slovo „blud“ a „mámenie“ ho urazili. Pri tom
         všetkom sa nerozhorlil, cítil, že Kladný dobre myslí, len sám je ešte zapletený v sieťach
         „toho nepriateľa“. Tichým hlasom odvetil:
   </p>
   <p>
    „Ďakujeme, ďakujeme za poučenie; vieme, že sme ďalekí od čistoty a bezúhonnosti!
         Upokojte sa, moji milí, pán Kladný sú dobrý človek, rodina nášho pána Drevanského, ktorý
         nám neublížil, trebárs ho proti nám navádzali. Hnevá sa, iste pre nedostatky a hriechy
         naše! Ó, bože náš! My vyznávame, že sme slabí ako trsť, nakláňajúca sa pred vetrom,
         služobníci nehodní, nádoby krehké! Že zhrešili sme my i otcovia naši, a malé sú tresty
         tvoje, ó, Hospodine, oproti prestúpeniam našim. Nemilujeme národ svoj, lebo on tápe v tmách
         pohanských, a my ho ani neosvecujeme. Nauč nás, bože, ako máme rozsievať sväté semeno slova
         tvojho, aby ono vzrástlo po šírom kraji, abv rozmohli sa bojovníci tvoji a zaujali celú
         zem! Aby sa vyplnilo zasľúbenie tvoje, že budeme všetci chodiť pred tebou v rúchu bielom a
         škvrny na nás nebude.“
   </p>
   <p>
    Koričňanci stáli pred Józom s ovisnutými hlavami, krotkí, hotoví poslúchať. Kútik cítil
         temer nežnosť oproti Józovi a Hrebeň skrotil v sebe prirastenú k srdcu nenávisť proti
         „pánom“. Zdalo sa, Józa povedie týchto ľudí k poslušenstvu ako krotké ovečky.
   </p>
   <p>
    Tu otvorili sa dvere a do starej šatlavy vstúpil Rybka… Za dvermi, prítomnými nevidený,
         zostal stáť Dünnagel. Na tvári notárovej hral úsmev… Rybka s povolením slúžneho prišiel sem
         na misiu, obrátiť zablúdené ovce na pravú cestu; mal i plnomocenstvo udeliť im slobodu, a
         tak dobrotou ukrotiť odboj.
   </p>
   <p>
    Ako väzni zhliadli Rybku, razom narovnali sklonené hlavy. Pukančík s Viruľom skryli sa
         za chrbát Hrebeňov, ktorý vzdorovito pošiel krokom oproti novému návštevníkovi. Rybka,
         poopraviac okuliare, žmurkajúc očima v nezvyklom šere, obracal hlavu sem i tam, pokašľal,
         poprestupoval svojimi krátkymi nohami…
   </p>
   <p>
    „Moje milé dušičky,“ počal trochu nesmelým hlasom.
   </p>
   <p>
    „Pán farár!“ pretrhol ho zlobným sipotom Hrebeň, „oni majú tisíc dušičiek v Kráľovej, a
         to veľmi opustených!“
   </p>
   <p>
    „Ktoré nemali veľkú radosť z toho, čo sa robilo na fare o Jáne!“ zamrmlal Kútik.
   </p>
   <p>
    „Mician všetko videl oblokom,“ riekol Hrebeň, „a povedal to všetkým.“
   </p>
   <p>
    „Svetlá pozhášali, keď im udrel Mician na oblok,“ doložil Kútik, rozbesnený tým, že
         jedine Rybku obviňoval z toho, že sú zavretí v temnej diere ako nejakí zločinci.
   </p>
   <p>
    „Dali nás drať exekúciami,“ osmelil sa povedať Pukančík, „predali mi nový voz.“
   </p>
   <p>
    „Popísali mi moje vrané kone!“ doložil Viruľa.
   </p>
   <p>
    Vôbec zjavenie sa Rybku neviedlo k mieru ako zjavenie sa Józu Kladného. Dünnagel nemohol
         sa zdržať smiechu a krivil sa pri bráne, aby nevypukol hlasno. ,Ale ho katechizujú!‘
         podumal.
   </p>
   <p>
    Krivý Ondrej medzitým vyliezol na kladu, aby ho bolo lepšie počuť. Krivú nohu zaháčil do
         okrúhleho otvoru a druhou kľakol na dubové, ohromné brvno, ktorým zakladali nohy
         odsúdencov. Z obloka padalo sporé svetlo na jeho významnú tvár. Bola bledá, porastená
         strniskom belavých vláskov. Oči mu svietili spoza hustých obŕv ako svetielka v temnej hore.
   </p>
   <p>
    „Nie tak, nie tak!“ zavolal k svojim. „Nesúďte, nebudete súdení! Neodplácajte zlo zlým!
         Kto do vás kameňom, vy doňho chlebom.“ Sedliaci sa hneď utíšili a obstúpili kladu, akoby
         chceli Ondreja brániť pred nápadom. Obraz bol zaujímavý: Ondrej na klade ako maják, pod ním
         v malebnej skupine štyria druhovia ako vzbúrené more. Ich oči zlobne blýskali. Hrebeň
         hlasno škrípal zubami. Ondrej sa rozpálil čudným ohňom a cele zabudol hádzať chlebom.
   </p>
   <p>
    „Upiekli ste nás, upiekli, a teraz nás idete zjesť!“ volal z klady silným hlasom, takže
         vonku hajdúsi a domovník priskočili k zovnútornej bráne, vedúcej do chodby, a nachýlili
         hlavy, aby počuli, čo sa robí v starej šatlave.
   </p>
   <p>
    „Sami chodíte po ceste neprávosti, mamona je bohom vaším! Dom váš zaráža, vínom ťažkým,
         dymom tabaku omamujete dušu, vykúpenú, aby slúžila bohu! Kocka a karta je vašou potechou až
         do dennice, a líhate vysilení v mámore. Ale blízko je už Hospodin s prchlivosťou svojou…
         Aj, jméno Hospodinovo prichází zdaleka, jehožto hnev horící a těžká pomsta; rtové jeho
         naplnení jsou prchlivostí a jazyk jeho jako oheň zžírající. Duch pak jeho jako potok
         rozvodnený, kterýž až do hrdla dosáhne, aby tríbil národy, až by v nich obráceny byli, a
         uzdou svíral čelisti národů! Hlasem Hospodinovým potrín bude Assur, kterýž jiné kyjem
         bijával… Nebo pripraveno jest již dávno peklo, také i samému králi pripraveno jest; hluboké
         a široké je učinil, hranic jeho, ohne a dríví mnoho; dmýchání Hospodinovo jako potok síry
         je zapaluje…“
   </p>
   <p>
    „Rúha sa, počuli ste,“ celý červený jedom ozval sa Rybka, krivil tvár, vraštil vytučené
         líce, až mu okuliare na nose poskakovali; „počuli ste reči zradné? Proti národu uhorskému,
         proti kráľovi?“ Ondrej nedal sa mýliť.
   </p>
   <p>
    „Ale príde čas, skoro príde, kde bude podľa písma… ,srdce tvé premyšlovati bude, lide
         můj, o strachu, rka: kde jest písar, kde výberčí? Kde spisovatel velikých domů? Lidu
         ukrutného neuhlédáš, lidu hluboké reči, již by neslýchal, a jazyku cizího, jemuž by
         nerozumel.‘ Pokorte sa, pán farár, pokorte sa pod mocnú ruku božiu! Viete, pán farár, že
         Nábot Izraelský mal vinicu, ktorá bola vedľa paláca Achaba
    <sup>
     [
     <a class="footnote" href="#ftn.id2586689" name="id2586689">
      75
     </a>
     ]
    </sup>
    , kráľa samarského? Achabovi zaľúbila sa vinica Nábotova, a keď mu nechcel dať
         dobrovoľne dedičstvo otcov svojich, Jezábel, žena kráľova, nahovorila ho, aby dal
         ukameňovať dobrého Nábota a podržal za cenu nevinnej krvi vinicu jeho? Pán farár, ako oni
         prišli k vinici, keď ona mala svojho zákonného pána? Lízali psi krv ukameňovaného Nábota!
         Ó, Achab, i tvoju krv lízati budou, pravil Eliáš! Choď, roztrhni rúcho své, vezmi žíni na
         telo své!“
   </p>
   <p>
    Rybka pretrhoval Ondreja, no za každým pretrhnutím zosilňoval sa hlas kazateľa z klady,
         takže piskľavý hlas Rybkov ničím nezastavil tok reči ľudového proroka. Rybka obzeral sa po
         Dünnaglovi, ale v tom trčal dnes zase akýsi ironický čert — zaujatý bol neobyčajnou scénou
         a nemal vôle priskočiť mu na pomoc. Józa hľadel vyvalenými očami na Ondreja a nevedel si
         nijako vysvetliť čudný zápal a u ľudu neobyčajnú smelosť, nevedel prenadiviť sa plynulým
         citátom a rečníckemu, jednoduchému, pritom hlbokému pátosu Ondreja. Na spoluväzňov mali
         reči Ondrejove búrlivý dojem.
   </p>
   <p>
    „Nedáme si dedičstvo otcov!“ zavolal Hrebeň s Kútikom, „nedáme si vinicu!“
   </p>
   <p>
    „Gyerünk, fötisztelendö
    <sup>
     [
     <a class="footnote" href="#ftn.id2586749" name="id2586749">
      76
     </a>
     ]
    </sup>
    !“ zavolal od dvier Dünnagel. Józa sa striasol, keď počul jeho hlas. Nevdojak
         utiahol sa do temna a popri múre tlačiac sa, nasledoval za Rybkom. Hajdúch, zatvárajúc
         vnútorné dvere, buchol nimi, až sa stena striasla. Z väzenia mocne ozval sa chorál „Hrad
         prepevný jest Pán Bůh náš“. Už či zvláštne naladenie, či rezonancia veľkej, prázdnej
         šalandy to spôsobila — no ich spev zunel dojemnou, harmonickou silou, akoby nie piati, ale
         aspoň dvadsiati dobre cvičení speváci spievali.
   </p>
   <p>
    Rybka bol bledý ako vápno, a ruky sa mu triasli. Józa bol nešťastný, dojatý, a nevedel
         si účet oddať na to, čo videl a počul. Dünnagel bol zlostný a usmieval sa.
   </p>
   <p>
    „Tak — boli sme na pôstnej kázni,“ riekol, a aby zadal zmätenému Rybkovi posledný úder,
         „no večer ich mám vypustiť, fötisztelendö, prišlo od vicišpána.“
   </p>
   <p>
    Rybka sa uškeril, vychádzajúc z brány mestského domu.
   </p>
   <p>
    „Pán Kladný, boli svedkom, budem sa odvolávať…“
   </p>
   <p>
    Józa celý zmätený, temer zničený dorazil k žene…
   </p>
   <p>
    „Ach, duša,“ riekol, „čo som ti ja všetko zažil!“ a trhaným svojím spôsobom rozpovedal
         jej hlavné výstupy v mestskej šalande.
   </p>
   <p>
    Elena Kladná, zložiac malé, pekne formované ruky na koleno, počúvala divnú zprávu
         mužovu. Ona zas len jedno cítila, strach, aby Józa zase neprišiel do úradných
         nepríjemností.
   </p>
   <p>
    „Mužíčku,“ riekla na konci dlhej rozpravy mužovej, „ty vždy musíš tam byť, kde búri a
         praská! Keď prah prekročíš, už sa bojím!“
   </p>
   <p>
    „Elenka! Boh ma ta poslal! Nič nevykoná Rybka! Darmo si zuby brúsi na tých chudákov.“
   </p>
   <p>
    „Dobrí sme my chudáci!“ vzdychla si Elena a oznámila mužovi, že už nemá z mesačného
         platu len posledné tri zlaté.
   </p>
   <p>
    Józa sa poškrabal za uchom a ako duch zmizol do kabinetu. Odhodil kabát i klobúk, odel
         starý chalát a dal sa do prepisovania latinskej listiny zo šestnásteho storočia. Boli v nej
         zprávy o prvých reformačných pohyboch v Rohove a v rohovskom kraji. S radosťou našiel tam
         meno Cladnius a počal silno veriť, že to nejaký jeho pradedo. Elena sadla na svoje miesto k
         obloku. Videla, ako tučná Regina vybehla z krčmy „Eis-Bier“ za hosťom vandrovníkom,
         uchytila mu klobúk z hlavy a rýchlo vbehla do krčmy.
   </p>
   <p>
    ,Aká tučná, a ako zručne sa hýbe,‘ pomyslela si Elena. ,Urobila krátku exekúciu‘ a
         napriek smútku, ktorým bola plná jej čulá duša, usmiala sa. „Mirko, môj Mirko,“ vzdychla si
         a počala silno pliesť.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2585746" name="ftn.id2585746">
        72
       </a>
       ]
      </sup>
      (z lat.) strava na cestu, proviant, ale aj príspevok na cestu
     </p>
    </div>
    <div class="footnote">
     <p>
      <sup>
       [
       <a class="para" href="#id2585915" name="ftn.id2585915">
        73
       </a>
       ]
      </sup>
      (nem. nespr.) diabol, čert
     </p>
    </div>
    <div class="footnote">
     <p>
      <sup>
       [
       <a class="para" href="#id2586076" name="ftn.id2586076">
        74
       </a>
       ]
      </sup>
      maď. Koszek; mesto v Maďarsku, ležiace na západ od Budapešti, takmer pri dnešných
               rakúskych hraniciach. Kedysi mocná pevnosť, ktorú postavili proti tureckej
            expanzii
     </p>
    </div>
    <div class="footnote">
     <p>
      <sup>
       [
       <a class="para" href="#id2586689" name="ftn.id2586689">
        75
       </a>
       ]
      </sup>
      Achab — izraelský kráľ, ktorého nahovorila manželka Jezábel, aby dal usmrtiť
               Nábota a zmocnil sa rozsiahlych viníc. Achab padol pri obliehaní Rámy (r.917—897
               pr.n.l.)
     </p>
    </div>
    <div class="footnote">
     <p>
      <sup>
       [
       <a class="para" href="#id2586749" name="ftn.id2586749">
        76
       </a>
       ]
      </sup>
      (maď.) Poďme, prevelebný
     </p>
    </div>
   </div>
  </div>
 </body>
</html>
