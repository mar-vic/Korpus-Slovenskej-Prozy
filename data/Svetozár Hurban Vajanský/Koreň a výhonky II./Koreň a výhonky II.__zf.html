<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2576530">
       </a>
       1. Pod korcovým kolesom
      </h2>
     </div>
    </div>
   </div>
   <p>
   </p>
   <p>
   </p>
   <p>
    Život v Krásnom dome bol natresnutý a vydával falošné zvuky. A čím falošnejší tón, tým
         hlasnejší. Už svet bol pozabudol na prekrásnu kúriu, keď tam bol súlad; a teraz, keď sa
         harmónia narušila, razom počal hovoriť o nej. Lenóra sa chránila každej výstrednosti,
         nepodujímala sa na dobrodružstvá, nečasto vychádzala, nezvolávala k sebe hlučné
         spoločnosti, ale kam raz vyšla, už pritiahla k sebe oddaný, veselý krúžok; keď prišla do
         Rohova, všetko ožilo, roztatárilo sa, zavádzali sa polozabudnuté hry, tanec bol bujnejší,
         ženské slobodnejšie, mladí ľudia smelší. Sama sa naľakala, a uchádzala bez odbierky k
         Ráruske, u ktorej mala kone a s ktorou sa zase zišla.
   </p>
   <p>
    „Čo ste to len urobili žene,“ dohovárala Ráruska Jánovi Drevanskému na trhu v Rohove.
         Pomykala ho za rukáv a vtiahla pod bránu najbližšieho domu; na rukách lengala sa jej taška.
         „Krásavica, anjel! Aká je zúbožená, vy tyran! Nie že by ste si vedeli vážiť takú perlu…
         Nikam nechodí, vädne tam v bláznivom Koričnom, kde sa vraj ukázal nový prorok Mohamed! A
         keď príde… na chvíľu vyjasní sa jej tvár, tu razom zmizne. Spoločnosť čaká… a ona už letí
         hradskou do svojho väzenia! Tmavo sa nosí, zúfa… Tyran!“
   </p>
   <p>
    Ján sa nahrbil ako vždy, keď stál pred smelým človekom, alebo prosto drzým.
   </p>
   <p>
    „Nik jej nerozkazuje. Ale však viete… nie ja!“
   </p>
   <p>
    „Fuj, nehanblivý grobian! Namiesto aby ste ďakovali osudu, že vám hodil na lono taký
         poklad, vy sa škaredíte a hneváte fátum
    <sup>
     [
     <a class="footnote" href="#ftn.id2537263" name="id2537263">
      1
     </a>
     ]
    </sup>
    ! Robíte výčitky, namiesto aby ste sa korili takej kráse a milote… Pletky sú to,
         čo spomínate, hra fantázie, rozruch mladosti a geniality… Mali ste si vziať Tinku Kabelovú,
         ak ste chceli mať slúžku, a nie ženu — dámu. Svet nejde tak, ako si vy myslíte, kopaničiar!
         Pri vašom ohromnom majetku smiešno je zmýšľať ako lipovskí mäsiari a sviniari! Hanbite sa!“
   </p>
   <p>
    Jánovi bolo nevoľno; on sa skutočne hanbil. Nie síce preto, čo mu na oči vyhadzovala
         Ráruska, prestupujúc z nohy na nohu a fučiac prsami ako mechom, ale pre svoju čudnú,
         nevysloviteľnú slabosť. Mohol byť mravne rozhorčený, vnútorne nezmieriteľný, no pochvaly
         Rárusky mu lichotili, tešili ho. Ešte i táto srditá, zlá žena, ktorej ostrý, nič nešetriaci
         jazyk bol postrachom širokého okolia, nemôže sa vymknúť z čarovného kráža Lenóry a chváli
         ju tak oduševnene!
   </p>
   <p>
    „Nedávno plakala u mňa,“ pokračovala Ráruska, „mne srdce krvácalo! Väzníte ju, prísahy,
         sľuby odberáte! Vaše deti hľadia na ňu kosom ako na netvora. Tá do seba zatvorená Mária
         opovážila sa neodvetiť na vľúdnu, materskú otázku. Sluhovia, znajúc vašu hrubosť, gánia a
         zle počúvajú. Ešte i Jožo nechcel priahať; ,pán nekázali‘, odvrkol Rike! Ej, Janíčko,
         Janíčko! Váš otec bol iný gavalier!“
   </p>
   <p>
    „A žandársky oficier? A útek?“
   </p>
   <p>
    Ján sám nevedel, ako ho zručná starena voviedla do intímneho tónu.
   </p>
   <p>
    Ráruska spľasla tučné ruky.
   </p>
   <p>
    „Dajtimibože, aké kriky pre jednu omeletu! Sedliak, sedliak! A grófka Dumont, čo to bola
         v kúpeľoch trenčianskych, hovoria, pochádzala z kráľovskej krvi! Znáte jej liaison
    <sup>
     [
     <a class="footnote" href="#ftn.id2538706" name="id2538706">
      2
     </a>
     ]
    </sup>
    s dvorným hercom? Nuž, čo sa stalo? Zostala grófkou a jej muž sa stal
         komorníkom. A Vevénička a Rapponyička, Mešterházička? Či mám ísť ešte ďalej, alebo vyššie?
         Lenóra je popri nich pravá Panna Orleánska. Nie tak, Janíčko! Znala som vás ako mladíka a
         vždy som vás rada videla. Dajte biednemu vtáčikovi slobodu, ináč zahynie v klietke.“
   </p>
   <p>
    „Vtáčik bol na slobode. Prečo sa vrátil. Nezatváram ani teraz dvierka.“
   </p>
   <p>
    „Nehovorte tak, ja poznám život, poznám vaše dobré srdce! Vyplňte, čo ste sľúbili, ona
         sa mi zverila.“ Tvár Ráruskina bola červená ako pivonka, malé očká nabehli slzami. Mocne
         potiahla Jána za rukáv. „Dünnagel dáva veľkú hostinu v čínskom pavilóne. Prosil ma oddať
         vám pozvánku,“ vtom vytiahla z tašky vkusnú obálku z pozláteného kartónu, „prijmite a
         sľúbte, že prídete so ženou a privediete svoje dcéry… Menovite svoje dcéry. Celý Rohov je
         zvedavý, chýr o ich kráse a nežnosti ide stolicou, a vy ich ukrývate pred svetom. Čo je to
         za spôsob?“
   </p>
   <p>
    „Mojou zásadou je nevoziť dievky moje do Rohova. Čo je koho do ich krásy alebo nekrásy?“
   </p>
   <p>
    „To je už cele po barbarsky… Nedarmo vám panslávom nadávajú do barbarov! Viete, ja sa
         politikou nezaoberám. Ale už toto je predsa zu viel
    <sup>
     [
     <a class="footnote" href="#ftn.id2522967" name="id2522967">
      3
     </a>
     ]
    </sup>
    ! Mladým devám nedopriať zábavy, tanca, sveta! Či chcete z nich mať mníšky?
         Hovorím, celý Rohov s okolím túži vidieť tie vaše nežné kvety. Nikdy Rohov ešte nevidel
         takej zábavy! Má to byť ländliches Fest
    <sup>
     [
     <a class="footnote" href="#ftn.id2522984" name="id2522984">
      4
     </a>
     ]
    </sup>
    vo francúzskom vkuse; i holuby budú strieľať, i ohňostroj bude, kostýmy! Oh,
         Dünnagel — keď sa rozoženie, divy tvorí…“
   </p>
   <p>
    Ján držal medzi prstami pozvánku.
   </p>
   <p>
    „No, bravo! Prijali ste, sľúbili ste! Bravo, môj milý Othello! Len sa nemračte! Ja som
         sama rada, hoci pre mňa starú nemá zábava príťažlivosti… Aká pre mňa zábava! Vypiť šálku
         slabej kávy, driemkať a pliesť pančuchu. Ale ja tak pre druhých. Pravda, bývali časy,
         bývali. I ja som zažila sveta, a akého sveta! Terajšie časy nedajú sa ani porovnať, všetko
         je nakyslé, rozdráždené! Všade tá prekliata politika. Dýchať nemožno pre ňu!“
   </p>
   <p>
    Drevanský bol celý ohlušený prúdom slov a rád by sa bol vymknúť. Ale keď urobil pohyb na
         odchod, Ráruska ho už mala za rukáv a počala znova.
   </p>
   <p>
    „Treba hľadieť i do budúcnosti. Nakŕmiť a odieť deti, to nenie dosť. Otec je povinný
         starať sa i o iné. Čo oko nevidí, srdce nežiada. Mária už zreje, už treba pomýšľať na
         ženícha. Vedela by som.“
   </p>
   <p>
    „Ďakujem, ďakujem,“ pretrhol ju Drevanský a tichým pohybom ramena oslobodil svoj rukáv.
         ,Tá baba nehovorí zo seba,‘ podumal, a s poklonami vyslobodil sa spod brány.
   </p>
   <p>
    V kasíne naňho dorážali strategickým nábehom. Dünnagel bral ho popod rameno, pošuškal mu
         najnovšie stoličnopolitické tajnosti s otvorenosťou priateľskou, vtrhol ho do karát, do
         družnej besedy. Ján, ktorý už od rokov nebol v podobnom valnom kruhu, pil nad obyčaj,
         rozčúlil sa hrou i vínom, takže dal Dünnaglovi ruku, že príde na jeho zábavu… Keď sadol na
         voz neskoro v noci, mal hlavu ťažkú, víno, dohánový dym, hluk, vrieskavé husle Cigánove,
         lichotivé reči rohovských pánov, to všetko zunelo mu v ušiach.
   </p>
   <p>
    Na druhý deň zobudil ho tuhý bôľ hlavy a temer hlasno zastonal pod ťarchou mravnej
         mačaciny. Najviac ho mrzelo to, že už sám nevedel jasne, čo všetko pohovoril. Citovým ľuďom
         je nebezpečný mámor pijanský. Rozpomínal sa, že po hre a pijatike dlho sedel s notárom v
         bočnej „klebetnici“, malej izbe kasína, oddelenej od dvorany, rozrečnil sa o svojich
         rodinných, i politických, i národných veciach, potom prišli ta ešte i iní, Sáplaty, slúžny,
         Rybka, povstala hádka, on sa horlivo hádal… Z dvorany hučala do rozhovoru hudba, treskot
         biliardových gúľ a nezriadený maďarský spev rohovských fičúrov. Pamätal sa, že udrel raz
         päsťou na stôl… že potom skočili niektorí a vyviedli von hodne podnapitého nového advokáta.
         Mierny, triezvy Ján nijak nevedel si vysvetliť, ako sa mohol tak popustiť. Z chaosu temných
         rozpomienok, ako bôľny punkt, odrážal sa sľub, že príde na „ländliches Fest“ so ženou i
         deťmi. ,Už som zase v závoze,‘ pomyslel si, a nevládal hlavu zdvihnúť z horúcej podušky.
         Slnko dralo sa šalogátrami. Ženina posteľ bola už postlaná. V dome bolo akési trápne ticho.
   </p>
   <p>
    ,Nie a nie,‘ uzavrel. ,Treba sa zaprieť. Čo sa týka dcér, pomoc ľahká! Aká som ja baba!
         Aký som nešťastník. Darmo som sa chvastal, že otcove hriechy zahladím, že jeho odštiepenie
         od starého koreňa napravím návratom k zemi, k národu, k ľudu! Pekný návrat!‘
   </p>
   <p>
    Lenóra vošla na palcoch. Zažmúril oči a pritvoril sa spiacim. V rannom pološere, v
         krásnych nedbalkách, pružne sa naklonila nad ním. Protivno bolo mu pretvarovať sa, otvoril
         oči.
   </p>
   <p>
    „Čo nového v meste?“ pýtala sa s milou ľahostajnosťou. „Ani neviem, kedy si prišiel…
         inu, zabavil si sa.“ Položila mäkkú dlaň na jeho čelo a sadla k nemu na elastický matrac.
   </p>
   <p>
    „Nič nového! Ba… priniesol som pozvanie…“
   </p>
   <p>
    Lenóra nepočula, alebo nechcela počuť o tom.
   </p>
   <p>
    „S Ráruskou som hovoril. V kasíne ma zadržali. Zle sa cítim.“
   </p>
   <p>
    „Nuž polež! Pošlem ti čaju, vypi bez cukru.“
   </p>
   <p>
    Vstala takým voľným, pružným pohybom, že Ján nevdojak obdivoval jej bielu postavu.
         Bohaté, temné vlasy splývali bieluškým nedbalkovým kabátikom. Lenóra sa zaradovala:
         Ráruska, zdá sa, dobre hrala svoju rolu. Milá tetka Ráruska!
   </p>
   <p>
    Okolo poludnia vstal Ján, a oblečený cítil ešte viac následky včerajšej pohuľanky.
         Lenóra bola celý deň samá vďaka a ľúbeznosť. Ján nijak nevedel s farbou von. On totiž pevne
         uzavrel odviezť dcéry na „Chudobku“, aby boli ďaleko od pokušenia, a on aby nemohol splniť,
         čo posľuboval.
   </p>
   <p>
    Na tretí deň bolo všetko uchystané. Lenóra sa neukázala celý deň, keď zvedela o
         nezlomnej vôli Jánovej. Keď Jánov trochu starodávny batár vychádzal z brány na dedinskú
         cestu, stretol sa s elegantným kočiarom baronesy. V kočiari sedela baronesa s Giesebrechtom
         Kunom Lotharom. Mária pozrela na otca dlhým, trápnym pohľadom, útla Julka sa zapýrila a
         zlostne, hrdo pohodila hlavou. Batár sa ticho klátil hore zlou, skalnatou cestou. Všade
         kresali brvná, šili došky, aby pokryli pohorené domy. Mnohé boli už pod slamou, len tu i tu
         čnel čierny, obhorený komín ponad nekrytú ešte povalu. Hranice poloobhorených trámov
         černeli sa po dvoroch. Koričňanci sa rýchlo zotavili. Húževnatá sila väzí v ľude, ktorá sa
         ukáže až po väčšej pohrome.
   </p>
   <p>
    Akonáhle minuli dedinu, tak tvrdo navštívenú, z ktorej ešte vždy páchol zastydnutý dym,
         ačkoľvek už dva mesiace prešli, cestovatelia vžili sa do lepšej nálady. Počasie bolo jasné,
         teplé, ačkoľvek jeseň už poslala predznaky svojho príchodu. Zorané už strniská sa černeli,
         stromy, ovocím obťažené, klonili ratolesti až nad samú hradskú, takže neraz prišlo hlavu
         kloniť a uhýbať sa na vysokom batári. Dediny sprava i zľava ukazovali sa v milej, spokojnej
         tichosti. Slnko bolo ešte dosť vysoko, keď z hradskej napravo ukázala sa húšť vysokého
         stromovia a nad stromovím biely front Vrábeľovho mlyna s okrúhlymi oblôčkami. V hlbokej
         doline ležal mlyn, takže rovno z hradskej nebolo možno k nemu vozmo. Bolo treba zájsť popri
         ňom, a potom sa vrátiť z punktu, kde sa i hradská nížila. Neveľký, ale tuhý a stály horský
         potok rútil sa z vysokého, hodne nakloneného žľabu na ohromné korcové koleso. Málokde vidno
         také veľké koleso, ako mal mlyn na „Chudobke“. Dedinský technik, ktorý ho konštruoval, mal
         dobrý prirodzený rozum. Ustrojil úzke, štíhle koleso s nebývalým diametrom, aby využil
         neveľkú vodu. A skutočne, mlyn na „Chudobke“ bol chýrny, ačkoľvek neznal nič o nových
         amerických zdokonaleniach, a mlel ticho, po starosvetsky. Kanály a žľaby boli tak vedené,
         že voda, jasná ako krištáľ, zvysoka padala do korcov a vrtela ohromné koleso junáckou
         silou. Trieštila sa na kolese na vodnú hmlu, takže pri slnku nastávala okolo kolesa dúha.
         Pod kolesom bola bujná zeleň, húština okolo veľkej priehlbne, vždy zovretej večným
         vodopádom.
   </p>
   <p>
    Okolie mlyna bolo krásne svojou divokou prírodou. Vrábeľ a jeho predchodcovia nestarali
         sa o takzvané ponaprávanie prírody a dali jej voľný chod. Tam rástlo všetko, napomáhané
         vlhkosťou, bujne a slobodne. Vrábeľ sa uspokojil tým, že neďaleko korcového kolesa ustrojil
         búdku, kde bolo dobre posedieť; v sparné dni bolo tam vlažno, a v chladnejšie teplo, lebo
         vietor nemohol ta preniknúť.
   </p>
   <p>
    Hostia prišli nepozorovane. Z hradskej ich nevidel nik spúšťať sa pre húštinu, ktorá
         objímala požehnaný kútik zeme; keď schádzali, tvrdo zahamujúc, na mlynskú cestu, kryli ich
         veľké staviská hospodárske. Ján pomáhal dcéram z voza. Hlasno, mäkko šumel potok, hádžuc sa
         odhodlane na koleso, hlasno do šumu rapčal mlyn. Julka bola úprimne nadšená pre ňu novou
         hudbou. Už dávno ju nepočula.
   </p>
   <p>
    „Ach, ako milo, ako milo! Tu raj!“ riekla, naťahujúc dlhým sedením stŕpnuté nohy.
   </p>
   <p>
    „Židia, Židia!“ bolo počuť detský hlas, a z húštiny vynoril sa bosý, osemročný chlapček
         a rýchlo preberajúc bielymi, tučnými nôžkami, letel k mlynu.
   </p>
   <p>
    Ján sa chutne zasmial.
   </p>
   <p>
    ,No, ale ste naozaj ešte v zdravom vzduchu,‘ podumal. ,Skutoční autochtoni.‘
   </p>
   <p>
    Na krik malého synka vyšla z dvier Judka, zacloniac rukou oči pred slnkom, práve
         svietiacim na mlyn.
   </p>
   <p>
    „Ach, ty prašina,“ riekla, usmievajúc sa plnou, ešte vždy peknou tvárou.
   </p>
   <p>
    Hneď poznala Jána i dcéry. Ale neletela im v ústrety. Stála ticho, s rukami nad očami a
         prívetivo sa usmievala. Jánovi bola síce tetkou, ale mladšou o dva roky, takže v ňom videla
         viac strýca, než on v nej tetku.
   </p>
   <p>
    „Daj mi opatriť kone, Judka,“ riekol Ján, blížiac sa k schodkom, vedúcim k dverám.
   </p>
   <p>
    „Starý, starý!“ volala Judka, obrátiac sa tvárou do dvier. No jej hlas bol zahlušený
         neustálym klepaním mlyna. Zdalo sa, že celý ohromný dom otriasa sa tým klepaním. Páchlo
         zbožím a múkou. Veraje, schody, zábradlie v nich, všetko bolo zabielené múčnym prachom.
   </p>
   <p>
    Ján podal Judke ruku, ktorú ona akosi nezručne chytila, zásterkou utrela si tvár a
         bozkala ho na líce.
   </p>
   <p>
    „Milí, milí,“ riekla, „boh vás priniesol! Poďte, dievčatká,“ doložila, keď videla, ako
         obe devy zostali pred schodkami, nevediac, čo počať.
   </p>
   <p>
    „Prepáčte — u nás samý hurt, samý tresk. Zastav!“ zavolala na mocného, mladého mlynára,
         ktorý sa ukázal pri žľabe. „Ináč sa nedovolám muža.“ Mladý mlynár skryl svoju kučeravú,
         múkou napudrovanú hlavu a o chvíľu prestal klepot, len voda šumela mäkkým, príjemným
         šumotom.
   </p>
   <p>
    Na neobyčajné zamĺknutie mlyna Ján Vrábeľ bežal príkrymi schodmi mlynice, akoby ho Turek
         hnal. Drepčil zvyknutými nohami tak rýchlo, že bys’ myslel, musí padnúť. Cestou pozrel na
         palečné koleso, ktoré stálo, mihol na vreteno, či hádam tam nestala sa nejaká chyba. No pri
         dverách už spoznal príčinu slávnostného zastavenia. Usmial sa, tisol ruku Jánovi.
   </p>
   <p>
    „A ty, pochabéľ!“ zavolal na ženu, „tu hostí, milých hostí vítať… Nech sa ľúbi bližšie.“
   </p>
   <p>
    Viedol rodinku do bytu, ktorý bol síce spojený s mlynským staviskom, ale predsa s
         osobitnými múrmi. Tam bolo priestranne. Tri veľké izby, zariadené po meštiansky, ba temer
         moderne, lenže nie vydržano. Miešalo sa tam sedliacke s panským, starobylé s novozavedeným.
         Vrábeľ pochádzal z rodiny mlynárskej; tak ďaleko nesiahal jeho rodokmeň, že by bol
         zvestoval o predkovi nemlynárovi.
   </p>
   <p>
    „My sme celí z múky,“ hovorieval, „ako veľkonočná calta.“
   </p>
   <p>
    Dievčence sprvu zarazila nová, trochu nízka atmosféra, miešanina, pozostávajúca z toho,
         čo videli na Lipovej, a z toho, čomu zvykli v Novom Sade a Krásnom dome. No zarazenie
         trvalo nedlho… Malý Jožko, ktorý ich tak nepekne privítal, zaujal čochvíľa živú, priateľskú
         Julku. Ona skoro skrotila jeho divokosť a pritiahla ho tak silno k sebe, že chlapä
         neodchodilo od jej suknice. Pomaly vyliezli skadesi i tri dievčence, na slávu Judky buď
         rečeno, všetko v lipovských šatočkách. Najstaršej bolo štrnásť rokov. Najviacej okúňal sa
         sedemnásťročný syn Janko; bol určený za mlynára, nevychádzal z domu. Viac detí nebolo pod
         rodičovskou strechou. Dve dcéry boli už vydaté a jeden syn bol na cestách s Mišom
         Drevanským. Ladislava čakali naskoro z Pešti.
   </p>
   <p>
    No Janko sa nesmel dlho okúňať. Vyzvali ho, aby ukázal dievčencom mlyn, ktorý zase počal
         hrmieť a otriasať celou stavbou.
   </p>
   <p>
    Hodne zmútený previedol devy celým mlynom, mumlal nezrozumiteľné pre nich technické
         výrazy a ponáhľal sa tak schodmi a mlynicou, že devy sotva stačili za ním. Ich dusil
         nezvyklý múčny prach a odurmaňovalo hučanie a trasenie.
   </p>
   <p>
    „Toto je palečné koleso,“ riekol Janko. Vrstvou múky na jeho tvári prebíjal sa zdravý
         rumeň ešte temer detských líc. Ukázal prstom na rýchlo otáčajúce sa suché koleso, zapadnuté
         šedým prachom. Hriadeľ, na ktorom sa krútilo, siahal cez otvor v múre. „Palce palečného
         kolesa zadierajú do vretena,“ riekol už smelšie mladý cicerone, „od toho sa vrtí.“
   </p>
   <p>
    „A to všetko robí toľký hurt?“ pýtala sa Julka, keď videla vrtiace sa vreteno. Mala uši
         temer zaľahnuté nezvyklým tartasom.
   </p>
   <p>
    „Nie ono natoľko… Ono vrtí horný kameň, vlastne praslicu…“ Janko sa zmiatol. „Ale hurt
         robí vlastne pohrnáč, udierajúc na žabkovú obruč.“
   </p>
   <p>
    „Ako?“ pýtala sa Julka, nepočujúc pre mlynský klepot slová, jej cele nové. Šuhaj
         naklonil sa k jej ušku a repetoval povedané. Mária bez záujmu, ale trpezlivo išla mlynom.
   </p>
   <p>
    Devy obdivovali potom vrchný žarnov, krútiaci sa tak rýchlo, že im bolo strašne.
         Pozerali, ako sa striasa kôš, ako sype sa potom polozomleté zbožie, ako to všetko ide
         svojím riadom. Janko ukazoval im i lub, i žajbro, i hlavnicu, ktorou regulujú žarnovy.
         Julke išla už hlava dookola ako onen vrchný kameň mlynský. Vyšli i príkrymi, zamúčenými
         schodmi, kde meláči nasýpali zbožie do košov, prešli rýchlo i šalandu, páchnucu ťažkým
         vzduchom. Dávno neotvorené obloky boli pokryté múčnym prachom.
   </p>
   <p>
    „Dosť na prvý raz,“ riekla Julka, keď vyšli von z mlynských dvier. Jej topánočky boli
         zaprášené a ona veselo dupkala po tvrdej, uchodenej zemi pred mlynom, aby striasla prach.
   </p>
   <p>
    „Ty si Mária, zapudrovaná,“ smiala sa Jula; a skutočne, na temné vlasy Márie napadalo
         jemného prášku, že sa premenili na šedasté, no i na tvári Julky ostali stopy mlynskej
         vizity: bola zabielená na líci a čele.
   </p>
   <p>
    Pod kolesom v drevenej búdke našli už zakrytý stôl. Judka vrtela sa okolo večere ako
         nejaká mladá nevesta. Všade bola, raz v kuchyni, raz pri stole, raz v komore. Jej silné
         ruky mihali sa všade, a vzdor svojmu objemu pohybovala sa ľahko, nenútene, s istou gráciou,
         ktorú dáva iba istota a sila.
   </p>
   <p>
    Vrábeľ sedel v búdke s Jánom Drevanským, zahĺbení v neveselom rozhovore. Dievčencom dali
         udice. Obe sedeli nad priehlbňou, neďaleko od toho miesta, kde veselá záplava do biela
         spenenej vody rútila sa korcovým kolesom nadol. Tam už bola voda tichá, hlboká, uchádzala
         plavným tokom pod husté jelšie, ktoré tvorilo nad riečkou hustý baldachýn. Obom sa skoro
         podarilo už chytiť po rybke, čo ich opravdu tešilo.
   </p>
   <p>
    „Nuž čo, ako u vás?“ spýtal sa Vrábeľ, keď Judka odbehla, prehybujúc sa širokým, mocným
         driekom.
   </p>
   <p>
    „Smutno, ujček, smutno! Veď viete, čo ma tlačí. A neviem nijak von z osídla. Ešte i
         Robina mi chodí na hrdlo, i jeho rodina. Nemáte pochopu, aké majú spôsoby oberať človeka.
         Raz to, raz druhé. Ak tak veci ďalej pôjdu, neviem, či vychovám deti! Zle je, zle!“
   </p>
   <p>
    Vrábeľ riekol s hnevom:
   </p>
   <p>
    „A kdeže je poriadny kocar na Robinovu perepuť! Hej, prišli by na mňa!“
   </p>
   <p>
    „To sa ľahko povie! I ja som si to často hovoril. Ale niet sily. Vidíte, všetko som už
         proboval, i rozsobáš, i hriech, i zvadu… Nevydržíš. Stvorený som pre mier. Draho ho
         platím!“
   </p>
   <p>
    „Keď len dávate a dávate! Odoprieť!“
   </p>
   <p>
    Akí bývajú ľudia múdri v dielach cudzích! Vrábeľ dobre radil, ale sám nevedel odoprieť
         synovi a žene požiadavky, prevyšujúce jeho sily, a k tomu škodné, ba záhubné pre mladého
         človeka.
   </p>
   <p>
    „Myslíte, že oni prídu vždy priamo pýtať? I to sa robilo, no tam som urobil koniec. Ale
         to ide ináč… Prídu hotové kontá od remeselníkov, kupcov. Úpisy, ženou podpísané, zmenky ňou
         žírované… V dome sa míňa všetko, akoby na oheň hádzal. Čo odišla Tinka Kabelová odo mňa a
         všetkým zavládla ženina Nemka Rika, mizne všetko, akoby dlaňou pľasol. Len peniaze a
         peniaze. A žijeme pritom horšie, nič sa nenadobúda. Žena v Rohove opáli každý sklep, každý
         krám, a kupuje nepotrebné veci, ktoré sa povaľujú po kamrlíkoch alebo pokazia v komore.
         Nosí za pásom kľúče, ale pritom všetko rozvláča sa nemilosrdne. Smutný som, veru, smutný a
         so strachom hľadím do budúcnosti.“
   </p>
   <p>
    „Tak, to je u nás pravidlo! Náš človek obyčajne počína s dlžobami, pachtí sa pol života
         na splátke, a keď by už mal žiť sebe i druhým, i národu, i deťom — musí, chudák, odobrať sa
         z tohto plačlivého údolia… Ale i tí, ako vy, čo ste zdedili mohutné základy, topíte sa ako
         ľad, vyhodený na breh rozvodnenou riekou z jari. A keby ste aspoň pre seba vydávali ťažko
         nazhromaždené dobro! Nie, ani jeden. Poznám desať, dvadsať našich ľudí, ktorí sa dobre
         majú, alebo sa mali… Jeden vydá dcéry za odrodilých úradníkov a pozlacuje slovenským grošom
         maďarónsku domácnosť, druhý si vezme fiflenu, ktorá rozfŕka groše na márnosti, tretí
         odchová synov pre cudzotu; štvrtý, keď nadobudol kapitál, sám sa skazí, odpadne! Kde sa
         máme potom brať? Musíme hynúť. I ja už banujem, že som dal Lacka do škôl! Bohvie, čo z neho
         bude. Mal som ho nechať pri mlyne!“
   </p>
   <p>
    Judka priniesla misu chutnej, voňavej baraniny, začula posledné slová mužove a
         zaškaredila sa.
   </p>
   <p>
    „No len žaluj, ustavične žaluj na svoje dieťa! Čože už len chceš od neho!“
   </p>
   <p>
    Krásne veľké oči Judky len tak svietili hnevom a súčasne i materinskou láskou.
   </p>
   <p>
    „I ty obanuješ,“ riekol ticho Vrábeľ. A on ani nevedel, že Judka podpísala úpis na
         päťtisíc úžerníkovi Jonášovi Haberwieserovi v Rohove, aby vyručila syna z nebezpečných
         klebiet v Pešti. Bola v tom zamiešaná i história so založeným indexom kamarátovým. Vrábeľ o
         tom všetkom nemal tušenia; i to, o čom vedel, bolo dosť smutné. Vedel, že Lacko skúšky
         neskladá, ba od študujúcich Lipovanov sa dozvedel, že nebol dva semestre ani zapísaný na
         univerzite.
   </p>
   <p>
    „Obanuješ, Judka!“ dotvrdil Ján; „i láska rodičovská má mať hranice.“
   </p>
   <p>
    „Ale môj nemá žiadnej lásky. Syn bál sa prísť na férie, robil u advokáta. Nevideli sme
         ho od Vianoc. Nasilu som ho domov zavolala. Boh dá, v tieto dni príde.“
   </p>
   <p>
    Prišli dievčence, večera bola tichá. Ján Drevanský ponáhľal sa domov. Darmo ho
         zdržiavali. Mesačné svetlo umožňovalo nočnú cestu.
   </p>
   <p>
    „O dva týždne prídem pre vás,“ riekol Ján, sadajúc do batára. Julka mu ešte raz bozkala
         ruku, stojac na stupenke.
   </p>
   <p>
    „Dolu, dieťa, kone trhnú.“ Ona odskočila rezkým skokom a posielala za otcom rukou bozky.
   </p>
   <p>
    Dievčence, akoby v cudzine opustené, pocítili letmo bôľ rozlúčky, ačkoľvek krátkej. Im
         sa nechcelo spať. Večer bol teplý, jasný. Preniesli si lavičku z búdky a sadli ako dve
         lastovice ku kolesu.
   </p>
   <p>
    Voda šumela, plieskala do korcov, z nich prelievala sa po bokoch; hlavný prúd vylieval
         sa dolu z korcov a dunel v spenenej, veľkými vlnami rozhúpanej priehlbni. Mesiac stál temer
         v úplnku nad vyvýšenou hradskou a menil vodné prúdy, roztrepané kvapky v čisté, tekuté
         striebro. Julka položila hlávku na plece Márie a hľadela do krásnej hry vodnej. Husté
         stromy ľahunko šumeli nad hlavami mladých diev.
   </p>
   <p>
    „Nikdy som ešte nezažila taký večer,“ riekla Julka s tichým vzdychom. „Mne je, akoby som
         bola prenesená do cudzích svetov. Ťažko uveriť, že sme na „Chudobke“ u uja Vrábľa.“
   </p>
   <p>
    „Mne sa ľúbi chlad, ktorým veje od kolesa… Akoby drobunké hmlisté kvapôčky sadali mi na
         tvár. A ten šum! Pozoruješ, nenie jednotvárny… mení sa…“ Mária zatíchla, počúvajúc.
   </p>
   <p>
    „Spieva, spieva,“ doložila Julka, „takú večnú, ťahavú melódiu bez konca… Mirko takú raz
         nôtil, tuším nemeckú.“
   </p>
   <p>
    „Z Tannhäusera
    <sup>
     [
     <a class="footnote" href="#ftn.id2506620" name="id2506620">
      5
     </a>
     ]
    </sup>
    — pamätám — ale počúvajme…“
   </p>
   <p>
    Devy zatíchli. Mesiac, trochu zmenšený, vystupoval výš a výš. Šum stromov zatíchol —
         nastalo úplné bezvetrie. Len voda „spievala“ svoju nekonečnú melódiu — takt do nej vnášali
         samy poslucháčky. Mária rozoznávala i melódiu, akési dumné recitatívo… Julke sa zdalo, z
         potoka, padajúceho z takej ohromnej výšky, zuní mäkký, melodiózny, zmyselný valčík. I
         koleso akoby sa vrtelo vo valčíkovom takte. Jedna hudba a dve rozdielne ozveny v dušiach.
   </p>
   <p>
    „My sme vlastne siroty,“ riekla razom Júlia, nakloniac sa k uchu Márie, „a nešťastné!“
   </p>
   <p>
    „Jula, už som to raz od teba počula! Nehreš proti bohu! Či ty vieš, čo je siroba? Všetko
         máš, čo ti treba, otec nás tak miluje, dáva nám všetko, chráni. A ten večný otec, tamhore,
         odpúšťa nám všetky hriechy, netresce. Aká tu siroba?“
   </p>
   <p>
    „Ach, Mariška, ty si silná… ale mne je často veľmi úzko! Ty sa ničoho nebojíš, všetko
         ticho znášaš. Či nám je dobre doma? Či máme dom? Ešte i tá protivná Nemka osopila sa na
         mňa, a pani matka na nás vrčí.“
   </p>
   <p>
    „Pozri, ako sa luní tá krásna voda v lúčoch mesiaca, ako vrie a hádže sa pod kolesom. A
         tam ďalej tá sama vírivá voda razom stemnela a ticho, pekným, širokým, tichým tokom tratí
         sa pod jelším… Aké taje skrýva? Nemôžem dlho hľadieť na tichú vodu. Tak ma vábi…“
   </p>
   <p>
    „To iste víla na teba volá, chráň sa!“ Julka prišla do veselšieho tónu.
   </p>
   <p>
    „Ach, Juliška,“ pokračovala Mária, „i mne je ťažko, nevýslovne ťažko. Ale nie preto, že
         náš dom je taký znepokojený, a že hynie naše dobro. Vieš, ja sa nestarám o seba. Ale ťažko
         mi je pre otca, pre teba i pre ňu, pre macochu. Iste je najnešťastnejšia medzi nami!“
   </p>
   <p>
    „A Mirka ti nenie ľúto?“ spýtala sa Julka.
   </p>
   <p>
    „I toho, i toho! Písal mi, že má už u Linhardta pekný plat. Skúšku zložil — mohol by i
         samostatne vystúpiť. O pol roka mohol by sa ženiť… len moje privolenie chybí. Čo mu mám
         ešte povedať? Odpísala som mu, že ani len myslieť nemôžem na manželstvo s ním, že pri tej
         myšlienke úžas a strach ide na mňa… Ale on neverí! Otcovi písal! Predstav si, aké je to
         hrozné musieť tak hlboko zarmútiť dobrého človeka. Dobrý je, viem, nosil by ma na rukách;
         ale čo po tom všetkom, keď moje srdce pri ňom chladne. Ešte keď je tam, ďaleko, vo Viedni,
         môžem naňho myslieť priateľsky, milujúc ho. Ale keď sa blíži, keď vidím pokorný svit jeho
         čiernych očú, mráz ma obíde a v duši mi nevdojak mocne zazvučí určité, nezmeniteľné
         „nikdy“.“
   </p>
   <p>
    „Fantastka! Namýšľaš si lásku k našim koričňanským svätým, i nelásku k úbohému Mirkovi.
         Mne je hrozné na neho hľadieť, o ňom myslieť. Veď chorie duševne pre teba. A Anička zase
         preňho. Zverila sa mi po pohrebe starých. Ale to len ťažko! Neviem, ako k tomu prišla — ona
         je taká romantická ako ty… Vyviedla ma hore na Zámok. Na samom vrchole, v samote, medzi
         nebom a zemou, rozplakala sa a vyznala mi svoje dievčenské sny… Čakala ho iste na pohreb —
         nemohol prísť. Ona je tiež blúznilka, ale vo svojom spôsobe. Chceli ju tri razy vydať… Nie
         a nie! Ďurko, jej otec, je celý nešťastný! Dcéra Drevanských, devätnásťročná, a ešte
         slobodná. To sa ešte v rodine nestalo. Tam sa vydávajú v pätnástom roku.“
   </p>
   <p>
    Mária šípila niečo, ale Anna sama sa jej nezdôverila. Julke bolo tiež ťažko prehovoriť
         so sestrou o vyznaní Anny.
   </p>
   <p>
    „Ach, boli to pekné, a pritom trápne chvíle! Vieš, ako visí Zámok, temer nad mestom, do
         dvorov vidno, aspoň do Závodských. Šum mesta nedoráža až hore, tam je posvätné ticho, taká
         jasná samota, čo i vidíš mesto, role, lúky, rieku, ako sa hadí pod Lipovou, že vidíš nad
         vozom na bielej hradskej kone mohutné ako mravce. Temeno je úzke, nedlhé, holé; len akási
         zvláštne voňavá tráva tam rastie, klinčeky také ohnivé, červené ako plamienky kníšu sa
         večerným vetríkom na dlhých, strunistých stopkách. A pod krokom to tam duní, akoby celý
         kopec bol prázdny. A musí byť prázdny! Stará Beta povedala, že v Zámku sú ohromné siene,
         pokladmi preplnené, chránené zmokmi. No — ale k mojej Anne! Anna hľadela dlho k dolnému
         kostolu. Šutá, nedokončená veža jagala sa v slnku. Tu razom obráti sa ku mne, ovinie mi
         hlavu svojimi pružnými ramenami. ,Nehľaď mi do očú,‘ riekla, ,tak nemôžem.‘ ,Čo nemôžeš?‘
         pýtam sa udivená. ,Nemôžem ti povedať, čo chcem, čo ti musím povedať,‘ a vtom cítila som na
         tvári prúd sĺz. Tak plavno, teplo tiekli mi po líci. Potom sme si sadli. Ona zakryla si
         tvár zásterkou a položila hlavu na moje lono. Rozpovedala všetko jasnými, nehľadanými
         slovami. I ja som plakala, obe sme plakali. Však mi bola milá! Mne zvieralo sa srdce, keď
         som počula jej skromné, beznádejné slová. Ach, kebys’ bola videla rumeň na jej tvári, keď
         som násilne stiahla z nej zásterku. Kto by si to bol pomyslel u devy, tak zdravo
         vyrastenej, pracovnej, nevzdelanej!“
   </p>
   <p>
    Mária obdivovala Julku. Rozprávala s takým citom, že i Márii bolo bôľno.
   </p>
   <p>
    „No — tu máš moje tajomstvo,“ riekla Julka, „už ma pálilo na duši. I ty bys’ sa mala už
         raz vyhovoriť. Bolo by ti ľahšie!“
   </p>
   <p>
    „Žiadneho nemám… no predsa…“ Potok šumel melodiózne, večer bol taký krásny, teplovlhký,
         devy boli osamote, ich srdcia nevdojak sa otvárali ako kvety lotosu v bleskoch mesiaca.
   </p>
   <p>
    „Julka — predsa i ja mám pred tebou tajnosť… ale ma nevyzradíš!“
   </p>
   <p>
    Julka pritisla líce k lícu sestry a bozkala ju na ústa…
   </p>
   <p>
    „Dušička, Mariška — nikdy… Veď ty ma rada… poznáš ma ako samu seba…“
   </p>
   <p>
    „Ja vás idem opustiť,“ riekla konečne zvučným prsným hlasom, ktorý prebil i hučanie vody
         a neustály klepot mlyna.
   </p>
   <p>
    Júlia sa strhla a oddialila svoju tvár od tváre Márie. No táto pokračovala:
   </p>
   <p>
    „Opustiť, a zasnúbiť sa — s Kristom. On mňa volá, ja len jeho milujem. To moja celá
         tajnosť… Nie zo zvedavosti alebo z povery, chodila som medzi svätých v Koričnom.
         Nenachádzala som tam, čo som hľadala v plnej miere, ale predsa čiastočne. Posvätný oheň,
         vieru našla som. No nie Ondrej ma volá, ale mňa volá vnútorný hlas, a volá ma On — ktorého
         milujem neskonale.“
   </p>
   <p>
    „Ale veď ho máme všetci milovať, i milujeme! Ako pobožne modlieva sa otec v lipovskom
         chráme! Ale preto…“
   </p>
   <p>
    „Nie, nie! To je iné! Juliška, ty si ho nevidela, nevidela, nevidela!“
   </p>
   <p>
    Julke bolo úzko okolo srdca. Máriin hlas sa triasol rozčúlením, fanatickým citom vrelo
         to v jej prsiach.
   </p>
   <p>
    „A ty?“ spýtala sa Júlia. Mráz prešiel po jej chrbátiku.
   </p>
   <p>
    „Ja som ho videla, vidím ho, keď boh dáva mi slastné chvíle! On prichádza v oblakoch
         ružových a volá ma dlhým pohľadom prekrásnych, nebeských zrakov. Ach, jeden svit tých očú —
         a duša je cele Jeho, cele!“
   </p>
   <p>
    „Mária! To sú tiež fantazmy! Ty sa nedobre modlíš! To je pokušenie.“
   </p>
   <p>
    „Nehreš!“ zavolala prísne Mária; „ja viem, že je to boží prívet. Vo mne všetko túži po
         ňom, ja som jeho, a musím byť jeho! Ja ho milujem, snúbenca svojho, a horím a plápolám ako
         hviezda večerná… Pocítila som dotknutie jeho ruky… On ju položil na moju hlavu a chce ma
         mať cele, tak ako ja som v ňom a on vo mne. Ešte som bola deckom, už vtedy som ho nevedome
         milovala!“
   </p>
   <p>
    V slovách Márie bolo toľko pravdivého citu, jej hlas bol taký zvlnený, horúci, že Júlia
         zdesene povstala z lavičky.
   </p>
   <p>
    „Mária! To nie je kresťanská láska k Spasiteľovi,“ riekla Júlia pevne, „tomu nás neučí
         evanjelium. Choď k Lipovskému. Poraď sa, opýtaj sa. Ja ti neviem udať dôvody, som ešte
         mladé decko. Ale vnútorný cit mi hovorí, že to nie je to, čo učí apoštol Pavel. Mária — ja
         sa ťa bojím! Ja sa o teba trasiem!“
   </p>
   <p>
    Julke bolo skutočne úzkostlivo a pocítila chlad. Už dávno jej bola Mária čudná — jej
         dlhé modlitby, jej nemecké knihy, ktoré dostávala od rohovského kníhkupca, zdali sa jej
         prepiate a vybočujúce z praktickej pobožnosti. Nad posteľou Márie bol krucifix zo slonovej
         kosti na železnom úzadí. Niekoľko ráz zastihla Máriu, ako ho vrúcne bozkávala. Až teraz jej
         prišli na um tieto jednotlivosti.
   </p>
   <p>
    „Nehovor, Julka; ľutujem ťa, že nevieš pocítiť tú blaženosť, ktorú cítim ja, že ti boh
         nedožičil byť tak blízko k Spasiteľovi, ako som ja. On žije, hýbe sa, ruky zdvíha… Rany na
         jeho svätých rukách horia ako plameň stolistej ruže a tvár jeho jasá nebeským, miernym
         svetlom. Skláňa sa nad podušku moju v tichej noci a celuje ma na čelo — potom mizne, a
         hlava moja osvieti sa vyšším svetlom, ktoré vy nechápete. A nechápe ma nik, ani ty, čo si
         mi najbližšia. Ondrej ma počul, sklonil hlavu, a uveril. Vy neveríte. Duša moja ho hľadá
         vždycky, a nemôže nehľadať, jeho volanie je jasné a zreteľné.“
   </p>
   <p>
    Voda šumela vždy hlasnejšie — vôkol cárila už tichá noc. Razom prestal mlyn klepať, len
         vodopád rútil sa bočným žľabom. Koleso zastalo. Judka pribehla k devám.
   </p>
   <p>
    „Už máte všetko prichystané. Takých perín som vám nastlala, akých ani princezny
         nemávajú. Poďte, holúbätká moje. Bude už i tak chladno.“
   </p>
   <p>
    Dievčence uložila Judka do malej izbietky, majúcej obloky do mlynského sadu. Mlyn zase
         počal klepať, žarnovy hrmeli akoby podzemným hrmotom, a devám sa zdalo, že i postele sa pod
         nimi ľahunko otriasajú. Julka dlho nemohla zaspať. Nepriame, ale dosť veľké svetlo
         plnmesiaca hmlistým polojasom plnilo malú, podlhovastú izbičku. Periny Máriine zašušťali;
         Júlia videla, ako Mária zdvihla hlavu a spustila snehobiele nohy nadol z postele. Biela ako
         duch vynorila sa spod duchien. Kľakla na dlážku pri obloku a šeptala. Ťažké vzdychy šumeli
         izbou. Ticho vstala, sklonila sa nad sestrou, vystrela nad ňou ruky ako na požehnanie.
         Potom, jakotajúc zubami, šuchla sa pod periny.
   </p>
   <p>
    ,Bože môj,‘ podumala Júlia, ,ona je stratená pre svet.‘
   </p>
   <p>
    No únava a mladosť vzali svoje, Julka so slzami v očiach tuho zaspala.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2537263" name="ftn.id2537263">
        1
       </a>
       ]
      </sup>
      <span class="emphasis">
       <em>
        fátum
       </em>
      </span>
      — (lat.) osud
     </p>
    </div>
    <div class="footnote">
     <p>
      <sup>
       [
       <a class="para" href="#id2538706" name="ftn.id2538706">
        2
       </a>
       ]
      </sup>
      <span class="emphasis">
       <em>
        liaison
       </em>
      </span>
      — (fr.) spoločenstvo, ľúbostný vzťah
     </p>
    </div>
    <div class="footnote">
     <p>
      <sup>
       [
       <a class="para" href="#id2522967" name="ftn.id2522967">
        3
       </a>
       ]
      </sup>
      <span class="emphasis">
       <em>
        zu viel
       </em>
      </span>
      — (nem.) priveľa
     </p>
    </div>
    <div class="footnote">
     <p>
      <sup>
       [
       <a class="para" href="#id2522984" name="ftn.id2522984">
        4
       </a>
       ]
      </sup>
      <span class="emphasis">
       <em>
        ländliches Fest
       </em>
      </span>
      — (nem.) dedinský sviatok
     </p>
    </div>
    <div class="footnote">
     <p>
      <sup>
       [
       <a class="para" href="#id2506620" name="ftn.id2506620">
        5
       </a>
       ]
      </sup>
      <span class="emphasis">
       <em>
        Tannhäuser
       </em>
      </span>
      — názov opery nemeckého hudobného skladateľa
               Richarda Wagnera (1813—1883). Tannhäuser, trubadúr a dvorný spevák kráľa Fridricha
               II, vo svojich piesňach ospevoval lásku
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507053">
       </a>
       2. Plody osvety
      </h2>
     </div>
    </div>
   </div>
   <p>
   </p>
   <p>
   </p>
   <p>
    Dievčence zažili krásne dni; boli mnoho osamote. Veľká čeľaď Vrábeľovho mlyna, celý deň
         prísno zaujatá, šumela a tmolila sa popri nich a okolo nich ako okolo nejakých predmetov.
         Jedni trudili sa pri dosť veľkom gazdovstve, druhí v mlyne. Jediné nepotrebné, ničím
         nezasahujúce do pohyblivého stroja boli ony, a cítili to. Bolo im temer ťažko nezasahovať
         ničím do ruchu, ktorý hnal sa okolo nich ako tá krásna silná riava, rútiaca sa na mlynské
         koleso — ale darmo, pre nich nenašla sa raz najmenšia práca. Keď i chytali sa do niečoho,
         skoro zbadali, že vlastne zavadzajú a vyvolávajú úsmev na tvárach robotníc a robotníkov.
   </p>
   <p>
    „To nenie pre ich,“ vraveli silné, otvrdnuté dievky, líhajúce neskoro spať bohviekde, no
         zato vstávajúce o tretej ráno, a brali im z rúk náčinie, vreteno, nádoby. „Oni nech
         vyšívajú, alebo nech idú na špacír.“
   </p>
   <p>
    Judka ohnivou, neustálou činnosťou tak ich ohlušila, že uznali, tu nemožno nič, len
         hľadieť, trpieť, prechádzať sa po veľkom ovocnom sade v doline pod mlynom, alebo sedieť pod
         korcovým kolesom v útulnej búdke.
   </p>
   <p>
    Krásnymi boli tie dni na „Chudobke“ tým veľkým zblížením dvoch sesterských duší.
         Nerozlučne spolu zviazané devy až teraz, pod kolesom, pri zvučnom šume vody, v osamelom
         vzájomnom šepote, poznali sa a medzi nimi padli všetky hrádze, oddeľujúce dušu od duše.
         Júlia vnikla v utrpenie Máriino a ľutovala mnohé ľahké slovo, ktorým ju neraz obrazila.
         Mária pred ňou narástla, ale súčasne narástol i bôľ, i ľútosť nad jej duševným stavom.
         Júlia, vrelá, svetská, tešiaca sa životu, zo svojho zdravia, svojej krásy, konečne nemohla
         ísť úprimne za Máriou, ale bystrou svojou hlávkou, prenikavosťou, opravdu ženskou, chápala
         Máriu celkom základne. Mária nekarhala sestru pre svetské chúťky, a poznajúc jej živý,
         čestný cit, jej dobrotu, odpúšťala i chvíľkové zánety, prchkosť a hotovosť rýchlo súdiť.
         Ani jej ďalej nehovorila o svojom želaní, o svojich tichých, nikomu neškodiacich túžbach,
         ačkoľvek nebanovala, že zdôverila sa jej tak otvorene. Nebála sa, že ju krivo pochopí, ale
         ani neželala vovádzať ju hlbšie do svojho sveta. V ňom nebolo miesta pre Julku.
   </p>
   <p>
    „Však banuješ,“ riekla Mária, sediac so sestrou v búdke pod kolesom, „že nás otec skryl
         do tohto kúta pred rohovským bálom?“
   </p>
   <p>
    „Mária!“ riekla Jula ako vždy, keď ju niečo pohlo, rýchlo sa začervenala, ale rumeň
         ihneď hasol ako obyčajne.
   </p>
   <p>
    „No — teraz už koniec pretvárkam… môžeš povedať všetko, rovno, otvorene, ja sa ti
         nedivím, nehrám „guvernantku“. Neboj sa o to. To mi už prešlo. Vieš, keď sme veľmi mladí,
         radi prízvukujeme tuho rozdiel v rokoch. Ale keď už zrejeme, rozdiel sa vyrovnáva… Tys’ už
         práve taká zrelá ako ja. Dohonila si ma. To je beh vecí cele prirodzený.“
   </p>
   <p>
    „Vyznávam, že by som rada nakuknúť do toho ,sveta‘, ako hovorí pani matka. I rada
         tancujem. Všetko je tak. Ale zachovaj si: nikdy nebanujem za niečím, čo sa nestalo a mohlo
         sa stať. Hádam preto som šťastná.“
   </p>
   <p>
    „Až po okamih, v ktorom sa po prvý raz zaľúbiš! Juliatko moje, daj si pozor! Tys’ veľmi
         náhla v citoch. Rozcítiš sa, a už koniec rozsudku. Vieš, ako si tri dni plakala za Tinkou?
         A to bola len babka, pravda, dobrá a ľúbila ťa.“
   </p>
   <p>
    Vtom od hradskej zahrmel voz. Dievčence videli, ako prebehla dvorom Judka; nebežala, ale
         letela. Žltkasté, mnohozáhybové kasanice len tak plieskali o čižmy. Sotva stihli dievčence
         vyjsť príkrym svahom popri kolese, ktoré sa otáčalo svojím vážnym tempom, už videli Judku,
         ako zastavila voz a objímala na ňom sediaceho mladoňa.
   </p>
   <p>
    „Nože, dovoľ,“ bránil sa Lacko, „som celý zaprášený!“
   </p>
   <p>
    „Ach, dieťa moje!“ s plačom zakričala Judka, nepustiac z ramien syna. Kone trhli, ona
         poskočila s vozom a teraz na ramenách vyniesla Lacka z voza.
   </p>
   <p>
    „Poď, ukáž sa! Ach, aký si bledý a chudý! Darmo nemala som tie strašné sny…“
   </p>
   <p>
    Dievčence nepoznali Judku — cele sa premenila. Jej ženská chrabrosť, jej neopísateľná
         sila a určitosť v pohyboch razom zmizli — a pred nimi stála skrúšená, láskou prekypujúca
         mať-starena. Chytila mocne rameno syna a kráčala po jeho boku, neustále nahýbajúc sa a
         hľadiac mu do tváre.
   </p>
   <p>
    Laco zazrel Jánove dcéry a oslobodiac rameno z rúk matere, išiel k nim.
   </p>
   <p>
    „Aké prekvapenie!“ Vsádzal monokel do pravého oka. „Nemyslel som nájsť tu…“ chcel
         povedať „kišasonky“, ale zavčasu sa zhriakol. „To je príjemné stretnutie! Budem šťastný.
         Ach, Mária! Ako pokrásnela! A Juliš, aká milá — to už polovica zdravia, vidieť vás!
         Nemyslel som…“
   </p>
   <p>
    Laco hodil sa do šviháckej pozitúry — ale to veľmi kričalo pri jeho zovňajšku. Bol
         naozaj schudnutý, vyziabnutý, tvár mal vpadnutú, oči veľké, jasné — akosi neobyčajne veľké
         i neobyčajne jasné. Poklonil sa svižko, ale vtom zakašľal.
   </p>
   <p>
    „A ty kašleš?“ s ustrnutím zvolala mať, a slzy jej mali vyhŕknuť — no zadržala ich.
   </p>
   <p>
    „Prechladol som, mokli sme…“ riekol s ľahkým úsmevom Laco; „veď vieš, že keď
         prechladnem, hneď kahŕňam.“
   </p>
   <p>
    Ostré oko matky ihneď videlo, že to nenie „kahŕňanie“, ale že je v synovom tele tvrdá
         choroba. Veď je to hrozná premena! V zime bol ešte ako samý život, ako obor, pravý
         Drevanský. A teraz? Len mohutná kostra upomínala na jeho pôvod, kvet spŕchol, a ako
         spŕchol! Premena bola zrejmá každému, kto sa k nemu priblížil; no každý, kto ju spomenul,
         stal sa mu razom nenávideným a odporným, nevynímajúc ani mať. Ona sa mu svojím lamentom,
         svojimi zostrašenými otázkami a slzami stala odpornou. Keď ho chytala za ruku, nezdvorilo,
         ba surovo ju odstrčil, vyraziac neslušné maďarské hrešenie.
   </p>
   <p>
    Otec odviedol Lacka do izby pri mlynici. Nepovedal ani slova… pozrel spod obŕv na neho,
         rozčúleného, očerveneného rýchlym rozprávaním o svojich osudoch. Otec ho počúval, a skoro
         zbadal, že rozprávanie krúti sa okolo jeho nemoci. Potom zasekol zuby, vyšiel na mlynicu,
         obrátil tvár k temnému kútu, kde sa rýchlo vrtelo palečné koleso, desať ráz rýchlejšie než
         korcové. Tam bolo vždy pošmúrno… Preháňajúca sa čeľaď nemohla vidieť, ako sa skrivila jeho
         tvár, ako z jeho očú hradom vystrekli slzy… V hluku mlynskom nik nemohol počuť, ako ťažko
         pracovala jeho hruď… Zlostným hlasom zavolal hore na pôjd:
   </p>
   <p>
    „Tretí kameň naprázdno melie! Kde máte nosy, veď už páchne záharom po celom mlyne!
         Zlodeji! Sypte!“
   </p>
   <p>
    Hlas jeho, mohutný, ako nikdy nepočula čeľaď, prebil šum a rapotanie mlyna…
   </p>
   <p>
    Hore príkrymi schodmi niesol paholok mech dotuha naplnený ražou. Pravé rameno mal
         podopreté o bok a pozorne stúpajúc, zručne balancujúc s veľkou ťarchou na pleci, rovno,
         strojno stúpal príkrymi stupienkami. Istota a sila, mužná krása viala z jeho hybkého
         drieku, ktorý sa mierne zohýňal.
   </p>
   <p>
    „Čo tak pomaly!“ zareval Vrábeľ na paholka. „Darmojedi, lenivci!“
   </p>
   <p>
    Paholok sa ani neobzrel. Ticho, rovnakým taktom stúpal hore schodmi. Schody pod dvojakou
         ťarchou mocného muža i jeho noše prehýbali sa a vŕzgali.
   </p>
   <p>
    „Nečuješ, tetrov! Kričím, že tretí kameň naprázdno melie, a ty špacíruješ ako na
         promenáde! Darmojedi, lenivci!“
   </p>
   <p>
    Paholok už nemohol počuť slová Vrábľove. Už bol dávno na pôjde, a chytiac mech za spodné
         uši, vysypal do koša veľkozrnitú raž. Hlas žarnova ihneď sa premenil, a záhar rozniesli
         prievany.
   </p>
   <p>
    V prvé okamihy videnia sa otec i mať jednou dušou, jednou mysľou spoznali, že ich syn je
         nebezpečne chorý. Premena celého habitu, kašeľ, chudosť, nepekný lesk očú, nahrbenie — to
         všetko jasne hovorilo o jeho stave. Ale už na druhý deň sa uspokojili. Milujúce oko navyklo
         na jeho výzor, milujúce ucho na potemnelý hlas i kašeľ, strach pred niečím hrozným zobudil
         nádej, želanie vybŕdnuť zo zlého, omaľoval skutočný stav farbou namyslenou. Obraz zdravého
         syna veľmi rýchlo vybledol a upadal v zabudnutie, a terajší jeho zjav silou obrazotvornosti
         preniesol sa i do minulosti. Veď i vtedy častejšie bol bledý a časom i schudol. No preto
         vždy sa popravil. Mladosť pomôže. Hľa, veď je už čerstvejší. A smeje sa, žartuje s
         dievčencami. Dnes tak chutne zjedol pečenú baraninu. I menej kašle. Treba len poradiť sa s
         doktorom. Ach, oni majú také mlieko, že sa musí uzdraviť. Judka už robila si cele úprimné
         výčitky, že seba i syna poľakala svojou nerozvážnosťou. Ona sa prvá zotavila, v nej
         najsilnejšie zahovorila nie už ani nádej, ale viera, že strach rodičovský bol bezzákladný.
         Či málo mladí ľudia chorejú, či málo zase nadobúdajú svoje sily? I brat Ďurko v mladom veku
         bol chrchliak, a mať jej Evka od dievčenstva bola slabá, chudá, a predsa dožila veľký vek!
   </p>
   <p>
    No ostro, neomylne a pevne videla Mária. Pred ňou bolo isté, že Lacko Vrábeľ hasne
         rýchlym, nezastaviteľným hynutím. Videla na jeho tvári, na jeho očiach nevyhnutnú skorú
         smrť. A ako jej bol prv odporný, keď strkal sa jej s monoklom do tváre, keď dvoril jej
         svojím veľkosvetským, vlastne peštianskym dvorením v jednoduchom, vážnom dome nebohého Jána
         Drevanského, ako sa striasala, keď sa k nej blížil vtedy rumenný, mocný, kypiaci zdravím a
         veselosťou, tak razom cítila teraz celú hĺbku rodinnej lásky — viac než rodinnej (o tom
         presvedčila sa neskôr) k mladému mužovi, vädnúcemu nie po dňoch, ale po hodinách pred jej
         očami.
   </p>
   <p>
    Ešte menej než rodičia sám Lacko nemal pravého vedomia o svojom stave. Cítil sa
         čerstvým, keď ráno vstával, večer nechcel z búdky, ačkoľvek mu Mária radila odísť, lebo od
         kolesa veje chladom. Zakutal sa do ťažkého plédu, sedel pri devách a rozprával o svojich
         životných plánoch. Divno — o minulých dňoch málo hovoril, tým viac o budúcich.
   </p>
   <p>
    Založí pravotársku kanceláriu v Rohove, židkov iste vytisne, a dvaja advokáti sú už
         starí, tretí tak zbohatol, že neprijíma ani každú desiatu pravotu… Len ešte tie dve skúšky.
         Doniesol si i knihy… sedel nad nimi pokašliavajúc, ale odpoly zostávali nerozrezané.
         Prebehoval od predmetu k predmetu, nedokončieval kapitoly, pevne presvedčený, že už zná ich
         obsah. Predtým sa bál skúšky, teraz túžil po nej a urgoval listovne termín, akoby mu bolo
         veľmi náhlo. I pri rozhovore preskakoval od myšlienky k myšlienke, od predmetu k inému
         predmetu. Pritom leskli sa jeho oči ako nalomenina mušle, studeno, jasno.
   </p>
   <p>
    Mária počúvala jeho rozprávky a badala, ako sa každým dňom silnejšie a silnejšie
         priväzuje k životu, ktorý od neho rýchle ubiehal. Vrábeľ doviedol doktora, mladého ešte
         muža z dobrej viedenskej medicínskej gardy slovenskej. Pravda, priviedol ho pod zámienkou
         priateľskej vizity…
   </p>
   <p>
    No Laco sám počal po chvíli besedovať s ním o svojom stave. Doktor pozrel stav Laca,
         nahovoril ho užívať… Rodičov potešil, ako mohol… No odchádzajúc šepol Márii:
   </p>
   <p>
    „Zriedkavý prípad; galoppirend
    <sup>
     [
     <a class="footnote" href="#ftn.id2504876" name="id2504876">
      6
     </a>
     ]
    </sup>
    — niet pomoci!“
   </p>
   <p>
    Mária tušila to všetko, ale istota predsa i ju prehradila. Od tej chvíle neposielala ho
         do domu, keď nahrbený sedel v búdke, zakrývajúc plédom svoje zimnične rozochvené telo, a
         hľadel do knihy.
   </p>
   <p>
    „Nechoď odo mňa,“ riekol a úzkostne pozrel na ňu, akoby mu ona mohla pomôcť. Oblečený
         bol vyhľadano, vkusne. Čím väčšmi chradlo jeho telo, tým sa pozornejšie odieval. Na slobode
         v zákutí osamelého mlyna pestoval svoju toaletu úzkostlivejšie než v meste. Dlhý paznecht
         na malíčku bol vytríbeno poobrezávaný, vyčistený. Biely ako sneh golierik, tuho naškrobený,
         tlačil mu vychudnuté líce. Farbistý nákrčník s bezúhonnou, hodvábnou sviežosťou krášlil
         jeho vychudnuté hrdlo. Sedel v búdke na foteli, preňho prinesenom z bytu, lebo na doske
         sedieť bolo mu už pritvrdo. Mária vstala a chcela odísť, lebo mala úzkosť pred nejakým
         intímnym zhovorom. Dávno strašila ju svetská bezpečnosť Lacova a surové pridržiavanie sa
         žitia. Videla v tom nízkosť a malichernosť. A tajne sa bála o jeho duševné spasenie.
         „Nechoď, Mária,“ opätoval prosebným hlasom, „keď som s tebou, cítim, že mi máš niečo
         povedať, a že to potrebujem!“
   </p>
   <p>
    Mária zostala. Bolo jej úzko, ale vyzvanie jeho nakladá jej prísnu povinnosť nežalieť
         seba, ale byť — pravdivou a prísnou.
   </p>
   <p>
    „A nehľaď na mňa tak smutno! Neviem, čo všetci tak hľadíte na mňa ako na nejakého
         nešťastníka! Pravda, pravda — hriešny som, hriešny. Ty ani pochopu nemáš, Mária, aký môže
         byť človek škaredý…“
   </p>
   <p>
    V Márii zamrelo srdce. Už od dvoch dní čakala na nejaký vnútorný obrat nešťastného ujca.
         Posiaľ vždy ľahtikáril slovami, mysľou i citom bol v meste, chvastal sa, maďarónčil, cele
         vžitý do bujného, svetácko-telesného tónu veľkomestskej peštianskej mládeže.
   </p>
   <p>
    Mária prisadla cele blízko k nemu. On sal do seba sladkosť jej dievčenského sviežeho
         tela.
   </p>
   <p>
    „Nie smutno pozerám. Ty nie si nešťastník… Ale hriešnik, to už áno. Hriešni sme všetci!
         Najlepší z nás zaslúži len večné zatratenie. Ale ty si hriešny nadto — bujnosťou…“
   </p>
   <p>
    „No, no — nesúď, nesúď bez vypočutia…“
   </p>
   <p>
    Mária ho rýchlo pretrhla:
   </p>
   <p>
    „Všetci, všetci sme hriešnici a na nás niet kúsočka spravodlivého. Len v tom okamihu,
         keď to cele a srdečne priznávame, v tom krátkom okamihu blížime sa k dobru. Krátky okamih
         pokánia…“
   </p>
   <p>
    „Vari mi chceš kázne držať,“ podráždene riekol Laco, zaškaredil sa a počal hlucho
         kašlať. Na pery mu vystúpila krv, ktorú rýchlo zotrel vreckovým ručníčkom, naparfumovaným
         nežným fialkovým parfumom. Mária všetko spozorovala, ale stavala sa, že o ničom nevie.
         Rozdráždenosť, vrtkavosť a akási silná túžba robiť práve to, čo mu nerobilo dobre, udivila
         Máriu. Vytiahol striebornú tabačnicu, vyňal cigaretu a zapálil, ťahajúc do pŕs dym, trebárs
         vedel, že ho schytí kašeľ. I chcel vytiahnuť z Márie pravdu, i bál sa pravdy, lebo vedel,
         že nik iný mu ju nepovie tak ako Mária.
   </p>
   <p>
    „Áno, kázeň,“ ticho povedala Mária, takže pri šume vody, veselo sa valiacej na koleso,
         Laco nedopočul slová, iba uhádol ich zmysel z pohybu úst. „Ale nie nemilosrdnú, Lacko. Ja
         ťa mám rada…“ Položila svoju teplú, hodvábnomäkkú rúčku na jeho ruku, a pocítila jej chlad
         a nepríjemnú vlhkosť. No nestiahla ruku nazad. „A nežiadam od teba spoveď. Čo mňa do vašich
         mužských diel? Ale to, čo si pred chvíľou povedal, že cítiš sa… chybným (nechcela použiť
         slovo „hriešnym“), to ma teší úprimne. No, povedz, v čom vidíš svoju najväčšiu chybu. Bude
         ti ľahšie!“
   </p>
   <p>
    Mária isto očakávala úprimné, záduševné slovo, myšlienku o nadzemských záujmoch duše
         ľudskej, ďalekú zemnému, s ktorým počítať už bolo pripozde. Jej oči blysli sa čarovným,
         anjelským svitom. Pravým ramenom objala vychudnuté plecia Lacove.
   </p>
   <p>
    „Tak, Lacko môj,“ riekla, „povedz mi to cele otvorene! My sa porozumieme, a ja ťa
         poteším, nakoľko len vládnem poslednou silou srdca! V čom vidíš najväčšiu chybu?“
   </p>
   <p>
    „Že som nocou, rozpálený vínom, od troch dní nevyspatý, oslabený dvoma bálovými nocami,
         bez zimníka prešiel troma ulicami… Dávali sme speváčke nočnú hudbu… Tam som stál pri
         Cigánovi… To je môj hriech… Teraz mám katar, nedá mi spať.“
   </p>
   <p>
    Mária odňala pravé rameno z jeho pleca.
   </p>
   <p>
    „I to je hriech!“ riekla po chvíli, a temer zaplakala sklamaním. „Vlastne následok
         celého radu hriechov. Načo sa rozpaľovať vínom? Načo tráviť noci? Ale nie v tom je hlavné.“
   </p>
   <p>
    „Tomu vy nerozumiete. Veď som mladý, som jogás
    <sup>
     [
     <a class="footnote" href="#ftn.id2505069" name="id2505069">
      7
     </a>
     ]
    </sup>
    , nie mních.“
   </p>
   <p>
    Laco sa rozpálil a zakašlal suchým, pritom tak silným kašľom, že prehlušil šum do
         priehlbne pod koleso padajúcej riavy. Až keď prestal kašlať, oprúc hlavu o rameno, ležiace
         na stole, Mária počula neustály šum, akoby z hĺbky pochádzajúce dunenie mlynského vodopádu.
         Naľakaná chcela vec napraviť.
   </p>
   <p>
    „Nie to, nie to! Že sa zabavíte, hoci i pretiahnete strunu… ešte s pánom bohom. Veď i
         Mirko mi rozprával pekné kúsky študentské. Ale zakaždým doložil, ako ho to mrzelo na druhý
         deň. A teba to nemrzí. Keď rozprávaš predo mnou a Julkou svoje kúsky… nebadáme nič, že by
         ťa to omínalo. Naopak, chvastáš sa tým. V tom je jadro zlého. Teba teraz mrzia len náhodné
         následky, ale nie sám čin nešľachetný.“
   </p>
   <p>
    Laco nepochopil Máriu. Jemu nikdy vo sne neprišlo, že skrotenie samého seba je životnou
         dôležitosťou.
   </p>
   <p>
    „Jadro zlého je v prekliatom prechladnutí,“ riekol Laco a zabalil sa do pléda. Naňho
         naskočil zimničný mráz, ačkoľvek tvár jeho blčala neprirodzeným, bledoružovým rumeňom, a
         oči sa mu blysli svetielkujúcim jasom.
   </p>
   <p>
    „Sám si povedal, že si zažil akési škaredosti. Tie ťa nevyhľadávali. Ty si za nimi
         šiel!“
   </p>
   <p>
    „Ale teraz idem za krásou!“ zlostne riekol Laco a hľadel na Máriu rozpálenými očami.
   </p>
   <p>
    Mária sa oprela o lavicu a hľadela na rozpenený vodopád, na plné vodou korce veľkého
         kolesa, spúšťajúce sa nadol, na machom zelené spice. I pri večnom pohybe uspel ich
         zelenkastý mach obtiahnuť a smaragdovo okrášliť začerneté drevo. Mária chápala celú
         surovosť Lacovu, jeho čisto animálne predstavy o živote, jeho prázdnotu a plytkosť. Ale
         divné, práve tieto hrozné nedostatky prilákali ju k nemu. Ona zahorela k nemu vrúcim
         sesterským citom. ,Či len sesterským?‘ spytovala sa sama seba. ,Či hovorí zo mňa len sestra
         milosrdná? Nedotýka sa mužná surovosť jeho i strún iných?‘ Azda Laco, pred hrobom,
         zvláštnou prenikavosťou umierajúcich, uhádol jej myšlienky, keď riekol:
   </p>
   <p>
    „Áno, Mária, ty si krásna, ale i hrdá a zlá. Všetky ste zlé. Len jedna dobrá ženská je
         na svete. Moja mať. Odmením sa jej, odmením! V koči ju budem voziť, až jej závidieť budú
         rohovské fifleny!“
   </p>
   <p>
    Mária bola znovu prekvapená.
   </p>
   <p>
    „A predsa na ňu najviac zabúdaš,“ riekla ticho. „To jest nie dnes, nie včera — ale
         zabúdal si na ňu v Pešti. Nemohol si na ňu myslieť, keď išli kúsky, ktorými sa pýšiš.“
   </p>
   <p>
    „Už viem, kde najmem byt,“ ako vo sne hovoril Laco. „Tam na rohu Kráľovskej ulice. Šesť
         izieb, dvor, stajne. Dünnagel mi sľúbil, že ma dá vyvoliť za mestského fiškála. Osemsto
         zlatých fixum,
    <sup>
     [
     <a class="footnote" href="#ftn.id2505192" name="id2505192">
      8
     </a>
     ]
    </sup>
    a pravôt koľko len chcem. Za sená, ktoré kupujú licitando, tretina neplatí
         dobrovoľne.“
   </p>
   <p>
    Julka, zdvihnúc suknicu, takže bolo vidno jej drobné nôžky vo vysokých, šnurovaných
         topánkach, zbehla príkrym chodníkom vedľa kolesa k búdke, sadla, zhlboka vydychujúc, na
         peň, ktorý slúžil za stolec.
   </p>
   <p>
    „Za dvorom je záhrada,“ pokračoval trhane Laco, preskakujúc mysľou, „patrila niekedy
         rohovskému grófovi. Veľká, tienistá. I tú najmem. Tam sa budete preháňať ako mladé srnky.
         Však prídete?“
   </p>
   <p>
    „Mamička ťa volá,“ riekla Julka, ktorej bolo strašno hľadieť na mladého muža, počúvať
         jeho reč, tak hrozne kontrastujúcu so stavom vecí. Počúvať tie isté nádeje, keď vedela, že
         sú márnejšie, než šum mlynského potoka.
   </p>
   <p>
    Laco vstal, potočil sa trochu, udrel hnevlivo rukou na záhradný stôl, akoby bol stôl
         vinou, že sa potočil, a ťažko dýchajúc vystupoval hore príkrym chodníkom. V polovici cesty
         sa obrátil k devám.
   </p>
   <p>
    „Príď ku mne, Marienka,“ riekol, „len aspoň na chvíľu! Veď sme svoji! Príď, Mária! Zlá,
         nemilosrdná, ale krásna Mária!“
   </p>
   <p>
    „Prídem!“ zavolala Mária, a potom sadla na lavičku a polohlasne zaplakala. Julka utrela
         si dlaňou navlhnuté oči.
   </p>
   <p>
    „To je hrozné,“ riekla „veď hynie denne! A ešte plány, rujné plány. Mne sľúbil koňa,
         ženské sedlo.“
   </p>
   <p>
    „Mne je práve to neznesiteľné, že nemá ani tušenia o svojom stave. Len katar! Myseľ jeho
         obrátená je na pletky, na drobné starosti života, na prepych, a duša? O dušu žiadnej
         starosti. Nenie našou povinnosťou spomenúť mu to hlavné a najdôležitejšie? Ale ako? Ó, bože
         môj, akí sme slabí, akí sme biedni… Klameme z nežnosti a hubíme dušu! Nie… nemožno tak.
         Musí zvedieť pravdu!“
   </p>
   <p>
    Darmo Julka zdržiavala Máriu. Vybehla hore chodníkom. V sieni, už hodne zatemnenej,
         kľakla na kolená a pomodlila sa vrúcne. Potom smelo, s určitosťou odhodlaného človeka,
         zaklopala na dvere Lacovej izby. Ležal na diváni, oči upreté do povaly.
   </p>
   <p>
    „Volal si ma, tu som!“ riekla Mária a sadla mu k nohám. Chcel vstať, ale Mária
         nedovolila.
   </p>
   <p>
    „Mária,“ riekol ticho, ale hlas jeho sa triasol. „Ty nevieš hovoriť nepravdu — ja ťa
         milujem celou dušou. Tys’ nevšedná, krásna deva, tys’ anjel! Povedz mi, čo súdiš o mne?
         Povedz.“
   </p>
   <p>
    Mária cítila zimničný chlad; bežal jej chrbtovou kosťou a rozprestieral sa po celom
         mladom tele. Ticho bolo v izbe, len klepot mlyna, tlmený múrmi, ozýval sa akoby zďaleka.
         Nikdy nemyslela, že tak ťažko je hovoriť pravdu. A konečne, keby to tak ľahko bolo, nebolo
         by zriedkavosťou. Pravda je utrpenie, bôľ — pravda je sviatosť a askéza.
   </p>
   <p>
    „Súdim,“ riekla Mária pevným hlasom, „že si nebezpečne chorý, a podľa ľudského rozumu,
         blízky smrti. Ale i milosť božia je veľká.“ Posledné slová dodala, keď videla, ako sa
         strašne striasol a zbledol. Podoprel sa na pravé rameno, ľavou rukou kŕčovite schvátil
         rameno Márie. Nevysloviteľná úzkosť vyrážala sa v jeho črtách, ľútosť, strach a zúfanie v
         očiach, široko roztvorených.
   </p>
   <p>
    „Mária!“ zakričal nalomeným hlasom a klesol nazad na diván, vypustiac rameno devy, ktorá
         cítila na ňom tuhý bôľ. V tom slove a kriku „Mária“ vyrazené bolo všetko, čo len vyraziť
         môže zúfalstvo.
   </p>
   <p>
    Lacovi sa vodilo hladko, poznal len príjemné strany života, nad ťažkosťami a záhadami
         jeho nikdy nepremýšľal. Maznaný rodičmi, rád videný kamarátmi, driečny, silný pevne veril,
         že ináč ani byť nemôže, že je to zákon, aby mu dobre bolo. Už to, že firtliš Smradkay mal
         krajší byt a noblejšie konexie, zdalo sa mu osobnou urážkou a nezavineným nešťastím. A ešte
         čo považoval za veľkú nespravodlivosť sudby, bolo, že ho mohli vážne či posmešne tu i tu
         nazývať „tótom“ alebo „Šlovakom“. Zlostil sa, dueloval, oháňal sa, licitoval v beťarizme,
         ale všetko to nepomáhalo. Keď platil a reval s pajtášmi, bolo dobre — pri najmenšom spore
         zase vyšiel len — „tót“. Ale čo to bolo všetko, keď mladosť a zdravie dávali možnosť
         sladkého pôžitku, umožňovanému štedrosťou otcovou a hlavne matkinou! Plytkosť vzdelania a
         povrchnosť charakteru mu pomohli. Ale teraz, po prvý raz počul slová, ktoré mu brali už
         nielen márnivosť, ale všetko, čo znal, o čom vedel, čo cenil. Slová Márie podobali sa
         hroznému zárezu operatéra, ktorým prerezáva najcitlivejšiu vrstvu nervov.
   </p>
   <p>
    „Preč! Preč mi z očú!“ kričal Laco a počal sa konvulzívne zvíjať a plakať… „hrozná si,
         lužeš! Preč!“
   </p>
   <p>
    „Ja hovorím pravdu,“ bledá na smrť riekla Mária; „pamätaj, život nenie všetko, telo
         nenie všetko! Zachráň dušu, zachráň dušu, Laco! Boh pomôže, asnáď jesto nádej…“ Vtom
         pocítila zase celú ťarchu, spojenú s pravdou, pocítila, že zase kriví sa pod bremenom
         príjemnej lži. „Ale na dušu treba pamätať i zdravému. Uver v boha… Náš Spasiteľ…“
   </p>
   <p>
    „Žiť chcem, žiť chcem!“ volal Laco, zadychčiac sa; „ty ma moríš, ty ma zabíjaš!“ Pery
         jeho sčerveneli krvou, kašeľ ho schytil dusivý, takže tvár jeho premenila sa a potemnela.
         Zmožený úzkosťou, umorený kašľom zatíchol…
   </p>
   <p>
    „Pošlite po doktora! Ešte dnes!“ riekol Laco už krotšie. „Čuješ? Ešte dnes. Nech
         zapriahnu tie vrané kone, tie sú do behu.“
   </p>
   <p>
    „Pomodli sa, Lacko, urob mi to po vôli!“ prosila Mária, „hovor za mnou.“ Kľakla si k
         divánu a počala milým, citným hlasom otčenáš. Laco zložil ruky, no ústa jeho sa nehýbali.
   </p>
   <p>
    Nastúpilo ticho. On pohladil rukou jej krásne, temné vlasy. Mária vstala a naklonila sa
         nad ním.
   </p>
   <p>
    „Povedz, milá, povedz, dobrá Marienka — tys’ ma len chcela naľakať? Pravda, abych sa
         šetril, abych nerobil výstupky, keď sa vrátim do Pešti? Povedz to, uisti ma, Mária drahá,
         milá Mária!“
   </p>
   <p>
    V jeho prosbe bolo toľko nežnosti, úzkosti, želania počuť útechu, že Mária zamĺkla v
         trápnej nerozhodnosti. Mäkkú, teplú rúčku položila mu na chladné, potom zvlhnuté čelo.
   </p>
   <p>
    „Ty mlčíš?“ a na očiach mu zase bolo vidno duševnú úzkosť a zúfanie. „Hovor! Povedz!
         Preboha, nemuč ma! Mária!“
   </p>
   <p>
    „Nad nami je boh!“ riekla; „vlas nepohne sa na hlave našej bez jeho vôle! Uver v neho!
         Vyvrhni zo srdca svetské márnosti. On pomôže, vykúpi, spasí! U neho je pomoc! Všetci túžime
         spojiť sa s ním… Pred nami večnosť.“
   </p>
   <p>
    To neboli pre Laca slová útechy, ba naopak, slová beznádejné, potvrdzujúce strašný
         úsudok o jeho nevyliečiteľnom stave. Povrchná osveta viac odcudzuje ľudí od boha a ducha
         než najbrutálnejšia nevedomosť a číre zverské živorenie. Živorenie aspoň nevešia sa na
         život, nevpíja sa doňho háčkovitými orgánmi, ale prijíma ticho údery sudby. Osveta
         skazených škôl dáva do srdca drzú myseľ o istom práve na šťastie v tej forme, akú maľuje si
         bujná fantázia, po akej túži zjemnené telo. A predsa tu nieto žiadneho práva, a každý
         zdravý dych je dar a milosť.
   </p>
   <p>
    Mária, príduc do svojej izby, počala sa triasť na celom tele. Klesla na neodkrytú posteľ
         a zaplakala. Uznala, že sa podujala na dielo, ktoré bolo vyše jej síl. Svoj cieľ
         nedosiahla. Prosto spáchala ukrutnosť, a obťažila, spríkrila i tak už ťažké, posledné dni
         chorého.
   </p>
   <p>
    Julka ju vytrhla z letargického polosna.
   </p>
   <p>
    „Posielajú po doktora,“ riekla sestre, „Lacovi je veľmi zle. Nemôžem hľadieť naňho.
         Tetka strašne vyzerá. Vyšla z jeho izby, šatku strhla z hlavy a zasmiala sa takým čudným
         smiechom, že ma mráz prešiel… Už všetko vie!“
   </p>
   <p>
    Zo dvora bolo počuť Jána Vrábľa:
   </p>
   <p>
    „Školy, školy, dúpätá hnusoby a záhuby! Otrava, pekelná pasca! Pána si chcela mať, pána!
         Tresci vás boh, zlodeji a prznitelia detí našich! Pána si chcela mať! Už ti ho popanštili,
         už ti ho zmaďarizovali! Nešťastná žena, hriešna mať!“
   </p>
   <p>
    Večer, už dosť pozde, prišiel doktor na Vrábľových vrancoch. Judka, cele premenená,
         chytila ho za ruku, keď vyšiel od Laca, ktorý na šťastie počal pilno neveriť Máriiným
         slovám; potešoval sa tým, že je náboženská blúznilka, ale pritom horel zimnicou, raz bol
         rozpálený, raz chladol tak, že tvár mu zmodrela a oči vystupovali. Judka tisla doktorovi do
         ruky do chumáča požmolené bankovky, akoby štedrým honorárom vynútiť chcela priaznivú zprávu
         od mladého doktora. Jemu bolo strašne nepríjemne. Strčil chumáč bankoviek hanblivo do
         vrecka zvrchníka, usmial sa prinúteným, suchým úsmevom a vzal mať pod rameno. Čo tu
         hovoriť? Ako slúžiť pravde i povinnosti, potešiť a obodriť príbuzných? Bol ešte mladý
         praktik a zmútenie bolo vidno v jeho tvári a v jeho pohyboch.
   </p>
   <p>
    „Len von s holou pravdou!“ riekol Ján Vrábeľ, vychádzajúc za ženou a doktorom zo synovej
         izby. „Pán doktor, veď sme i my vídali všeličo vo svete… Ale nech sa ľúbi dolu k nám. Malá
         večera…“
   </p>
   <p>
    Doktor bol rád, zahovoril ihneď o ceste i o tom, že veru i hlad sa dostavil. Hovoril s
         milou prostotou o veciach pobočných a všetkým ľahostajných. A len akoby nevdojak prešiel na
         chorého.
   </p>
   <p>
    „Len veľká pozornosť pri opatere,“ tvrdil Judke, ktorá hľadela naňho vyjavenými očami a
         hltala každé slovo. Doktor predpisoval diétu, sľúbil, že sám pošle medicínu s paholkom,
         chutne si zajedol smažené kurčatá a zapíjal ich červeným vínom.
   </p>
   <p>
    Sadajúc na voz, kázal Vrábľovi, aby pre neho poslali pozajtra. Kone trhli, nepokojné
         dlhým státím. Sedlový sa vzbúril, zarehtal a padol pri bráne na predné kolená. Kočiš vstal
         na kozle a vyšibal ho tak silno, že pruhy zostali na jeho tučnom, čierno sa lesknúcom
         chrbte.
   </p>
   <p>
    „Beštia, budeš kľakať! Zbojník!“ kričal paholok, neprestávajúc šibať svojím remenákom.
   </p>
   <p>
    Sedlový naozaj zmúdrel, zalomil pokorne hlavu a už bystro letel mlynskou cestou na
         hradskú.
   </p>
   <p>
    „Zlý znak,“ hovorili baby meláčky, čakajúc s melivom, až príde rad na nich. Už počuli,
         že doktor bol u chorého mlynárovho syna. „Veľký bol šibenec,“ doložili nie práve ako hanu,
         ale ako dôkaz, že poznajú rodinu mlynárovu.
   </p>
   <p>
    „Keby ste len netárali,“ riekol vysoký, strojný sedliak, stojaci pri voze, naplnenom
         ťažkou, navlaženou pšenicou, „bosorky! Čarujete, čarujete!“
   </p>
   <p>
    „Ach, dlhý Martin, ako hrubiani! Dal by sis’ radšej pozor na ženu! Doma si tichý!“ Babky
         dali sa do hlasitého smiechu, a hrubé žarty vyšľahovali tu i tam ako bludičky z močiara.
         Nočné mletie býva pre okolitú, trochu rujnú sedľač temer to samé, čo pre meštiakov bál
         alebo soaré
    <sup>
     [
     <a class="footnote" href="#ftn.id2505639" name="id2505639">
      9
     </a>
     ]
    </sup>
    . Tam idú žarty, klebety, zábavy, a udá sa, že i milostné intrigy.
   </p>
   <p>
    Dlhý Martin neodpovedal. Oprel sa ramenom o gréfu a hľadel nemo pred seba.
   </p>
   <p>
    Prišla tichá, zašmúrená noc. Ako mŕtva, ničím neoživená púšť, šedá, neľudná
         rozprestierala sa dolinka „Chudobky“, slabo osvetľovaná za oblakmi skrytým mesiacom.
         Jednotvárny rapot mlyna, šum vody a tu i tu výkrik tovarišov mlynárskych pretŕhali mĺkve,
         nepríjemné ticho. Žľabom sa hnal bez šumu rýchlo mohutný prúd vody. Hradskou cestou ponad
         mlyn ťahala celá karavána vozov.
   </p>
   <p>
    Boh sám vie, skadiaľ prichádzali a kam ich viedla cesta. Ich kone fŕkali, cítiac
         nablízku mlynský hrmot.
   </p>
   <p>
    „To už Vrábľov mlyn,“ riekol furman kamarátovi, „skoro budeme kŕmiť. To ti je slávny
         mlyn, nemá páru na široko-ďaleko!“
   </p>
   <p>
    „Šťastný človek, šťastný človek!“ odvetil kamarát, zapaľujúc krátku pípku, „ale náš
         človek, túlaj sa po nociach s fúrou! Hió, hió! Luca, hió!“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504876" name="ftn.id2504876">
        6
       </a>
       ]
      </sup>
      <span class="emphasis">
       <em>
        galoppirend
       </em>
      </span>
      — (z nem.) náhla tuberkulóza
     </p>
    </div>
    <div class="footnote">
     <p>
      <sup>
       [
       <a class="para" href="#id2505069" name="ftn.id2505069">
        7
       </a>
       ]
      </sup>
      <span class="emphasis">
       <em>
        jogás
       </em>
      </span>
      — (z maď.) právnik, fiškál
     </p>
    </div>
    <div class="footnote">
     <p>
      <sup>
       [
       <a class="para" href="#id2505192" name="ftn.id2505192">
        8
       </a>
       ]
      </sup>
      <span class="emphasis">
       <em>
        osemsto zlatých fixum
       </em>
      </span>
      — (lat.) osemsto zlatých pevného
            platu
     </p>
    </div>
    <div class="footnote">
     <p>
      <sup>
       [
       <a class="para" href="#id2505639" name="ftn.id2505639">
        9
       </a>
       ]
      </sup>
      <span class="emphasis">
       <em>
        soaré
       </em>
      </span>
      — (z fr.) zábava
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505696">
       </a>
       3. Nová mánia
      </h2>
     </div>
    </div>
   </div>
   <p>
   </p>
   <p>
   </p>
   <p>
    Proti Koričňancom išli prísne miery za mierami. Rybka, ich duchovný pastier, bol
         neúnavný. Sedel na hrdle úradom, písal listy na cirkevných predstavených, vyžadoval vždy
         nové a nové prostriedky, až konečne domohol sa riadnej vojenskej exekúcie. Dedinka naplnila
         sa vojskom, ktoré malo odpadlíkov priviesť do lona zákonnej cirkvi. Zakiaľ násilne vymáhali
         zosyp a plat na farára, Koričňanci v bázni božej znášali všetko. No čo im bolo hrozné:
         suroví vojaci — boli to náhodou husári z najbližších kantonementov, urážali ich
         nemilosrdne. Fajčenie a pijatiku, prísno zakázané „novou vierou“, museli trpieť. Zakiaľ
         bolo dosť teplo, celé rodiny vysťahovali sa do humien a záhradných búd, aby nemuseli voňať
         odporný dym dohánový a počúvať opilé reči vojakov. No i toto prestálo, večne nemohla
         eskadróna ležať v dedine, kde nebolo miesta ani pre ľudí, ani pre kone. Pre kone, to bolo
         hlavné, prečo veliteľ pluku vzpieral sa ďalej dávať exekucionálnu posádku. Vojaci vyhnali
         síce tučné, ťažké kone sedliacke, i kravy museli von z primitívnych stajní. Ale to
         nepomohlo, erárne kone musia mať iné pohodlie. A potom i mužstvo odvykalo disciplíne.
   </p>
   <p>
    „Pošlite si bagančošov,“ riekol plukovník, pravý Veľkorakúšan, „na tých hlúpych
         Slovákov… Ostatne, to sú divní ľudia, len v jednom sú vinovatí, že vás dávno nepobili,“
         doložil a štrkol šabľou.
   </p>
   <p>
    Vo vojsku, ačkoľvek je ďaleko od politiky, počuješ časom slobodnú, gavaliersku
         myšlienku. Často chladný cudzinec vidí tú surovú nelásku miestnych vládcov, a pretože nenie
         interesovaný alebo z čírej bonhomie povie dobré slovo za týraný ľud.
   </p>
   <p>
    Stále prenasledovanie čiastočne utvrdilo sedliakov v ich náboženskom podivínstve, ale
         malo predsa len zlé následky. Samospokojný, od sveta oddialený, svojský a pre seba dosť
         majetný ľud začal slabnúť… Už zjavil sa žid pod zámienkou, že je len marketánom
         exekucionálneho vojska. Koričňanci už nemali toho ducha prísť k Drevanskému o radu, či ho
         majú vytopiť, či vypáliť. Vojsko odtiahlo, žid zostal. Bol veľmi skromný, nič nežiadal.
         Otvoril malý skliepok. Spočiatku mu nik nechodil. Ondrej strážil nad svojím stádkom ako
         orol nad mláďatami. Ale čo Ondrej, sám chudobný ako kostolná myš, nemohol urobiť, on
         nemohol zúboženým ľuďom, navštíveným požiarom i exekúciou, pomôcť hmotne. Žid počal
         pomáhať, s nezištnosťou, pravda, podozrivou, ale, kto sa topí, i slamky sa lapá. Sami Kohn,
         keď nemohol pálenkou, operoval drobnými pôžičkami, a to tým úspešnejšie, keď pravidlá
         „svätých“ prísne zakazovali brať verejné pôžičky v Rohove.
   </p>
   <p>
    Niekoľko mladších ľudí zmizlo bez stopy už dávnejšie, keď počali rýpať do obce pre voľbu
         farárovu. Nedávno vrátili sa traja, v civilných oblekoch, a čo bolo hlavné, so sumami
         dolárov, o akých sumách sa žiadnemu Koričňancovi ani nesnívalo. Teraz, keď bieda rástla,
         zachvátila týchto dobrých ľudí horúčka, divná a neliečiteľná. Všetko zmýšľalo, ako zanechať
         rodnú dedinu a po istom čase vrátiť sa nazad s peniazmi.
   </p>
   <p>
    Čo by nik nebol myslel o samospokojnom, hluchom kúte, v ktorom ľudia prežívali od
         pokolenia do pokolenia, že možno z neho umele svetským i cirkevným tyranstvom spraviť roj,
         hotový vyletieť, to sa stalo. Sotva postavili sa Koričňanci, už vznikla v nich čudná túžba
         po neznámom, nikdy predtým nevidenom svete, po akomsi eldoráde, v ktorom nájdu uspokojenie.
   </p>
   <p>
    Ondrej všetko možné urobil, aby zahatil prúd. Ale prúd bol mocnejší. Žandári striehli v
         Rúbaní a desiatkami vodili ľudí nazad. Nepomáhalo nič. Horúčka sa rozšírila i na Kráľovú a
         odtiaľto na Rohov i Lipovú. Pravda, že podnet k tomuto pohybu dalo prenasledovanie
         maďarónskych tyránkov obojeho stavu, a menovite citeľné urazenie cirkevných práv nezákonným
         vyhodením kňaza a nanútením Rybku. Podnetom bola i bieda, ktorá navalila sa na ľud
         exekúciou a vôbec neprajnými ľudohospodárskymi pomermi. Ale neskôr vyvinula sa z toho
         opravdivá choroba. I ľudkovia, ktorí nemali sa čo žalovať na biedu, boli zachvátení
         všeobecným prúdom, a opúšťali svoje domy, odpredávajúc za facku židom a iným chytrým ľuďom
         svoje usadlosti.
   </p>
   <p>
    Drevanský razom zbadal, že nedostáva sa mu pracovných síl, a počal o tom premýšľať.
         Volal gazdov na porady. Z tých nič nevyšlo. Sedliaci škrabali sa do tyla, hádzali naňho
         podozrivé pohľady, škaredili sa, a toľko!
   </p>
   <p>
    „Vy ste všetkému príčina,“ riekol hnevno Ondrejovi, keď ho bol naschvál zavolal. „Vy
         zvádzate ľud k hlúpostiam, i sami ste museli sedieť v kriminále! Či je to rozumné?“
   </p>
   <p>
    „Brat Drevanský,“ riekol Ondrej krotkým hlasom. Jána trhlo už to oslovenie „brat“,
         „neráčte sa hnevať, nie ja riadim osudy ľudí, ale Hospodin!“
   </p>
   <p>
    „Dajte vy pokoj Hospodinovi! Neberte nadarmo meno jeho! Vaša fantázia pokazila ľud, vy
         ho zvádzate k hlúpostiam. Ja som váš priateľ! Ja som sám z ľudu. Som národovec! Rozširujem
         medzi vami užitočné a múdre spisy a časopisy. Či ste v tých čítali, že máte odpadať od
         cirkvi, alebo vyháňať ľud do Ameriky? Či som vám to radil? He?“
   </p>
   <p>
    Drevanský bol celý červený od jedu. Chodil po izbe, rozhadzoval rukami. Krivý Ondrej
         stál ticho ako vkopaný do zeme. Ani obrvou nehol.
   </p>
   <p>
    „Nie ja, nie ja!“ riekol pokorným hlasom. „Som hotový podstúpiť muky najťažšie, bolestnú
         smrť, pán brat, bolestnú smrť — ak som sa prehrešil proti Písmu!“
   </p>
   <p>
    „Proti Písmu!“ zavolal silným hlasom Drevanský, „ktorému nerozumiete vašou hlúpou
         sedliackou kotrbou!“
   </p>
   <p>
    Ondrej preložil ťažisko tela svojho na krivú nohu, a tým sa stal nižším. Okrem toho na
         silnú reč Drevanského ponížil hlavu a zmiernil hlas do krotkého tónu.
   </p>
   <p>
    „Kto by porozumel Písmu, celkom a verne, nemohol by žiť medzi ľuďmi, ale za príkladom
         svätých otcov egyptských šiel by do púšte Rakadonickej a živil by sa korienkami a napájal
         by sa rosou…“
   </p>
   <p>
    „Nemeľte mi svoj nezmysel! Egyptských svätých nebolo, ako ani nejestvuje púšť
         Rakadonická! Čo sú to za hlúposti a fantázie! Ale jestvuje počestná obec Koričné, ktorú vy
         humplujete a do sveta vyháňate! Veď už niet rozumného človeka medzi vami. Ja som váš
         priateľ, som slovenský národovec, odoberám noviny, dávam na národné potreby, obetujem…“ Ján
         sa rozhorlil.
   </p>
   <p>
    „Ale nič z čistého srdca. Obetujte najprv sami svoje najmilšie dobro!“ hovoril krotko
         Ondrej.
   </p>
   <p>
    „Ty smieš mi to hovoriť? Ty pochybovať o mojom srdci?“
   </p>
   <p>
    „,Srdce čisté, stvor mi, Pane!‘ modlíme sa my, ale vy sa nemodlíte!“
   </p>
   <p>
    Drevanský sa utíšil. To slovo, „vy sa nemodlíte“, z úst tohto prostého, polobláznivého,
         na každý pád nenormálneho človeka, ako bol silno presvedčený, zadralo ho do živého. Koreň
         zobúdzal sa v ňom. Vskutku, kedyže sa on modlil posledný raz? Myseľ musela ďaleko do
         minulosti. Všetky biedy a nešťastia, ktoré sa naňho zrútili, nevyvolali potreby pomodliť
         sa. Pravda, keď sa topil, volal potíšku boha. Ale či je to modlitba?
   </p>
   <p>
    Ondrej hľadel na neho belasými, vodnatými očami a tvár jeho bola tichá, ožiarená
         duševným svetlom.
   </p>
   <p>
    Drevanský sa hodil na fotel a zakryl rukami tvár. Oblokom jeho priestranného kabinetu
         svietilo zapadajúce jesenné slnko. Maľovalo na stenu obraz obloka s krížmi a rámami.
   </p>
   <p>
    „Nemodlíme sa, nemodlíme sa,“ riekol Ján a zvesil hlavu, neodťahujúc rúk, „a tak nás
         čert berie!“
   </p>
   <p>
    Vodové oči Ondreja zasvietili čudným leskom. Postavil sa na zdravú nohu a tým sa zvýšila
         jeho postava.
   </p>
   <p>
    „Vyslovili ste meno veľkého nepriateľa, ktorý obchádza nás všetkých, ako lev rvúci,
         hledaje koho by sežral. Ktorý hýri v Rohove! Beda Rohovu! Oheň a síra pršeti bude na mesto
         hriechov a neostane kameň na kameni z budov jeho. Neviestky rozbehnú sa, a tí, ktorí
         páchali prostopačnosti, zahynú. Lebo tak mluvil Hospodin: Běda tobě, zhoubce, ježto sám
         nebýváš hoden! a kterýž nevěrně děláš, ježto tobě nečinili nevěrně… Hospodine, mluví
         Izaiáš, učiň nám milosť, na toběť očekávame!… Pred zvukem hrmotu rozprchnou se národové,
         pred vyvýšením tvým budou rozptýleni pohané! Kvílí, zemdlená je zem naše, styděti se musí
         Libán a uvadl; Saron učiněn jest jako poušť, Bozan pak a Karmel oklácen! Áno, pán
         Drevanský, počujte proroka! Nielen Libán, ale i naša Surovina hanbiť sa musí, nielen
         Karmel, ale i náš Kriváň je oklátený… Kvílí, zomdletá je i naša drahá zem slovenská! A čo
         vy robíte? Plesali ste v Rohove s vrahmi našimi, a v triumfe, v reťaziach vedenú pravdu
         spolu s hnusníkmi vysmievali ste! Bratom ste boli nešľachetníkov, a hodovali ste s
         nehodnými!“
   </p>
   <p>
    Drevanského hlava ešte hlbšie klesla. Potom sa vzpružil a zadivil, vidiac pred sebou
         cele nového človeka, vyššieho vzrastom, s blýskajúcimi sa očami, s divným trasením úst, s
         divným posunkom pravého ramena. Drevanský vedel, že Ondrej je „písmák“, že mnoho počítal,
         že vyzná sa v biblii a sektárskej literatúre, ale že by tento fantastický človek mohol
         nevyberanými, náhodnými, ako sa jemu zdalo, citátmi udrieť klinec na hlavu takým ráznym,
         pružným vzmachom — to mu bolo nové.
   </p>
   <p>
    Ondrej, vidiac, že jeho reč urobila istý dojem, cele si stal na kratšiu nohu, a ešte sa
         nahrbil, aby ukázal pokornosť a malichernosť svojej osoby.
   </p>
   <p>
    Drevanský, ktorý Ondreja pricitoval, aby ho vyhrešil, razom ocitol sa pred človekom,
         ktorý jemu drží pôstnu kázeň. Bolo v ňom priveľa dobroty a pravdy, než aby, použijúc svojho
         postavenia, udrel na prísnu strunu, ktorá by musela vyznieť falošne. Ale zase ani dosť sily
         nemal uznať svoju mravnú porážku. Oba mužovia hľadeli druh na druha, a obom bolo nevoľno.
   </p>
   <p>
    Dvere sa roztvorili. Dnu vletela v krásnej, promenádnej toalete Lenóra, za ňou nesmelo
         tiahol Giesebrecht Kuno Lothar, na ramene Lenórin plášť a slnečník.
   </p>
   <p>
    Lenóra, krásna, hrdá, s plamennou tvárou náhlila sa k mužovi, a nedojdúc k fotelu,
         zazrela Ondreja.
   </p>
   <p>
    „Fi donc!“ zavolala zvučným hlasom. „Kuno! mein Flacon! Um Gottes willen! Was wille der
         Bauer hier! Und bei dir, mein Herz! Kuno! weisen sie ihn heraus!“
    <sup>
     [
     <a class="footnote" href="#ftn.id2504500" name="id2504500">
      10
     </a>
     ]
    </sup>
    Lenóra klesla s gráciou na malý, úzky diván, stojaci pri písacom stole, a brala
         z rúk ochotného Kuna flakon s voňavkou.
   </p>
   <p>
    Široká tvár Drevanského razom sčervenela. Zakašlal nervóznym kašľom. Nerozmýšľal.
         Naschvál. Lebo vedel, keď bude rozmýšľať, urobí hlúposť. Vstal a ako tiger jedným skokom
         priletel ku Giesebrechtovi Kunovi Lotharovi, chytil ho ľavou rukou pod hrdlo, pravou
         podkosil mu nohy, takže Giesebrecht Kuno Lothar zostal mu sedieť na pravom ramene ako
         decko.
   </p>
   <p>
    „Ondrej, dvere!“ zareval strašným hlasom. Ondrej krivkajúc otvoril dvere kabinetu.
   </p>
   <p>
    „I druhé!“ kričal Ján. Ondrej otvoril i druhé. Drevanský rozkolembal milého Giesebrechta
         Kuna Lothara a vyhodil ho razom cez dvoje dverí takou silou, že Nemec letel ponad kamenné
         preddomie i schody a padol, prevrátiac sa v povetrí, chrbtom na hnoj.
   </p>
   <p>
    Vtom Drevanský cítil, že ho odboku objali dve ramená.
   </p>
   <p>
    „Tatuško náš, zlatý tatuško!“ bolo počuť vibrujúci hlas Julky, „zabi ma tu, znič ma! Ja
         som tvoja dcéra, ktorá ťa miluje! Hnevaj sa na mňa, nič nerobí; ja tu musím kričať, môj
         zlatý, milý tatuško, môj heros, môj zlatý otec!“
   </p>
   <p>
    „Marš do svojej izby,“ riekol Ján, ešte vždy červený, ale niečo utíšený. „Poslúchať!“
   </p>
   <p>
    Julka ako myška zmizla, nik nevedel kam. V izbietke sa až spamätala! Mnoho, mnoho bôľu a
         strachu vytrpela, odkedy dom Drevanského premenil sa príchodom Lenóry. Mužný čin otcov ju
         oduševnil…
   </p>
   <p>
    To bolo podľa jej vkusu!
   </p>
   <p>
    „Ale letel,“ slziac smiala sa, hľadiac oblokom, „letel a prekoprcol sa! Junák otec!“
   </p>
   <p>
    „A teraz, milostivá pani, mám k vám slovo!“ počal Ján, obrátiac sa k žene. Ondrej chcel
         ujsť. „Oho, prorok!“ zakričal Drevanský a zatvoril dvere kabinetu tak silno, že sa múry
         otriasli. Cítil tú silu ako v miešanej hôrke, keď odlomil mocnú ratolesť z brezy. „Toto je
         môj dom! Tu niet ani toľko vášho, čo by mucha na krídelku odniesla! Delil som sa s vami. Vy
         za moje dobro platili ste mi zlým…“
   </p>
   <p>
    „Aber sprech wenigstens deutsch — die Leute hörens!
    <sup>
     [
     <a class="footnote" href="#ftn.id2504615" name="id2504615">
      11
     </a>
     ]
    </sup>
    “ Lenóra triasla sa ako osika.
   </p>
   <p>
    Pravda, že „leute“, celá čeliadka domu zbehla sa na koridor a počúvala.
   </p>
   <p>
    „Božia kára na vaše dajč!“ kričal Ján, odporom ešte viac rozzúrený. „Ondrej… vy ste
         svedok… nechcem nič skrývať! Čo robím, to sa deje s rozumom, s úmyslom, bez výhovorky…
         Robím to ako muž, ktorý chce za všetko stáť a ničím sa nevyhovárať…“
   </p>
   <p>
    Drevanský jedným siahnutím na stenu sňal z klinca pištoľ a natiahol kohútik.
   </p>
   <p>
    V bočných dverách zjavila sa Mária.
   </p>
   <p>
    „Otec!“ zavolala krásnym, prísnym tónom, ktorý Jána vždy upomínal na jej mať. Mária
         vrhla sa na zblednutú, trasúcu sa macochu.
   </p>
   <p>
    „Teraz môžeš strieľať,“ riekla Mária, kryjúc svojím telom Lenóru. „Všetko viem… všetko
         som počula… Odpusť neposlušnosť! Buď milosrdný… Ondrejko! Pomáhajte slabej deve…“
   </p>
   <p>
    Vtom Mária skĺzla sa z lona macochy a padla na zem. Drevanský odhodil pištoľ a vzal
         dcéru na ramená.
   </p>
   <p>
    „Dieťa moje, moje drahé, nádherné dieťa,“ riekol, bozkajúc Máriu na chladné čelo. „Taká
         čistota v Sodome! Taký anjel!“ hovoril Drevanský, „ty vykupuješ naše hriechy!“
   </p>
   <p>
    Mária zobrala sa veľmi rýchlo. Jej bledá tvár bola oviata neopísateľnou krásou, ktorú
         dáva hrdinsky znášaný bôľ.
   </p>
   <p>
    „A teraz zbohom, otec!“ riekla, „milujem ťa a som ti vďačná za všetko! Ale moja cesta je
         iná! Rozchádzame sa! Zbohom! Daj zvolenie! Odstúp! Mňa vyšší volá, ten otec, ktorý je
         všetkým nám otcom, dobrým otcom, milosrdným!“
   </p>
   <p>
    Drevanský nerozumel. Lenóra napodobňovala omdlenie, ktoré nik nepozoroval. Keď videla,
         že omdlenie nepomáha, vstala pružno, hodila hrdý pohľad na muža a chcela ísť do spálne.
   </p>
   <p>
    „Oho, milostivá pani!“ riekol Ján, „nie tak, nie tak! Všetko je v poriadku. Koč je
         hotový, Kone sýte! V tomto dome nenie pre vás pol hodiny miesta… Tak… Vec skončená! Niet
         apeláty!…“
   </p>
   <p>
    Vo dverách ukázala sa uplakaná tvár Julky.
   </p>
   <p>
    „Bravo, otec! Buď silný! Buď smelý! Niet inej pomoci! Never Márii! Ona nevie, čo treba,
         ona je svätá!“
   </p>
   <p>
    „Mňa vyháňať?“ ozvala sa Lenóra, „mňa vyháňať ako dievku?“
   </p>
   <p>
    „Nie ako dievku! Dievku poriadnu nevyháňajú! Ale ako diabla.“
   </p>
   <p>
    Ondrej, ktorý stál ticho v kútiku a bol nevdojakou, nevinnou príčinou scény, pokročil
         napred.
   </p>
   <p>
    „Mal by som sa tešiť z toho, čo vidia oči moje a čujú uši moje, ale ja plačem.“ Oči jeho
         naskutku navlhli. Jeho hlas sa triasol. „Veľkomožný pane, rozumiem hnevu vášmu, ale treba
         ho krotiť. Máte anjela dcéru! Ona vás zachránila pred zlým skutkom… A vy, pani moja,
         pokorte sa, učiňte pokánie, pokorte sa, pani moja!“
   </p>
   <p>
    Lenóra vstala, hodila flakón na zem a vypnúc hrdo krásnu postavu svoju, zavolala mužovi:
   </p>
   <p>
    „Za to ďakujem. Ste, pane, v mojich rukách! Mám svedka!“
   </p>
   <p>
    Podchytila pravou rukou dlhý šat a vyplávala z izby ako labuť.
   </p>
   <p>
    Drevanského prešiel hnev, ako obyčajne, veľmi rýchlo, zrútil sa sám do seba, zajajkal
         bôľom a hodil sa celým mohutným telom na diván. Dievčence vyslal von…
   </p>
   <p>
    „Ondrejko, zostaňte!“ riekol, keď devy uchodili, zastávajúc a obzerajúc sa na otca, a
         Ondrej chcel za nimi.
   </p>
   <p>
    Celú noc bdel Ondrej pri hlave Drevanského, ktorý časom mlčal, časom tichým hlasom
         žaloval sa na sudbu svoju. Ondrej sedel trpezlivo na stolci a tešil ho. Vytiahol konečne
         evanjelium, ktoré vždy nosil pri sebe, a počal čítať. Jánovi lahodil hlas čítajúceho, potom
         pozoroval zmysel, až konečne zaujal ho text tak, že v duši jeho povstávala jasnota a mier
         rozhostil sa v jeho srdci.
   </p>
   <p>
    Až keď nad ránom Ondrej odišiel, zavalila sa na Drevanského hrozná duchovná hmla.
         Nevidel východu. Zmučený, rozhorčený, prenasledovaný úzkosťou zaplakal. Potom klesol do
         letargického sna. Dva razy bola Mária pozerať, čo je s ním, ale keď videla, že spí, a
         počula jeho rovnomerné dýchanie, odišla, vezmúc so sebou pištoľ, pohodenú pri stolíku.
   </p>
   <p>
    Na druhý deň bol celý dom v revolte. Domáca pani s Nemkou a slúžkami pakovali… Dom bol
         plný ľudí, ktorí zbíjali debny, plný báb, zavádzajúcich jedna druhej. Lenóra chodila sem i
         tam, dozerala, hrešila posluhu, hnevala sa… Drevanský ušiel z domu, vzal so sebou i
         dievčence do Lipovej. O dva dni bol Krásny dom ako po tatárskom plene. Lenóra bola u
         Rárusky v Rohove i s Nemkou. Veci poslala do Rúbane na železnicu, sama prišla oddýchnuť si
         k starej osvedčenej priateľke.
   </p>
   <p>
    „Uf, uf,“ zadychčala sa Ráruska, „teda tak sa skončilo… Ja som hneď hovorila, že to
         nebude dobre! Nehanblivý grobian, kopaničiar, vždy som hovorila. I jemu do tváre. A teraz
         už čo, moja milá mučenica panslávskeho medveďa? Nebáť sa. Viem krásny byt… a lacný. Nechoď,
         dcéra moja, ďaleko, ťažko je boriť sa z ďalekého sveta. Tu ostaneš! Nad Rohov nieto pre
         teba. Tak! Budeme svoji!“
   </p>
   <p>
    Po obede u Rárusky hneď išli obe ženské prezerať byt. Lenóra dala, čo zažiadal kurátor
         masy po padnutom zemanovi. Vec bola v poriadku a po Rohove rozniesol sa radostný chýr, že
         Lenóra Drevanská bude bývať v Rohove, že vzala celý Balašovský kaštieľ, bude trímať salón,
         dávať jour fixy
    <sup>
     [
     <a class="footnote" href="#ftn.id2578828" name="id2578828">
      12
     </a>
     ]
    </sup>
    , jedným slovom, spoločnosť rohovská oživne, osvieži sa novým zjavom. Na
         Drevanskom neostalo dobrej nitky. Ráruska sa postarala, aby každý írečitý Rohovan bol
         presvedčený, že Drevanský sa blaznie, že chcel ženu zavraždiť, že ju tyranizoval až do
         zúfania a tomu podobné histórie.
   </p>
   <p>
    Chýry prenikli i do Józovho bytu. Počul čosi v kancelárii, ale neobrátil na to žiadnu
         pozornosť. Zato tučná Regina z krčmy „Eis-Bier“ sa postarala, aby sa Elena Kladná dozvedela
         nepríjemné veci o rodine. Zastavila ju na schodoch, a ačkoľvek sa nezhovárali, súc v stálom
         hneve, Regina sa nemohla zdržať…
   </p>
   <p>
    „Frau von Kladný… či počuli… pani Drevanská sú už tu, vzali Balašovský dom. Budú bývať
         extra… Muž ich chcel zabiť mit pixtolen… pôjde do kriminálu, už sú žalovaný. Ich
         gratulire.“
   </p>
   <p>
    Kladnú schytil hnev. Škodoradosť krčmárky rozsrdila skromnú osôbku, takže zbledla a
         nevedela slova preriecť.
   </p>
   <p>
    „Veru tak! Sedliak je sedliak, čo má i peniaze. Pani Lenóra je nóbl pani, robinovská,
         fajne famill! Čo na tom, že ich otec takto trochu pijú! I druhí nevylejú! Ich gratulire —
         hobn šenen fervonten! Ich gratulire!
    <sup>
     [
     <a class="footnote" href="#ftn.id2578886" name="id2578886">
      13
     </a>
     ]
    </sup>
    “
   </p>
   <p>
    Elene to bolo už primoc. Býva, že slabunké ináč prírody, do istého stupňa dráždené,
         vybuchnú silnejšie než robustné.
   </p>
   <p>
    „Ach, ty smradľavé sadlo,“ počala Elena, trasúc sa na celom tele, „ty pálenčená nákaza
         sodomská, ty prašivá hnusoba úžernícka! Ty mi to hovoríš, vzdelanej osobe? Počkaj, ty…“ a
         tu pršali názvy, ktoré Elena nikdy do úst nebrala, ani nemyslela, že jej tak rýchlo na um
         prídu.
   </p>
   <p>
    Regina počala sa nadúvať a predstúpila drzo pred nahnevanú. Ale vtom už pocítila na
         tučnom líci najprv šibký plesk, potom ostré nechty… Drobná postavou Elena stála na treťom
         stupni schodov, a tak vrhla sa na Reginu, že táto vzdor svojej šírke a tučnote potočila sa
         nazad, až buchla chrbtom o stenu. Vtom bolo počuť zakašlanie; Kladný šiel ticho bránou a
         mal z nôh spadnúť, natknúc na bojovú scénu. Videl, ako sa jeho žena vrhá na Reginu, najprv
         zastal, potom ale priskočil, vzal ženu cez pás a odtrhol od Reginy. Elena razom oslabla.
         Nohy podkosili sa jej a slzy hnevu a hanby vyhŕkli jej z očú…
   </p>
   <p>
    Regina, oslobodená z malých, ale energických rúk Kladnej, zobrala ducha na nadávky. Ako
         hrad sypali sa… „slovakiše pagáž, hungerleider, bettler,
    <sup>
     [
     <a class="footnote" href="#ftn.id2578957" name="id2578957">
      14
     </a>
     ]
    </sup>
    “ a potom hrozby nad hrozby. Józa viedol ženu hore schodmi. Silno ju podopieral;
         keď boli už na chodbe, zakričal piskľavým hlasom, a letel dolu schodmi rýchlosťou, o akej
         sa sám nikdy nenazdal…
   </p>
   <p>
    „Počkaj, beštia!“ kričal, bežiac dolu schodmi. Reginu opustila smelosť. Narovnala
         pokundolené vlasy a počala utekať, nakoľko jej to dovolila neobyčajná tučnota. Prevaľovala
         sa z nohy na nohu, neprestávajúc kričať na ratu. Chudý, vyziabnutý Józa skoro ju dohonil a
         už napriahol ruku… Tu zjavila sa mu nehodná, nízka komika výstupu tým viac, že pod bránou
         stálo niekoľko kočišov, a tí sa smiali z plných hrdiel.
   </p>
   <p>
    „Ale drepčí!“ riekol krátky, územčitý kočiš s belasou zásterou, zapätou jedným krajom
         pri páse.
   </p>
   <p>
    „A starý pán za ňou s palicou! Museli sa pekne pozhovárať.“
   </p>
   <p>
    „Nohy jej podraz, Mišo!“
   </p>
   <p>
    „Mňa ošudila o deväť grajciarov, mrcha!“
   </p>
   <p>
    „Mne čiapku vzala,“ ozval sa vandrovný, „dobre ju, starý pán!“
   </p>
   <p>
    Józa vytrezvel práve takýmto vyzvaním. Ťažko dýchajúc, hrabal sa nazad schodmi. Ženu
         našiel už krotkú, v slzách. Sotva mu bola vstave vysvetliť čudnú, nízku scénu. Keď
         vyrozumel, čo bolo vo veci, zabudol nepríjemnosť a víťazstvo nad Reginou, a celou dušou
         zasmútil nad Drevanským.
   </p>
   <p>
    „Bude ma žalovať,“ riekla Elena, „ale nemohla som zniesť pohanenie a škodoradosť tej
         osoby… Kebys’ vedel, ako hovorila o nás a našej rodine!“
   </p>
   <p>
    „No, no, Elenka, nemala si sa tak popustiť! Čo tam po obecnej krčmárke! Jej nič neškodí,
         jej nenie hanba, ale tebe! Uvidíš, z toho bude história…“
   </p>
   <p>
    Elena vytiahla z vrecka list, celý dokrčený a slzami pokropený.
   </p>
   <p>
    „Syn nás vyslobodí! Tu máš, čítaj! Oj, môj premilý Mirko! Ty nádej moja, ty holúbok
         môj!“
   </p>
   <p>
    Józa čítal, čítal a nevedel, čo má urobiť. V liste stálo, aby rodičia naskutku všetko
         popredali, čo nechcú podržať z obyčaje, a prešli k nemu do Viedne; už najal byt… U
         Linhardta má kontrakt na desať rokov s troma tisíckami platu. Ženiť sa nebude, chce, aby
         mať uňho hospodárila, a otec bude môcť študovať v archívoch a bibliotékach do vôle!
   </p>
   <p>
    Józa zabudol razom na Reginu, na bitku, na komický pohon za tučnou babou, na všetky
         uníženia pisárskeho stavu; objal svoju Elenu vrúcne, zastal s ňou, zdvihnúc ju od zeme a
         potom sadol na diván, rozložiac široko svoje chudé, dlhé nohy.
   </p>
   <p>
    „Nech sa mi dnes vyrovná nejaký minister!“ riekol slziac. „Pôjdeme, hneď pôjdeme!
         Hospodine, buď pochválený!“
   </p>
   <p>
    Na konci žitia vyšlo pre Kladných slnko nádeje a útechy. Celý ich život bol jednostajné
         uníženie, bieda, strach, žravá starosť, a teraz razom otvára sa im pokoj, láska decka,
         bezstarostné zakončenie dní, ktoré im ešte dožičí nebo. Premena bola taká veľká, že Józa
         temer narobil hlúposti. Po prvé na druhý deň nešiel do kancelárie (to nestalo sa už od
         štvrť storočia), po druhé uzavrel nevrátiť „cyrilský dokument“ do archívu, po tretie dal
         doniesť k obedu dobrého vína z jedinej kresťanskej krčmy, pripíjal si tak statne, že o
         tretej mal už hlavu ako merica, tackal sa a zaspal na diváne až do večera. Zobudil sa s
         veľkým bolením hlavy a bol potom chorý celé tri dni. Dünnagel poslal mu mestského doktora
         na výzvedy, či je vskutku chorý, alebo či potratil rozum, lebo na jeho vyzvanie, aby „rögtön
    <sup>
     [
     <a class="footnote" href="#ftn.id2579117" name="id2579117">
      15
     </a>
     ]
    </sup>
    “ prišiel do pisárne, odpovedal mu Józa taktiež písomne, po slovensky, že nemá
         vôle prísť.
   </p>
   <p>
    Konečne uponížil sa sám Dünnagel prísť. Lebo bez Józu nevedeli si rady na mestskom dome.
         Skromný muž pracovával za štyroch a mal všetky manipulačné veci v malom palci. Ostatní
         brali plat a prácu zvaľovali na trpezlivé plecia starého človeka.
   </p>
   <p>
    Dünnagel prišiel, Józa sa práve preberal v svojom archíve. Zjav prísneho pána na prvý
         raz podkosil nohy Józovi. Nemohol sa vyrvať razom spod subalternej poslušnosti.
   </p>
   <p>
    „Nuž, čože je, archívny prorok,“ počal žartom Dünnagel, „vari nás chcete sekýrovať! Čo
         sú to za nezdoby…“
   </p>
   <p>
    Józa požmýkal vo vrecku svojho chaláta list synov, a nadobudol ducha.
   </p>
   <p>
    „Ja nie som pre vás archívny prorok, ale pán Józa Kladný, otec viedenského architekta,“
         riekol, ale predsa sa triasol ako osika.
   </p>
   <p>
    „Ach, tak! Teda vzdor! Neposlušnosť!“
   </p>
   <p>
    Do chyže vletela Elena.
   </p>
   <p>
    „Ach, pán notár! Neposlušnosť! My vypovedáme službu! My nepotrebujeme vašich štyridsať
         zlatých na mesiac! Porúčam sa!“ A vyšla, nahlas plačúc.
   </p>
   <p>
    „Tak je, tak je,“ preriekol Józa. „Pán notár, ďakujem za všetko dobré, čo som od vás
         skúsil. To zlé nespomínam, a rád odpúšťam. Zlé som žil časy na mestskom dome rohovskom! Boh
         vám to odpusť! Nič nechcem! Len jedno prosím: nespomínajte ma po zlom. A po druhé, vedzte,
         že som bol vždy verným Slovákom a budem ním do smrti, ktorá mi je už neďaleká! Vedzte, že
         som vás nenávidel pre vaše odpadlíctvo! Nenávidieť vás budem až do konca žitia! Zle robíte,
         príde na vás kára božia! To som chcel napísať v poďakovacej listine. Netreba už písať. Vy
         to viete…“
   </p>
   <p>
    Dünnagel sa zasmial z plného hrdla a hodil sa na úzky diván Józovej izby.
   </p>
   <p>
    „Vari ste vyhrali veľké terno?“
   </p>
   <p>
    „Nevyhral som terno, pán notár, nevyhral; som chudobný ako kostolná myš. Ale som i
         bohatý, mám zdarného syna! Vy ste chudobný proti mne, vy ste samy na svete! Zakiaľ slúži
         šťastie, ide to dobre, bezstarostne. Ale ono vás raz zanechá. Spomeňte potom na slová
         starého Józu!“
   </p>
   <p>
    Notár sa už nesmial. Vzal klobúk a odišiel. Hneď zatým prišla naňho perióda smútku a
         dešperácie. Zavrel sa na tri dni do zadnej izby. Hodiny preležal na diváne, hodiny
         prechádzal sa neveľkou komnatou. Nikoho nepúšťal k sebe. Zblednutý, hladom zmorený (málo
         jedol, keď prišla naňho čudná melanchólia) konečne ukázal sa v prednom trakte. Jeho dve
         dámy placho hľadeli na svojho pána.
   </p>
   <p>
    „Povolajte hostí!“ zakričal, a v jeho dome počala sa pohuľanka, ktorá trvala osem dní
         bez prestania, divoká, rujná. Rozihrala sa mládež, celý dom kypel životom. Drevanská viedla
         spoločnosť, bola bezstarostná a veselá, okrúžená celým rojom poklonníkov zo „zlatej“
         mládeže Rohova.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504500" name="ftn.id2504500">
        10
       </a>
       ]
      </sup>
      <span class="emphasis">
       <em>
        Fi donc!… Kuno! mein Flacon! Um Gottes willen! Was wille der Bauer hier!
                  Und bei dir, mein Herz! Kuno! weisen ste ihn heraus!
       </em>
      </span>
      — (fr., nem.) Tak
               teda!… Kuno! môj flakón! Preboha, čo tu chce ten sedliak! A pri tebe, srdce moje!
               Kuno! pošlite ho preč!
     </p>
    </div>
    <div class="footnote">
     <p>
      <sup>
       [
       <a class="para" href="#id2504615" name="ftn.id2504615">
        11
       </a>
       ]
      </sup>
      <span class="emphasis">
       <em>
        Aber sprech wenigstens deutsch — die Leute hörens
       </em>
      </span>
      — (nem.)
               Ale hovor aspoň po nemecky, ľudia to počúvajú
     </p>
    </div>
    <div class="footnote">
     <p>
      <sup>
       [
       <a class="para" href="#id2578828" name="ftn.id2578828">
        12
       </a>
       ]
      </sup>
      <span class="emphasis">
       <em>
        jour fixy
       </em>
      </span>
      — (fr.) pevne stanovený deň na prijímanie
            hostí
     </p>
    </div>
    <div class="footnote">
     <p>
      <sup>
       [
       <a class="para" href="#id2578886" name="ftn.id2578886">
        13
       </a>
       ]
      </sup>
      <span class="emphasis">
       <em>
        Ich gratulire — hobn šenen fervonten! Ich gratulire!
       </em>
      </span>
      — (nem.
               fon.) Gratulujem. Máte pekného príbuzného. Gratulujem!
     </p>
    </div>
    <div class="footnote">
     <p>
      <sup>
       [
       <a class="para" href="#id2578957" name="ftn.id2578957">
        14
       </a>
       ]
      </sup>
      <span class="emphasis">
       <em>
        slovakiše pagáž, hungerleider, bettler
       </em>
      </span>
      — (nem. fon.)
               slovenská zberba, hladoši, žobráci
     </p>
    </div>
    <div class="footnote">
     <p>
      <sup>
       [
       <a class="para" href="#id2579117" name="ftn.id2579117">
        15
       </a>
       ]
      </sup>
      <span class="emphasis">
       <em>
        rögtön
       </em>
      </span>
      — (maď.) rýchlo, ihneď
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579262">
       </a>
       4. Na Jozefa
      </h2>
     </div>
    </div>
   </div>
   <p>
   </p>
   <p>
   </p>
   <p>
    V dome Drevanských zvyk a rozpomienka na starých držala ešte všetko temer pohromade.
         Michal, najstarší syn, nevdojak zaujal patriarchálne miesto otcovo, rodina sa formálne
         nerozliezla, dom sa netrhal, ačkoľvek boli už deľby — pravda, bez pravôt. Keď prišli
         nedorozumenia, Lipovský bol sudcom. Celou silou musel pracovať, aby Samko, najbohatší, ale
         najhrabivejší, neukrivdil ostatných, menovite Ďurka, ktorý ľahšie hľadieval na veci. Bolo
         to tým ťažšie, že Samko prestal už chodiť na dlhší čas do sveta a oddal sa doma dedinskému
         bankárstvu. Požičiaval „od trhu do trhu“ menším remeselníkom, kupcom, mäsiarom, a úroky
         počítal tiež „od trhu do trhu“, teda na zroky veľmi krátke. Viedol podivné knihy: na
         ceduľkách mal poznačené dátum, len tak „na Michala“, alebo „na výkladný jarmok“, a pri tom
         poznámka: „na kože“, alebo „kapusta“, alebo „tri vrchy“ — ani mena dlžníkovho, ani sumy
         požičanej nebolo na karotke. Zato bolo oboje v tvrdej hlave Samkovej tak pevno a iste
         zapísané, že omyl bol nemožný. Na iné nemyslel, po inom nebažil, iné ho nezaujímalo. Divy
         tvorí ľudský um, keď sa uprie na jeden predmet, na veci logicky súvisiace, a neroztrhá sa
         na rozličné strany.
   </p>
   <p>
    To posledné bolo u Ďurka. Mal tiež dobrú drevanskú hlavu, ale rozptýlil svoju pozornosť,
         zaoberal sa rozmanitými dielami… Jeho hospodárstvo stálo najhoršie, ačkoľvek dlhé roky
         spravoval spoločný majetok a mohol koristiť pre seba. Vyšlo, že jemu zostal iba rodičovský
         diel, keď sa starí pominuli, pravda, čistý a dosť veľký, že ešte vždy patril medzi prvých
         gazdov Lipovej. No oproti Mišovi a menovite Samkovi bol predsa len malý pán.
   </p>
   <p>
    Ale zato jeho zadný byt bol vždy živý, veselý, kdežto vpredu, kam prešiel Mišo so synom
         Tomášom, v strednom byte, kde sídlil Samko, bolo obyčajne pusto, studeno a nevľúdne.
   </p>
   <p>
    Z predného bytu tá pravá starina vyšumela smrťou starých, v strednom zavládla skúposť a
         suchota bezsrdcová. Beta, Samkova žena, neznášala sa temer s nikým, kričala po širokom
         dvore, ale jej krik nikomu neimponoval. Ani len s jediným potomkom, vnukom Micianom,
         nevedela vyjsť, a konečne bol prinútený postaviť si osobitný byt vzadu zo starých komôr.
         Tam bolo plno pušiek, loveckých káps, pušného prachu a psov. Mician mládenčil, čo bolo v
         Lipovej zriedkavosťou. Keď mu dohovárali, odvetil, že sa chystá na niečo iného, než starať
         sa o ženu a deti.
   </p>
   <p>
    „Dosť nás je,“ hovorieval, „budem mať na koho nakladať.“
   </p>
   <p>
    O gazdovstvo nestaral sa priam. Videl, ako majetok starého otca Samka pravidelne rastie,
         ktorý jemu pripadne cele. Potreby jeho boli skromné. Najväčšia jeho radosť bola trochu
         zapoľovať si — to jest vlastne zapytliačiť, lebo obyčajná blízka poľovka mu nestačila. Ale
         tak jeleňa odstreliť na hranici panskej hory, čakať naňho v Chrústovej (tak sa volala
         lipovská hora, susedná s panskou), to mu bolo po vôli.
   </p>
   <p>
    Mician pripravoval si patróny, mal ísť na sluky. Prišla skorá jar, uprostred marca už
         ani na horách nebolo snehu. Každoročne na Jozefa hľadel farárovi na mena poslúžiť touto
         jarnou lahôdkou. Obyčajne sa mu to podarilo; toho roku malo byť u Lipovského mnoho hostí,
         chcel sa pochlapiť.
   </p>
   <p>
    Dvere sa otvorili, bez klopania vstúpil mladý muž.
   </p>
   <p>
    „Mirko môj!“ zavolal Mician a rozsypal pušný prach po zemi. Mirko objal svojho staršieho
         druha, ktorý ho učil všetkým možným loveckým športom a bol mu najbližší v celej rodine.
   </p>
   <p>
    „Martinko môj, tys’ vždy len pri starom! Nuž pôjdeme?“
   </p>
   <p>
    „Ty tiež! Aká radosť! Dám ti svoju druhú pušku, bude to radosť!“
   </p>
   <p>
    Mojmír Kladný zoskočil bol z voza a rovno šiel k Martinovi.
   </p>
   <p>
    „Nik o mne ešte nevie,“ riekol ticho, „a sú zdraví všetci? Nože mi rozprávaj! Nič
         neviem, čo som opustil Koričné po ohni!“
   </p>
   <p>
    „Zdraví! Ach — Vrábľovho Laca sme pochovali. Bol naničhodník!“ nervno poznamenal Martin.
   </p>
   <p>
    „Počul som, počul! Chudák, no i sám si bol vina!“
   </p>
   <p>
    „A v Koričnom?“ pýtal sa Mirko.
   </p>
   <p>
    „Tam je zase všetko v poriadku… Teta Steinová prišla, povolala Tinku Kabelovú, Júlii je
         dobre. Ako je teraz, neviem!“
   </p>
   <p>
    „A Mária?“
   </p>
   <p>
    „Mária je v Nemecku, v akomsi ústave. Počúvam od farára, že oddala sa službe, neviem,
         ako to volajú. Veď zájdeš a dozvieš sa. Vždy bola akási divná, mnoho čítala… Možno bude
         nejakou učenou.“
   </p>
   <p>
    „Teda predsa! Tvrdá hlávka dosiahla svoje.“ Mirko vedel, že sa chce stať nasilu
         diakonisou. Povedala mu to, keď po koričňanskom požiari lúčil sa s ňou. No hotové faktum ho
         predsa prekvapilo.
   </p>
   <p>
    „Nuž a tebe ako ide vo Viedni?“ spýtal sa Mician.
   </p>
   <p>
    „Starí sú u mňa! Otec ako otec, ale mať mi divie za Rohovom. Je tesno starene v ohromnom
         dome. Ale veď privykne.“
   </p>
   <p>
    Nedlho besedovali starí druhovia, už počal sa nepokoj. Deti zbadali príchod hosťa,
         povedali Ďurkovi, Ďurko vbehol k Micianovi, a celý dom už vedel, že prišiel Mirko. Musel
         radom, od Miša počnúc, robiť svoje vizity. Nevedel, že v polomoderne zariadenej svetlici
         Ďurkovej čaká ho milujúce srdce. Vítal sa s Aničkou prosto po kamarátsky, šepol jej
         lichotivé slová, pohladil jej ruku. A v nej zamieralo srdce a tvár horela purpurom studu a
         lásky.
   </p>
   <p>
    „Tys’ ešte doma?“ zadivil sa Mirko, „bez čepca! Ej, ej!“
   </p>
   <p>
    Podvečer vzal Mician Mirka na ťah. Bujné kone zaviezli ich pod Chrústovú. Bol krásny,
         predjarný večer. Bolo teplo, prvá bezmrazová noc. Bučina bola holá, lanská, suchá tráva
         prikrývala šedou plachtou stráne. Ale liesky mali už svoje jahnence a všetko voňalo
         zobúdzajúcou sa prírodou. Zem bola vlhká, stúpalo sa po nej ako po perzských kobercoch.
         Prišli na miesto. Mician postavil Mirka na dobré stanovisko, sám sa uskromnil horším, lebo
         temný bor hatil výhľad. Musel rýchlo páliť, ak naďabí sa sluka, lebo keď preletí cez malé
         priestranstvo, už ju zakryje temné úzadie. Mirko strelil päť ráz, päť ráz i slávne chybil,
         Micianovi len raz mihla sa sluka v úzkom páse proti nebu, strelil a vták padol na suchú
         trávu.
   </p>
   <p>
    No predsa Mira rozjarila poľovka príjemne, rozjaril ho i čerstvý vzduch večerný, vôňa
         kyprej zeme a napätie, spojené s poľovkou.
   </p>
   <p>
    Veselý sa vrátil do Drevanských. U Ďurka bola spoločnosť, rodinná, nudná, ale Mirko sa
         nenudil. Samko sa tak rozjaril, že dal priniesť zo svojho vína, ktoré ináč len sám píjal,
         nedožičiac nikomu… Bolo to víno lacno kúpené na licitácii po starom, veľmi skúpom
         mládencovi, ktorý mal len jednu náruživosť; opatrovať svoju pivnicu.
   </p>
   <p>
    Miško bol tiež dobrej vôle. Mirko spojil svojou prítomnosťou ináč málo schádzajúcu sa
         rodinu. Bol sviatok razom. Celá izba zakypela ľuďmi, deťmi a čeľaďou. Mirko videl, že to
         odcudzenie, ich rozličné prozaické žitie je len zdanlivé. Pri najmenšej príležitosti i
         mrňáctvo Mišovo, i skupáňstvo Samkovo, i nepríjemné mravy Bety, povýšenosť Ďurkova, stárež,
         mládež, rozmanité záujmy, rozdiely veku, stupne pokrvnosti, to všetko sa vyrovnalo, a pred
         ním bola opravdivá rodina, tvoriaca sama sebou svoj svet, nepotrebujúca žiadnej inej pomoci
         a žiadneho rozšírenia. A koľko sily a spokojnosti bolo tam! Mladé nevesty s deťmi pri
         prsiach, starci, babky, kŕdeľ detí, mladé devy, podrastky, medzi nimi už zrejúce panny a za
         nimi silný paholok, služobná baba, ba i ovčiar — to všetko tvorilo akoby svoj vlastný štát,
         ktorý by vlastne ani nepotreboval vyššie utriedenie a ktorému už obec je najmenej
         nepotrebnou, a tužibuď ešte štát, súd, financie, múdrosť, úrady, polícia!
   </p>
   <p>
    Mirko sedel, unavený postriežkou a jarným vzduchom, pri boku Michalovom a s úľubou
         hľadel na hlučný malý snem rodinný… Prepiaty prácou duševnou, surmami viedenského života,
         prebdenými nocami, raz pri práci, druhý raz v spolkoch, na báloch, v dome Kalinovom, kde
         nachádzal umelecké pôžitky a veselú, jarú, duchaplnú ženskú spoločnosť, cítil sa blaženým v
         surovej, priamej prirodzenosti; cítil závan pravdy, kdežto tam vo svete neustále
         prenasledovalo ho podozrenie, že vidí pretvárku, že cíti lož.
   </p>
   <p>
    Uzavrel, že zostane do pozajtra, drahému Lipovskému na meniny. Okolo pol desiatej
         zdvihol sa Mišo spoza stola a to bol znak rozchodu… Mirko sa divil, ako rýchlo, bez
         najmenšieho nepokoja, roztratila sa celá spoločnosť. Bože môj, veď ona dnes vlastne
         „lumpáčila“, lebo inokedy o deviatej všetko zalieza do nesčíselných dier Turákovho domu.
   </p>
   <p>
    „Zostaň u mňa,“ riekol Ďurko. „Martin, prepusť ho; ty i tak pôjdeš na ranný ťah; kazil
         by ti ho.“
   </p>
   <p>
    Miro zostal u Ďurkov. Ďurko bol rád, chcel ešte niečo zvedieť zo sveta, novinky
         politické, o mužoch, známych mu z novín, o meste, o stave krajiny. Mirko sa rozhovoril ako
         málokedy. Anička prisadla k nim a ticho pozerala na besedujúcich… Máločomu porozumela; mať
         ju už po tretí raz volala spať. No Anna zostala. Rozhovor sa pretiahol do polnoci.
   </p>
   <p>
    Ďurko bol rád, že nečakaný hosť vytrhol ho z jednotvárneho života, a keď videl, ako jeho
         Anna hľadí na Mirka, ako hltá jeho slová, prišla mu fantázia: či by nebol z týchto párik?
         No ihneď zahodil myšlienku. Bol predsa skromný, vzdor svojej, u Lipovanov neobyčajnej
         pokročilosti. Annu posielal spať. Ale oni ešte nešli a Ďurko šiel pre jednu fľašu do
         komory, úzku v drieku, ale majúcu hodné bane nad driekom i pod ním. Niekedy bola slúžila
         garbiarskemu cechu a ostala u Drevanských po otcovi starého patriarchu Jána, ktorý bol
         cechmajstrom. Anna, kategoricky vyslaná otcom, vstala, pozrela na Mirka, skloniac hlavu,
         takže jej oči i tvár zatienené boli hustým, prekrásnym obočím, charakteristickým znakom
         drevanských žien.
   </p>
   <p>
    Mirko nevdojak pozrel tiež na ňu a bol dojatý jej krásou, mladosťou, jej strojnou
         postavou, a najviac tým milým tieňom, ktorý hádzalo jej obočie na oválnu tvár, na oči,
         ktorých jasnota premáhala tieň a ony leskli sa ako ohník v temnom úbočí.
   </p>
   <p>
    Anna nahla sa cez stôl, podala strunistú ruku Mirkovi na dobrú noc. Miro nechytil ruku,
         ale vstal a, obíduc roh stola, vzal Anninu hlávku do rúk a bozkal ju na obe líca, zapálené
         rumeňom.
   </p>
   <p>
    „Dobrú noc, Anica,“ riekol Miro a privinul jej hybký driek k sebe. „Buďme zase kamaráti!
         Po Jozefovi pôjdeme na Zámok? Či nie? Mician pôjde tiež, urobíme si predčasný majáles!
         Pristávaš? Časy sú také krásne, teplo ako v máji! Fialky kvitnú! A teraz je už čas spať!“
   </p>
   <p>
    Anna sa zvrtla, pokryla rukami tvár a so zadŕžaným plačom vybehla z izby, stretnúc otca
         vo dverách, nesúceho cechovú fľašu.
   </p>
   <p>
    „Daj teda!“ riekol Mirko, celý rozčúlený krátkou scénou s Annou, „daj z toho
         modranského!“
   </p>
   <p>
    Horná baňa cechovej fľaše sa pomaly prázdnila, oba mužovia rozhovorili sa živo o tom a
         inom, najviac sa vypytoval Ďurko o svete ďalšom, o politike, o mestách. Keď už i stredný,
         tenký pás cechovej fľašky zbledol a zostala len spodná baňa, prešli na predmety blízke, na
         krajové, a konečne na rodinné.
   </p>
   <p>
    „Ale, hoď rukou a nesmúť,“ riekol Ďurko, keď Miro, rozohriaty vínom k úprimnosti,
         rozpovedal mu svoju nešťastnú lásku k Márii. „Netajím, ona je krásna, vysoká devuška, ale
         nie pre svet… Bojím sa, že ani nie pre svet, ktorý si vyvolila. Ty máš povinnosti oproti
         životu, rodičom, rodine, národu, nuž teda, hore hlavu. Mŕtvych mŕtvym!“
   </p>
   <p>
    „Ach, Ďurko môj! Mne sa zdá, my všetci, čo odtrhli sme sa od tohto domu a hľadali život
         mimo, sme vlastne mŕtvi! Pozri na koričňanského Jána! Či to život?“
   </p>
   <p>
    „Bieda, bieda! Niet mu pomoci. Počúvam, že zas podpisuje zmenky. Nad Krásnym domom
         zdvíha sa búrka. Razom všetko praskne. A ešte horšie chýry idú. Robina vraj ho zaplietol do
         akejsi nemilej histórie. Vieš, že hrozil žene pištoľou. Dünnagel z toho zostavil kriminálne
         oznámenie; Ján, bojazlivý od prírod, mäkký ako maslo na slnci, dal sa vraj vohnať za cenu
         odstúpenia od žaloby do akýchsi nekalých vecí. Neviem, čo je na tom, ale kde je Robina a
         Dünnagel — tam dobre byť nemôže! Chúďa Julka! To živé decko je mi na duši.“
   </p>
   <p>
    „A tetka Steinová nič nevykonala?“
   </p>
   <p>
    „Zriadila dom, vyhnala zase ľudí darebákov, ktorí sa naprasili pod krátkym panovaním
         Lenóry, chcela vziať Julku do Nového Sadu… Otec nedovolil… Steinová, osoba rezolútna,
         oznámila mu, že ujde a nechá všetko tak… Neviem, či už nesplnila hrozbu.“
   </p>
   <p>
    Mirko, vypijúc pohár na dúšok, uzavrel, že pôjde do Koričného.
   </p>
   <p>
    „Pôjdem ta! Poviem svákovi…“
   </p>
   <p>
    „Nechoď, nechoď, braček,“ riekol Ďurko, „nič nevykonáš! Ostaň u nás a potom choď po
         svojom!“
   </p>
   <p>
    „A vy takto pospolu,“ bolo počuť sonórny hlas Miciana, vstupujúceho dvermi. „Počul som
         vaše hlasy. Bol som u Repku, tam ťa čakal Sliednik s Dubcom na preferans,“ riekol Ďurkovi,
         „musel som ťa zastúpiť.“
   </p>
   <p>
    „Poď, urob kompániu,“ riekol Mirko a nalieval vína.
   </p>
   <p>
    Mician prisadol, a spodná baňa cechovej fľaše počala sa prázdniť. Ďurko bol rozjarený,
         nepustil hostí, až zaskvela sa znovu naplnená fľaša. Srdcia sa otvorili. Mician menej pil a
         pozoroval priateľov. Na Ďurkovi bolo hodne poznať, že vypil cez mieru. Mirko sa žmúril,
         kúril papirosu za papirosou a rozhovoril sa tak, že jeho zvučný hlas prenikal i múry.
         Konečne počal i spievať. Krásne sóla zvučali v tomto suchom, tichom dome. Pendlové hodiny
         Ďurkove ukazovali už na druhú hodinu, keď sa priatelia rozišli.
   </p>
   <p>
    Mirko, celý rozčúlený, ľahol si na diván v malej izbe, kam ho Ďurko doprevadil. Tenká
         stearínová svieca žmurkala ako kahanec. Bolo mu horúce, cítil, že vypil cez mieru, a
         rozhovoril sa taktiež cez mieru. Srdce prekypovalo.
   </p>
   <p>
    Vo Viedni nemal pokojnej chvíle, nemohol pracovať, nemohol ani myslieť logicky; vždy ho
         pretrhovali trápne myšlienky, znepokojovali chýry, ktoré prichádzali z domova. Daromné boli
         plány, že s presídlením rodičov odtrhne sa od rodného kraja. A keď už vnútorný nepokoj bol
         taký veľký, že sám Linhardt mu riekol: ,Sie, Schlowak, gehen Sie ein wenig in ihre Schlowakei,‘
    <sup>
     [
     <a class="footnote" href="#ftn.id2579834" name="id2579834">
      16
     </a>
     ]
    </sup>
    vzal si dovolenú a šiel. Pravda, s tým, že v horúcom lete musí zase on
         zastupovať kolegov.
   </p>
   <p>
    „Dobre,“ dumal na diváne, „aspoň všetko tu pokonám! Alebo sa odlúčim cele, alebo
         zaviažem také zväzky, ktoré budú neroztrhnuteľné. Možno i Mária vytrezvie v tom nemeckom
         Düngelhausne! Azda i jej vletí do srdca túžba za týmto krásnym krajom, za týmito ľuďmi, za
         touto krásnou, nie nádhernou, ale predsa krásnou! Azda!“
   </p>
   <p>
    Mirko zadul sviecu a chcel sa vyzliekať. No zatúžil po slobodnom vzduchu. Otvoril dvere
         — viedli priamo na dvor. Vonku chystalo sa na ľahký jarný mrázik, vzduch bol svieži, ale
         nie nepríjemne chladný. Na rozhorúčenú hlavu Mirkovu bol to pravý liek. Keď prešiel dvorom
         a ocitol sa medzi ohromnými ovčincami, z hornej veže bili dve hodiny — skoro za tým ozvala
         sa dolná, nehotová veža, tenším hlasom, oznamujúc tiež dve. Z ulice bolo počuť už ranný
         spev hlásnika. Cele iný nápev, iné slová ako do polnoci.
   </p>
   <p>
    Ticho bolo. Len časom zabľačala ovca ako zo sna, i prežúvanie bolo počuť. Bolo to
         neustále šumenie ako v hore, keď večerný vetrík podúva.
   </p>
   <p>
    Napravo, pod slobodnou, drevenou kôlňou bola hromada surových koží. Mirko zbadal ihneď
         nedobrý zápach a išiel pomedzi ovčince k humnu. Ovce sa znepokojovali. Jedna zabľačala a
         celá hromada poskákala na nohy a tisla sa do kúta.
   </p>
   <p>
    „Čo je to!“ ozval sa ovčiar, spiaci nad ovcami na posteli, pripevnenej na stene ako
         lastovičie hniezdo.
   </p>
   <p>
    „Ja som to, Mirko!“ odvetil Kladný.
   </p>
   <p>
    „To je iné! Nech odpustia! Pred týždňom mi skapala ovca!“
   </p>
   <p>
    Mirko sa vrátil na dvor, pred byt Ďurkov. Už mu vyšumel mámor, či už dobrým, chladným
         vzduchom, či zápachom stá a stá oviec, ale už cítil potrebu sna. Šiel k svojim dverám,
         ktoré zanechal otvorené.
   </p>
   <p>
    Napravo bol malý oblôčik. Jemu sa zdalo, čosi bieleho, jasného pohlo sa v ňom. Zastal.
         Zvedavosť ho tiahla. Zaklepal na oblok, nevediac prečo. Oblôčik sa otvoril a v ňom pri
         slabom svetle hviezd a slabého srpu mesačného ukázala sa oválna tvár Anny.
   </p>
   <p>
    „Blúdiš, blúdiš,“ riekla, „vidíš, dedinské dievčence čakajú na milého pri oblôčku.“ Mal
         to byť žart, ale z Aniných úst to neznelo žartom.
   </p>
   <p>
    „Anna naľakala si ma! Kto by myslel na také prekvapenie. No, vďaka ti!“
   </p>
   <p>
    „Prečo vďaka? Nemohla som spať… potom hlas ovčiara, kroky… to u nás nebýva. U nás je
         vždy svätý pokoj.“
   </p>
   <p>
    Mirko oprel sa ľavým lakťom o podokenicu takže hlavou bol vlastne v chyžke.
   </p>
   <p>
    „A ty tu spávaš, Anica?“
   </p>
   <p>
    „Tu, i s matkou. Nehovor nahlas, zobudíš ju. A ona je taká zunovaná! Otec sa málo stará
         o gazdovstvo. Radšej číta novinky a sedí u farára. Cestuje, pri voľbách márni čas. Nuž
         tak!“
   </p>
   <p>
    Tvár Anny bola tak blízko Mirkovej, že keď rýchlo, pološeptom hovorila, cítil jej milý
         dych na líci.
   </p>
   <p>
    „Daj ty pokoj otcovi! Či má tak skrbľačiť ako Samko? Čo má z toho Samko? Ani len detí
         nemá, všetko príde na vnuka. A čím je on sám? Ničím! Boja sa ho, lebo sú mu dlžní. Tvoj
         otec je viac na Lipovej i okolí než bohatý Samo. Nuž tak!“
   </p>
   <p>
    „Keby môj otec bol taký bohatý — lepšie by bolo!“
   </p>
   <p>
    „Aj, aj… Drevanská krv… Turák, turák! To je nová vec pre mňa. Darmo je, krv nenie voda!“
   </p>
   <p>
    „Nie tak som myslela. Keby bol otec taký bohatý…“ nedohovorila, ale chytila Mirka za
         ruku, opretú o podokenicu.
   </p>
   <p>
    Mirko bol prekvapený, nie tak zmyslom jej slov, ktoré boli cele ľahostajné, ako tým
         hlbokým, prsným hlasom, aký zunel tichou nocou.
   </p>
   <p>
    „Zobudíš mať,“ riekol, nevediac čo múdrejšieho povedať.
   </p>
   <p>
    Z vnútra chyže ozýval sa pravidelný chrapot. Mať Anny, zdravá, silná, prácou zmorená
         žena, spala snom, že ťažko bolo by ju zobudiť i veľkým krikom.
   </p>
   <p>
    „Mirko môj!“ riekla Anna, a v tom okamihu ležala jej horúca hlávka na jeho pleci. Či on
         ju prvý vzal, či ona bola prvá, čo ovinula ramená okolo jeho, nebolo možno určiť ani jemu,
         ani jej. S nimi sa stalo niečo elementárne-nepovedomého. Cítil na perách, na tvári jej
         bozky, cítil búrku krásnej, plnej hrudi, vôňu jej vlasov, sviežosť jej tuhých mladistvých
         líc.
   </p>
   <p>
    „Ťahá — zavri oblok!“ riekla mať v polosne, obrátila sa na druhý bok a počala znovu
         chrapkať, Mirko stál dlho pri obloku, už zatvorenom.
   </p>
   <p>
    „Ešte raz!“ riekla Anna a pritisla ústa k table. Mirko urobil to isté. Cítil perami devy
         oteplené sklo. „Ešte raz,“ riekla, neodťahujúc úst od tably. Mirko celoval horúcou krvou
         devy rozhorúčené sklo a zdalo sa mu, že nikdy v živote nepocítil toľko ženskej nehy, toľko
         ľúbostnej slasti ako pri bozkávaní skla.
   </p>
   <p>
    Poodišla — vtedy zaklopal na oblok a riekol: „Ešte raz!“ A zase sa stretli ich ústa,
         oddelené chladným sklom, ktoré sa obojstranným živým žiarom zahrievalo.
   </p>
   <p>
    Mirko prešiel do svojej chyže celý omámený. Nikdy nemyslel, že naňho niekoľko okamihov
         tak mocne, osudne môže pôsobiť, ako sa stalo pod Anniným oblôčkom. Mária mizla, tratila sa
         v jeho fantázii, a Anna ako nejaký démon, počala nad ním kraľovať…
   </p>
   <p>
    Hádzal sa na posteli, raz sa nazýval hlupákom, ľahkomyseľníkom, ale sám ospravedlnil sa
         hneď, že toho nehľadal… A ona hľadala? Nemožno! Či ona mohla šípiť, že po druhej hodine
         vyjde na neobyčajnú prechádzku medzi ovčince?? Nie — tu niet ani u neho, ani u nej
         najmenšej schválnosti. Tu zahovoril boh, podumal, ačkoľvek málokedy na boha myslel. Nad
         ránom zaspal, ale už o piatej bol hore, umyl sa a veselo vyšiel k Ďurkovi na raňajky.
   </p>
   <p>
   </p>
   <p>
    *
   </p>
   <p>
   </p>
   <p>
    Na lipovskej fare svätili naozaj slávnostne Jozefa. Dom bol preplnený hosťami z okolia i
         z ďalších strán. Menovite jedna grupa národných ľudí sa zhovorila, že toho roku prekvapí
         Lipovského, ktorého nehlučný, ale vnútorne a na blízke okolie mohutne účinkujúci vliv bol
         známy. Grupa mala plán vytrhnúť Lipovského z úzkeho kruhu a využiť jeho sily pre
         všeobecnosť, pre celý národ. Lipová sem, Lipová tam, pekná vec, že je zaujatá, že odberá
         stá výtlačkov z každého lacnejšieho vydania, ale taký človek ako Lipovský, mal by mať
         širšie pole. Je v hrude zahrabaný diamant.
   </p>
   <p>
    Prišiel i doktor Miloslav, patriaci k vyšeoznačenej skupine.
   </p>
   <p>
    Kňazi seniorátu boli temer všetci; jeden medzi nimi „nerozhodný“, to jest človek bez
         farby, ktorý bol by inde maďarónom, ale v tomto senioráte nemal k tomu dosť gurážu.
   </p>
   <p>
    Zjavil sa i Rybka. Nič ho netlačilo, že akonáhle blížil sa ku kolegom, živo hovoriacim,
         hovor utíchol, alebo menil sa v cele obyčajný o počasí a výhľadoch na úrodu.
   </p>
   <p>
    Tichá, osamotená, pustovnícka fara premenila sa na úľ, živo rozihraný. Nechýbali ani
         ženské, pani farárky v starodávnych čepcoch dostavili sa v hojnom počte, niektoré vzali so
         sebou i dcérušky, skromné, večne pýriace sa devy. Po kuchyni a chodbách tmolili sa babky,
         bola tam od Drevanských i Beta i Tomášova Evka. Ján Drevanský-koričňanský prišiel pred
         samou večerou. Zostarel od krátkeho času. Nahrbený, smutný, roztržitý chodil medzi
         množstvom dlhokaputníkov ako hriešnik medzi čistými a nesmelý medzi smelými. Všetko sa
         cítilo ako doma, ešte i Rybka sa tváril, akoby bol medzi svojimi, len Drevanský robil akýsi
         cudzí dojem.
   </p>
   <p>
    Večera išla slávne. Poprední hostia sedeli v jedálni, preplnenej tak, že misy museli si
         hostia sami podávať, prístupu nebolo. Celý priestor zaujali stoly a stolce. V druhých
         izbách, ešte i v kaplánke, sedeli významnejší cirkevníci, mládež, svetskí hostinkári, ktorí
         nikdy nechýbajú pri konventoch, spovediach kňazských, posviackach a podobných
         príležitostiach.
   </p>
   <p>
    Bolo živo, ale cele ináč než u Drevanského na Jána. Reči išli umné, týkajúce sa cirkvi,
         národa, verejných záujmov, literatúry… Pravda, boli i žarty, lokálne historky, vzájomné
         dráždenie sa, vtipy. Ale to všetko bolo akosi temperované, bez hluku a výstredností. Mirko
         Kladný sedel pri Drevanskom veselý a zotavený. Doň vošiel nový život. Krása a sviežosť Anny
         zaujali ho tak, že nemal už zmyslu pre Drevanského bôle, ktorý ani nevedel hovoriť o inom,
         než o svojom nešťastí.
   </p>
   <p>
    Rozumie sa samo sebou, že toasty nevystali. Senior mal prichystaný slávnostný jozefovský
         prípitok. Aké bolo jeho prekvapenie, keď razom vstal Rybka a toastoval na jubilanta. Všetko
         sa škaredilo, niektorí porobili nohami hurt, ale pevný, hustý hlas nevolaného gratulanta
         víťazne sa ozýval. Rybka znal babráckosť spoločnosti, vedel o jej chabosti, a dovolil si
         ešte dávať vlastenecké naučenia oslavovanému. Áno, netajil svoje, a prinútil počúvať ľudí
         národných „vlastenecké“ impertinencie. A bol sám.
   </p>
   <p>
    Čo je po tom, že ho neskôr senior v svojom oneskorenom toaste pošľahal, čo po tom, že na
         jeho toast bolo ticho a na seniorov hlučná pochvala! Previedol svoje. No s jedným nerátal.
         S Micianom.
   </p>
   <p>
    Mician hlasno zaškrípal zubmi, jemu to bolo primnoho! Vedel, že zase vytrpí, že naňho sa
         oboria, keď vykoná nejaký nepravidelný kúsok. Vzal to na seba. Vstal, celý červený hnevom.
         Všetko zatíchlo.
   </p>
   <p>
    „My, Lipovania,“ počal spočiatku trasúcim sa hlasom, „dobre vieme, čo máme v našom
         Jozefovi, v našom milovanom, požehnanom pastierovi. Ale všetka úcta, všetka láska, ktorú
         oproti nemu chováme, nesmie nás zvádzať k tomu, aby sme ho porovnávali s naším pánom a
         bohom Ježišom Kristom, keď putoval ako pravý človek medzi ľuďmi. No vzdor tomu opovážim sa
         prirovnať jeden moment zo života Kristovho k tomu momentu, ktorého sme, žiaľbohu, práve
         boli svedkovia. Judáš bozkal Krista, keď ho zrádzal drábom farizejským so slovami: ,Zdráv
         buď, mistre!‘ Pán farár Rybka slovami ľsti a klamu pozdravil nášho jubilanta, a v duši ho
         zradil a zrádza i skutkami!“
   </p>
   <p>
    Bolo najprv ticho… Potom počala sa opravdivá búrka. Nikdy lipovská fara takej nevidela.
         Jedni volali „živio“, druhí vybuchli v smiech, iní zase ukázali nevôľu nad pohoršením.
         Nájdu sa to všelijakí ľudia. Menovite boli kňazi, ktorí vo vystúpení Micianovom videli
         laický nábeh na svoj stav. Rybka sem, Rybka tam, vieme, že je oplan, ale je predsa kňaz! Je
         ich kolega, a Mician je jednoduchý mäsiar a kupec. Že vystavil sa národne, že hovoril
         pravdu, to ustúpilo do úzadia za stavovské márnosti.
   </p>
   <p>
    Ale vcelku bol Rybka justifikovaný. Červený ako rak vstal a chcel odvetiť. Ale už bola
         mládež a čulí Lipovania vo dverách jedálne. Nedali mu hovoriť…
   </p>
   <p>
    „Ako ste prišli ku kráľovskej fare?“ ozval sa niekto vo dverách…
   </p>
   <p>
    „Žandármi!“ odvetilo mu desať hlasov.
   </p>
   <p>
    „Koričňanci plačú!“
   </p>
   <p>
    „Tu nehrajú ferbľu!“
   </p>
   <p>
    „Koho odniesli na nosidlách z rohovského bálu?“
   </p>
   <p>
    „Kto privolal vojsko do Koričného?“
   </p>
   <p>
    „Meg, meg! Meg, meg!
    <sup>
     [
     <a class="footnote" href="#ftn.id2580320" name="id2580320">
      17
     </a>
     ]
    </sup>
    “
   </p>
   <p>
    Surma bola už skutočne nepekná. Vtom vstal Lipovský. Ako hostia videli jeho vysokú
         postavu, jeho krátko strihané šedivé vlasy, keď ozvali sa jeho prvé, nehlasné, tiché slová,
         všetko sa upokojilo, akoby rozvlnené more niekto pošibal čarovným prútom.
   </p>
   <p>
    Lipovský nič zvláštneho nepovedal. Ba ešte sa i poďakoval za toast Rybkov i seniorov,
         hovoril o láske i odpúšťaní, o rovnosti pred bohom, o nebezpečenstve, keď človek myslí, že
         je sám pravý, a nedopúšťa možnosť toho, že i protivník môže byť pravý. Slová jeho boli
         chladnou sprchou na rozohnené hlavy, a Rybka už počal sa usmievať, lebo iste myslel, že je
         to zavrátenie nielen Miciana, ale i tých, čo sa vzbúrili na smelé jeho slová.
   </p>
   <p>
    A razom prešiel na inú tému… Rozvinul celý duchovný boj slovenský proti odrodilcom,
         násilníkom a skrivodníkom. Sprcha, ktorú pustil na počiatku, pomaly sa menila na oheň. Keď
         skončil, národná rozohnenosť bola väčšia, intenzívnejšia než po búrnych slovách
         Micianových. Mician obrazil Rybku, Lipovský ho zničil, zničil celý jeho myšlienkový svet,
         celý jeho život, jeho zmýšľanie a konanie postavil na pranier pravdy, pranier umelecky
         zhotovený, krásny, ale predsa len pranier. Tak hovoria len veľkí rečníci, a to len v
         minútach vyvolených a zhora požehnaných.
   </p>
   <p>
    Rybka sa stratil. Škrípal zubmi, a nezabudol sa staviť v Rohove u slúžneho, ačkoľvek
         bolo už pozde.
   </p>
   <p>
    Po jeho odchode spoločnosť sa rozveselila. Mician sedel potmehúdsky, zhrbený a usmieval
         sa. Bol rád, že neurobil to, čo najprv zamýšľal. Chcel totiž Rybku vziať za ruku, stisnúť
         mu ju ako len Mician mohol (lámal grajciare v prstoch na stávku) a vyviesť ho von.
   </p>
   <p>
    Takto bolo lepšie. Bol spokojný so sebou, ačkolvek poniektorí farári naňho zle zazerali,
         a pán senior, človek slabý, pohrozil mu tučným ukazováčikom, na ktorom bol velký zlatý
         prsteň.
   </p>
   <p>
    „Rozkážete?“ opýtal sa Mician, úctivo sa priblížiac k hroziacemu.
   </p>
   <p>
    „Nie tak ohnivo!“ riekol senior. „I on prijal požehnanie apoštolskej ruky!“
   </p>
   <p>
    „Pán senior! To som i ja vyňal! I pokrstených zlodejov vešajú!“ Senior obrátil vec na
         žart…
   </p>
   <p>
    „Povraz má dva konce, dva konce, pán Mician.“
   </p>
   <p>
    „Nebojím sa povrazu, vznešený pane, bojím sa len našej slabosti.“
   </p>
   <p>
    „No, no! Nie tak vážne!“ riekol senior a zase zdvihol tučný prst s veľkým zlatým
         prsteňom…
   </p>
   <p>
    „A keby i šibenica!“ zlostne a vážne riekol Mician, ktorého hnevalo to, že senior chce
         vec obrátiť na žart. „Už dosť bolo toho mieru! Hynieme pod ním!“
   </p>
   <p>
    „Jeden človek nič nemôže!“ odvetil starý pán, a hladel ujsť exámenu ,laika‘.
   </p>
   <p>
    „Neosobujem si nič, vznešený pane, ale raz, na Jozefa, povstala tu neďaleko v dedinke
         myšlienka slovenského povstania
    <sup>
     [
     <a class="footnote" href="#ftn.id2580458" name="id2580458">
      18
     </a>
     ]
    </sup>
    ! Prečo by sme my na Lipovej nemohli prelomiť to večné fatinkovanie sa
         nepriateľom?“
   </p>
   <p>
    „Dobre, dobre, pán Mician,“ ozval sa chudý starček, temer rovesník najstaršieho nebohého
         Jána Drevanského, ktorý sám nevedel, koľko má rokov… „Nožmi sme išli proti puškám, kosami
         proti kanónom… Boli časy, boli… Netriasli sme sa pred každým vyslaným panákom, ale mali sme
         vodcov svojich… Boli časy …“
   </p>
   <p>
    Mirko sa nemohol zdržať, postava a slová starca, tak zošlého, ktorý celý večer len ticho
         sedel a žuval bezzubými ďasnami kúštiky chleba, urobili naňho dojem zdrcujúci, a pritom i
         pozdvihujúci. Pristúpil k nemu a bozkal mu zvraštenú, chladnú ako ľad ruku.
   </p>
   <p>
    Starček neporozumel, pomľaskol zoschnutými perami a sadol na stolec.
   </p>
   <p>
    ,Nie‘ podumal Mirko, ,navrátiť sa musíme ku koreňom, my, netrebné výhonky! Osvietiť sa!
         Znovuzrodiť!‘
   </p>
   <p>
    A vtedy dozrela v ňom myšlienka, že vezme si za ženu Annu Drevanskú a pojme ju k rodičom
         do Viedne.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579834" name="ftn.id2579834">
        16
       </a>
       ]
      </sup>
      <span class="emphasis">
       <em>
        Sie, Schlowak, gehen Sie ein wenig in ihre Schlowakei
       </em>
      </span>
      —
               (nem.) Vy, Slovák, choďte trochu na vaše Slovensko
     </p>
    </div>
    <div class="footnote">
     <p>
      <sup>
       [
       <a class="para" href="#id2580320" name="ftn.id2580320">
        17
       </a>
       ]
      </sup>
      <span class="emphasis">
       <em>
        Meg, meg!
       </em>
      </span>
      — (maď.) Len ho!
     </p>
    </div>
    <div class="footnote">
     <p>
      <sup>
       [
       <a class="para" href="#id2580458" name="ftn.id2580458">
        18
       </a>
       ]
      </sup>
      <span class="emphasis">
       <em>
        na Jozefa, povstala tu neďaleko v dedine myšlienka slovenského
               povstania
       </em>
      </span>
      — Autor naráža na schôdzku slovenských národovcov 19. marca 1848
               u Jozefa Miloslava Hurbana v Hlbokom, kde sa radili o slovenských požiadavkách a o
               spôsobe, ako vysvetľovať nový politický program národu
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580536">
       </a>
       5. Spoveď
      </h2>
     </div>
    </div>
   </div>
   <p>
   </p>
   <p>
   </p>
   <p>
    Lipovský prechádzal sa ráno svojou už okopanou, ale ešte hriadkami nerozdelenou
         záhradou, cele tichý duchom, spokojný, nedojatý tou surmou, ktorá v jeho dome šumela do
         tretej hodiny. Stalo sa, že keď vážnejšie osoby ušli, a farári so svojimi ženami a dcérami
         radom vyviezli sa nízkou bránou na bričkách i prostých vozoch, zostali pri dobrom víne
         niektorí zo spomínaných už, nevolaných hostí, vždy prítomných, kde pečú koláče.
   </p>
   <p>
    Lipovský chodil medzi nimi, usmieval sa, štrngal, vôľu nekazil, ba časom prispel k nej
         anekdotou alebo rozpomienkou zo svojej mladosti. Pred treťou zmizol do svojej spálne…
   </p>
   <p>
    Keď už poslední hostia zbadali jeho neprítomnosť, počali sa odberať. Odberali sa jeden
         od druhého. Pravda, boli to všetko už tí lacnokoláčnici. Strkajúc jeden druhého išli úzkym
         ambitom.
   </p>
   <p>
    „Chvalabohu, že vás už strela vzala!“ riekla Beta Drevanská, majúca komando nad
         kuchyňou, „či to kto vídal vo farskom príbytku zostávať do rána! Hladoši! O tretej ešte
         čiernu kávu variť! Doma nemá suchého chleba! Veď ich poznám!“
   </p>
   <p>
    „Veď počujú,“ krotila starenku Tomášova Evka, a pritom čítala farský i požičaný riad, už
         umytý jej zručnými rukami, „veď počujú!“
   </p>
   <p>
    „A nech počuje tá hladná čeliadka! Kto ich sem volal! Sú vari rodina? Či čo?“
   </p>
   <p>
    Hladná čeliadka dobre počula vrieskavý, nepríjemný hlas Bety, ale sa neohlásila. Boh ju
         uchovaj! Boli by si také mená počuli, o akých sa im ani vo sne nezdalo.
   </p>
   <p>
    Lipovský prešiel už po tretí raz širokým chodníkom, paralelne bočnej steny chrámu.
         Vysoko nad ním počínali sa pseudogotické obloky, stena bola biela, takže slabé, marcové
         slnko, oprúc sa o biele plochy stenové, nepríjemným reflexom dráždilo zrak. Sadol si do
         drevenej búdky, hľadel na sviežo pokopanú zem a dumal o svojej nezávidnej sudbe. Vedel, že
         boh mu uštedril nevšedné dary, a vedel i to, že ich zahrabal tu v tejto novorozčičranej
         pôde, tam v tom bielom chráme. ,Kážem, sobášim, krstím, spovedám a pochovávam! Verne — ale
         čo je to? I Daniel Rybka to robí. Ale v ostatnom som nehodný služobník. Viem sa obetovať?
         Neviem. Krčím sa, ako sa druhí krčia. A život tečie… Hrob blízky… Že mňa ctia blízki?
         Včerajší sviatok? Kde korisť, tam sa zlietnu orlice. Krkavce dobre vyprevadila Betka!´
         Lipovský vzdor svojim smutným dumám musel sa zasmiať, keď si spomenul, ako do jeho spálne
         prenikli slová škrekľavej Betky.
   </p>
   <p>
    Lipovský zazrel Mirka Kladného pri dverách.
   </p>
   <p>
    „Sem, sem!“ zavolal. „Tamdnu je ešte ako v krčme, studeným dymom páchne — bolo veľa
         hostí.“
   </p>
   <p>
    Mirko sňal svoj bezúhonný cylinder, ktorému sa deti na námestí smiali, a sadol k
         farárovi. Lipovský položil mu rameno na plecia a dlho díval sa mu do tváre. Mirkova tvár
         bola jasná, priblednutá, oduševnená. Bol milo dojatý farárovou prítulnosťou.
   </p>
   <p>
    „Čo tak zavčasu?“ opýtal sa Lipovský. Mirko dobre vedel, že farárovi nenie tajné, prečo
         ho za rána vyhľadal.
   </p>
   <p>
    „Máte niečo na srdci,“ pokračoval Lipovský, ešte vždy hľadiac na jeho tvár, „Ja vás
         oslobodím od každej spovedi. Mirko, počúvajte. Boli ste zaľúbený do šumnej Márie
         Drevanskej. Prekrásna devuška. Jej šedé, veľké oči mohli i pevnejšieho hrdinu pokoriť.
         Škoda, že jej zmýšľanie nehodí sa k vášmu životu. Je umnejšia od vás — odpusťte, myslela,
         uvažovala, kdežto vy ste len cítili. Avšak som ja čudák, že sa miešam do takých vecí? Nie?“
   </p>
   <p>
    „Prosím vás, pokračujte!“
   </p>
   <p>
    Mirkovi bolo úzko okolo srdca. Cítil, ako jasné, veľké oči starcove vrývajú sa do jeho
         očú, cítil, že im nič neujde.
   </p>
   <p>
    „Vy žijete vo veľkom svete, sám malý, v tom veľkom svete nič neznamenajúci. Vás tisnú,
         kdežto vy nikoho tisnúť nemôžete. Vás radi prijímajú ako človeka vzdelaného, umelecky
         naladeného, a tak plávate s príjemným prúdom — v cudzine.“
   </p>
   <p>
    „Ale svoje nezadávam!“ riekol Mirko, cele pohnutý.
   </p>
   <p>
    „Zadávať, nezadávať — to sú veľmi jemné rozdiely. I nezadávate i — konečne zadávate.
         Sami seba, celého zadávate!“
   </p>
   <p>
    „Moje povolanie volá ma do sveta! Veď nemôžem na Lipovej stavať renesančný palác!“
   </p>
   <p>
    „Predobre! To som chcel! Už sme doma. Na Lipovej nemôžete stavať Srulovi renesančný
         palác, vo Viedni barónovi Todeskovi áno. Ale o tom pokoj. Sú ľudia šťastní a dobrí bez
         toho, že by stavali viedenským kapitalistom paláce. Opusťte Todeska a poďte k nám stavať
         skromné byty, kostoly, fary.“
   </p>
   <p>
    „A moja kariéra, tak skvele začatá?“
   </p>
   <p>
    „I to je dobre! To som chcel, už zase sme doma! Ale vtedy nepomýšľajte na to, brať si za
         ženu Annu Ďurka Drevanského.“
   </p>
   <p>
    Mirko oprel sa chrbtom na laty, ktoré čakali na divý chmeľ, majúci ich okrášliť zeleňou
         na jar a v lete; jeho priam udrelo ako hromom to, čo hovoril Lipovský. A starcove oči tak
         spokojne, nevinne hľadeli naňho, akoby bol hovoril o veci cele pobočnej.
   </p>
   <p>
    „Veď ste preto sem prišli,“ pokračoval Lipovský. „Vy ste v hlbokej duši cítili, že
         nedobré dielo konáte, chceli ste odo mňa radu. Ja viem, že moju radu prijmete v pokornoti,
         ale i to viem, že ju neposlúchnete… Hovoria to vaše oči, hovorí to váš každý dych. A zle
         bude. Viem, že poctive zmýšľate, viem, že vyššie túžby, než sú čisto ľúbostné, prinútili
         vás k tomu. Ale verte, starý človek, čo by i bol otupený pre zložitý a vždy meniaci sa tok
         žitia, v tých základných, nemeniacich sa otázkach života vidí jasnejšie než svieže,
         vycibrené umy. V človeku, konečne, všetko starne a slabne; zmysly, pozorovanie, jemnocit,
         spôsobnosť pôžitku, ostrý pud pre novoty, pre beh vecí — ale nestarne a neslabne skúsenosť.
         Ona naopak s každým rokom rastie, zveličuje sa… Lenže pri oslabených ostatných
         vlastnostiach nenachádza dosť dobrých a presných foriem, aby sa vyjadrila… Túto prednosť,
         to jest mnohoročnú skúsenosť, mi nesmiete odoprieť. A na základe tej skúsenosti prosím vás,
         nemyslite na manželstvo s Aničkou!“
   </p>
   <p>
    „Poddávam sa…“ riekol konečne Mirko, „viem, že vy znáte pravdu… Neviem síce, skadiaľ
         máte chýr… No to je všetko jedno…“
   </p>
   <p>
    „Nie z udavačstva!“ s úsmevom riekol Lipovský, „nemýľte sa.“
   </p>
   <p>
    „Ale vec je u mňa, v duši a svedomí, už riešená, velebný pane!“
   </p>
   <p>
    Mirko rozpovedal všetko, čo mal na duši i svedomí, široko, verne a bez najmenších
         pomlčiek… Vyjavil starému priateľovi celú svoju dušu, svoj ohnivý, vyššími mysľami
         posvätený cit, svoje pevné namerenie obnoviť vo vyšších sférach spojenie s národom, s
         ľudom! Uistil farára, že taký estetický, plný a dokonalý zjav, ako je Anna Drevanská, bude
         divy tvoriť, bude príkladom, za ktorým pôjdu i iní, ktorí odtrhujú sa od ľudu a hynú.
         Poukázal na koričnianskeho Jána… Aká priepasť… aká bezvýchodná zmes hrozných zablúdení! A
         kto môže vedieť, či tá, alebo oná jahoda „inteligentného“ kruhu bude iná než Lenóra?
   </p>
   <p>
    Farár počúval ho ticho; hľadel prosto a jasno na Mirkovu rozpálenu tvár, a dlho nič
         nehovoril. Z kostola sa ozval hlboký pedál ohromného organa, potom celý organ zahral,
         prísnou, ťahavou, akoby kárajúcou hudbou. Dva tenké, detské a krikľavé soprány mendíkov
         bolo počuť a pritom slabý spev niekoľkých báb.
   </p>
   <p>
    Lipovský vstal, podal Mirkovi ruku a riekol ticho:
   </p>
   <p>
    „Kto by vás chcel odvádzať… miešať sa do takých delikátnych vecí! No svojich slov
         neodvolávam. Som to dlžen vám — i rodine Drevanských. Vy urobte, ako viete… Potom, keď mňa
         už nebude — hľa, pod týmto pieskovcom budem ležať,“ — ukázal na veľkú, pieskovcovú platňu,
         opretú o biely múr chrámu, ktorú si farár prichystal na ležiaci náhrobník — „rozpomeňte sa
         na moje jozefovské slová!“
   </p>
   <p>
    Šiel do fary, prehodil talár a ticho kráčal do kostola. Mirko šiel za ním. Pri modlitbe,
         jemným hlasom prednášanej z vysokého kancľa, Mirko cítil nepriazeň k starcovi. Jeho hlas
         zdal sa mu byť falošným, slová modlitby schválne vyhľadanými; tvár jeho, krátko strihané
         šediny, jeho ruky, opreté na kanceľ, jeho pohyb hlavou, konečne jeho odchádzanie, pri
         ktorom zadržal si dlhý talár na spôsob žien, majúcich dlhé šaty, to všetko bolo mu tak
         odporné, že rozladený, rozhorčený, vybehol z chrámu, ked zase počal dunieť pedál a doňho
         miešali sa tóny klaviatúry.
   </p>
   <p>
    ,Že vraj národovci! Že vraj ľudoví ľudia! Aristokrati! Nadutí privilegisti! Kážu
         rovnosť, a sami ohradzujú sa akýmsi plotom, akousi hrádzou! Dajtimibože noblesy! Zato, že
         farárova dcérka nosí smiešno napodobnený klobúk poslednej viedenskej mamsel… zato, že vie
         švandrkať a nevie žať — zato je mi ona bližšie, pisárskemu synkovi? Čo iného môže mať proti
         môjmu tak nezištnému plánu, proti môjmu čistému zväzku s devou, ktorej tisíc fanfršoviek
         nenie hodno vlásky pohladiť? Že má tvrdú rúčku… že má opálené jarným slnkom milé, štíhle
         hrdielce?? Lipovský, Lipovský! Keby to iný… Ale on!‘
   </p>
   <p>
    Mirko šiel prosto, nevediac, kam ho vedie cesta, medzi vysokými, nápadne úzkymi domami.
         Skoro ocitol sa pri Lipovke, prešiel lávkou a stúpal príkrym chodníkom hore Zámkom.
         Neobzerajúc sa vyšiel na terasu, na ktorej bolo staré, dávno zapustnuté tanečné koleso,
         okrúžené drnovými lavicami. Bučinou, ktorá mala ešte len slabé púčky, vyšiel až na samý
         vrch. Vrcholec Zámku bol plešivý, stará, suchá tráva pokrývala zem, ale pod ňou už hlásila
         sa zeleň k životu. Kroky Mirkove duneli, akoby kráčal po nejakej ohromnej dutine.
   </p>
   <p>
    Až teraz obzrel sa nadol… Pod ním rozprestierala sa lipovská dolina, zúžená napravo,
         kade išla hradská, naľavo čnela hrdá Hradová s drevenou pyramídou a zdala sa už zelenšou
         než bol Zámok. Mestečko ležalo pri päte Zámku vo svojom starom, nedvižnom pokoji, akoby
         nikdy nebolo malo v lone svojom búrlivého, rozcíteného Mirka. Táto tichosť smiala sa nad
         jeho slasťami a strasťami nepokojnými.
   </p>
   <p>
    „Vidíš,“ hovorilo tiché, chladné miesto, „ja sa tu rozvaľujem už od mnoho sto rokov a
         nestarám sa o teba, Mirko môj, trebárs si vo mne zažil tisíc dobrých i nedobrých okamihov!
         Čo mi je do teba? Hradská sa hadí, po nej idú i vozy, i káry, i kočiare, prijímam všetkých.
         Handlé ťahá s kožkami, bohatý kupec poháňa tučné, mohutné kone — ony vezú ohromné žochy
         vlny, trčiace ponad gréfy temer až k zemi. Čo mňa do teba?“
   </p>
   <p>
    Mirko cítil pri vzdušnej samote svojej i strašnú opustenosť.
   </p>
   <p>
    „Skutočne, mesto má pravdu! Načo som ja komu? Čo tu hľadám? Aký zmysel má moje večné
         bludárenie po kraji, ktorý mi nedáva a dať nemôže poľa pre moju činnosť, pre môj talent? Je
         to romantika, hlúpa romantika. Už raz som s ňou strašne zabŕdol. Koľko trápnych chvíľ stála
         ma Mária! Koľko strašných chvíľ! A teraz?“
   </p>
   <p>
    Slová Lipovského boli také mocné pre neho, že zaháňal násilne z mysle obraz Aničky.
         Zaháňal ho tak, akoby bol pred ňou hrozne vinný… akoby bol spáchal prečin, ktorého veľkosť
         nechápal. Slnko, neobyčajne teplé, svietilo z čistého neba a rozohrievalo pôdu. Ľahol si,
         podoprel hlavu pravou rukou a hľadel na pestrý, prívetivý obraz kraja… Nebolo v tom kraji
         ani romantických krás, ani bohatosti farieb, ani zaujímavostí krajinárskych premien. Jasno,
         triezvo, bez tieňov jasala dolina, beleli sa pusté, triezve steny dolného chrámu s
         nedokončenou vežou; dym z komínov stúpal priamymi stĺpmi nahor, slabo bolo počuť rachot
         vozíkov na hradskej a plieskanie bičov.
   </p>
   <p>
    „Tu je ubehlík!“ počul Mirko za sebou sonórny hlas Miciana, „deti mi povedali tam pri
         potoku.“
   </p>
   <p>
    „Ach, Martinko! Ako rád som, žes’ prišiel! Pozri, ako je krásne, a mne je tak smutno!“
   </p>
   <p>
    „A preto beháš po kopcoch? Keď ti je smutno, treba si prihnúť u Repku z toho starého! A
         čo je to? Veď máš vlhké oči? Ej, ej, Mirko! Sme my to za hrdinovia!“
   </p>
   <p>
    Mirkovi naozaj oči navlhli. Považoval ako pozitívnu, ničím premeniť nedajúcu sa istotu,
         že Annu vezme si za ženu, ale hlboko cítil, že Lipovský musel mať závažnú, snáď ním ešte
         nedohádnutú príčinu, tak otvorene, surovo varovať ho pred týmto spojením. Mician mu prišiel
         vhod… Ale ťažko bolo Mirkovi von s farbou.
   </p>
   <p>
    „Martin!“ riekol ticho, „poď, sadni si ku mne… Mám ti niečo povedať…“
   </p>
   <p>
    Mician myslel svoje…
   </p>
   <p>
    „Ale nerob predhovory! Povedz, koľko? Veď vieme!“
   </p>
   <p>
    „Oh, môj dobrý Martin, časy už prešli, čo som vás pumpovával, moji zlatí!“ A Mirko
         rozpovedal Martinovi, v čom je vec.
   </p>
   <p>
    Mician sedel nahrbený a pohrával sa so suchým steblom trávovým. Jemu boli citné výlevy
         mladého priateľa nepochopiteľné, ale pochopiteľné mu bolo to, že Mirko si chce Annu vziať…
   </p>
   <p>
    „Nuž čo povieš?“ opýtal sa Mirko, zamlčiac, že už bol u Lipovského na slove.
   </p>
   <p>
    „Čože!“ riekol Mician, „Ďurkova dievka je zlato! I ty si zlato… Ale ty si prepálené,
         prekované zlato, a ona je také zrnisté, číre. Na… bohzná! Ale vieš, ja sa do ženských vecí
         málo rozumiem… Ďurkovi si už hovoril?“
   </p>
   <p>
    „Nie, nehovoril. Ja chcem tvoju úprimnú mienku.“
   </p>
   <p>
    Mician špáral svoje husté, biele zuby trávovým steblom.
   </p>
   <p>
    „Hm! O Ďurka nie je otázka. Ani o Ďurkovú. Oni sú svetáci!“
   </p>
   <p>
    Mirka veľmi zarazila táto poznámka. Čo chce tým povedať?… Oba dlho mlčali… Konečne
         Mician, odhodiac steblo, obrátil sa k Mirkovi. Jeho oči svietili ako belasé nebo nad
         Hradovou.
   </p>
   <p>
    „A chceš ju vziať do Viedne?“
   </p>
   <p>
    Na takú otázku nebol Mirko pripravený. Veď to nebola vlastne žiadna otázka, ale vec cele
         jasná a riešená. Ale na také najprirodzenejšie, samo sebou lúštiace sa otázky býva niekedy
         najťažšia odpoveď.
   </p>
   <p>
    Mirko neodvetil. Zas rozsmútil sa a bol by temer zaplakal.
   </p>
   <p>
    „Aj ty, aj ty!“ riekol neprozreteľne.
   </p>
   <p>
    „Ach, tys’ už s niekým hovoril… Už viem, už viem!“ zavolal Mician. „S kňazom… všetko
         viem!“
   </p>
   <p>
    „Pozri tú skalu!“ zakričal Mirko, celý bledý, „rovno, stenou trčí nad dolinou… Chceš,
         aby som skočil?“
   </p>
   <p>
    A vyšvihol sa zo suchej trávy a pošiel ku strmému zrázu nad hradskou.
   </p>
   <p>
    Mician schytil ho za ruku.
   </p>
   <p>
    „Postoj! Povedali by, že som ťa ja zhodil! Mne taký kúštik ľahko pripíšu… Teda stoj!“
   </p>
   <p>
    Mirko sa zahanbil; pokojný, tvrdý hlas Micianov upozornil ho na smiešnosť takého
         počínania. Ale od toho mu nebolo ľahšie. Cítil, že ani Mician neodobruje jeho pomer k Anne.
   </p>
   <p>
    „A robte si vy, čo chcete!“ zakričal bôľne, „myslite si vy, čo sa vašim kožkárskym
         lebkám ľúbi! Nám je to už súdené! Stať sa musí!“
   </p>
   <p>
    „Mirko, Mirko! Ktože ti hovorí niečo zlého? Počul si odo mňa slovo? Nemilujem ťa ako
         brata, ako syna? Čo búriš a zúriš! Ale, veď daj i kožkárskemu rozumu isté právo! Vy ste
         múdri po svojom, a my po svojom. Po mojom rozume Anna je krásna, milá, zdravá Lipovanka —
         ale či bude krásna, milá, zdravá Viedenčanka — to už neviem. Sám rozsúď! A od tej chvíle o
         tom dosť, aspoň v mojej prítomnosti. Nechcem počuť! I teba mám ešte utratiť? Všetko sa na
         mňa hnevá, že neviem sa prispôsobiť ani v obci, ani v cirkvi! Jedni mi závidia dedičstvo po
         starých, druhí, že tak voľne lietam a nehrdlačím od tretej rannej hodiny do desiatej
         večera. A teraz ešte i s tebou sa mám poharkať pre kasanicu! Nie! To by bolo hlúpo! Preto
         ani slova viacej! Si zrelý muž, Ďurko má tiež rozum; jediná stránka, čo rozumu nemá, je
         Anna (ktorá ženská pred čepcom má rozum? po čepčení až priveľa), nuž a tá sa bez neho
         zaobíde pri toľkých rozumoch!“
   </p>
   <p>
    Žartovný tón Miciana bol pravým balzamom pre Mirka. Temer cele zahladil trápny pocit
         spovede u Lipovského.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581233">
       </a>
       6. Rumy domu i dediny
      </h2>
     </div>
    </div>
   </div>
   <p>
   </p>
   <p>
   </p>
   <p>
    Mirko Kladný zalomil hlavu, akoby preňho nejestvovali uzdy životné, a šiel ňou prosto do
         múru. Práve do toho múru, ktorý mu bol najviac v ceste. Požiadal farára, aby mu u rodičov
         vypýtal Annu. Sám sadol na Micianov voz a šiel do Koričného. Predsa chcel zvedieť, ako to
         stojí s Jánom a jeho rodinou.
   </p>
   <p>
    Lipovský prišiel k Ďurkovi so svojím mandátom. Ďurko Drevanský poškrabal sa v tyle,
         krútil, škaredil sa, no z jeho červenej tváre len tak žiarila radosť. Žena jeho nápadne
         rýchlo prikývla na všetko. Prvé jej slovo po vážnom oslovení bolo: „Akože ju len
         oblečiem?“… Zavolali Annu. Pri prvých slovách Lipovského pokryla opakom ruky tvár a odbehla
         pod pec, sadla na lavicu a počala plakať. Michal, dozvediac sa o veci, riekol: „Špekulant!“
         Samko nehovoril nič, obliekol sa do cestovných šiat a ušiel. Jeho Beta jediná prišla so
         svojím vetom.
   </p>
   <p>
    „Či ste rozum potratili? Poriadnu dievku oddávať pisárovi!“ U Bety bol každý človek
         pisárom, ktorý nebol poriadnym Lipovanom. „Biedu plodiť, nešťastie privolávať! Vari ho niet
         dosť? Neprichodí i nevolané? Krava sa nám zdula, ošípané zdochli, kôň okrivel! A boli to
         úrody vlani? Konope na piaď, raž riedka. Tomáš prerobil na vlne! Ach, keby žili starí! Či
         by bolo možné také niečo? Garaj ju pýta! Lepeška by ju vzal ako med! A vari to nafúkal
         diabol do hlavy? Ešte farára pošle! Nuž či už niet rozumu u Turákov?“
   </p>
   <p>
    Tomášova Evka ju všemožne krotila.
   </p>
   <p>
    „Veď je to z rodiny,“ hovorila, naprávajúc si čepiec suchou, žilnatou rukou.
   </p>
   <p>
    „Hej, z rodiny! Ale akej rodiny! Malá radosť! Nešťastný Andrej prilepil nám tú žobrač
         Malých… Potom prišli Kladnovci! Známe to dobre! A teraz zase pritiera sa k nám hlad a
         skaza! Nemáme dosť na tej panštine koričnianskeho? Chcete nových koričňanských? Ó, my
         chudobní ľudia!“
   </p>
   <p>
    Beta rozcítila sa doopravdy a počala hlasno plakať.
   </p>
   <p>
    Ale nielen u menovaných osôb, v celej rodine pytačstvo farárovo bolo prijaté s nemilými
         dojmami. Mladé dievky rodiny i závideli Anne, i nachádzali to smiešnym. Nevesty sa
         uškierali, stránili sa Anny, klebetili na ňu, na Ďurka i Ďurkovú. Posledná dala i príčinu
         ku klebetám. Počala sa vypínať, stala sa osobovačnou, svárlivou a vadila sa na širokom
         dvore pre najmenšiu vec. Nastali sváry i medzi mužmi. Príkladný, tichý dvor zmenil sa na
         nepríjemné bojovné pole. Deti, počujúc od rodičov úsudky, trebárs im nerozumeli, zacítili,
         že je čosi neladno medzi Ďurkom a ostatnými. Počali si nadávať a prať sa.
   </p>
   <p>
    Mirko, urobiac takú rodinnú revolúciu, na Micianových sýtych koňoch jachal hradskou ku
         Koričnému. Cestou urobil okľuku na Rohov, lákalo ho rodné mesto. Tam zatiahol do „veľkého
         hostinca“, kázal pohodiť koňom, a sám sa odobral k rodnému domu. Tučná Regina vystrelila
         ihneď z dvier hostinca „Zum Eis-Bier“, keď ho videla prichádzať. Ekštejnovci nemôžu opustiť
         orientálny zvyk sliediť vždy pred dvermi. Radi vysedúvajú pri vrátach, na priedomí,
         striehnu na ulicu, za vozmi, ľuďmi i zvermi. Myslím, že ešte i žena Rothschildova sedáva
         rada, keď nie pred bránou, teda na balkóne, aby videla, ako sa mrví svet. Orient!
   </p>
   <p>
    Regina zabudla dávno na scénu s matkou Mirkovou a vítala ho ako dobrého známeho.
   </p>
   <p>
    „Aký veľký pán!“ riekla, vidiac jeho zlatú reťaz hodinkovú; zlato pre ňu bolo to samé,
         čo pre straku. ,Koľko by dal môj muž za ňu na záloh?‘ pomyslela a prevaľovala sa tučným
         telom z boka na bok.
   </p>
   <p>
    „Kto býva v našom byte?“ spýtal sa Mirko, majúc veľkú vôľu obzrieť si miestnosti
         detstva.
   </p>
   <p>
    „Ignác Morgenstern,“ riekla, „kúpil aj celý dom.“
   </p>
   <p>
    Morgensterna znal Mirko z mladosti. Chodil po dedinách, skupoval zajačie kožky, perie,
         handry a čo len mali ženičky utajené pred mužmi, aby sa mohli potešiť „sladkým“. Hľa, ako
         sa vyšvihol handlé. Tisíc takých existencií povstáva, ani nevedno, skadiaľ prišli. Len
         razom zjavia sa ako domová huba.
   </p>
   <p>
    Kladnému odnechcelo sa vidieť rodičovský byt, premenený morgensternovčinou. Zašiel do
         vínnej krčmy, jedinej kresťanom vydržiavanej. Bola z tých prostých čistých meštianskych
         krčiem, ktorých je už tak málo, slávila sa vždy dobrým, jednakým vínom a chutnou domácou
         kuchyňou. Nepokryté stoly boli čisté, leskli sa ako zrkadlo. Prášku nebolo. Všade sledy
         pilných ženských rúk. Hostinský, tučný, šedivý človek, žaloval sa na zlé časy. Meštianstvo
         upadá, okolité sedliactvo, predtým majetné, už ani vína nepije, všetko prešlo na pálenku.
   </p>
   <p>
    „V Borovom,“ riekol hostinský, „jeden jediný Schlesinger má intabulované stotisíc
         zlatých, a pred päť rokmi bola dedina čistá ako sklo!“
   </p>
   <p>
    „A Koričné?“
   </p>
   <p>
    „Ani sa nepýtajte! Tí chudáci pochodili! Avšak zájdite k rodinke a uvidíte.“
   </p>
   <p>
    Hostinský dal mu priahať malé tučné kone. Smutná to bola pre Mirka cesta. Koričné, dlho
         predmet jeho túžob, Arkádia
    <sup>
     [
     <a class="footnote" href="#ftn.id2581475" name="id2581475">
      19
     </a>
     ]
    </sup>
    jeho mladých rojčení, miesto nevinných zábav, spevov, drnkania na gitaru,
         ukázalo sa v mračnom vide z posledného vlnistého návršia. Predtým pohrúžené v zeleň, teraz
         holé, pusté. Požiar vykántril pridomové stromy, ostatok vyhubila sekera. Slamené strechy
         šedou farbou ešte zvyšovali melancholický výzor dediny.
   </p>
   <p>
    A Krásny dom sa tiež mračil. Už pri vjazde do brány spozoroval Mirko zapustnutosť. Dvor
         dávno nemetený, obloky zaprášené, poloslepé. Lenivý pes vyskočil od hnoja a slabo
         zabrechal, akoby sa mu nechcelo. Kŕdeľ gagotäjúcich husí rozletel sa na všetky strany pred
         koňmi.
   </p>
   <p>
    Mirko vbehol do siene, do izieb; nebolo živej duše. Vzduch bol akýsi zimný a pritom
         nesvieži, ťažký, akoby od zimy neboli otvárali zaprášené obloky. Mal vôľu pootvárať, no
         myseľ na Julku pobádala ho skôr ju vyhľadať. Iste bude v záhrade… Vyšiel na zadný dvor… Tam
         pusto. Záhrada nehnutá, tak ako z nej sneh zišiel, nepokopaná, chodníky, z ktorých voda
         odniesla drobný štrk, dávno netknuté ľudskou nohou.
   </p>
   <p>
    Mirko sa vrátil do domu. Vrazil do Jánovho kabinetu. Tam za stolom na koženom diváne sa
         čosi pohlo. Strapatá, silná hlava pozdvihla sa z veľkej, tuho perím nabitej podušky… Poznal
         Jána.
   </p>
   <p>
    Drevanský zívol, násilne otváral oči, ktorých viečka zase len klapli. Takej ospalej
         tvári Mirko dávno nevidel…
   </p>
   <p>
    „Ty spíš v biely deň,“ riekol a chcel ho objať po starom dobrom zvyku.
   </p>
   <p>
    „Ale daj pokoj!“ riekol Ján. „Čo tu chceš? Čos’ prišiel?“
   </p>
   <p>
    „Vari ma vyháňaš, sváčik! To by bolo! A čo je s vami, kde je Julka?“
   </p>
   <p>
    Bál sa pýtať na Máriu.
   </p>
   <p>
    „Steinová ju odviezla do Nového Sadu,“ riekol zívajúc Ján a naťahoval mohutné ramená, až
         mu prašťali v kĺboch.
   </p>
   <p>
    „Ako vidíš, som sám! I Tinka ma opustila. Deti mi ušli. Divím sa, že dvorný pes ešte
         neušiel niekam. Ach, čo tam po všetkom. Spať, spať!“
   </p>
   <p>
    Ján si bezvládne zase sadol na kožený diván a zívol. Bolo vidno, že jeho hlava pýtala sa
         zase na tučnú, nebárs bielu podušku; Mirko stál nad priateľom, len že mu slzy nevyhŕkli. U
         Lipovského na Jozefa nezbadal jeho strašnú zapustnutosť, vonkajšiu i vnútornú. Videl síce
         jeho apatiu, jeho mlčanie, hľadenie tupo do sveta, ale že by sa človek v takom krátkom čase
         mohol tak premeniť, nemohol nijak predpokladať.
   </p>
   <p>
    „Dám všetko do árendy. Marmelstein sa hlási. Prevezme i ú-ú-úroky.“ Ján zíval medzi
         rečou. „Čo mám robiť! Hja, synku, ja som už dohral svoju úlohu na tomto bielom svete! A
         špatne dohral. Vieš, čo cíti herec, ktorého vypískajú v úlohe, na ktorej si najviac
         zakladal? Pah! Čo po tom! Ľúto mi je, časom mi je veľmi ľúto! Či som predsa nebol
         prenáhlený… Nezaslúžim iba povraz! Ja som všetkému vina: tam máš sekeru, zatni ju do mojej
         hlúpej kyjanice! Mirko! Zle skončilo sa všetko! Panština na konci! Počne sa žo-bro-ta…“ a
         zase zívol a klesol na diván. Jeho ťažká hlava sa hlboko zaryla do podušky.
   </p>
   <p>
    Hostinský v Rohove mal pravdu. Celé Koričné asi taký dojem robilo ako Krásny dom.
         Ospanlivé, zapustené… Mirko šiel dedinou. Mnoho bolo domov so zabitými na hlucho oblokmi.
         To boli domy vysťahovalcov. V niektorých otvorených oknách zazrel ženské hlavy. Vošiel…
         Bolo tam deväť báb a niekoľko detí. Ženy priadli a šili, ale len tak z obyčaje.
   </p>
   <p>
    „Kde máte gazdov?“ spýtal sa Mirko žien, ktoré neprestali priasť a šiť, ba ani nepohli
         sa z miesta.
   </p>
   <p>
    „A v Hamerike,“ odvetili baby a hľadeli tupo.
   </p>
   <p>
    Dve mladé nevesty dopytovali sa o svete, o ceste, o tom, či ešte žandári zdržujú
         vysťahovalcov. Ony už boli dostali peniaze na cestu od mužov z Pensylvánie. Len cesty sa
         báli.
   </p>
   <p>
    „Mnoho mužov je preč?“ spýtal sa Mirko, dojatý touto skazou takého zdravého, dobrého
         ľudu.
   </p>
   <p>
    „Veru mnoho! Z každého druhého domu išli. I pomrelo ich mnoho tam. Boh sám vie, kde sú
         ich hrobčeky! Potrestal nás boh, potrestal.“
   </p>
   <p>
    Mirko dal deťom po šestáku a prešiel k Ondrejovi. Našiel ho nad knihou, z ktorej čítal
         cez veľké, zväčšujúce okuliare.
   </p>
   <p>
    „Ej, Ondrej, Ondrej, ako to pasiete stádo svoje?“ položartovne povedal Mirko, obzerajúc
         sa po pustej izbe. „Ani deti už neučíte?“
   </p>
   <p>
    „Zakázali mi,“ riekol ticho, „preto, že neviem po maďarsky. Rozohnal nás diabol, ako
         vietor rozháňa plevy.“
   </p>
   <p>
    „A vy, pán Žalud, necítite, že ste v istom ohľade tiež vinníkom? Ľud ste zvádzali,
         protivili ste sa bez umu a rozumu vrchnostiam, farárovi, novú vieru ste zavádzali, ale od
         novej vysťahovaleckej horúčky nevedeli ste zachrániť svojich! Čo máte z toho, keď všetko
         uteká a zanecháva rodný kraj? Nemáte vy tiež svoj podiel na zle, ako ho má Rybka a slúžny?“
   </p>
   <p>
    Pri mene Rybka Ondrejovi oči zablysli nenávisťou, o ktorej Mirko ani pochopu nemal.
   </p>
   <p>
    „Nemenujte toto prekliate meno v mojom príbytku, radšej spomeňte satanáša! Veď on už
         chystá preňho pekelnú posteľ zo žeravých prútov. Všetkému príčinou je on, hnusný vrah ľudu
         môjho!“
   </p>
   <p>
    „Vy všetko len na Rybku uvaľujete! Svojich hriechov nevidíte. Veď ja viem, že je to
         oplan v luteráku. Ale nie tak bolo treba ho napádať. Nie cirkev napádať pre jednu prašivú
         ovcu! Ale čo po tom! Rozpovedzte mi radšej, čo je s Koričným…“ Ondrej sa upokojil a počal
         vykladať. Mirko dlho sedel u neho a počúval jeho výklady. Počul naozaj smutné veci.
         Morgenstern už má tu krčmu, láka ženy sladkým, deti cukríkmi. Z Ameriky dochádzajúce
         peniaze idú rovno do jeho vrecka. Ženy, čo mladšie, počali sa strojiť, chodiť podvečer do
         Rohova a vracať sa nad ránom. Stužky a ručníčky, sukne z jemných látok. Peniaze,
         doposielané zo sveta, stali sa nie požehnaním, ale kliatbou. Dlžoby, obťažujúce grunty,
         nevyplácajú, úroky rastú. Bubon rachotí, exekútor z Rohova je tu každý týždeň hosťom.
         Prichádza s pomocníkmi pravotárskymi na koči, zastane pri krčme, a potom rad-radom po
         domoch. Býva plač báb i detí. I sprotivenie bolo, žandári prišli.
   </p>
   <p>
    Zvečerilo sa. Pod Ondrejovým oblokom mihli sa hlavy. Ticho vošiel Hrebeň so slovami:
   </p>
   <p>
    „Láska božia tebe, majstre.“
   </p>
   <p>
    Nevidel Mirka.
   </p>
   <p>
    Za Hrebeňom tiež tak ticho vtiahol sa Kútik s tým istým pozdravom. Dokuľhala i Ryhová, s
         ňou zopár báb. Potom prišiel Viruľa, Pukančík ešte s niekoľkými, ostatkom to verných
         „bratov“.
   </p>
   <p>
    Ich skutočne len nová viera udržala od vysťahovania. Ale i do tejto vybranej
         „mučeníckej“ spoločnosti čert už zaťal pazúriky. Viruľa tajne chodil k Samimu Kohnovi na
         rumplík, najprv liečiť sa, potom už i napiť sa. Pukančíkova mladá krásna žena, nemôžuc
         strojiť sa ako „Hamerikánky“, posielala muža do sveta.
   </p>
   <p>
    „Všetci išli zarábať, groše sa im sypú,“ vrčala, „a ty ležíš na peci a modlíš sa! Modli
         sa, nemodli sa, z prázdnej misy nenaješ sa! Hľa, kučeravá Belková ako sa frndí, a je už
         tridsaťročná! A ja, mladá osoba, nič nezažijem, v handrách chodím! Ja mladá, ja driečna!“
   </p>
   <p>
    A rozplakala sa, muža neposlúchala, na schôdzky prestala chodiť, zato tu i tu k Samimu
         na sladké. Najvernejší ešte bol Hrebeň, len jednému nemohol odolať. Keď ho nik nevidel,
         vyňal z vrecka, tajne prišitého na chrbte, dlhú úzku píšťalku a nôtil si od srdca! Vedel,
         že v tých trasných zvukoch kvíli ten „čierny“ a pokúša ho. Tešil sa tým, že píšťalka je
         omnoho nevinnejšia než šnapsová fľaša. Ale predsa i on povedome hrešil.
   </p>
   <p>
    Zhromaždenie „povstalo s míst svých“, ako kázal Ondrej, a poučovanie sa počalo. Spievať
         sa báli. Rybka mal špióna, okrem toho i Sami Kohn bol rodený udavač, tým viac, že Ondrej
         bránil ľuďom krčmu, a mnohý musel chodiť tajne v noci, lebo sa bál za dňa. Kohn bol
         nenásytný. I to ho mrzelo, že sa musí deliť s Ondrejom o vliv a moc. Jána Drevanského sa už
         nebál, bol preňho mŕtvy, nula, ale Ondrej predsa nejeden dolár zachránil pred jeho vreckom
         bez dna. Preto mal naostrené uši v mene slávnej evanjelickej cirkvi a synodálnych zákonov.
         Bdel, aby sa apostázia neukazovala verejne.
   </p>
   <p>
    Mirkovi bolo temer úzko. V tme (svetlo báli sa zapáliť pre špiónov) zunel čudný hlas
         Ondrejov akosi mysticky, z kútov ozývali sa vzdychy a ochkanie báb. Príčin bedákať bolo
         tisíc. Jednej syn z Ameriky nepísal už rok, druhej muža zabilo v baniach, tretia mala tam
         dcéru s malým deckom, štvrtej predávali chalupu…
   </p>
   <p>
    Po výklade proroka Jeremiáša vstal Hrebeň a vykladal o cudzích krajoch, kde bývajú
         „ľudojedi, elefantojedi, rybojedi“ a ľudia s tvárou na prsiach.
   </p>
   <p>
    Razom bolo počuť hvizdnutie. Celá spoločnosť sa trhla a tisla ku dverám. Naľavo od dvier
         viedli príkre schody na povalu, druhé nadol do pivnice. Jedni liezli nahor, druhí sa
         spúšťali do podzemia. Išlo to tak riadne, a Mirko jasne poňal, že je to nie po prvý raz, že
         je v tom systém a nacvičený poriadok. Za pár sekúnd bola chyža prázdna, len povala sa hore
         otriasala krokmi. Mirko s Ondrejom boli sami.
   </p>
   <p>
    Do dvier sa vrútil Sami Kohn s boženíkom, nástrahou slúžneho a Rybku, zradcom, ktorý
         býval niekedy najsvätejší zo svätých, najprísnejší z prísnych. On ešte i Ondreja často
         prevyšoval v askéze. Za nimi tiahol nesmelo richtár, vymenovaný slúžnym namiesto
         neposlušného Kúdeľu. Kohn zapálil voskovú zápalku a obzeral sa po izbe. Vedel, že bratia
         nemohli zmiznúť, a už chystal sa na priezor domu.
   </p>
   <p>
    V Mirkovi zovrela pokojná krv. Pri pohľade na hrdzavú bradu Kohnovu chladná rozvaha sa
         stratila. Nepomyslel, že môže vydať týchto ľudí, a skočil od boku Ondreja tak rýchlo, že
         tento nevládal a neuspel ho zachytiť za ruku. Jeho ruka chmatla už naprázdno.
   </p>
   <p>
    „Zradca machabejský!“ zavolal Mirko a chytil Kohna pod hrdlo. Druhou rukou podchmatol ho
         za pulidery, takže Sami ocitol sa naraz v povetrí, dusený tak silno, že mu dych vychádzal.
   </p>
   <p>
    „Nešpiňte si spravodlivé ruky ohyzdou!“ zvolal Ondrej, ale už bolo neskoro. Ruky boli
         náležite pošpinené ohyzdou, a ohyzda lietala vzduchom. Mirko vybehol s ním dvermi, potkol
         sa a pustil ho otvorenými dvermi do pivnice… Kohn kotúľal sa schodmi. Tu blyslo Mirovi, že
         by práve tam mohol nájsť schovaných uprchlíkov, skočil za ním, vytiahol kričiaceho za
         golier kabáta a praštil ním o podvoje, takže Kohn prestal jajkať.
   </p>
   <p>
    Richtár a boženík, presvedčiac sa, že nikoho niet v izbe, išli von. Kohn chytil sa za
         richtára.
   </p>
   <p>
    „Videli ste, on ma bil, budete svedkom, pán boženík, i vy budete svedkom!“
   </p>
   <p>
    „Nič som nevidel,“ riekol richtár, „veď je tma ako v rohu, nič som nevidel, Sami!“
   </p>
   <p>
    „Nevideli ste, ako ma praštil o podvoje? Znám ho, to je pansláv, syn Kladného, toho
         zradcu! Však mu ja dám! Šupom pôjde z krajiny…“
   </p>
   <p>
    Medzitým ľudia, ako myši po dierach, čušali na povale i v pivnici a čakali koniec búrky.
         Mirko šiel s richtárom.
   </p>
   <p>
    „Ale vás majú!“ riekol, ťažko dýchajúc od upachtenia, „vy sa poddávate ako ovce! Hanba!“
   </p>
   <p>
    „Veru Kohn má už štyri grunty,“ riekol slaboducho richtár, „a obligácií plnú kasňu!
         Odoberá z pošty ľudom peniaze, ba mnohí posielajú rovno na neho. Všetko ho podporuje! Čo
         máme robiť, my chudoba?“
   </p>
   <p>
    „A čo ste prijali richtárstvo? Či je to pekne? Či vás volili? Teraz musíte poslúchať
         slúžneho ako psík! Hanba!“ Boženík šiel za nimi a opätoval si v duchu slová Mirkove. Možno
         zídu sa mu. Hanobí vrchnosti. To si zachová!
   </p>
   <p>
    Richtár mlčal a skoro odbočil od Mirka.
   </p>
   <p>
    Mirko našiel Krásny dom temný, Ján spal na zámok zatvorený v svojej spálni. Na druhý deň
         odberal sa od neho Kladný s otupným pocitom, spomínajúc, čo videl v dedine.
   </p>
   <p>
    „Veru sme tu v závoze“ lenivo povedal Drevanský; jeho mútne oči prezrádzali chorobnú
         ustatosť. „Čo hovoríš, nenie všetko! Všetko ti nepovedali. Ani bys’ nemyslel, koľko
         hriechov môže sa pokrývať doskami! Sváry, pravoty, nevernosť, tuposť a akási dravosť
         zavládla ľuďmi. Obecný majetok rozchvátali, nik nevie vlastne ako. Pravda, kasír sedí vo
         vyšetrovacej väzbe, s ním bývalý boženík… Notár z Kráľovej vedel si slávne umyť ruky, a keď
         prišli mu na stopu, hodne neskoro, uvrzol do Ameriky; tam vraj nadobudol farmu a chová
         svine v ohromných čriedach. Deti mrú, ako keď lístie opadáva na jeseň z orecha po prvom
         veľkom mraze. A čím viac biedy, tým väčšia skaza… Predtým nebolo vidieť v Rohove
         Koričňanca, teraz povaľujú sa tam celými dňami, i baby ta chodia a nie po cestách
         poctivosti. Už niet koni v dedine, orú na kravách.“ Mirka viezol povoz hostinského do
         Rúbane. Neveselo, nemo, zasmušene hľadeli naňho domky s malými oblôčkami. Cesta bola horšia
         než predtým. Pováľané ploty dokazovali nevšímavosť gazdov. Z máloktorého komína šiel dym.
   </p>
   <p>
    „Či naozaj táto dedina vymrie? Je na to príklad? A potom sa čudujú, že nemnoží sa počet
         Slovákov! Nebude Koričné samo! Ono je len typom, pravda, veľmi vypuklým a náhľadným. Ako tu
         pomáhať? Kde spasiteľ, čo by mohol činom zastaviť rozrumenie?!… Bože môj, načo sa diviť
         ľudu, prenasledovanému, zanechanému, iba drancovanému, keď tu máme mocného, bohatého,
         inteligentného Jána! Veď jeho Krásny dom cele dobre pristane medzi tie pusté, oholené, ľudí
         zbavené chalupy.“
   </p>
   <p>
    Mirko sadol v Rúbaní do vagóna taký smutný, že sa mu chcelo zaplakať. Zaťal zuby a
         hľadel oblokom na kraj. I ten zdal sa mu byť smutný. Hustý dážď lial sa na kopné vŕšky i
         černejúce sa poorané pole. Obzor bol celý vo vlhkej hmle, ktorá halila všetko do svojho
         fádneho závoja.
   </p>
   <p>
    Do vagóna prisadli obchodníci, živo gestikulujúci, veselí, istí. Ani na okamih neustali
         hovoriť o svojich dielach. Hovorili, znajúc svoju vec, s obšírnou známosťou pomerov
         obchodných, o kombináciach pri cene zbožia, vedeli, koľko sena má ešte tamten zemský pán,
         ktorého milý kaštielik belel sa akoby na bielo vyumývaný hustym dažďom. Vedeli, ako stoja
         sporiteľne, koľko má každá vkladov. Vedeli o stave každej dediny, ktorá bola na ceste okolo
         trati. Hovorili logicky, vecne, ačkoľvek jazykom negramatikálnym, dešperátnou nemčinou.
         Oproti takzvaným „priateľom ľudu“ prejavili opovrhnutie. Boli presvedčení, že neznajú ani
         sedliaka, ani jeho potreby. O ľude hovorili už cele ako o zveroch.
   </p>
   <p>
    Mirko bol porazený tým, čo videl v Koričnom, že bál sa ústa otvoriť. Spokojnosť, sila,
         pretríbenosť obchodníkov tlačila ho až k zemi. ,Majú pravdu!‘ Táto hrozná myšlienka
         nechcela ho popustiť. ,Strašnú pravdu! Bože, zmiluj sa nad nami!‘
   </p>
   <p>
    Dlho myslel na Koričné, na Annu… Až keď sa vyjasnilo a večerné slnko osvietilo veľkú
         kupolu rotundy v Prátri, Mirko ožil, osviežel. Viedenským vzduchom ho ovialo. Kancelária,
         Linhardt, palác, plány… to mu skrslo v ume. Čo robiť? Odtrhnúť sa, neodtrhnúť? Bože, daj mi
         svoje vnuknutie! Či niet záhuby v odtrhnutí? Nevidel som, ako sa otcove hriechy pomstili na
         Jánovi Drevanskom…? A on predsa nebol cele odtrhnutý! Starý Andrej len panštil, maďarónčil,
         ale zostal v kraji a živil sa, ako vedel! Ale ja, ja už cele odpadnem, a ak hnil Andrej a
         za ním Ján — čo bude zo mňa? Ja vidím, že zle bude! Ona, drahá Anna, bude anjelom spásy,
         večnou sponkou… My tu budeme čiastočkou našej vlasti slovenskej! Ja sa izolujem… posluhu si
         priveziem z Lipovej… dom môj zvučať bude slovenčinou, ani čo by sme bývali v Rohove.
         Rodičia budú na pomoci… Priateľov slovenských nájdem vo Viedni dosť… Utvoríme si svoj malý
         slovenský krúžok!
   </p>
   <p>
    Mirko, zoskočiac z konfortábla pred svojím bytom na Jozefove, šťastný a uspokojený letel
         hore schodmi do tretieho poschodia veľkého, cele nového domu. Už mal v duchu hotovú reč,
         ktorou dá rodičom na známosť, ako sa rozhodol ohľadom ženby. Ešte dnes! Bude to pekný,
         domáci, rodinný večer!
   </p>
   <p>
    Temer ho zamrzelo, keď mu mať otvorila, a objímuc ho, riekla:
   </p>
   <p>
    „Kto by sa bol nazdal! Otec, pomysli si, šiel k akémusi starému profesorovi, dávno
         penzionovanému, s ktorým oboznámil sa v Švarcenbergskom parku
    <sup>
     [
     <a class="footnote" href="#ftn.id2582159" name="id2582159">
      20
     </a>
     ]
    </sup>
    na lavičke. Akurát taký knihový moľ ako on. Šesták si otec odo mňa vypýtal pre
         hausmajstra. Vidíš, ešte sa nám zlumpuje!“
   </p>
   <p>
    „Viem, viem, mamička! Neboj sa! Znám toho moľa. Dobrý kamarát pre starého, ohromne
         učený. No, však som nebol dlho? Nu — strávil som si férie. Tam u nás nič dobrého.“ A
         rozpovedal Elene v krátkosti, čo videl. O Anne múdro mlčal. Bál sa matky. Bohvie, či nebude
         jej prvým citom žiarlivosť. Býva to.
   </p>
   <p>
    Minútu pred desiatou pribehol Józa celý zadychčaný a zazvonil.
   </p>
   <p>
    „Pozri, starenka,“ riekol žene, ktorá mu otvárala dvere na ambite, „tu ti vraciam
         šesták… ešte som dobehol… brána bola ešte otvorená.“
   </p>
   <p>
    „Mirko! Mirko!“ zakričala Elena svojím tenkým hlasom, „otec sa nám už veru nezlumpuje…
         pozri, ešte i šesták doniesol!“
   </p>
   <p>
    Kladný bol synovi rád. Čakali ho ešte len asi o týždeň. Traja ľudkovia čarágali ešte dve
         hodiny. Mirko chcel von s farbou, ale keď pozrel na drobnú, fajnú tvár matkinu, zdanlivo
         nahnevanú, ale šťastnú, na jej lesknúce sa veľké, čierne oči, nechcel jej pokaziť dobrú
         vôľu. No otcovi to riekol pri odobierke. Sotva Mirko odišiel do svojej pracovne, Józa boso,
         potme prešiel k ženinej posteli, lakťom sa oprel o jej podušku a do ucha vyšeptal jej celú
         tajnosť, zabudnúc na sľub, daný synovi, že nič nepovie. Pravda, i od ženy vzal svätý sľub,
         že mu nedá znať…
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581475" name="ftn.id2581475">
        19
       </a>
       ]
      </sup>
      <span class="emphasis">
       <em>
        Arkádia
       </em>
      </span>
      — hornatá grécka krajina, obývaná pastiermi;
               starovekí básnici ju ospevovali ako sídlo šťastného a pokojného života
     </p>
    </div>
    <div class="footnote">
     <p>
      <sup>
       [
       <a class="para" href="#id2582159" name="ftn.id2582159">
        20
       </a>
       ]
      </sup>
      <span class="emphasis">
       <em>
        Švarcenberg
       </em>
      </span>
      — (nem. fon.) jeden z mnohých viedenských parkov,
               pomenovaný podľa kniežacieho rodu, žijúceho v Bavorsku a Rakúsku
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582241">
       </a>
       7. Návrat Máriin
      </h2>
     </div>
    </div>
   </div>
   <p>
   </p>
   <p>
   </p>
   <p>
    Mária Drevanská, utiahnuc sa do kútika modlitebnice, vyňala z vrecka svojich čiernych
         šiat, prosto a rovno splývajúcich jej štíhlym telom, nerozpečatený list a otvárala ho s
         tajnou bázňou. Bála sa, že je od Mirka. Preto nemohla ho otvoriť v prítomnosti ostatných
         diakonís, ktoré by boli mohli Máriu upodozrievať. V ich ústave prijímať listy od mužských,
         ak to neboli otcovia a bratia, i to dôkladne dokázaní, bolo veľkým prečinom. Návštevy i
         najdokumentovanejších bratov a otcov dopustené boli len tak, že pred navštevovateľom muselo
         sa všetko skryť, a len sama sestra, poťažne dcéra, mohla hovoriť s bratom či otcom v izbe
         vrátnej, pri dozore kľúčnice. No obavy boli márne; bol to list od Beatrice Steinovej.
   </p>
   <p>
    „Moja milá Mária!“ písala Steinová, „iste sa začuduješ, že Ti píšem ja, Tvoja verná
         tetka, ale lenivá listy písať. Moja láska k Tebe je veľká, pravda, väčšia k rodine,
         ačkoľvek som od nej odtrhnutá. Často si myslím: stará baba, vrátiš sa ta, máš z čoho žiť i
         v rodnom kraji. Nu — nejde to. Sedím ako hríb, kam ho raz boh zasial. Ale srdce moje je pri
         Vás vo dne v noci. Keď ste boli šťastní, ticho som sa tešila. Vtedy tety Beatrice nebolo
         treba. Ťažko púšťala som Vás k otcovi. Vedela som, že z toho nič dobrého nevyjde. No — ja
         stará hlúpa hus! To je môj hriech. I vyšlo zle. To je môj hriech a basta! Neviem, čo bolo
         pritom väčšie, moja hlúposť, a či láska k Vám. Ale hriech bol, to viem iste.
   </p>
   <p>
    Čo boh poslal, treba niesť. Ale Ty! Čo Ty robíš, je, odpusť, zrada! Ty opúšťaš otca,
         sestru, rodný kraj, všetko, jedným slovom, všetko, čím žiješ a žiť môžeš, a to vtedy, keď
         je najhoršie! Fuj, hanbi sa! Vidíš, moje i tak zlé písmo sa trasie. Fuj, a sto ráz fuj!
         Tys’ zabudla na boha, na Krista, na všetko! Písmo je trasľavé, ale srdce moje trasie sa
         ešte viac! Lebo to srdce neprestalo biť za všetkých Vás! Všetkých!
   </p>
   <p>
    Pekne, moja milá osôbka, môj kvet krásny, pekne! Ty hovoríš, žes’ išla slúžiť bohu a
         Spasiteľovi! Nepravda! Lož! Ja Ti poviem nie po nemecky, nie po svetácky, ale po turácky,
         po lipovsky! Dosť namorila som sa s nemčinou! No teraz hovorím po slovensky. To ti hovorím,
         Mária, náš Spasiteľ, ktorého ja milujem, v ktorého verím, nepožaduje od Vás, bláznivých
         diev, žiadne zaľúbené maznanie, žiadne nezdravé rojčenie pre svoju božskú osobu preto, že
         je ona náhodou i ideálom muža a krásy! Vyber si k tomu nejakého Rolanda
    <sup>
     [
     <a class="footnote" href="#ftn.id2582341" name="id2582341">
      21
     </a>
     ]
    </sup>
    alebo Aramisa
    <sup>
     [
     <a class="footnote" href="#ftn.id2582356" name="id2582356">
      22
     </a>
     ]
    </sup>
    , alebo najlepšie Karola Moora
    <sup>
     [
     <a class="footnote" href="#ftn.id2582370" name="id2582370">
      23
     </a>
     ]
    </sup>
    s Rinaldinim
    <sup>
     [
     <a class="footnote" href="#ftn.id2582387" name="id2582387">
      24
     </a>
     ]
    </sup>
    ! Tí sú na to dosť dobrí, aby boli predmetom nezdravej, rozpálenej fantázie! Ale
         daj Ty, duša moja, Kristovi svätý pokoj v takom zmysle! Nie on, ale čert v jeho podobe máta
         vás, hlúpe slovenské husi! Je Vás viac, ale Ty si najhoršia. Ty si nie zlá srdcom, ale
         chorá fantáziou! Na kieho paroma ideš do Sleizsterndorfu ľudí privádzať k bohu a pomáhať
         núdznym hrvoľnatým bavorským kreténom, keď v Tvojom vlastnom hniezde, v Tvojej rodine jesto
         tisíc bied, a Tvoj vlastný otec hynie v nevere a slabosti, skoro v kretenizme, no iste v
         nešťastí, zavinenom i nezavinenom?
   </p>
   <p>
    Otec! Áno, o ňom som chcela hlavne písať, ale babe sa jazyk rozptyľuje… keď už začnem,
         meliem ako mlyn na „Chudobke“. Ty si jeho jedinou kotvou. On je stratený, nemá v sebe
         najmenšej sily… Chudera Tinka Kabelová diktovala list svojmu synovcovi a poslala mi ho
         slzami zmáčaný! Áno, dievka moja, tá miluje tisíc ráz viac Krista ako ty!! Ona bola biednou
         slúžkou Vášho domu, tragthier
    <sup>
     [
     <a class="footnote" href="#ftn.id2582436" name="id2582436">
      25
     </a>
     ]
    </sup>
    ! Vám sople utierala, dom chránila, mäkko Vám postielala! Ale nemohla jedno: Vám
         dať svoju čestnú dušu! Ostatné i tak len na Vás zmárnila! Píše, že neprežije pád Krásneho
         domu! A vyhnali ste ju. Nie slovom, ale životom. Ty nie tak, ako Tvoji. Píše, že každú
         minútu je hotová navrátiť sa, keď Ty domov prídeš a sadneš do majetku otcov svojich.
   </p>
   <p>
    Verím na Tvoju krásnu dušu! Som Tvojou tetkou, ba materou, ak mi uznáš také dôstojenstvo
         — pomery tak hovoria. Vtedy Ťa prosím, nie, kážem Ti, opusť hneď sladkosť liene a mámenie
         fantázie! Zober svoj kufrík a povedz zbohom Sleizsterndorfu. Posielam Ti na cestu, abys’
         nemala výhovorky. Odober sa čestne, otvorene hovor Tvojím pastorom a starým pannám
         nemeckým, že si hriešnica a zblúdená dcéra, že máš ďalekú, sladkú vlasť, ktorá nemá také
         duše, ako si Ty, obetované a oddané. Povedz, že máš krvného otca, ktorý upadá duchom, že
         máš dom, ktorý sa rúca. Nekáže boh zanechať svojich preto, že u nich niet nič hotového,
         vypracovaného, a hodiť sa ta, kde je všetko už narafičené a ustálené. Sám Spasiteľ
         neprišiel k spravodlivým, ale k hriešnikom, colníkom a biednym.
   </p>
   <p>
    Možno, že Ti moja slovenská táranina bude priprostou a sprostou oproti múdrosti Tvojich
         nemeckých priateľov. Ale to Ti hovorím, že nie u múdrych a premúdrych je spása! Nie
         vycibrenosť je známkou pravdy. Čo ja hovorím, je prostá a sprostá pravda. A holubička moja,
         nemysli si, že to pre Teba píšem, pre Tvoje pekné oči, pre Tvoje obľúbené fantázie; boh s
         Tebou! Viac takých bláznov, ako si Ty, zahynulo! Nie, ja to píšem pre seba, pre dušu svoju,
         pre svoj pokoj. Ak si myslíš, že stará teta Steinová zmyslela si rozkazovať, aby Ťa
         zachránila, to sa veľmi mýliš, moja drahá. Nikdy som nebola sentimentálnou, a ak ma
         neposlúchneš, nikdy viac mi ani na um neprídeš. Vytriem Ťa zo srdca, akoby si nikdy v ňom
         nebývala! A bývala si, bývala!
   </p>
   <p>
    No, ale už dosť… Mne je aspoň dosť. Piaty deň píšem tento hlúpy list. Zhodila som ním
         ťarchu zo svojich starých pliec. Rob, čo chceš. Čakám odpoveď štrnásť dní. Potom urobím pod
         môj účet s Tebou veľký štrich… a koniec! Tvoja Beatrica Steinová, rodená Drevanská. P. s.
         Tvojej nebohej matke, pán boh ju osláv, darovala som malý krížik z cédrového dreva; ak ešte
         jestvuje, a ty domov prídeš, pošli mi ho sem. Nezabudni. B. S.“
   </p>
   <p>
    Mária vstala v kútiku modlitebnice a podišla k stolu, na ktorom stál veľký, jednoduchý
         krucifix. Kríž bol čierny a rozpiaty Kristus z bieleho kovu. Ticho bolo dookola… Už sa
         zvečerievalo. Posledné lúče zapadajúceho slnka ihrali na záclonách, osvetľovali jasnú
         postavu Spasiteľa na čiernom úzadí kríža…
   </p>
   <p>
    ,Ja že som ti luhala?‘ pomyslela si Mária, spytujúc samu seba… ,Nie ty, ale prelud?‘ Lúč
         zviezol sa nadol. Jej sa zdalo, odvislá hlava Kristova kývla a dlhé vlasy sčerveneli krvou.
         Bolo jej úzko. Vybehla z modlitebnice temer skokom a schodmi skoro ocitla sa v ohromnej
         spoločnej spálni. Posteľ pri posteli ako v špitáli… Razom pocítila, že tu pre ňu niet
         miesta.
   </p>
   <p>
    Na druhý deň oznámila predstavenstvu, že následkom rodinných pomerov vystúpi z ústavu.
         Pretože bola platiaca, ešte sľubom neviazaná alumna, predstavenstvo nerobilo prekážky. O
         tri dni už nakladali sestry jej dobro na omnibus, ktorý chodil občas k najbližšej stanici.
   </p>
   <p>
    Sestra Klára, ktorá jej bola pridelená, smutno pozerala za ňou, už civilne oblečenou, s
         klobúkom na hlave, medzičasom vyšlým z módy.
   </p>
   <p>
    „Choď, choď, dieťa,“ riekla severonemeckým akcentom, „ale vedz, čo ti poviem: ty sa
         vrátiš. My ťa prepúšťame s požehnaním. Ale tak požehnávajúc, budeme ťa i vítať… Raz
         zakúsila si sladkosť samoty a blízkosti Pána… Nikdy to nezabudneš. No, keď svet obrazí ťa a
         nedá ti mieru… tu sme… budeš vítaná.“
   </p>
   <p>
    Mária už z Viedne oznámila otcovi svoj príchod. Sadol na bričku a zase bolo vidno, ako
         chodil rúbanskou stanicou, očakávajúc dieťa svoje… Ale aký to bol rozdiel medzi očakávaním
         pred niekoľkými rokmi!
   </p>
   <p>
    Chodil sem a tam po nádraží. Horúce letné slnko svietilo na jeho široký klobúk a pálilo
         jeho ospalý mozog. Ako privíta dieťa svoje? Čo mu poskytne v Koričnom? Čo to bude za život
         pre krásnu, melancholickú devu?
   </p>
   <p>
    Mária sa zhrozila, keď videla otca. Opuchol v tvári, ťahy zanedbané, chod lenivý, ospalé
         oči… Zaplakala a hodila sa mu na prsia. Tisíc vdiak posielala mysleno tetke. Naozaj —
         videla, že bol zvrchovaný čas zaujať sa ho a vplývať naňho dobrým duchom.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582341" name="ftn.id2582341">
        21
       </a>
       ]
      </sup>
      <span class="emphasis">
       <em>
        Roland
       </em>
      </span>
      — stredoveký hrdina bojov proti španielskym Maurom,
               jeden z palatínov Karola Veľkého, padol r. 778 pri Roucevaux; vzniklo o ňom viacero
               slávnych epických piesní
     </p>
    </div>
    <div class="footnote">
     <p>
      <sup>
       [
       <a class="para" href="#id2582356" name="ftn.id2582356">
        22
       </a>
       ]
      </sup>
      <span class="emphasis">
       <em>
        Armis
       </em>
      </span>
      — jeden z hlavných hrdinov románu francúzskeho
               spisovateľa Alexandra Dumasa (1803—1870) Traja mušketieri
     </p>
    </div>
    <div class="footnote">
     <p>
      <sup>
       [
       <a class="para" href="#id2582370" name="ftn.id2582370">
        23
       </a>
       ]
      </sup>
      <span class="emphasis">
       <em>
        Karol Moor
       </em>
      </span>
      — hlavná postava drámy Zbojníci, diela nemeckého
               spisovateľa Fridricha Schillera. Karol Moor povstane proti zlu i nespravodlivým
               spoločenským pomerom a stane sa kapitánom zbojníkov
     </p>
    </div>
    <div class="footnote">
     <p>
      <sup>
       [
       <a class="para" href="#id2582387" name="ftn.id2582387">
        24
       </a>
       ]
      </sup>
      <span class="emphasis">
       <em>
        Rinaldini
       </em>
      </span>
      — hlavná postava zbojníckeho románu Rinaldo
               Rinaldini, ktorý napísal nemecký spisovateľ Christian Aug. Vulpius (1762—1827)
     </p>
    </div>
    <div class="footnote">
     <p>
      <sup>
       [
       <a class="para" href="#id2582436" name="ftn.id2582436">
        25
       </a>
       ]
      </sup>
      <span class="emphasis">
       <em>
        tragthier
       </em>
      </span>
      — (nem.) doslovne ťažné zviera, tu prenesene
               otrokyňa
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582642">
       </a>
       8. Vo vinohradnej búde
      </h2>
     </div>
    </div>
   </div>
   <p>
   </p>
   <p>
   </p>
   <p>
    V Rohove rástol šovinistický fanatizmus nie dňami, ale hodinami. A to fanatizmus
         studený, jediný druh fanatizmu, ktorý treba bezpodmienečne odsúdiť. Lebo fanatizmus vrelý,
         záduševný preklínajú iba filistri a nízki ľudia, alebo prosto hlupáci. Nie vždy sú
         chvályhodné jeho skutky a mnoho môže priniesť bôľov, mnoho rozrušenia i nešťastia. Ale
         pretože je výronom opravdivého citu, vlastnosťou duše, nekonečne vyššie stojí než zdanlivo
         krotká umiernenosť, od ktorej do podlosti je menej než krok. Nič veľkého na svete nestalo
         sa bez šľachetného fanatizmu, a fanatik je vždy viac hoden pred bohom i ľuďmi než takzvaný
         „rozumný“ človek, idúci večne po vyšliapaných chodníkoch, zabezpečený svojou „rozumnosťou“,
         „miernosťou“, „poriadnosťou“ pred zablúdeniami a prechmatmi.
   </p>
   <p>
    Čo voláme „studeným fanatizmom“ našich maďarónskych mestečiek a okolitej inteligencie, v
         Rohove zjavilo sa typicky. Presadili ta niekoľko úradov, aby slovenské okolie a každý
         slobodný pohyb udusili; presadili ta batalión honvédov, aby dodali lesk maďarónskej
         spoločnosti a podmanili si poskytnutím materiálnych výhod posledné samostatné osobnosti.
         Ale i bez týchto sukurzov studený fanatizmus bol by rástol. Skadiaľ sa berie, boh sám zná.
         Je to pravá rozumová, a nie srdcová motanina, to jest do krajnosti idúci egoizmus výpočtu a
         chladnej rozvahy.
   </p>
   <p>
    Kto neutiahol sa cele, protiviť sa nemohol; studený fanatizmus bral všetko útokom.
         Všetko pred ním zatíchlo. Nebolo protiprúdu…
   </p>
   <p>
    Notár Dünnagel chtiac-nechtiac našiel sa na čele zosilneného prúdu. V duši nebol takým
         veľkým politikastrom, ako ukazovali jeho skutky. Ale kto sa raz zapíše čertovi, nech sa
         nechytá oltára.
   </p>
   <p>
    Vo chvíľach melanchólie, keď zatváral sa na celé dni a preležal na diváne trápne hodiny,
         prisahal, že celý ten filištínsky palác rozrumí ako Samson, vyvaliac dva-tri stĺpy. Že mal
         k tomu potrebnú Samsonovu silu, nikdy nepochyboval, ako ani o tom, že sám seba pochová pod
         špinavými sutinami rohovských teremov. Ale vyjdúc zase na svetlo — nešiel striasať
         kolónami, ale šiel hore tancovať s inými kankán, pravda, v prednom rade. Smial sa nad samým
         sebou, a potom mal právo smiať sa nad druhými. Často vynadal prvým túzom, ako nemohol
         vynadať najohnivejší panslavistický rojko, kritizoval hlúpe pomery ostrejšie než
         duchaplnejší národný satirik — všetko mu prešlo, lebo vedeli, že na druhý deň vymyslí takú
         nástrahu na nenávidených „národovcov“, že ju pocítia v kĺboch i špikoch.
   </p>
   <p>
    Balašovská kúria, kde rezidovala Lenóra Drevanská, stala sa centrom nielen samého
         Rohova, ale i celého okolia. Každá intriga, každé udavačstvo, každá „idea“ vlastenecká mala
         tam svoju kolísku.
   </p>
   <p>
    Dünnagel bol viac než denným hosťom u Lenóry, bol tam „major domus
    <sup>
     [
     <a class="footnote" href="#ftn.id2582781" name="id2582781">
      26
     </a>
     ]
    </sup>
    “. Lenóra jednala cele vyrátane: jej známosti museli byť užitočné nepriateľom,
         jej bývalé rodinné styky dali sa znamenite využiť.
   </p>
   <p>
    Dünnagel prišiel za takým cieľom k Lenóre. To bolo pre Rohov udalosťou…
   </p>
   <p>
    „Náš Montechristo bol u Lenóry…“ hovorili.
   </p>
   <p>
    „Vari ona loví tučného kapra?“
   </p>
   <p>
    „Kleopatra, chytila Antónia!“
   </p>
   <p>
    „Ba naopak! Dünnagel získal stratenú ovcu, priviedol k rozumu poblúdenú!“
   </p>
   <p>
    „Čertvie, čo má za lubom; len to je isté, že ak bola dosiaľ veľkou osobou, odteraz bude
         priam kráľovnou Rohova!“
   </p>
   <p>
    „Ó, ó!“ šeptom doložili ženské rozumy. „Nepočuli ste, predvčerom odišla jeho Eufrozína!“
   </p>
   <p>
    „A Piroška pôjde za ňou! — ó, ó!“
   </p>
   <p>
    Za akým cieľom prišil sa Dünnagel k balašovskej kúrii, bolo konečne hádkou, ale prišil
         sa od prvej vizity tak, že denne trávil tam celý svoj slobodný čas. S jeho návštevami život
         u Lenóry rozprúdil sa ešte živším tokom. Slamená vdova ani na okamih neváhala opätovať mu
         návštevy. Dünnagel vítal ju na čele celej šajky, slávnosť išla za slávnosťou, hostina za
         hostinou, výlet za výletom, že i ľudia, pevne veriaci v nevyčerpateľnosť Dünnaglových
         prameňov, počali krútiť hlavami v nedorozumení, skadiaľ ten človek berie potrebné
         prostriedky. Nebolo ani len zriedkavosťou, že v salóne Dünnaglovom spievala chýrna a drahá
         viedenská šansonetka, privolaná schválne okrášliť deň narodenia „božskej“ Lenóry, alebo že
         pred čínskym pavilónom zahorel ohňostroj drahého peštianskeho pyrotechnika. A všetky
         slávnosti, veselenia, pijatiky a orgie mali charakter vlasteneckosti. Všetko bolo „nemzeti
    <sup>
     [
     <a class="footnote" href="#ftn.id2582866" name="id2582866">
      27
     </a>
     ]
    </sup>
    “.
   </p>
   <p>
    Ulice krstili novými menami… Každá dostala meno nejakého maďarského výtečníka, takže
         napríklad taký velikáš, ako Eötvös, musel sa uspokojiť s úzkou uličkou, ktorá sa nazývala
         pred zmaďarizovaním „Šintrovou“, a Petőfi dostal poloulicu (bola len na jednej strane
         vystavená nízkymi domkami, a síce tak, že všetky budáre obrátené boli do „Petőfi“ — ulice,
         lebo tam tiekol potok). Hlavný rínok mal meno „Kossuth-tér“, tak aspoň hlásali ohromné,
         červeno-bielo-zeleno zafarbené tabule na štyroch rohoch. Takzvanú „Hrubú ulicu“ premenili
         mestským uzavretím na „Csaplár-utcu“. Akýsi Csaplár, i v maďarskej literatúre málo známy
         veršotepec, mal kedysi zablúdiť do Rohova a bývať v nárožnom dome. Prisahať možno, že ani
         jeden Rohovan nikdy nečítal ani riadka od Csaplára — no, Csaplár mal ulicu.
   </p>
   <p>
    Občania vo veľkej väčšine hľadeli na to ako teľce. Skutočne ako teľce, ktoré vezú už na
         jatku.
   </p>
   <p>
    Tabuľa je tabuľa… Budmister s magistrátom chce mať tabule na rohoch, tabule vo farbách,
         nuž teda, nech sú tabule. A čo nám taká tabuľa škodí? Hrubá ulica ostane Hrubou ulicou a
         rínok rínkom. Však Nemci pred rokmi pokrstili tam „Biele Hory“ „Aloisenbergom“ a dali
         čierno-žlté tabule s nápisom: „Aloisenberg“ pri päte pohoria i hore na hrebeni. A Biela
         Hora zostala Bielou Horou.
   </p>
   <p>
    Tak rozumovali tie múdrejšie teľce. Tie hlúpejšie teľce nerozumovali vôbec nijak a
         hľadeli na hlúpe nápisy ako… inu, ako teľce na nové vráta.
   </p>
   <p>
    A predsa to neboli maličkosti, trebárs boli malicherné a smiešne. Posledné písmenko
         slovenské vyobcovali z mestského domu, zo škôl a natisli obom cirkvám maďarské kázne aspoň
         na výročité sviatky. Rohovský evanjelický farár, starec, ačkoľvek maďarón, nevedel po
         maďarsky ústa otvoriť, poprosili teda Rybku, ktorý na druhý sviatok kázal po maďarsky ešte
         od včera poloopitým hlavám rohovských inteligentov.
   </p>
   <p>
    Katolícky farár, muž utiahnutý, nečinný, píšuci latinské diela, ktoré nemali nikdy
         uzrieť svetlo sveta, poslal na kanceľ mladého kaplána, ktorý kázal síce po maďarsky, ale
         tak prísne cirkevne a vedecky, že odnechcelo sa Rohovanom chodiť na jeho kázne.
   </p>
   <p>
    No všetko jedno — počiatok bol tu. Teľce klonili sa pred počiatkom, trebárs i
         nevydareným. Nikto nemal smelosti zahriaknuť Rybku, keď robil z kancľa
         politicko-šovinistickú tribúnu a teremtetoval o Arpádovi a vlasti.
   </p>
   <p>
    Slovenské a nemecké nápisy na sklepoch tratili sa jeden po druhom. Okolitý ľud to ani
         nezbadal. Ľud nedíva sa, či má Schlesinger takú alebo onakú firmu nad vrátami… Nehľadí, aký
         nápis má obuvník Ondrčka. Ide po starej známosti, ide za domom, žlto alebo modro natretým.
         Korheli, ktorí chodievali do krčmy „Zum Eis-Bier“ ani nevedeli, že tam už nestojí „Zum
         Eis-Bier“, ale „Matyás királyhoz
    <sup>
     [
     <a class="footnote" href="#ftn.id2582992" name="id2582992">
      28
     </a>
     ]
    </sup>
    “. Formou im bola tučná Regina so svojim bruchom, s ohromnými ramenami a
         vytučenou tvárou.
   </p>
   <p>
    Odrodilstvo rohovské išlo až do podrobností. Meštianske dcérky pozdravovali sa s
         „serrus“, mysliac, že je to najmaďarskejší, patriotický pozdrav. Tovariši a učni hulákali
         po blaumontágoch „Isten áld meg a magyart
    <sup>
     [
     <a class="footnote" href="#ftn.id2583016" name="id2583016">
      29
     </a>
     ]
    </sup>
    “ a kričali „íljen“. Kuchárky v jatkách počínali svoje želanie s „kírem“,
         pravda, potom dokladali: „tri štvrte kila teľaciny“.
   </p>
   <p>
    Rohov konečne nikdy nebol Aténami, skôr slovenskou Abdérou
    <sup>
     [
     <a class="footnote" href="#ftn.id2583036" name="id2583036">
      30
     </a>
     ]
    </sup>
    , ale veď nikde nestojí, že by každé mesto malo byť centrom veľkých duchovných
         síl, a zdravé, obmedzené filistérium má tiež svoje miesto a možno i oprávnenie. Príroda
         nestvorila len slávikov a pávov, ale i vrabce a vrany. No, čo sa stalo s Rohovom, bolo
         karikatúrou na každý rozumný, trebárs i sucho-filisterský život.
   </p>
   <p>
    Blahoslavené Kocúrkovo! V ňom je aspoň kus stariny, kus napodobňovania sveta, kus milej
         naivity… Ale tu prišla k absolutizmu priamo brutálna hlúposť, k panstvu bláznovstvo, pred
         ktorým musel mlčať zdravý rozum, pochabosť, pred ktorou musela sa koriť každá duša.
   </p>
   <p>
    „Prešiel som mestom,“ hovoril Dünnagel u Lenóry pred pozorným obecenstvom mladých i
         starých návštevníkov balašovskej kúrie, „opravdu, človek cíti sa ako v Kečkeméte… Ani jeden
         nápis nie je inakší než maďarský…“
   </p>
   <p>
    „Obuvník Mišo má ešte slovenský,“ poznamenal pisár od súdu, „dva razy chodil k nemu
         hajdúch. A on nič a nič.“
   </p>
   <p>
    „A či viete vy i mlčať?“ ticho, ale pevne riekol Dünnagel.
   </p>
   <p>
    „Blahorodý pane!“ nesmelo riekol pisár, ktorého prítomnosť mrzela Dünnagla; prvý raz ho
         videl u Lenóry.
   </p>
   <p>
    „Nechajte tituly,“ sucho pretrhol ho Dünnagel, „Mišovi je to dovolené… Pane, kto chce
         súdiť, musí ďalej hľadieť od nosa… Či to nenie práve triumf patriotizmu, že v celom slávnom
         Rohove len biedny príštipkár smie mať slovenskú firmu?“
   </p>
   <p>
    „Ja som myslel…“
   </p>
   <p>
    „Vy, pane, nesmiete vôbec myslieť. Kto myslí, zle odpisuje. Mysliacich pisárov do
         čerta!“
   </p>
   <p>
    Dünnagel vstal z fotela a priblížil sa k Lenóre, ona počula zrážku Dünnaglovu s pisárom.
         Sedela v kútiku na malom, nízkom divániku, hľadiac akoby v myšlienkach na malého pinča.
   </p>
   <p>
    „Pán notár,“ riekla vážnym tónom, „u mňa sú všetci hostia jednakí, rovnoprávni…“
   </p>
   <p>
    Dünnagel sa zasmial. „I tento pinč?“
   </p>
   <p>
    „Áno, i tento pinč! Patrí Ráruske, a tak je i on mojím hosťom!“
   </p>
   <p>
    „Pani Ráruska hrá oduševnene svoj preferans — ani nevie, že i ju staviate na rovné s jej
         pinčom.“
   </p>
   <p>
    Balašovská kúria vídavala skvelé časy, a bola i tak stavaná, naširoko, pohodlne,
         veľkopánsky.
   </p>
   <p>
    Bol to dom nie izieb, ale dvorán, vzdušných, vysokých, ešte i v oddelení sluhov. Lenóra
         sa zariadila po pansky, z troch štvrtín na kredit. Šesť izieb išlo rad za radom v prvom
         poschodí, do dvora bola spálňa a niekoľko menších, intímnejších komnát. V prízemí zostalo
         mnoho prázdnych izieb. Časy už neboli také široké, ako keď žili tu veľké, bohaté rodiny,
         čerpajúce svoje pramene z krásnych rohovských hôr a poddanstva.
   </p>
   <p>
    „Nešli by ste, milostivá pani, do aksamietovej?“ riekol Dünnagel, a tvár jeho bola
         bledá, temer tak bledá, ako keď zjavoval sa zase na svet po svojom čudnom, neužitočnom
         kajaní sa v samote.
   </p>
   <p>
    Lenóra hodila vzdorne nazad hlavou. Mohla zo svojho divánika prezrieť rad štyroch
         veľkých izieb, skvele osvetlených, mierne naplnených hosťami. Jedni hrali karty, druhí
         stáli okolo piana, na ktorom miestny virtuóz hral a prevracal pri hre oči, celkom tak ako
         veľký Rondolini, ktorého počul v Prešporku na koncerte. Iní zase sedeli za neveľkými
         stolíkmi, pili čaj s rumom, a ako poznamenala frajla Riky, vlastne rum s čajom. Na druhom
         stole v brúsených pohároch perlilo sa víno.
   </p>
   <p>
    Okolo baronesy Emílie utvoril sa malý dvor, temer výlučne oficiálny; bol tam hosť
         podžupan zo stoličného mesta, slúžny s šajkou pisárov, všelijakými titulmi prezývaných,
         akýsi barón so švédskym menom, o ktorom nik nevedel, odkiaľ ho priviali vetry, ale svojím
         barónstvom urobil dojem v Rohove. Hazard šiel vo štvrtej izbe, kde Sáplaty, olim Zapletal,
         českou maďarčinou dával makaový bank…
   </p>
   <p>
    Všetko to tak vyzeralo ako vo veľkom meste, ale všetko bolo pritom tupo provinciálne,
         opičiacke a fádne.
   </p>
   <p>
    „Pozrite,“ odvetila Lenóra notárovi, ukážuc krásnym, obnaženým ramenom na rad izieb,
         „mám hostí a mojou povinnosťou je neopúšťať ich.“
   </p>
   <p>
    Dünnaglovi bola podivná celá Lenóra. Nebol navyknutý odvtedy, čo sa zblížili, na takéto
         vrtochy. Vzal za nohu nízky taburet a postavil ho k divániku, chcejúc si naň sadnúť.
   </p>
   <p>
    „Ach, ďalej, ďalej!“ riekla Lenóra temer s bôľom… „Čo ste si zmysleli robiť tu
         akrobatické kúsky a náradie lámať! Tam je fotel…“ Fotel stál po strane.
   </p>
   <p>
    Dünnagel, nedbajúc na protest, sadol si nie na ďalší fotel, ale na veľmi blízky taburet.
   </p>
   <p>
    Lenóra vstala pružno z nízkeho divánika. Jej veľká, majestátna figúra sa vzpriamila,
         hlava sa hrdo naklonila k ľavému plecu.
   </p>
   <p>
    „Má to byť znak rozpadnutia?“ riekol notár, a zovrel pery tak, ako robieval, keď vrhol
         sa svojou mocou na nejakú obeť.
   </p>
   <p>
    Lenóra zastala v odchode, obrátila sa k nemu tvárou; jej hruď sa dvíhala, veľké, krásne
         oči zasvetielkovali ako dva ohníky na holiach v tmavej jesennej noci.
   </p>
   <p>
    „Medzi nami nesmie byť reč o rozpadnutí,“ riekla priduseným, prsným tónom, „ale najviac
         o — prepustení.“ Notár vyskočil z taburetu.
   </p>
   <p>
    „Ako to myslíte?“ zajachtal svojou tvrdou nemčinou notár a zostal stáť ako vkopaný…
   </p>
   <p>
    „Teda o odohnatí,“ doložila ľahostajne Lenóra, „keď nerozumiete delikátnym výrazom.“
   </p>
   <p>
    Oba zbadali, že ich hádka nezostala nepozorovanou. Ráruska, miešajúc karty, pozrela na
         nich zadiveným pohľadom, dvoranou prechádzajúci sa párik zaľúbených pozastal, akoby chcel
         uloviť niektoré slovo. Ale i ďalší akýmsi nevysvetliteľným citom pobadali, že domáca pani
         nie je v dobrom duchu, a počali si všímať jej pohyby.
   </p>
   <p>
    „Sme tu ako na divadelnom javisku,“ šeptal notár s takým úsmevom, ktorý mal všetkých
         pozorovateľov presvedčiť, že milo žartuje s Lenórou.
   </p>
   <p>
    „Na ktorom vy veľmi zle hráte svoju úlohu,“ cele nenútene a hlasne riekla Lenóra, takže
         to cele dobre počula Ráruska. Zobrala peniaze zo zásuvky a tým ukončila hru.
   </p>
   <p>
    „Čože je, milá,“ riekla, predstúpiac pred Lenóru a zatieniac ju svojím tučným telom.
   </p>
   <p>
    „Nič, tetuška,“ studeno odvetila Lenóra, „len nudno je, fatálne nudno! Menovite, keď
         počúvaš drzé reči bez obsahu a cieľa!“ Zívla, ukážuc svoje biele, husté zuby.
   </p>
   <p>
    Dünnagel sa rozpálil náruživým, rozum zatemňujúcim hnevom. Začervenal sa a počal sa
         triasť…
   </p>
   <p>
    „Pozri, či tento pán nevyzerá ako moriak, keď mu ukážu červené súkno!“ riekla a zasmiala
         sa nenúteným, temer rozpustilým smiechom.
   </p>
   <p>
    „Lori, preboha!“ šepla Ráruska, chytiac Lenóru za lakeť a potiahnuc jej rameno nadol.
   </p>
   <p>
    „A čo myslíš — ja sa niekoho bojím?“ Lenóra sa ukázala razom v celej svojej, priamo
         démonickej kráse. Jej oči sa jagali, zápoliac s briliantami ťažkých náušníc, junónska
         postava sa obliala akýmsi nevídaným majestátom. „A ešte niekoho, kto mi vydal do rúk
         nebezpečné tajnosti! Mňa stojí dve-tri slová tam tomu pánovi,“ a ukázala na podžupana,
         ktorý prišiel do Rohova po úradnej revízii, „a starý tyran obráti sa na krotkú ovečku… Nie,
         tak lacno, ako by si niekto myslel, nepredávam dušu svoju… Nie som nejakým archívnym
         prorokom, aby sa niekto nado mnou smial a vrtochy svoje prevádzal. Ó, tetuška, ty nevieš,
         akí slabí sú tí naši obri! Akí biedni sú tí naši všemohúci a rytieri. Chcem panovať! Áno,
         chcem byť prvou a rozhodujúcou osobou nielen v svojom dome. A niekto si myslí, že i v dome
         mojom má nejaké práva… Preto, že dostala sa mu milosť — vlastne len almužna…“
   </p>
   <p>
    Ráruska zo dva razy usilovala sa pretrhnúť Lenórine neskladné reči a chytala ju za
         lakeť, ktorý sa každý raz vyšmykol z jej tučných prstov.
   </p>
   <p>
    „Zunovala som sa,“ riekla Lenóra, keď Dünnagel, škrípuc zubami, odišiel do susednej izby
         a prisadol k stolu, kde pili víno. „Pôjdem na noc do samoty, pôjdem do vinohradnej búdy…
         noc je teplá, tam tuhým snom zahluším všetku hnusotu, ktorá mi už lezie do všetkých nervov…
         Povedz, pošuškaj, že mám miggrénu…“
   </p>
   <p>
    Lenóra sa utiahla, Ráruska vedela pekným spôsobom skrátiť večierky. Dom skoro spustol,
         slúžky a najaté babky počali upratovať. Ráruska išla posledná; šepla Lenóre, že videla
         podvečer Jána Drevanského v meste. Doložila, že vyzerá ako otrhaný Lipovan, keď sa vrátil z
         cesty.
   </p>
   <p>
    Lenóra dala priahať a s Rikou sa zaviezla do búdy. Rika jej postlala na veľkom diváne a
         s vozom vrátila sa do mesta. Lenóra chcela byť sama.
   </p>
   <p>
    Viedenčanka ju prosila, abv smela zostať.
   </p>
   <p>
    „Nie, nie, Rika,“ riekla Lenóra, „to je raz moja myšlienka, moja medicína. Tu je tak
         ticho, tak ticho, mňa znepokojuje už dýchanie tvoje — chcem pokoj, chcem absolútny pokoj!
         Zajtra príď, dones obed! Zabavíme sa tu do večera. Choď — dom musí mať strážcu.“
   </p>
   <p>
    Nemka odišla. Lenóra zatiahla za ňou ťažký železný zámok. Dlho počúvala, ako rachotí
         vzďalujúci sa voz po skalnatej, vinohradnej ceste. Rachot zamĺkol. Bolo ticho… Dve
         stearínové sviece osvetľovali mäkkým svitom neveľkú chyžu, polepenú obrázkami z
         ilustrovaných vydaní. Staré, zaprášené, dávno nepotrebované koštúre viseli na klincoch. V
         kúte stál stolík s fľašami a pohármi, taniere so syrom, už zaschnutým. Drevené, slovenské
         stolce so srdcami na operadlách, vyzerali síce ako nemé, ale čujúce osoby. Na policiach
         boli džbánky, točky a rozličné sklepové, vinárske náradie. Vcelku bola búda zanedbaná, lebo
         Lenóra neveľmi starala sa o vinicu.
   </p>
   <p>
    ,Táto samota hojí‘ rozmýšľala Lenóra. Naliala niečo vína do pohára a okúsila.
   </p>
   <p>
    ,Áno, hojí — ale ešte lepšie hojil by hrob!‘
   </p>
   <p>
    A v búde bolo naozaj také ticho ako v hrobe. Stála temná, letná noc. Drevené okenice
         boli zatiahnuté, takže ani ľahký šum orechov, pred búdou stojacich, nebolo počuť.
   </p>
   <p>
    „Napravím, čo som pohubila,“ riekla polohlasne Lenóra, prechádzajúc sa po neveľkom
         priestranstve búdy. „Dostala som ich do rúk, dostala!! Cena bola nemalá… cena
         sebaopovrhovania! Ale aká pomoc… Stalo sa. Nesmiem sama zahynúť! Je to môj osud, že iných
         ťahám do záhuby… Ale teraz zahrám zástoj dobrodincu, silného, povedomého svojej sily.
         Smiešni sú zlodeji, ktorí nevedia ťažiť zo svojich zločinov. Veľkých zlosynov i história
         velebí!“
   </p>
   <p>
    Lenóra prestal chodiť a temer sa naľakala už tej tichosti, ktorá zavládla v osamelom
         domku. Zobliekla sa, pristavila k divánu, bohato a mäkko vystlanému, stolec s jednou
         sviecou. Druhú zahasila.
   </p>
   <p>
    Tak ležala, pokrytá hodvábnym paplónom. Jej sa zdalo, akoby zem zadunela, niekde ďalej,
         ale predesa zadunela.
   </p>
   <p>
    ,Skálie sa zosypalo z rígy,‘ pomyslela si. Rígy boli kamenné hroble z tých skál, ktoré
         pilní vincúri vybrali z vinice. Hľadela rovno do povaly.
   </p>
   <p>
    Slabý kmit sviece triasol sa a maľoval rozličné figúry na povale. Po stenách nalepené
         obrázky sa triasli, akoby ich figúry ožívali. Tu i tu šuchlo niečo… iste hladná myška hľadá
         zvyšky syra na tanieri.
   </p>
   <p>
    Prekrásna, obnažená hruď Lenóry sa spokojne vlnila rovnomerným dýchaním.
   </p>
   <p>
    Zas dunenie — akoby podzemné, ale už bližšie. Lenóra sa oprela o lakeť a počúvala.
   </p>
   <p>
    Hľadala samotu, úplnú tichosť, aby si odpočinula od toho večného huriavku, od brnkotu
         prázdnych rečí, od rozčúlenia neprestajných radovánok, od zmyselného presýtenia, od horkých
         následkov takzvaných slastí životných… A tu ju búri akési dunenie, akýsi pohyb vzduchu!
   </p>
   <p>
    Mier nenie v búde, v samote, v klauze pustovníka, ani v podzemnej jaskyni, ani na
         najvyššom temeni hory — mier je len v duši, i keď telo nesené je hlučnou životnou
         krútňavou. A toho mieru v Lenóre nebolo, a byť nemohlo.
   </p>
   <p>
    Zadúchla sviecu. Hustá, dusivá tma ju objala. Usilovala sa usnúť. Ale vtom už nie
         dunenie, ale hrozný treskot sa ozval, takže schladla ako mŕtvola, mrazivý chlad prebiehal
         jej horúcim, bujným telom. Siahla po zápalkách, no prevrhla stolec i so sviecou. Tresk sa
         opakoval. Stratila zmysly, a klesla do mäkkých perín.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582781" name="ftn.id2582781">
        26
       </a>
       ]
      </sup>
      <span class="emphasis">
       <em>
        major domus
       </em>
      </span>
      — (z lat.) v ranom stredoveku správca majetkov. V
               románe použité v rovnakom význame
     </p>
    </div>
    <div class="footnote">
     <p>
      <sup>
       [
       <a class="para" href="#id2582866" name="ftn.id2582866">
        27
       </a>
       ]
      </sup>
      <span class="emphasis">
       <em>
        nemzeti
       </em>
      </span>
      — (maď.) národný
     </p>
    </div>
    <div class="footnote">
     <p>
      <sup>
       [
       <a class="para" href="#id2582992" name="ftn.id2582992">
        28
       </a>
       ]
      </sup>
      <span class="emphasis">
       <em>
        Matyás királyhoz
       </em>
      </span>
      — (maď.) Matejovi kráľovi
     </p>
    </div>
    <div class="footnote">
     <p>
      <sup>
       [
       <a class="para" href="#id2583016" name="ftn.id2583016">
        29
       </a>
       ]
      </sup>
      <span class="emphasis">
       <em>
        Isten áld meg a magyart
       </em>
      </span>
      — (maď.) Bože, požehnaj Maďara
     </p>
    </div>
    <div class="footnote">
     <p>
      <sup>
       [
       <a class="para" href="#id2583036" name="ftn.id2583036">
        30
       </a>
       ]
      </sup>
      <span class="emphasis">
       <em>
        Abdera
       </em>
      </span>
      — starogrécke mesto v Trácii pri Egejskom mori. Jeho
               obyvatelia boli povestní svojou hlúposťou; v našej literatúre podobnú úlohu hrá
               Kocúrkovo
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583585">
       </a>
       9. Uväznenie a skon spravodlivého
      </h2>
     </div>
    </div>
   </div>
   <p>
   </p>
   <p>
   </p>
   <p>
    Augustové slnko pieklo z neba holubieho tak silno, „že sa slamky krivili na starých
         doškách“, ako hovorievali Koričňanci. Dedinou jachal podslúžny s jedným žandárom na kozle a
         druhým oproti sebe…
   </p>
   <p>
    Koričňanské babky vysunovali hlavy z oblokov; žandári a podslúžny ich neprekvapili — veď
         to boli, žiaľbohu, veľmi častí hostia v Koričnom.
   </p>
   <p>
    Akonáhle kočiar prehrmel popri domku, z ktorého vykukla zvedavá hlava, už sa skryla…
         „Neplatí mne — a s druhými nech je boh…“
   </p>
   <p>
    Koč nezastavil sa ani u richtára, ani u Samiho Kohna. A to už vyzvalo akú-takú
         pozornosť. Starý sedliak, dávno neholený, v spodných, žltokonopných šatách, položil ruku
         nad oči a zamrmlal:
   </p>
   <p>
    „Kam tých diablových služobníkov parom nesie? Koho idú drať?“
   </p>
   <p>
    „Pán sused!“ riekla čiperná starenka, na jedno oko slepá, vyjdúc na predný násyp domku,
         „mne sa to neľúbi; vidíte, ťahajú priamo ku Krásnemu!“
   </p>
   <p>
    „Možno na hostinu!“
   </p>
   <p>
    „Ach, na hostinu! S nožmi na flintách! Ale tu ide náš Ondrej. Bude asi vedieť.“
   </p>
   <p>
    Ondrej Žalud krivkal hore dedinou. Valne zostarel. Šedivá hlava jeho bola vtisnutá medzi
         plecia a zdalo sa, že ešte silnejšie zatŕha na krivú nohu než predtým.
   </p>
   <p>
    „Žandári idú do Krásneho,“ riekla čiperná ženička, hľadiac svojím jediným očkom na
         Ondreja.
   </p>
   <p>
    „Bohzná,“ odvetil Ondrej, postaviac váhu tela na krivú nohu. „I Drevanskému nejde, ako
         chodievalo. Možno exekúcia. Zlá žena, hotové nešťastie…“
   </p>
   <p>
    Vtom pribehol Pukančík.
   </p>
   <p>
    „Láska božia tebe, majstre,“ zašepkal Ondrejovi tak, aby to suseda nepočula, „mne sa
         zdá, v Krásnom dome je zle…“
   </p>
   <p>
    Ale už zjavil sa Sami Kohn, celý rozjarený, červený.
   </p>
   <p>
    „Viete, ľudia, čo sa robí? Viete, Ondrejko, čo ste mňa tak urážali, spoliehajúc sa na
         Drevanského? Viete čo? Takto ho povedú…“ a ukázal rukami na kríž, že vraj tak povedú
         Drevanského, retiazkou sputnaného.
   </p>
   <p>
    „Už je váš patrón fuč, Ondrejko Žalud! Teraz už nič nezostáva, len aby ste i vy všetko
         vyznali… rozpustili tú vašu gemajnde
    <sup>
     [
     <a class="footnote" href="#ftn.id2583704" name="id2583704">
      31
     </a>
     ]
    </sup>
    … Nezakazovali piť u statočného človeka… ba sami prišli tu i tu, zazdravkali si
         s dobrými susedmi. Všetko príde do najlepšieho poriadku v drahej uhorskej vlasti. Buričov
         pochytajú a my budeme žiť ako v raji.“
   </p>
   <p>
    Ondrej sa zaškaredil.
   </p>
   <p>
    „Sami!“ riekol tichým hlasom, „daj si pozor na zadné kolesá! Už ti diabol nafúkal
         primnoho pýchy. Keď nás uväznia, tak nás i pustia a vyjdeme z ich väzenia nevinní a čestní!
         Ale keď teba, otupný mrzák, keď teba raz uväznia, si stratený.“
   </p>
   <p>
    „Prečo by mňa mali uväzniť? Ja som patriot!“
   </p>
   <p>
    „Ty si samá zrada pekelná! Odstráň sa, odstráň, aby nebola ruka moja poškvrnená, že sa
         ťa dotkla. Vieš, ty ohava, že Ján Drevanský je statočný človek, a ty sa o neho hubou
         otieraš?“
   </p>
   <p>
    „Veď uvidíme, aký statočný človek je váš Drevanský; uvidíme, uvidíme.“ Sami odbehol,
         naľakaný hlasom starého Ondreja i jeho posunkom, od ktorého si nič dobrého nesľuboval.
   </p>
   <p>
    No Ondreja veľmi znepokojili slová všetko vediaceho Samiho. Šiel prosto ku Krásnemu
         domu.
   </p>
   <p>
    Na verande našiel Máriu, rozplakanú, rozčúlenú v najvyššej miere. Temer že sa nevrhla
         staríkovi na prsia.
   </p>
   <p>
    „Pomáhajte!“ riekla ticho, akoby jatá bázňou o toho, od ktorého prosila pomoc.
   </p>
   <p>
    „,Prišiel podslúžny, kázal otca zobudiť… Mňa vyslal z izby. Žandári mi nedovolia pohnúť
         sa z domu. Otec najprv strašne zakričal:
   </p>
   <p>
    ,Ja, ja vrah!‘ počula som jeho hlas. Potom sa všetko utíšilo.‘“
   </p>
   <p>
    Sotva to stačila povedať, prišiel žandár, ktorý nevidel prichádzať Ondreja zadnou
         záhradou a zbadajúc ho na verande, kázal mu odísť v tom okamihu.
   </p>
   <p>
    Ondrej postavil sa na krivú nohu, chytil ruku Márie a zatriasol záporne dlhými šedinami.
   </p>
   <p>
    „Schovaj meč svoj do pošvy, nádenník Belzebuba,“ zavolal najsviatočnejším tónom. „Toto
         je moja dcéra duchovná, ty nemáš práva mňa odosielať od nej!“
   </p>
   <p>
    Žandár obrátil sa po dobrom k Márii:
   </p>
   <p>
    „Kišasoň… izé — nech pošlú preč toho sedliaka — mám paranč
    <sup>
     [
     <a class="footnote" href="#ftn.id2583809" name="id2583809">
      32
     </a>
     ]
    </sup>
    — kišasoň, nemôcť zato, nech pošlú…“
   </p>
   <p>
    „Nehatlaj svoju hnusnú reč, ty sprepadenec, nehnevaj boha, ktorý stvoril jazyky…“
   </p>
   <p>
    Žandár piskol. O chvíľu prišiel jeho starší kamarát.
   </p>
   <p>
    „Hovorím vám!“ riekol nový žandár, už pravidelným jazykom, „aby ste sa vzdialili… Slečne
         sa nič nestane. Tu je naša vrchnosť. Vy tu nemáte miesta…“
   </p>
   <p>
    „Ach, ty chlapčisko zelené, nepodarené, ty oplan zaplatený, ty pes, za kus chleba
         štekajúci… Čo tu chcete v poctivom dome? Zbojníci, raubíri, nešľachetníci! Von z tohto
         poctivého príbytku! Čo tu hľadáte, zlosynovia a šarhovia!“
   </p>
   <p>
    Ondrej vrečnil sa do extázy, akej sama Mária nikdy uňho nevidela. Sama mu šepla, aby sa
         nebál o ňu, že jej nič nepomôže, aby ustúpil moci.
   </p>
   <p>
    „Ja moci ustupovať, moci diablov, ja, syn boží a vyvolenec Spasiteľa?“
   </p>
   <p>
    Ondrej hovoril tak hlasno, že podslúžny ho počul a vybehol na verandu.
   </p>
   <p>
    „A tu si ty, podliak ohavný!“ zakričal Ondrej, nevypúšťajúc ruku Márie zo svojej
         chladnej, stareckej dlane. „Pozri sám, čo robia tvoji holomkovia. Rozkáž im, aby sa
         vzdialili!“
   </p>
   <p>
    Podslúžny bol v strašnom zmätku. Krásna, impozantná Mária hľadela na neho ticho, bez
         rozčúlenia.
   </p>
   <p>
    Ondrej zastal si pred podslúžneho a pred žandárov.
   </p>
   <p>
    „Odpracte tohto človeka!“ komandoval podslúžny po maďarsky.
   </p>
   <p>
    Ondrej zareval:
   </p>
   <p>
    „Nerozumiem tvojej hatlanine, ty pekelný zhubca, ale darmo štveš! Nikdy si nemal pred
         sebou statočného, veriaceho človeka. Pošli preč tvojich psov krvavých!“ Prvý žandár mihol
         na druha. Ten chytil Ondreja za plece; ale v tom už ležal na zemi. Ondrej ho tak silno
         búšil do pŕs, že padol na chrbát a puška odletela mu dolu z verandy. Vtom pristúpil druhý
         žandár a bajonetom prebodol starca.
   </p>
   <p>
    Ondrej Žalud padol na koleno, potom sa zvalil na dosky podlahy, vykríkol nezrozumiteľné
         slovo a zatíchol. Krv liala sa po doskách. Mária sa sklonila k zomierajúcemu, ale už nebolo
         v ňom života.
   </p>
   <p>
    „Odneste ho na obecný dom!“ riekol podslúžny, bledý na smrť…
   </p>
   <p>
    „Tu sú kľúče,“ riekol Márii, „váš otec pôjde s nami do Rohova — je väzeň. Ľutujem, ale s
         ním hovoriť dnes nesmiete. Odpusťte, úradná povinnosť…“
   </p>
   <p>
    Mária vybehla na predný trakt. Tam už sadal otec na voz, žandári, ktorí sa vrátili z
         obecného domu, ho obsadili, podslúžny vyskočil ku kočišovi na kozol.
   </p>
   <p>
    „Otec, otec!“ zvolala Mária. Drevanský sa obzrel.
   </p>
   <p>
    „Neboj sa nič, Mária! Zajtra som zase doma!“
   </p>
   <p>
    Drevanský, keď minuli dedinu, vytrezvel cele zo svojej apatie. Počal nachádzať sám seba.
   </p>
   <p>
    „Haha, haha!“ smial sa, „možno toto mi k dobrému poslúži… Ja v podozrení! Ale čo sa
         stalo?“
   </p>
   <p>
    „Počujete ešte dnes,“ riekol podslúžny, ktorý ako pisár neraz okúsil Jánovo
         pohostinstvo.
   </p>
   <p>
    „Pod bajonetmi! Ja, Ján Drevanský — haha, to sú naozaj divné veci!“
   </p>
   <p>
    Mária nemeškala. Za chvíľu boli zapriahnuté Drevanského kone, kázala jachať bočnou
         cestou a bola prv v Rohove ako väzeň so strážnikmi. Išla k Ráruske a tam zvedela všetko.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583704" name="ftn.id2583704">
        31
       </a>
       ]
      </sup>
      <span class="emphasis">
       <em>
        gemajnde
       </em>
      </span>
      — (z nem.) obec
     </p>
    </div>
    <div class="footnote">
     <p>
      <sup>
       [
       <a class="para" href="#id2583809" name="ftn.id2583809">
        32
       </a>
       ]
      </sup>
      <span class="emphasis">
       <em>
        paranč
       </em>
      </span>
      — (z maď.) rozkaz
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583985">
       </a>
       10. Zlý telegram
      </h2>
     </div>
    </div>
   </div>
   <p>
   </p>
   <p>
   </p>
   <p>
    Mirko Kladný doviedol mladú ženu svoju do Viedne. Svadbu odohrali veľmi čudno… Ďurkov
         dom bol izolovaný, naň vrhol sa hnev celej rodiny. I Vrábľovci zostali na „Chudobke“.
   </p>
   <p>
    Beta robila Ďurkovej žene a dcére pravé sotíze
    <sup>
     [
     <a class="footnote" href="#ftn.id2584011" name="id2584011">
      33
     </a>
     ]
    </sup>
    , Samko ušiel na kopanice.
   </p>
   <p>
    Mician zostal Mirkovi verný. Bol mu i svedkom s bratom Aničkiným, Paľkom. Mládenci v
         noci pred svadbou urobili pred Turákovcami mačacinu, vlastne opitý krik. Jedným slovom,
         takej svadby nebolo, čo Lipová stojí.
   </p>
   <p>
    Najbôľnejšie boli pre Annu posmechy diev, keď už bola v nových, panských šatách. Tie
         posmechy rezali do duše.
   </p>
   <p>
    Veď i ťažko bolo na prvý pohľad poznať v nej Ďurkovu Aničku z Turákovho dvora. V
         európskom, modernom obleku ani už vo Viedni necítila sa doma, tým menej na dvore, doma,
         medzi svojimi.
   </p>
   <p>
    Iba Mirko nevidel nič, len jej sviežosť, jej zdravé telo, jej prostotu a vrelosť
         duševnú, jej „ideálnu slovenskosť“, ako sa chválil matke. Ľudia postranní riešili, že
         vyzerá ako driečna kuchárka v nedeľu popoludní, keď má vychádzku.
   </p>
   <p>
    Poézia, ktorá ju obkladala na zdravom úzadí lipovskom, spojená s krajom a celým okolím,
         tam vo Viedni vymizla, a čo chýbalo — návyk na nové pomery, okolnosti, znalosť jazykov,
         zjemnené chovanie sa — vychádzalo na povrch.
   </p>
   <p>
    Šťastný Mirko nič nepozoroval. Naopak, jej naivnosť ľúbila sa mu tak, že každým dňom
         nachádzal nové prelesti na svojom „kuse Slovenska“, vo svojej „presadenej ruži“.
   </p>
   <p>
    Už nebol spokojný sám dýchať do seba jej vôňu, krajšiu než materidúšky Zámku, a prosil
         ju, aby išla s ním do Kalinov, kde mal byť večer na poctu poľského tenora z Varšavy.
   </p>
   <p>
    „To sú ľudia znamenití, prostí… Hovorí sa najviac po česky, starý pán rojčí za Slovákov,
         podporuje slovenských študentov; i študenti naši tam budú, prečo by sa nemala oboznámiť?“
   </p>
   <p>
    Dlho váhala.
   </p>
   <p>
    Na ulici Anna cítila sa nesvojsky; keď niekto hľadal jej muža, pred cudzím sklopila oči,
         takže mnohý neveril, že je ženou inžiniera. V divadle našla na ňu hrozná úzkosť. Bála sa,
         že veľký luster spadne, že povstane na javisku požiar. Pánov držala za židov, dámy
         prichodili jej všetko ako komediantky, ktoré sa raz zatárali na Lipovú a hrali tam s
         potulnou spoločnosťou akúsi frašku.
   </p>
   <p>
    Mirko zabudol už na zásadu, že utiahne sa so ženou cele od sveta. Konečne zásada taká
         protivila sa jeho temperamentu a živej fantázii. Čo ako ho časom zunovala nervózna
         spoločnosť umeleckých kruhov a rád ušiel, aby osviežel na prostom vzduchu domoviny, onedlho
         predsa len postrádal spoločnosť, hru duchaplných slov, nehu vzdelanej spoločnosti, a bolo
         mu ťažko.
   </p>
   <p>
    Samému ísť, ženu zanechať doma, zdalo sa mu neprístojno a okrem toho rád by bol i jej
         ukázať niečo nového.
   </p>
   <p>
    Anna nechcela, mať tiež odrádzala. Elena Kladná svojou bystrou hlavou ináč pozorovala,
         než jej zaľúbený a prvým manželským šťastím omámený syn.
   </p>
   <p>
    „Mirko, ty neznesieš útrpné úsmevy, ačkoľvek vľúdne, ale…“
   </p>
   <p>
    „Mama, ona bude tam hviezdou, i krásou i milotou zatieni dámy Kalinovho kruhu. Jej
         krása, sviežosť a prostota zvíťazí.“
   </p>
   <p>
    Otec sa zamiešal:
   </p>
   <p>
    „Ale, stará, čo sa do nich starieš. Mirko len vie, kam chce so ženou. O Kalinovi počuť
         len samé krásne chýry. Dostal novú prácu… v divadle prevádza nové maľby…“
   </p>
   <p>
    Elena zatíchla, zhrbila sa nad šitím, ale pomyslela si: ,Nadlho i tak ich neudržím.‘
   </p>
   <p>
    Annu, vyobliekanú na slávu, posadil Mirko do fiakra a už popredku tešil sa dojmu, ktorý
         urobí „slovenská víla“ jeho na skvelú spoločnosť Kalinovho salónu.
   </p>
   <p>
    Anna, staršia dcéra Kalinova, vítala mladú ženu Mirkovu v predsieni a cele oslepenú
         bleskom plynových lustrov, uviedla ju do rákoša dám a diev. Klelia, mladšia dcéra, nemohla
         sa zdržať a pošepla kamarátke:
   </p>
   <p>
    „Slovácka husa! Jak to na ní všechno visí, jak na kleiderštoku
    <sup>
     [
     <a class="footnote" href="#ftn.id2584200" name="id2584200">
      34
     </a>
     ]
    </sup>
    !“
   </p>
   <p>
    Zato Kalina, nestarý ešte muž, pohladil si dlhú bradu, bol celý vytržený, obsypal Aničku
         ľúbeznosťami.
   </p>
   <p>
    „Prečo ste neprišli v kroji?“ pýtal sa. „Ja som sa tak tešil.“
   </p>
   <p>
    Pomýšľal už, aký vzácny bol by to model, táto svieža, silná, krásna žena. Pravda, nie
         takto, v tejto nepodarenej toalete… ale v kroji, alebo…
   </p>
   <p>
    „Teší ma, že ste prišli,“ hovoril Kalina, žmúriac oči na krásnu postavu Anny, „bude nám
         veselo! Ja som už dohováral Kladnému, prečo vás ukrýva. My sme tu všetci „Slované“, a to
         „dobří“! Druhý raz prídite v kroji, urobíte mi to?“
   </p>
   <p>
    Anna ani všetkému neporozumela, čo jej hovoril Kalina, no jeho prívetivosť a nehľadanosť
         ju obodrila. Počala smelšie stúpať na nohy, obuté v tesné atlasové topánočky. Mirko pozeral
         na ňu, ako sa blížila ku Klelii.
   </p>
   <p>
    ,Naozaj,‘ podumal, ,Klelia vyzerá pri nej ako vyššia, vzdušná bytosť, ako milostpani
         popri zdravej, zbohatnutej malomeštiačke.‘ Mirkovi sa otvorili oči, zbadal, že predsa
         chybil, tak skoro vydať jednoduchú Annu porovnaniam s vycibrenými Viedenčankami. Bol nemilo
         dotknutý jej nezručnými odpoveďami, ktoré vyvolávali úsmev na tvárach hostí.
   </p>
   <p>
    Ešte bôľnejšie sa ho dotklo, že o hodinu, keď zvedavosť hostí bola ukojená, Anna
         zostávala sama, nik sa o ňu nestaral. Zvedavosť hostí bola veľmi rýchlo ukojená. Sedela na
         malom divániku, kam ju posadila Kalinova sestra (Kalina bol vdovcom) a skoro zanechala.
         Mirko sadol k nej nevrlý a zamračený.
   </p>
   <p>
    Anna Kalinová spievala áriu z „Tannhäusera“; okúzlila nielen varšavského tenora, ale
         všetkých. Tenor z vďaky spustil tiež áriu s vysokým „céčkom“. Klelia deklamovala na počest
         hosťa Mickiewiczovu báseň „Czaty“.
   </p>
   <p>
    Kladného žena bola zabudnutá a osamelá, nič ináč, než na vrchole Zámku nad Lipovou.
         Lenže to bola voľná opustenosť, akú cíti hádam kaňúr, krúžiaci vysoko nad horami, kdežto tu
         cítila sa ako mladá sliepočka na cudzom dvore, do ktorej ostatné zobákom tnú.
   </p>
   <p>
    Počali sa tance. Tu už bola Anna odsúdená cele medzi staré dámy. Hľadela nesmelo ako
         naplašená holubica, pýrila sa, až konečne zaplakala. Razom bolo jej úzko a otupno v tomto
         neznámom víre, v tejto atmosfére, presýtenej parfumami, potriasanej raz spevom, raz hudbou.
         Chlad zavial na ňu. Počala sa báť ľudí, a keby bola našla toľko smelosti, bola by vstala a
         vrhla sa k dverám. Mirka bol zavolal Kalina k bostonovému stolíku. Anna bola sama. Už sa
         bála preriecť slova, bála sa vstať. Korzet ju tiesnil, akoby bol zo železných prútov, dlhé
         šaty boli pre jej nôžky putami. Zabudla všetko, čo ju horko-ťažko naučili v Lipovej, keď ju
         počali obliekať do „moderných“ šiat. Bola nešťastná.
   </p>
   <p>
    Okolo polnoci dávali čaj a chladné zákusky. Všetci sa voľne pohybovali okolo stolov,
         brali jedlá, žartovali. Jej podali do rúk tanierik s čajovou šálkou. Jej ruky sa triasli,
         takže šálka klepotala o porcelánový podnos…
   </p>
   <p>
    Mirko spozoroval trápne postavenie ženy, vzal jej čaj a viedol ju na diván.
   </p>
   <p>
    „Mirko, poďme, ja nevydržím!“ šepla mu, „mne je úzko!“
   </p>
   <p>
    Bol zmútený. Nevedel, ako sa vymotať pekným spôsobom…
   </p>
   <p>
    Klelia pribehla k nemu.
   </p>
   <p>
    „Nevideli ste môj najnovší akvarel — drotára som zdrapila, ale cele prostého, v
         originálnom kroji. Budete mať radosť. Otec riekol, že pôjde na výstavku. Hľa, to ďakujem
         vášmu Slovákovi!“ a ťahala Mirka do bočnej, jasno osvetlenej izby. Aničke sa zdalo, že táto
         krásna, smelá bytosť odvádza Mirka naveky od jej boku… Mirko postavil čaj na malý,
         francúzsky stolík a šiel za Kleliou. Aničke bolo do zúfania. Vyskočila z divána, chcela za
         nimi… Rýchlym pohybom prevalila stolík s čajom, takže porcelánové črepy rozleteli sa po
         leštenom parkete. To ju ešte viac zmútilo. Nezbadala, že úslužný sluha hneď priskočil —
         sama, zapýrená po uši, zohla sa a začala zbierať črepy do lona. Hostia hľadeli na jej
         červené, nemalé ruky, a niektorí vybuchli v hlasitý smiech.
   </p>
   <p>
    Anna s jemným taktom zakryla Aničku, zdvihla ju a veliteľsky zahnala hostí za Kleliou,
         ktorá vraj tam v malom salónku usporaduje výstavku.
   </p>
   <p>
    „Nechajte, drahá,“ riekla s milým úsmevom, „veď to Johann usporiada…“
   </p>
   <p>
    „Ale aká škoda!“
   </p>
   <p>
    „To nestojí za reč! Vy ste ešte neprivykli na náš život.“ Chytila do svojich bielych,
         podlhovastých rúk Annine široké, tvrdé ruky a odviedla ju do dámskej chyže.
   </p>
   <p>
    Mirko videl, že prvý debut jeho panej bol nezdarený až do komičnosti. Už počul i
         poznámky, ktoré ho rozladili. Scéna s prevrhnutým stolíkom bôľne ho zamrzela. Bol vďačný
         Anne Kalinovej za jej pomoc, na Kleliu zanevrel, ktorá akoby schválne ukazovala svoje
         prednosti, svoje nekonečne vyššie stanovisko. Jej chovanie zadržalo ho ešte na večierku,
         ačkoľvek, Anička navrátivšia sa do salóna, prosebným pohľadom a s úzkosťou v ťahoch tváre
         prosila ho o oslobodenie z nemilej situácie. Mirko ešte mal nádej pokoriť Kleliu a Annu
         nahovoriť, aby zaspievala prostú lipovskú pieseň ku klavíru; veď ju znamenite vyučil a jej
         oceľový hlások musí zaľúbiť sa každému, čo mu i chybí škola.
   </p>
   <p>
    Posmelená prítomnosťou mužovou, zastala si Anička vedľa bösendorferského piana. Hostia
         zamĺkli; ich zvedavosť bola znovu zobudená.
   </p>
   <p>
    ,Ako len môže taký znalec dať spievať svojej sedliačke po speve božskej Anny, po speve
         svetochýrneho tenora?‘ pomysleli si i tí, ktorí nehľadeli posmešne na vec.
   </p>
   <p>
    No Mirko bol presvedčený o úspechu svojho „slávika spod Hradovej“, a počal hrať.
   </p>
   <p>
    Prvé akordy zadovážili tichosť.
   </p>
   <p>
    Mirko pozrel na Aničku a dal jej znak. Znala pieseň znamenite, obodrujúci pohľad mužov
         ju posmelil. Osmeliac sa, vpadla do jeho hry svojím zvučným hlasom, ktorým tak často
         ozývali sa Lipovské stráne… Ale sotva vypustila hlas z hrdla, niečo jej ho stiahlo a ona
         vydala nepekný, cele nespevný hlas… a klesla k mužovi na kolená.
   </p>
   <p>
    Mirko zbadal, že žiadal od ženy temer nemožnosť. Sám sa zmiatol a prvý raz pocítil hnev.
         Áno, nahneval sa na ženu po prvý raz v živote. Debut Aničky bol nezdarenou produkciou,
         naozaj do smiešnosti čudný a neprirodzený. Mirko vstal a zdvihol ženu. Hostia pokrčili
         ramenami a nemo sedeli.
   </p>
   <p>
    „Telegram, pán Kladný,“ riekol Kalina, vstupujúc do salóna. „Doma vás nenašli,
         neodkladný, preto vás vyrušujem s ním.“
   </p>
   <p>
    Telegram bol od Márie z Rohova. Volá ho ihneď ranným vlakom do Rohova. Otec je zavretý,
         Lenóru našli mŕtvu vo vinohradnej búde.
   </p>
   <p>
    Kladný odišiel so ženou. Vo fiakri cestou nestačil ani myslieť na to, čo zvestoval
         telegram. Len to vedel, že jeho prítomnosť je potrebná v Rohove. A vzdor novej, žravej
         starosti a neistote počal mu v duši hlodať akýsi červ. Cítil vedľa seba sladkú bytosť
         Aničky, jej hlávku časom osvetľovali pouličné lampy — a predsa, čo ako krásna bola tá
         hlávka, ktorá mu poskytla toľko životnej slasti, cítil sa zahanbeným a sklamaným… Voz
         hrkotal po dláždení, v hlave Mirkovej povstával akýsi fantastický chaos… Čo to vlastne
         bolo? Smiešna nezručnosť ženina, jej blamáž pri speve… prevrhnutý stolík… telegram — Ján
         Drevanský vo väzení… Lenóra… a zase posmešný úsmev Klelie… zlostné poznámky za kartovým
         stolom… Ťažký krok Aničky… jej boj s vlečkou, jej červené ruky… železnica…
   </p>
   <p>
    Keď stúpal so ženou hore schodmi, uspokojil sa. V ich izbe horela stiahnutá visiaca
         lampa s červeným abažúrom a hádzala na biele postele ružové, temperové svetlo. Anna rýchlo
         zhodila vrchné šaty — tlačili ju, zvierali ju do udusenia. Mirko naprával budíček na piatu
         hodinu.
   </p>
   <p>
    „Musím do Rohova,“ riekol. „Mária ma volá telegramom.“
   </p>
   <p>
    Mirko sa obzrel, aký dojem urobí tá zpráva na Annu, od ktorej posiaľ nebol vzdialený len
         v hodinách, venovaných práci. Ona už uspela prehodiť si domáci, jednoduchý, vkusný
         chalátik. Milotou a silnou krásou zavialo od nej, osvietenej intímnym ružovým svetlom
         lampy. S uvoľneným živôtikom stratilo sa jej neprirodzené, strnulé držanie tela, bola zase
         šibkou, voľnou Aničkou, akú po prvý raz objal v obloku u Ďurka, bozkával pod taktom
         hlbokých vzdychov spiacej matere.
   </p>
   <p>
    „Preč pôjdeš?“ spýtala sa zase tým nenúteným, prirodzeným tónom a pristúpila tesno k
         nemu. Tuho, horúco ho objala… On, premožený, sadol na posteľ a bral ju na lono… „Už
         nepôjdeme, duša, do toho parfumu,“ riekol, bozkávajúc jej hlavu, sklesnutú na jeho prsia.
         „Však nepôjdeme? To nenie už pre nás! Urobili sme próbu… Nič to! Ty sama si mi dosť!…
         Anička, pozri mi do očú!“
   </p>
   <p>
    Pozrela mu do očú, ale smutným, dlhým, neveriacim pohľadom.
   </p>
   <p>
    „Nie, Mirko, ty nemôžeš byť bez tamtých!“ riekla a celým telom sa striasla. Cítil, ako
         vibruje jej krásna hruď na jeho prsiach, ako sa jej údy potrhli, akoby mluvnou silou alebo
         zimnicou, zapríčiňujúcou bôľ.
   </p>
   <p>
    „Dosť mám teba!“ verne riekol Mirko…
   </p>
   <p>
    Upokojila sa, ačkoľvek vymaniac sa z jeho ramien, pokrútila hlávkou.
   </p>
   <p>
    Keď o piatej začal budíček šramotiť, Mirko zodvihol sa bystro a zastavil ho, aby
         nezobudil ženu. Tá spala tvrdým, ozaj lipovským snom v bielej, ranným svetlom jasno
         osvetlenej posteli. Jej žilnaté, no krásne rameno ležalo na paplóne. Husté vlasy splývali
         po poduške a padali na koberec pri posteli. Dýchala rovno, hlbokým, rovnakým dýchaním.
         Mirko upravil vlasy na posteľ, bozkal ich vrúcne a počal sa rýchlo obliekať…
   </p>
   <p>
    Už bol hotový, už mal v ruke malý kufrík, keď Anna razom otvorila oči a rýchlo oprela sa
         na lakeť.
   </p>
   <p>
    „Už ideš?“ riekla a úsmev hral jej na ústach. V rannom slnku, ktoré dralo sa cez
         žalúzie, jej mladá, svieža, zdravá tvár bola ešte krajšia než pod ružovým svetlom lampy…
   </p>
   <p>
    „Veru mi ťažko odchádzať, taká si mi krásna!“ riekol Mirko, položil kufrík a vzal ženu
         do ramien, vybozkával ju na hrdlo, čelo a násilne vyrval sa z jej objatia.
   </p>
   <p>
    Ona klesla naspäť do podušky a s úsmevom hľadela za ním.
   </p>
   <p>
    „Mirko, nepôjdeme viac?“
   </p>
   <p>
    „Nie! Zbohom!“
   </p>
   <p>
    Anička zakryla si tvár rukami a zaplakala… Priveľké premeny zakúsila v poslednom
         mesiaci! Bola nimi otrasená do dna svojej duše.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2584011" name="ftn.id2584011">
        33
       </a>
       ]
      </sup>
      <span class="emphasis">
       <em>
        sotíze
       </em>
      </span>
      — (z fr.) nepríjemnosti, hlúposti, hrubosti
     </p>
    </div>
    <div class="footnote">
     <p>
      <sup>
       [
       <a class="para" href="#id2584200" name="ftn.id2584200">
        34
       </a>
       ]
      </sup>
      <span class="emphasis">
       <em>
        kleiderštok
       </em>
      </span>
      — (z nem., fon.) na vešiaku na šaty
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2584679">
       </a>
       11. Výbuch „suchej duše“
      </h2>
     </div>
    </div>
   </div>
   <p>
   </p>
   <p>
   </p>
   <p>
    Anna, nenavyknutá ležať v posteli, keď už slnko je vysoko, vzdor tomu, že tak málo
         spala, po odchode mužovom prešla do jeho pracovnej izby a chodila dlho sem i tam. Cítila v
         celom tele sladkú triašku po prežitej noci, no horké rozpomienky na kalinovské večierky
         pridali dózu trpkosti do medového kalicha. Čím viac premýšľala, tým bolo horšie. Na Lipovej
         vôbec málo premýšľala, nebolo času. Ale tu, temer bez činnosti, privykla premýšľať, a to
         bolo jej nešťastie.
   </p>
   <p>
    Bohato obdarená prírodou, nebezpečne skoro a rýchlo prešla od nepovedomého, prostého
         žitia k reflexii. Za bystrým vývinom duševným nestačili kráčať iné vlastnosti, potrebné pre
         zmenený spôsob žitia. Už pri svokre cítila svoju nezručnosť, teda pri osobe úzkeho,
         malomestkého vzdelania, i pri nej zbadala, že nenie jej roveň — a tobôž na večierkoch v
         spoločnosti pomerne blýskavej, bohatej a vycibrenej. Mirko sám utláčal ju svojou prevahou a
         povýšenosťou, povznesením nad úroveň, pod ktorou ona bola naveky zakliata. On to nechcel,
         práve naopak, dvíhal ju k sebe s láskavosťou a energiou. Keby nebola taká bystrá umom,
         ľahko bola by sa vpravila a hľadela zovňajškom zakryť nedostatky. Ale taký klam
         neuspokojoval jej tvrdú, vysoko obdarenú hlávku turácku. Premýšľala o tom a prišla na zlú
         myšlienku: to dlho nepotrvá. Niekoľko takých scén ako u Kalinov, a Mirko ináč pozrie na ňu.
   </p>
   <p>
    Keď už myslela, že starí vstali, prešla k nim. Elena ju vítala dosť chladne. Józa bol
         zhrbený nad stolcom. Svokra žiarlila. Odberá jej syna, ktorý vodí ženu po zábavách? Prečo,
         začo! Či jej láska materinská nemá väčšie a staršie právo na Mirka, či Mirko nenie jej,
         matke bližší? A kedy zavolal mať, aby videla niečo viac než divadlo a verejné promenády?…
         Pravda, že i za slobodna málo času venoval materi, ale vtedy si pomyslela: trudí sa, zháňa,
         lopotí sa pre seba a čiastočne i pre ňu! Teraz zanedbáva mať nie pre prácu, ale pre ženu!
         Učí ju po nemecky, číta jej slovenské knihy, drží celé prednášky. Či to kedy urobil jej? Že
         ju obdaril — nie, to je v poriadku. Elena bola si povedomá, že nie špinavé rozpočty
         otravujú jej dušu! Nie.
   </p>
   <p>
    V tichej chvíli uznávala, že je smiešne žiarliť, že tak donáša poriadok žitia, i svätým
         písmom dovolený, ba prikázaný. Ale priveľa lásky bolo k synovi, jedináčkovi v jej malom,
         roztrpčenom, v biede uvädnutom srdci… Darmo si šeptala, že syn urobil viac pre ňu a Józu,
         než deti robievajú pre rodičov, že Józu vytrhol z otroctva, že jej obľahčil dni staroby…
         predsa ju vždy pieklo v hrudi, keď videla popanštenú, bohato odenú, v pohodlnosti žijúcu
         nevestu. Keď videla, s akou láskou hľadí na ňu jej syn, zakrýva jej nedostatky, vyhovára
         drobné nezručnosti! V prvé dni Elena chodila okolo dvier ich izby a tak sa unížila, že
         priložila ucho k dverám, aby počula ich rozhovor. Potom sa zapálila, odskočila zahanbená
         sama pred sebou.
   </p>
   <p>
    Anička bola dobrá a vďačná nevesta. Pokorne bozkávala svokre ruku, ako niekedy bozkávala
         jej ruku ako tetke. Ale starú predsa len mrzeli práva, ktoré táto „sedliačka“ má teraz na
         jej decko, na potomka „učených“ stavov, z materinskej i otcovej strany. Bola by ho síce
         závidela nielen „sedliačke“, ale i princeznej. Nad to Drevanskovcov mala v žalúdku časťou
         oprávnene, časťou bez príčiny. A teraz kvet z Turákovej záhrady — tu sa pýši a rozťahuje
         pri boku jej syna…
   </p>
   <p>
    Elena už vedela, že Mirko odišiel.
   </p>
   <p>
    „Viem, viem,“ sucho povedala, keď jej Anna zvestovala novinu.
   </p>
   <p>
    Rada by sa bola opýtala kam, ale to jej nedovolila pýcha. Jej veľké čierne oči temer
         zlostne pozreli na nevestu, ktorá bola od nej vyššia o pol druhej hlavy, a pretože bola v
         nedbalkách, nebolo znať na nej nenávyk. Bola prosto prekrásna žena — a dosť Elenu mrzelo,
         že viac vie o synovi než ona.
   </p>
   <p>
    Anička sama riekla:
   </p>
   <p>
    „Neborák, telegram ho odvolal… prikázal poslať Linhardtovi kartu… Do Rohova šiel, že
         akési nšťastie…“
   </p>
   <p>
    Oči starenky sa zaiskrili, priľnula svojou subtílnou postavou k neveste, hľadiac nahor
         do jej tváre.
   </p>
   <p>
    „Aké nešťastie?“ pýtala sa, zabudnúc na svoju žiarlivosť.
   </p>
   <p>
    „Mirko… môj muž,“ opravila sa hneď, lebo vedela, že svokra nerada počula, keď ho tak
         menovala, „nepovedal, z telegramu nebolo vidno, čo je vlastne. Mária Drevanská poslala
         telegram.“
   </p>
   <p>
    Elena znepokojená volala na muža, ktorý lupou prezeral roztrhaný exemplár slovenskej
         knižky, tlačenej v Púchove. Boli tam medzi riadkami interlineárne rukopisné poznámky a
         korektúry; na margách celé kritiky textu. Tie boli písané nie jazykom literárnym, ale
         ľudovým, cele dialektom, čo ho veľmi zaujímalo. Nejaký pobožný zeman, majiteľ knihy, písal
         ta svoje poznámky, „ako mu huba narástla“, a to sú riedke úkazy.
   </p>
   <p>
    Józu veľmi zarmútila zpráva o náhlom odchode syna a naľakala ho, prečo práve do Rohova…
         Či snáď nejaký fígeľ nevyhútal Dünnagel proti bývalému pisárovi? Snáď nejaké reštancie, či
         iné nedostatky našiel? No skoro sa uspokojil.
   </p>
   <p>
    „Čo ma je už doňho! Sedím pod krídlami dvojhlavého orla. Tu som istý. Naši krv liali…
         naši na šibeniciach zomierali… To nebolo darmo!“
   </p>
   <p>
    Bol láskavejší k neveste. I teraz ju potľapkal po mladom líci, zažartoval o „slamenej
         vdove“ a vrátil sa k svojej púchovskej inkunabule.
   </p>
   <p>
    Elena nedala sa tak ľahko upokojiť. Aké nešťastie môže sa stať v Rohove, pre ktoré by
         Miro musel do Rohova, a tak rýchlo? Koho tam máme? Nikoho, iba horké rozpomienky. Ani len
         známych… Veď žili žitím pustovníckym. A čo robí Mária Drevanská v Rohove? Ako príde práve
         ona telegrafovať Mirkovi, ktorého odsotila… hrdopýška kadejaká! Vari obanovala? Pozde, milý
         drozde! Elena sa rozhorčila.
   </p>
   <p>
    „Ja už badám, čo bude,“ riekol Józa, vstávajúc od stola a zavrúc lupu do futrála. „Iste
         nejaká história s Jánom Drevanským. Mirko veľmi smutné zprávy priniesol o ňom a jeho
         gazdovstve. Bude to nejaký krach, a Mirko má pomáhať…“
   </p>
   <p>
    „Nech mu pomáhajú Turákovci, čo nazhŕňali toľko grošov z chudoby!“ Elena vypúlila čierne
         oči zlostne a pozrela nimi na Aničku, ktorá sadla na stolec pri obloku a hľadela na živú
         ulicu. „Čo môže Mirko, a ako by to bolo, aby on pomáhal takým boháčom?“
   </p>
   <p>
    Annu bodlo priam do srdca, ale ticho zniesla pichľavosť svokry a nepohnute hľadela na
         dlhý rad ľudí, tiahnúci trotoárom.
   </p>
   <p>
    „Nože no!“ miernil Józa pichľavú ženu. „Vidno, z malého hrnčeka ľahko vykypí! Čo by to
         hneď myslel na najhoršie. Mirko je predsa učený, zná cesty, môže poradiť!“
   </p>
   <p>
    „Jemu nik neradil, keď hladoval na technike a žobral u kapucínov, a Samo dal ho žalovať
         pre pár zlatých, ktoré mu požičal na exámeny… Nech otvorí teraz vrecko! Však je Jánovi
         vlastným strýcom!“
   </p>
   <p>
    „Ale, stará, stará! Dai pokoj!“ Józa v svojej dobrej duši vycítil, že Anne nemôže byť
         voľno pri jedovatých slovách Eleny.
   </p>
   <p>
    „Ty vždy zastávaš tupých úžerníkov! Veď i Ďurko sa nepretrhol! Čo dal s Annou? Ešte…“
   </p>
   <p>
    „Elena!“ prísne riekol Józa a vzpriamil sa. „Nech to druhý raz nepočujem… Náš syn je
         spokojný a šťastný, či chceš, aby nebol? Nerobte si z toho nič, Anna, neverte, ona nenie
         tak zlá ako jej jazyk.“
   </p>
   <p>
    „Ešte i ty… pre jednu hlúpu sedliačku!“ Elena počala plačlivo. Vyhŕkli jej slzy. „I teba
         pobláznila… Už som sama! Sama na šírom svete! A to všetko pre hlúpu sedliačku, ktorá nenie
         hodna…“ Urobila hrozivý posunok proti Anne… No Józa, „suchá duša“, ako ho volali v Rohove,
         trpezlivý, dobrý do nemožných hraníc, razom skočil pred ženu…
   </p>
   <p>
    „Ty…“ zadychčal sa… „počuj, Ela! Počuj, ešte raz a naposledy… Toto nenie tučná Regina…
         to je tvoja dcéra, manželka tvojho svna! Počuj, chceš ju mučiť? Dobre, ale vedz, že vo mne
         nájde záštitníka! Vo mne, rozumej, vo mne! Pomodli sa radšej pánu bohu! Vari ťa Viedeň tak
         pokazila, vari ťa krv páli, je ti pridobre! Ela!“
   </p>
   <p>
    Elena nebola zvyknutá na takýto tón od muža! Naľakala sa ho, utiahla sa — no jej
         pokorenie len zväčšilo nenávisť k neveste. Prvý raz v živote pocítila, že vie tak silno
         nenávidieť. So zlosťou hľadela na zopiate ruky Annine, veľké, ešte vždy červenkasté, na jej
         zmyselne rujnú, silnú postavu, na jej bohaté, ešte nečesané vlasy.
   </p>
   <p>
    Józa, ťažko dýchajúc, chodil po izbe.
   </p>
   <p>
    „Chcem mier! Počuješ? Mier za každú cenu. Čo by riekol Mirko, keby ťa počul? Pri ňom si
         krotká, ale teraz, keď odišiel, myslíš… Nie, moja milá, ja som tu ešte… Čo ti vykonala?
         Povedz, povedz!!“
   </p>
   <p>
    Józa sa rozkričal… Sám vkričal sa do hnevu a bolo mu príjemné počuť samého seba. Elena
         sa chcela protiviť, ale on ju zahriakol:
   </p>
   <p>
    „Ani muk! Ani slova! Ja som spravodlivý! Ak ťa urazila, vezmem ťa, pôjdeme nazad do
         Rohova; nestrpím, aby sa ti vlas skrivil na hlave… Povedz, povedz hneď, čo ti urobila?“
   </p>
   <p>
    „Nekrič… susedov vzbúriš!“ riekla Elena, trasúc sa ako prút…
   </p>
   <p>
    „Susedov nesusedov! Mne je to všetko jedno! Nech ma počujú trebárs do burgu! Povedz —
         hneď povedz!“
   </p>
   <p>
    Anna skočila od stola a chytila Józu za ruky…
   </p>
   <p>
    „Nič, tatuško — nič, ujček! Ja som vina… Odpusťte, tetuška…“ A išla prosto na Elenu,
         zovrela ju do svojich mladých, mocných ramien a zaplakala.
   </p>
   <p>
    „Odpusťte — ja som vina… Načo som sa zaplietla medzi vás… Do tohto mesta! Ó, Mirko môj!“
   </p>
   <p>
    „Vidíš, stará, vidíš,“ už tenšie, ale vždy ešte rozčúlene hovoril Józa, „ako ťa
         zahanbila! Sedliačka! Ba že sa nehanbíš s takým opovrhnutím vysloviť to slovo! Aká
         panština! Aká hrdosť! Vari na veľkomožných predkov Malých! Česť každému…“
   </p>
   <p>
    Elena, od koreňa šľachetná, dušou dobrá, zaťala sa, a len strach pred mužovým krikom,
         nepočutým ešte, neslýchaným dosiaľ, zadržal ju… No ani krotkosť Anny nebola vstave vyhojiť
         akúsi ranu na jej srdci. Od tej chvíle mohla sa pretvarovať, mohla držať domáci mrav, ale
         jej srdce odskočilo od nevesty, a nebolo tej sily, ktorá by ho mohla pritiahnuť k nej.
   </p>
   <p>
    Ešte ten deň bežal Józa pre karty do divadla. Dávali v burgu Macbetha
    <sup>
     [
     <a class="footnote" href="#ftn.id2585108" name="id2585108">
      35
     </a>
     ]
    </sup>
    . Mala to byť lekcia pre Elenu. Obe ženské sedeli vedľa seba na galérii. Anna
         nerozumela ani slova, a Elena v lady Macbethovej nevidela odstrašujúci príklad, ale akési
         posmelenie, že i žena môže zasahovať do života činne a povedome.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2585108" name="ftn.id2585108">
        35
       </a>
       ]
      </sup>
      <span class="emphasis">
       <em>
        Macbeth
       </em>
      </span>
      — tragédia W. Shakespeara
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2585132">
       </a>
       12. Kocúrkovský sardanapal
      </h2>
     </div>
    </div>
   </div>
   <p>
   </p>
   <p>
   </p>
   <p>
    Slovenský vlak blížil sa k Rúbani. Až teraz Mirko Kladný počal myslieť na to, čo mu
         predstojí, a pomaly zabúdať dojmy minulého večera, ktoré boli veľmi miešané. Kalinovský
         večer sa nevydaril, odmenila ho zaň horúca láska ženy a jej nevystihnuteľné pritúlenie sa k
         nemu, doma, po zahanbujúcom, ťažkom položení, prežitom u Kalinov; oddala sa mu cele ináč
         než predtým, s náruživosťou, možno povedať so zúfalosťou, povedomá toho, že pre ňu už niet
         nič iného na svete, len on; ale predsa to všetko nemohlo prekaziť, že po prvý raz pozeral
         na Annu súdne a počal myslieť nepeknú dumu, čo bude, keď pominie sa tento zžierajúci oheň,
         keď zovšednejú pôvaby, ktoré tak mohutne zachvátili jeho senzitívnu prírodu? A tu sa mu
         predstavil farár Lipovský so svojimi „jozefovskými“ slovami: „Na základe skúseností,“
         hovoril vtedy Lipovský po Jozefovi v záhrade, „prosím vás, nemyslite na manželstvo s
         Aničkou! Nechcem odvádzať — miešať sa do takých delikátnych vecí — no svoje slová
         neodvolám… potom, keď bude zle, rozpomeňte sa na moje jozefovské slová!“ Ale prečo mu práve
         teraz, na ceste k domovu prichádzajú na um tie slová? Veď nenie zle, nič takého sa nestalo,
         čo by ho nútilo k trpkej rozpomienke na spoveď, pri ktorej ho sklamala dôvera ku ctihodnému
         farárovi… Prevrhnutý stolík s čajom, nepodarená produkcia! Nevídali! To sú predsa len
         pletky-špetky. Nič sa nestalo, všetko je dobre, som šťastný… Posledné slová riekol nahlas.
         Ale vnútorne bola zakosídlená akási nevera. Hneď mu prišli na um i slová verného Miciana na
         Zámku: „A chceš ju vziať do Viedne? Áno, ona je krásnou, milou a zdravou Lipovankou — ale
         či bude krásnou, milou, zdravou Viedenčankou?“ Prečo mu i tieto slová tak živo prichádzajú
         teraz… Odvtedy, čo zišiel z kopca, na ne nemyslel, až teraz. A včerajšie scény stali sa mu
         trápne. Sladká triaška, ktorá ho omámila po toľký a toľký ráz v úhľadne uvitom hniezde,
         ochladla a premýšľať nútila ho osamelosť. Až pri predposlednej stanici narútili sa naň nové
         starosti, ktoré naňho iste čakali v nešťastnom Rohove.
   </p>
   <p>
    Že Jána Drevanského zavreli, to ho neudivilo, veď Dünnagel mohol dať zavrieť, koho len
         chcel, bez bázne pred nejakými následkami, ak len vedel vzbudiť proti prenasledovanému
         podozrenie, že je Slovák a národovec. Ale čo je s Lenórou?…
   </p>
   <p>
    A tu mu svitlo, či ozaj medzi áreštom sváka a smrťou Lenóry nenie nejaký kontext… Mirko
         zbledol… Až teraz mu prišlo na um, prečo Mária tak naliehavo žiada jeho prítomnosť v
         Rohove. Veď je sama… urazila ho, a teraz žiada od neho pomoc.
   </p>
   <p>
    Keď vystupoval v Rúbani, triasol sa ako v zimnici. Chcel najprv do Koričného, ale zmenil
         plán a rozkázal objednanému kočišovi, ktorý ho čakal, rovno do Rohova.
   </p>
   <p>
    Bola už polnoc, keď došiel do hostinca, temného, akoby vymretého, že sa ťažko dobúchal.
         Rozospatý kelner uviedol ho do izby, v ktorej iste dávno nebolo cestovateľa; bol tam pach a
         dusnota, aká býva v izbách neobývaných… Mirko otvoril jediný oblok, ktorý šiel na pustú
         ulicu, vlastne rínok rohovský… Bolo temno a ticho, kde-tu sliepňala petrolejová uličná
         lampa.
   </p>
   <p>
    Odporné zdalo sa mu rodné mesto! Cit nepochopiteľný pre iný svet, ale kto narodil sa
         Slovákom, iste ho pochopí. Odrodilstvo a barbarské pomery zhnusia i ten rodný kút, ktorý
         stane sa cudzím po duši, keď i myseľ a pamäť zachovala si každý rodný domček, každú uličku.
         Nesvoj vo svojom zostaneš. Ohyzdná podľač zašpiní i čisto ľudské city, a čo je iným sladké,
         nám horkne ako blen.
   </p>
   <p>
    Mirko zahasil sviecu a zase len oprel sa o oblok. Z dolnej ulice bolo počuť kroky a
         nezrozumiteľný hovor. Dve postavy blížili sa k lampe neďaleko od hostinca, takže Mirko
         mohol počuť jednotlivé slová. Rozoznal celkom dobre hlas Robinov.
   </p>
   <p>
    „Domov, pán veľkomožný,“ bolo počuť hustý hlas hlásnika. „Nemožno ich tak nechať.“
   </p>
   <p>
    „Čerta, čerta! Čos’ ma zobudil. Bolo mi tak dobre!“
   </p>
   <p>
    „No na ulici, pod jatkou. Ako to možno. Tam je smrad…“
   </p>
   <p>
    „Zabili, zavraždili!“ bľabotal Robina, „ale nie on, ten slovenský medveď… Ale však ja to
         vyňuchám! He, Pavel, či Robina nenie fajná hlava? Tisíc fiškálov prekabátim, a viem viac
         než títo oplani!“
   </p>
   <p>
    Hlásnik, vedúc tackajúceho sa Robinu, prešiel popod oblok.
   </p>
   <p>
    Mirkovi bolo otupno. Zobliekol sa potme a ľahol do vlhkastej postele. Cesta, unavenie,
         nespanie vzalo vrch; zaspal a zobudil sa až k ôsmej.
   </p>
   <p>
    Rárusku našiel pri káve. Ona mu rozpovedala dôkladne strašnú novinu: Lenóra dala sa
         zaviesť do vinohradnej búdy a Riku poslala do mesta. Rika na druhý deň priviezla sa za ňou
         s obedom. Našla dvere zapreté. Búcha, búcha… žiadnej odvety. Okenice pozatvárané znútra…
         ,Ešte spí‘ pomyslela si a sadla na lavičku.
   </p>
   <p>
    Kočiš zoskočil z kozla a obchádzal búdu, krútiac hlavou. Viete, ten sprostý svet má
         často znamenité myšlienky…
   </p>
   <p>
    „Čo sa ti nezdá?“ pýtala sa ho Rika. On jej dlho čosi vysvetľuje — ale Nemka nerozumela.
         Inu Nemka. Počala znovu búchať, volať… Kočiš sadol na kozol a prosil Nemku čakať.
   </p>
   <p>
    Mirko bol už netrpezlivý. No Ráruska rozprávala s istou radosťou, s akousi úľubou.
         Zoširoka, krok za krokom rozpovedala všetko. Ako múdry kočiš oznámil v meste, že v
         Balašovej búde nenie všetko v poriadku, že muselo sa stať veľké nešťastie. Prišiel slúžny s
         dvoma žandármi… ale ani oni nemohli do búdy — poslali pre zámočníka. Po dlhom čase konečne
         silou odrazili zámok, ba vypáčili i mohutné dvere… V búde bolo temno. Roztvorili okenice…
         Hrozný obraz… Nad posteľou, na veľkom kline visela Lenóra polonahá. Nebolo treba veľkého
         dôvtipu, že tu o samovražde nemôže byť reči… Klin bol tak nevysoko nad jej posteľou, že ona
         vlastne ešte polo ležala. Na rukách i prsiach boli patrné znaky násilia… Nebohá borila sa
         so svojimi vrahmi. Vyšla i súdna komisia, ktorá nezvratne konštatovala, že tu udala sa
         vražda. Našli stopy mužských krokov, dokázalo sa z odrazeného zámku, že dvere boli zvonku
         zatvorené a vrah vošiel do búdy oblokom komôrky, obráteným k vinohradu. Tam bola okenica
         prelomená a oblok rozbitý.
   </p>
   <p>
    „Už ho vedú!“ zakričala slúžka, vbehnúc do chyže.
   </p>
   <p>
    To skutočne viedli Drevanského pod zbrojou do Balašovej búdy. Juristická múdrosť
         rohovských sudcov nariadila Drevanského vypočuť in facie loci
    <sup>
     [
     <a class="footnote" href="#ftn.id2585398" name="id2585398">
      36
     </a>
     ]
    </sup>
    …
   </p>
   <p>
    Kladný vybehol na ulicu za sprievodom. Ján sa usmial lenivým úsmevom, keď ho poznal, a
         zakýval mu, obodrujúc priateľa. No pristúpiť bližšie Mirkovi nedali…
   </p>
   <p>
    „Neboj sa o mňa!“ volal Drevanský, no jeho sprievod ho obstúpil a zrýchlil krok.
   </p>
   <p>
    Mirko pochodil sudcov, predstavenstvo — tam ho prijímali ako porazeného malomocenstvom.
         Mária bola v Koričnom, a po obede priviedla pol dediny, aby dosvedčila, že jej otec večer
         prišiel domov a celú noc bol doma. Spojenými silami Mirka a Márie podarilo sa vyslobodiť
         Jána, no postavený bol pod policajný dozor. Vyšetrovanie išlo iným smerom, lebo sa
         dokázalo, že Lenóra mala na hrdle drahocenné veľké perly, brošňu s veľkým briliantom, a tie
         skvosty chýbali. Počali teda hľadať páchateľa z koristných cieľov. Pravda, nenašli. I Rika
         bola v podozrení; to skoro odstránila. Zlapali zopár rohovských darebákov, ale tí dokázali
         svoje alibi. Tri dni trvalo prísne vyšetrovanie a neviedlo k žiadnemu rezultátu. Mestom
         išiel chýr temný, len šuškaný, a to len z úst do úst. Nik nevedel, skadiaľ sa nabral, akoby
         ho bola prvý raz kukučka zakukala v mestskom lesíku. Nik nemal najmenšieho dôkazu, ani len
         podozrenia, ale sto ľudí predsa upodozrievalo Dünnagla aspoň v tom, že on musí čosi vedieť
         o tom, čo sa stalo vo vinohradnej búde.
   </p>
   <p>
    Kladný šiel s Drevanským do Koričného. Tam sa presvedčil, že nielen Mária už nemá miesta
         v Koričnom, ale ani Drevanský. Hneď po pohrebe Lenóry valili sa požiadavky na Krásny dom už
         nie riekou, ale celými morskými vlnami. Mirko sám radil Jánovi oddať všetko veriteľom. Ešte
         pobudol tri dni a vrátil sa domov, až keď plán bol hotový. Mária pôjde za sestrou k
         Steinovej do Nového Sadu, Drevanského predbežne pritúli Mician. Jeho vítali v Koričnom ako
         spasiteľa. No Krásny dom klesal v rumy… Nebolo pomoci. Lenóra, skaziac krásnu rodinu, sama
         zahynula strašným skonom.
   </p>
   <p>
    Dünnagel o dva týždne zariadil skvostnú letnú slávnosť v čínskom pavilóne. Rohov mnoho
         videl od tohto, sčiastky už grandiózneho márnotratníka, ale niečo podobného ešte nebolo.
         Prišlo doslova pol stolice a zo susedných stolíc tiež mnoho ľudí, pritiahnutých čudnými
         chýrmi. Dünnagel bol vynaliezavý, fantastický, no nateraz prevýšil sám seba. Každý mohol
         rukou lapať, že sumy, potrebné k takémuto barbarskému luxusu, nemohol Dünnagel dostať
         prirodzeným, čestným spôsobom, ale to ho nemýlilo, ba naopak, všetko bolo v bláznivej
         viere, že jemu je všetko možné, keď len zachce. On im bol Montechristom, milším tým, že nie
         je v románe, ale v skutočnosti. O mesto, banku, o veľké základiny, pozostalé zo starých
         dôb, nik nemal starosť, na to nik nemyslel. Je to jedna z tých starých histórií, ktoré
         zostávajú vždy nové.
   </p>
   <p>
    Čínsky pavilón, dosť nádherná drevená budova s ohromnou sálou, bočnými lokalitami, stála
         po celý rok prázdna, lebo bola priveľká pre obyčajné zábavy. No teraz premenila sa cele.
         Dvoranu predelili krásnymi čalúnmi na tri menšie salóny, okrášlili živými kvetmi a palmami.
         Okolo pavilónu povstalo mnoho útulných šiatrov. Štyri týždne pracovali čalúnnici z Viedne
         na okrase miestností. Dünnagel omámil tak mesto i celý kraj, že i temné chýry zamĺkli…
         Všetko bolo v najlepšom poriadku. Dve dámy, o ktorých nik nevedel, ako a kedy sa zjavili na
         obzore, ale ich zjaveniu sa ani nik nepodivil, brali do rúk celý dom Dünnaglov a všetky
         prípravy k veľkému sviatku.
   </p>
   <p>
    „Bude to veľkolepé,“ hovoril Sáplaty, keď mu Dünnagel ukazoval okrasy čínskeho pavilónu.
   </p>
   <p>
    Sáplaty už zunoval tajne piť a verejne nepiť, pil už i verejne, i tajne. Ako nadlesný
         mal k tomu vždy titul: keď chodil po ohromných mestských horách, pil pre posilnenie, keď
         vylihoval v lesníckej kancelárii, pil, aby prelial pisársky prach, ktorý človeku horskému
         nepristane a hrdlo zapcháva.
   </p>
   <p>
    „A mnoho mladých ľudí prišlo?“ spytoval sa, lebo jeho Aranka už prezrievala a Piroška
         bola zrelá, s chybkou, ako sa hovorí.
   </p>
   <p>
    „Všetko tu bude! Len chystaj periny!“ poznamenal Dünnagel a obrátil sa k Rybkovi.
         „Dúfam, že i pani manželku privediete, vznešený pane.“
   </p>
   <p>
    Rybka bol už seniorom, práve takým spôsobom vyvoleným ako niekedy za farára.
   </p>
   <p>
    „Na každý pád,“ odvetil radostne.
   </p>
   <p>
    „A nebojíte sa súdu toho svätého na Lipovej? Seniorku viesť na maďarónsku orgiu, ha?“
   </p>
   <p>
    Rybka nebál sa boha, tým menej Lipovského, ktorému bol predstaveným. Usmial sa
         podliackoslužobne a doložil niečo o cti a sláve byť hosťom jeho veľkomožnosti.
   </p>
   <p>
    „A vaši svätí bratia sú už v pokoji? Pravda, hlavný prorok už nedýcha!“
   </p>
   <p>
    Senior Rybka mal len príjemný úsmev nad vraždou svojej „poblúdenej“ ovce. Jeho nemýlilo,
         že Dünnagel hľadí naňho skúmavým okom.
   </p>
   <p>
    „No, nič to,“ riekol notár, „poďme urobiť próbu,“ a viedol Rybku a Sáplatyho do útulného
         kabinetu pavilónu, intímnym zvaného. „Z toho granátu!“ zavolal sluhovi.
   </p>
   <p>
    O chvíľu perlilo sa tuhočervené víno v krásne brúsených pohároch — „römermi
    <sup>
     [
     <a class="footnote" href="#ftn.id2585621" name="id2585621">
      37
     </a>
     ]
    </sup>
    “ nazval ich hostiteľ.
   </p>
   <p>
    Šum prastarých stromov bolo počuť otvoreným oblokom. Víno bolo staré, zdalo sa slabým,
         ale o chvíľu bolo poznať na Rybkovi, že statne účinkuje. Sáplaty vpil sa do stavu
         „normálneho“, to jest do „pevnej“ opilosti, ktorá u neho nedala sa stupňovať. Traja kompáni
         sedeli tak do večera. Notár robil tak, akoby najviac pil, ale pil najmenej… Kázal sluhovi
         priniesť dve fľase „čertovského“ a poslal ho domov. Pavilón že sám zatvorí…
   </p>
   <p>
    Keď počali piť „čertovské“ (bolo to biele víno; nik nevedel, prečo ho notár volá
         čertovským), Rybka bol už ružovej vôle, živo rozprával o seniorálnych tajnostiach, o tom,
         akú pascu stavajú Lipovskému, ako purifikujú celý seniorát, ako je už Drevanský, veľká
         podpora panslávov, zničený, ako radom všetko vyničia, čo len dýcha po slovensky…
   </p>
   <p>
    Dünnagel sa zaškaredil, nalial Rybkovi plný römer a bledý ako vybielené plátno, riekol
         ticho, pevne:
   </p>
   <p>
    „Ale vy ste, vznešený pane, predsa len veľký — oplan!“
   </p>
   <p>
    Rybka klesol nazad do fotela a počal sa nútene usmievať ako dobrému, trebárs aj trochu
         silnému žartu. Sáplaty vo svojej „pevnej“ opilosti prisviedčal, kývajúc hlavou.
   </p>
   <p>
    „Nie, neráčte sa usmievať, milostivý pane,“ pokračoval Dünnagel; jeho oči oceľovým
         bleskom prikuli sa na tvár Rybkovu, „ja nežartujem… Nebojte sa ničoho, je to entre nous
    <sup>
     [
     <a class="footnote" href="#ftn.id2585693" name="id2585693">
      38
     </a>
     ]
    </sup>
    , medzi štyrmi očami! Táto ochmelená beštia práve tak málo vybľaboce ako fotel,
         na ktorom sedíte… Aby ste nemysleli, že vás chcem uraziť, teda dokladám k uspokojeniu vášho
         kňazského svedomia, že i sám seba vysoko necením; ja som pes, hoden, aby ma zastrelili ako
         psa, a k tomu besného… Ale vy ste, vznešený pane — oplan!“
   </p>
   <p>
    „Ja vás, pán notár, nehatím, sám sebe dávať akékoľvek tituly, ale si vyprosím, aby ste…“
   </p>
   <p>
    Notár sa zasmial surovým hahotom a nepohnúc sa z miesta, hľadel posmešne na Rybku.
   </p>
   <p>
    „Kamaráti sme! Zvery, verte mi, pán Rybka, a len to si vyproste, aby som vás tu teraz
         tak nevyobháňal ako dobrý krvavý buldog — chabú sviňu! Len to si vyproste, ostatné je dym a
         prach! Rozumiete?“
   </p>
   <p>
    Rybka chcel vstať, no Sáplaty ho sotil nazad do nízkeho fotela…
   </p>
   <p>
    „Ešte máme jednu fľašu čertovského… Moja Aranka a Piroška…“
   </p>
   <p>
    „Ale to je už predsa niečo hrozné,“ počal Rybka.
   </p>
   <p>
    Notár nalieval istou rukou do Rybkovho pohára.
   </p>
   <p>
    „Ba je to niečo veľmi zábavné! Tak dávno túžil som po nejakej paprike… Tu ju mám… Ale
         aby ste ma rozumeli. Ja som sveták, diablova korisť, a nechodím pred oltár… Bol som a
         nebudem. Fuit. A preto som čestný lump, vy ste však tiež lump, pán Rybka, ale nečestný… Na
         vašich rukách vidím krv!“ zavolal hrozným hlasom Dünnagel.
   </p>
   <p>
    Rybka nevdojak pozrel na svoje tučné palce.
   </p>
   <p>
    „Ale neľakajte sa,“ pevno a ticho pokračoval notár. Jeho oči svietili čudným bleskom. „I
         tu sme kamaráti! Vy ste preliali nepriamo krv Ondreja Žaluda! Ten je na vašej duši. Čo sa
         týka mňa, ja som tiež krv cical, áno, podajme si ruky!“
   </p>
   <p>
    Sáplaty sa usmieval vo svojej pevnej opilosti. „Moja Aranka a Piroška…“ počal, obrátiac
         sa k Rybkovi.
   </p>
   <p>
    Ale tomu nebolo do Aranky a Pirošky. Vstal, ale hneď zbadal, že ho nohy neverne nesú.
   </p>
   <p>
    „A ty si myslíš, kamarát,“ riekol Dünnagel, chytajúc Rybku za rukáv, „že si vstave po
         mojom čertovskom dôjsť do mesta promenádou? Nech sa ti ani nesníva!“
   </p>
   <p>
    Rybka naozaj nevládal stáť na nohách. Hlava počala sa mu krútiť… Akási slabosť ho
         napadla, trebárs v hlave ešte necítil veľký mámor.
   </p>
   <p>
    „Sans gene
    <sup>
     [
     <a class="footnote" href="#ftn.id2585812" name="id2585812">
      39
     </a>
     ]
    </sup>
    … tam je pohodlný diván,“ a viedol Rybku k divánu položil ho naň, dajúc mu pod
         hlavu podušku s vyšitým nápisom: „Nur ein viertel Stündchen
    <sup>
     [
     <a class="footnote" href="#ftn.id2585824" name="id2585824">
      40
     </a>
     ]
    </sup>
    .“
   </p>
   <p>
    „Ten je už opatrený!“ riekol Dünnagel, „a my pôjdeme domov! Mám ešte starosti o
         pozajtrajší deň.“
   </p>
   <p>
    Sáplatymu neuškodilo ani čertovské. Vstal a dosť pevne kráčal k východným dverám.
   </p>
   <p>
    Od divána bolo už počuť chrápanie. Dünnagel zapálil malé nočné svetlo, veľkú lampu
         zhasil, a vyviedol Sáplatyho na svieži vzduch.
   </p>
   <p>
    „Toho pána tu necháme,“ riekol, zatvárajúc dvere, „nech sa vyspí.“
   </p>
   <p>
    Na tretí deň už za rána tiahli rozmanité ekvipáže do Rohova. Rohovské slávnosti
         Dünnaglove boli i tým slávne, že na nich započínali sa známosti pre život, to jest
         manželstvá. Mamky so zrelými dcérami, vzdor čudnému chýru hostiteľa, neopovrhovali jeho
         invitáciami. Lumpi celej stolice prišli, lebo vedeli, že tam je všetko zadarmo, zlomené
         existencie cítili sa dobre, lebo videli v hostiteľovi liberálneho človeka, kartári, to tí
         špekulujúci, znali, že je tam korisť možná, dámy-aféristky priťahovala voľnosť a
         neviazanosť dünnaglovských zábav. Takzvaní „patrioti“ nesmeli chýbať, aby neuvalili na seba
         podozrenie v primalom a prichladnom vlastenectve. Obojetní prišli zo strachu pred silnou
         rukou notárovou, úradníci preto, že vedeli, aké silné spojenia má Dünnagel s Pešťou. Toto
         spojenie mnohým
    <span class="emphasis">
     <em>
      hanblivo čestným
     </em>
    </span>
    obľahčovalo svedomie puncto notárovej
         márnotratnosti a toho luxusu, toho pohostinstva, ktoré oni nikdy odplatiť nemohli. Ostatok
         spoločnosti pozostával z tých všade prítomných, bez ktorých sa nezaobíde žiaden jarmok, ani
         žiadna verejná kucapaca. Dünnagel bol v duchu pyšný, že vedel podať úplný obraz celej
         spoločnosti mestskej i krajovej — okrem jedného elementu: okrem panslávov. Pokúsil sa i o
         to: sám na štvorke priletel do Lipovej k Lipovskému; chcel ešte takúto farbu do svojho
         ensemblu.
   </p>
   <p>
    Prišiel ako opravdivý gavalier. Vedel, že Lipovský je verný, mierny Slovák, viac trpný
         než činný, „nekompromitovaný“, ináč vážený a dosť silný vplyvom. Nuž takým okrášliť svoju
         „poslednú slávnosť“, ako sa vyslovil s istou tajuplnou narážkou, bolo by mu veľmi milé.
   </p>
   <p>
    Lipovský vítal ho bez prekvapenia; na jeho bledej tvári nebolo poznať najmenšieho
         udivenia nad nečakanou, ba pri obyčajných pomeroch nemožnou návštevou. To zarazilo i samého
         Dünnagla, ktorý myslel farára priamo ohlušiť, podmaniť, odurmaniť svojím príchodom. Nič
         podobného nebolo.
   </p>
   <p>
    „Ráčte bližšie,“ riekol farár, vedúc hosťa do izby.
   </p>
   <p>
    Dünnagel posadil sa na tvrdý diván pri obloku a začal nesmelo:
   </p>
   <p>
    „Ja som myslel vašu vznešenosť neobísť, keď celá inteligencia robí mi česť…“
   </p>
   <p>
    „Naše cesty,“ riekol ticho Lipovský, prejdúc rukou krátko striženými šedinami,
         „rozchádzali sa tak dlho, že je nemožnosťou, aby sa teraz zišli… Môj svet a váš svet, to sú
         dva rozdielne svety, ačkoľvek sme blízki susedia. Bolo by čudné…“
   </p>
   <p>
    „Čudné,“ pretrhol ho notár, „komu čudné? Komu smie byť niečo čudné, čo robíte vy, čo
         robím ja? Mne je celý ten náš mizerný svetík dymom, mne, človeku svetákovi; vám, vznešený
         pane, ako duchovnému, so životom priamo mníšskym, vám, pustovníkovi týchto dvestoročných
         stien, vám musí byť ešte viac dymom a prachom. Kto vás urazí v mojom dome?“
   </p>
   <p>
    „Rybu neuráža vzduch, ale žiť v ňom nemôže!“
   </p>
   <p>
    „Myslíte, že pre vás je môj dom a vzduch jeho jedom? A keby som vás potreboval… povedzme
         ako spovedníka? Či ste kňazom len pred oltárom? Skazený vzduch! Nuž v tom máte pravdu!
         Hriešnou špelunkou bude dom môj, ale či vaše povolanie je obcovať len s nevinnými a
         čistými? O stratenej ovci sami kážete! Radosť nad nájdenou je väčšia než nad sto
         spravodlivými, neblúdiacimi.“
   </p>
   <p>
    „Vám o to nejde, aby som vás našiel,“ s úsmevom riekol farár. „Ostatne, vám nemám za
         zlé… odpusťte našu blasfémiu. Keby ste boli prišli k spovedníkovi, nebolo by treba zábavy…
         Sami viete, že by som zle vyzeral…“
   </p>
   <p>
    „Nie, nie! Každý človek má svoje spôsoby. Spovedník nemá rozoberať, kam ho volajú, či k
         topiacemu sa, či k dusiacemu sa iným spôsobom. A že je môj dom hriešna špelunka! Dobre. No
         váš spasiteľ…“
   </p>
   <p>
    „Náš, všetkých nás,“ pretrhol ho Lipovský, už cele zblednutý.
   </p>
   <p>
    „Nuž, eh bien
    <sup>
     [
     <a class="footnote" href="#ftn.id2586020" name="id2586020">
      41
     </a>
     ]
    </sup>
    , náš spasiteľ šiel do horšej špelunky, nielen k colníkom a hriešnikom, ale i do
         samého pekla…“
   </p>
   <p>
    Lipovský bol zarazený rečou tohto človeka. Z neho vialo čosi démonického, strašne
         priťahujúceho a spolu odstrkujúceho. Hral sa s citmi i s ideami tak, že i veľkému umu
         Lipovskému ťažko bolo vystihnúť, čo je na jeho slovách pravda, čo lož, čo serióznosť a
         výsmech. Farár utiahol sa teda na svoje pole.
   </p>
   <p>
    „Áno, kto nás úprimne volá, s cieľom pokánia, tak musíme ísť trebárs do špelunky. Ale…“
   </p>
   <p>
    „A vy to môžete popredku vedieť?“
   </p>
   <p>
    „Nie, ale v prítomnom páde netreba ta ísť, kam ma voláte… Tu som, k službám vo dne v
         noci. Prečo teda ta? Na efekty nesmieme nič dať.“
   </p>
   <p>
    „Nie, vznešený pane, to nenie tak. Vy nemôžete rozkázať, kedy sa zachce biednej duši
         rozplynúť sa pred bohom! To ani tá duša nevie. Ona môže len tušiť… A verte mi, aj tuším, že
         by som mal duševnú potrebu vidieť vás pozajtre u seba… Čo vás do druhých? Vy ste pre život,
         pre prúd jeho, a nie pre pustovnícku jaskyňu! Ostatne, ak myslíte, že moja invitácia má
         nejaké frivolné úzadie, tak sa mýlite veľmi. Ja som na konci!“
   </p>
   <p>
    Tieto posledné slová zavolal strašným, natresnutým hlasom v átorom vibrovalo čosi
         tajomne-hrozného. Vstal z divána. Jeho veľké temné oči svietili nepekným, hrozivým svetlom.
         Lipovský nevdojak tiež vstal zo stolca a pokročil nazad…
   </p>
   <p>
    „Ja som vás naľakal,“ trochu tichšie riekol Dünnagel, ale v jeho hlase ešte vždy zvučala
         čudná tónina. „Sám seba sa bojím! Hľa, čo by ma stálo, chytiť vás, vznešený pane, pod hrdlo
         a zadusiť vás tu v tomto osamelom kúte; nik vám pomocou neprispeje, a keby i boli ľudia
         nablízku, pol sekundy je dosť! Ale, nebojte sa, vznešený pane, to sa nestane. Na mňa
         nadchádza zúrivosť! Vidíte, ako sa miernim…“
   </p>
   <p>
    Lipovský nedýchal. Cez celý dlhý život svoj niečo podobné nevidel. Dünnagel sa cele
         premenil. Z úlisnozdvorilého gavaliera stal sa razom netvor, zmietaný nepochopiteľnými
         náruživosťami…
   </p>
   <p>
    „Áno, áno, tak som sa cítil i vtedy! V tú strašnú noc! Vám je zle! Vy ste veľmi bledý!
         Nechcete mi pomôcť! Niet milosrdenstva pre mňa nikde! Ani u vás! Či mám už naozaj veriť, že
         sme všetci jednakí oplani? A preto, že som ja nevinný, a na viac sa podujímam, to len sile
         ďakujem… Pozrite tieto prsty! Sú ako zo železa, ako z ocele! Ony vojdú do tela ako do
         cesta!“
   </p>
   <p>
    „Dosť!“ zavolal farár prísnym hlasom, odhodlaný skrátiť túto divokú, nezmyselnú scénu.
         „Nemyslite si, že ste ma naľakali. Nie, len udivili. Áno, som povinný i viac vypočuť. Som
         povinný i vám radu dať. Ako kňaz robím to po kňazsky.“
   </p>
   <p>
    Lipovský vzal zo stojaceho písacieho stolíka bibliu, sadol k stolu, otvoril a čítal
         svojim dojemným hlasom kapitolu XI. z evanjelia Jána o vzkriesení Lazara. Čítal hlbokým,
         citným hlasom, v divokom rozčúlení, a predsa pokojne a uspokojujúco. Čítal tie jednoduché,
         dojemné slová, a sám prvý raz cele pocítil veľkosť, grandióznosť tam opísaného… Sám
         nevedel, prečo zišlo mu na um čítať práve túto kapitolu…
   </p>
   <p>
    Dünnagel klesol na fotel a počúval… Kňaz dokončil.
   </p>
   <p>
    „Vy čosi viete, vznešený pane,“ riekol notár a jeho tvár sa skrivila… „Vy čosi šípite?“
   </p>
   <p>
    „Bránim sa pred nápadom svojou zbraňou,“ riekol ticho Lipovský, zbadajúc valnú premenu
         na notárovi…
   </p>
   <p>
    „Vzkriesenie, život,“ opätoval Dünnagel slová evanjelia. „Každý, kto je živý a verí,
         neumrie… bože môj, a vám tak málo chýbalo… a umrel červ, umrel… cítim chlad… cítim zápach
         mŕtvoly…“
   </p>
   <p>
    Dünnagel vstal, potriasol hlavou, rukou pretrel si oči…
   </p>
   <p>
    „Už je dobre!“ riekol, akoby, sa bol zo sna prebudil. „Teda, bez vás! Vidno, tak je
         súdené!“
   </p>
   <p>
    Farár ho vyprevadil na dvor. Tam hrabali bujné kone trávou porastenú, kamenistú pôdu.
         Dünnagel hodil sa do koča a neobzrel sa viac na farára.
   </p>
   <p>
    Čínsky pavilón sa naplnil hosťami, celý park bol osvetlený lampiónmi a smolnými
         plameňmi, planúcimi vo vázach. Girlandy zo živých i umelých kvetov kolísali sa v teplom
         večernom vzduchu. Celý pavilón bol premenený na ohromnú hodovňu, hlavné stoly boli v
         dvorane, prehradenej čalúnmi tak, aby spoločnosť bola i pohromade, i predsa mohla tvoriť
         krúžky ako-tak oddelené. Veľká cigánska banda hrala pred pavilónom tak diskrétne, že
         nerušila rozhovor. Okolo pavilónu, na chodbách, ba ešte i vonku pod holým nebom, boli stoly
         preplnené hosťami. Zjavili sa i ľudia cudzí, nevídaní. Nik nevedel, či sú pozvaní, a či len
         tak prišli. V úzadí lesíka švihali občas rakety, na malom vŕšku s glorietou svietili slnká,
         krútili sa rozličné ohňostrojné kolesá.
   </p>
   <p>
    Hojnosť, notárova brilantná ľúbeznosť, obsluha, hudba, čulý hovor — všetko rozjarilo
         spoločnosť tak, že ešte pred šampanským šumel celý mestský lesík bujnou veselosťou.
   </p>
   <p>
    Šampanské zjavilo sa naraz na všetkých stoloch. Fľašky strieľali, poháre sa penili…
         Zdravica za zdravicou, ba už i spev striedal sa so spevom. Každý cítil, že tak veselo, tak
         voľno nebolo pri žiadnej Dünnaglovej zábave.
   </p>
   <p>
    Mladším chcelo sa i tancovať… A tu stalo sa pre hostí prekvapenie… Razom vo veľkej
         dvorane zmizli všetky rozdeľujúce čalúny a koberce — a dvorana zajasala v svetle
         rozmnožených sviec… Z jedálne, akoby divom, stala sa tanečná sála… Stoly zmizli akoby na
         komando… už sa krútili prvé páry v divokom čardáši…
   </p>
   <p>
    Neočakávané premenenie vzbúrilo hlučnú úľubu.
   </p>
   <p>
    „Vy ste čarodejník,“ riekla Ráruska, ťažko oddychujúc. Jej bolo už horúce od hojne
         užitej večere.
   </p>
   <p>
    Tanec počal sa divokým čardášom. Nebol to počiatok obyčajného bálu. Ta prídu ľudia
         slávnostne naladení, sviežo vyobliekaní, tichí, trochu nesmelí a hanbliví. Dámy vletujú do
         salóna pod prikrytím svojej garde de dame
    <sup>
     [
     <a class="footnote" href="#ftn.id2586283" name="id2586283">
      42
     </a>
     ]
    </sup>
    , zimničné rozochvené, trasúce sa chladom, v neistote, v očakávaní, v strachu,
         pomiešanom so zvedavou radosťou. Počiatok ide piano, krúti sa niekoľko smelých párov,
         najviac aranžéri. Ostrov čiernych pánov uprostred sály je veľký. A tak pomaly rastie i
         atmosféra dvorany i dobrá vôľa mladého sveta.
   </p>
   <p>
    Ale tu bolo ináč… Všetko vstalo od prehojných stolov, pri ktorých panovala od počiatku
         polobarbarská neviazanosť. Stoličná i mestská mládež vrhla sa rovno do premrštenej,
         jemnejšou výchovou nehatenej veselosti; už pri prvých zvukoch cigánskej hudby tmolilo sa
         všetko okolo bandy. Zmes tancujúcich hustla tak, že bolo tam horúce; tí ľudkovia sa
         strcali, žmolili na jednom mieste, telo o telo, bez ladu a skladu, jedine takt primášových
         huslí rozkazoval, podľa neho tanečník, stojac obkročmo pri tanečnici, prestupoval z nohy na
         nohu, a ona tesne pri ňom, oblapená jeho rukami nad pásom, pohybovala telom napravo i
         naľavo, stojac na jednom mieste. Takto, temer s fotografickou vernosťou, vyzeral každý pár
         osebe. Vcelku bola to zmes kolísajúcich sa mladých tiel, výparmi rozohrievajúcich jedno
         druhé. Bolo to verejnosťou zaokrývané tajnostkárstvo, ktoré by si ani polopanna nedovolila
         v útulnom zátiší bez svedkov. Keď sa barbarizmus mieša s módou, povstávajú také spoločenské
         netvory, ako je neomaďarský čardáš. A keby ešte bol maďarský! Spánombohom, národným
         vlastnostiam, a trebárs špecialitám voľný priestor! Ale to je čardáš, vymyslený v
         špelunkách a prenesený čisto do fajnej spoločnosti maďarskej. Naši renegáti zle napodobňujú
         Maďarov, a potom niet divu, že takzvaný čardáš prijíma na seba podobu, nič nemajúcu
         spoločného ani s maďarstvom. Pozerať na Ehrlicha, ako mrndolí krivými nohami,uklonkuje sa,
         zvŕta svojím neskladným telom, dávajúc najavo svoju zmyselnosť, svoju vrodenú obecnosť,
         počuť ho vykrikovať „soha se halunk meg
    <sup>
     [
     <a class="footnote" href="#ftn.id2586338" name="id2586338">
      43
     </a>
     ]
    </sup>
    “ (nikdy nezomrieme), to je aspoň obraz etnograficky zaujímavý. Vidieť ako
         tancuje s istou, pravda, polobarbarskou, ale pritom poetickou voľnosťou, ako v láske a úcte
         k svojej dáme hodí si pod nohy kalk, a rozdepce ho pätou na franforce, až struny pukajú v
         ňom, vyskakuje, až sa mu hlava lustra dotýka, prehadzuje svoju dámu z ramena na rameno ako
         mech… v tom je temperament, to je úprimné a v svojom spôsobe — originálne.
   </p>
   <p>
    Ale vidieť našich slovenských renegátov napodobňovať Ehrlicha, to je prosto — hnusné.
         Opice amerikánskeho pralesa, opité rumom vospustného „brata Joachima“, zohnaté do jednej
         priestrannej stajne s rebríkmi a trapézami, budú robiť dojem komiky; ale títo renegáti,
         ktorým trčí spoza krágla praotcovská slama, v každom pohybe typickí Slováci a Slaviani keď
         počnú hrať úlohu Ehrlichov, vtedy komika prestáva a len hnus a odvrátenie panuje.
   </p>
   <p>
    Ale veselo je to! Kto vtedy rozmýšľa, keď divoká móda a všeobecná metelica drží v rukách
         berlu?
   </p>
   <p>
    Nikdy nebolo tak veselo v Rohove ako teraz. Sála čochvíľa naplnila sa tanečníkmi, takže
         len „dobrí chlapci“ mohli pretisnúť sa k Cigánom. To jest, kto nechcel mať opletačku s
         nejakým silnejším, bohatším a zvlášte impertinentnejším gavalierom, držal sa viac uprostred
         dvorany. No i tam bolo dosť tesno.
   </p>
   <p>
    No veselo bolo i v bočnej, dlhočiznej sále, kam preniesli stoly a kde sedel Dünnagel,
         bledý, so svietiacimi očami, nervózny, málovravný, ale predsa panujúci nad dlhočizným
         stolom pijúcich a hlučne rozhovorených ľudí. Hudba nehatila rozhovory, ona ich akosi
         oživovala, ako v melodráme oživuje hudba orchestra často fádne monológy a dialógy. Toasty
         sypali sa ako z vreca… Slávený bol najviac sám hostiteľ, pričom on zanovite mlčal a
         usmieval sa.
   </p>
   <p>
    Nový sudca, intrigán a štréber najhoršej sorty, priekrst a človek polámanej minulosti,
         silno zúčastnený pri zamachľovaní nevysvetlenej vraždy Lenóry Drevanskej, celý večer tisol
         sa k notárovi a lichotil mu svojím spôsobom. I pri stole sedel pri jeho boku a líškal sa
         mu.
   </p>
   <p>
    No Dünnagel naschvál obracal sa k Sáplatymu a s ním sa zhováral, alebo zdal sa zhovárať,
         krátko odpovedajúc na sudcove slová…
   </p>
   <p>
    „Prečo ste taký tichý a zamyslený,“ riekol sudca, zbadajúc svoju neroveň, „keď všetko
         okolo vás je tak nevyrovnane dobrej vôle?“
   </p>
   <p>
    „Pán sudca, ja som nevyrovnane dobrej vôle,“ odvetil Dünnagel, a pritom urobil zlostnú
         grimasu. „Vidíte, ja hrám komédiu povedome, a viem, ako sa skončí… Ale vy hráte komédiu na
         komando, a hlavne, neviete, ako sa skončí…“
   </p>
   <p>
    Sudca sa chcel ukázať urazeným, ale to mu nedovolil notár. Poklepal ho po pleci a
         riekol:
   </p>
   <p>
    „Pardon! Veď som váš dlžník. Ale neostanem… Sami sa presvedčíte.“
   </p>
   <p>
    Sudca sa nútene usmial.
   </p>
   <p>
    „Furták, furták,“ riekol Sáplatymu, ktorý mohol počuť čudný rozhovor.
   </p>
   <p>
    Rybka, zabudnúc všetko, dostavil sa i so ženou. Hja, čo bolo nóbl, nemožno zanechať pre
         „opité myšlienky vlasteneckého notára“. Veď zavčas rána sám prišiel preňho do pavilónu,
         zobudil ho, dal morské raky, kaviár, údené haringy na popravenie žalúdka…
   </p>
   <p>
    Ak pri tabule Dünnaglovej bolo živo, to na bočných okolo dvorany a v záhrade bolo už
         bezobrazne živo. Tam už tieklo drahé víno nielen do hrdiel, ale i po stole. Tam už neboli
         len dišputy, ale i zvady, ba pri jednom stole v kúte pavilónu lietali i fľaše a poháre do
         hláv. Jedného hosťa už boli spojenými silami vyhodili z „intímneho kabinetu“, z toho
         samého, kde Dünnagel spil Rybku. Keď letel von dvermi, kričal:
   </p>
   <p>
    „Pošlem svedkov!“
   </p>
   <p>
    Okolo jedenástej sám hostiteľ prešiel do dobrej vôle… Pil s pijúcimi, spieval, ba počal
         i kreskať. To bolo heslom rozputnanej veselosti. Tento človek tak opanúval všetkých, že mu
         nik nevedel vzdorovať. I tí, čo dosiaľ boli zdržanliví, počali častejšie nahýňať poháre,
         dámy, ktoré sa dosiaľ múdrili, vošli nevdojak do tónu cele iného, než si zaumienili. Všetko
         sa pomiešalo; medzi tancujúcich prišli ľudia s fľašami a pohármi v rukách, tancujúci prešli
         spotení k pijáckym stolom. Z jedného kúta bolo počuť vadiť sa, z druhého znel spev, pravda,
         opitý, neladný, v treťom húdol ustatý Cigán gavalierom do ucha, medzitým čo polovička bandy
         hrala tancujúcim.
   </p>
   <p>
    Vtom bolo počuť určitý, odmeraný hlas Dünnaglov:
   </p>
   <p>
    „Ticho! Koniec! Pozor!“
   </p>
   <p>
    Najprv vo všeobecnom huriavku len tí najbližší mohli počuť jeho hlas. No keď ešte raz
         zavolal: „Ticho!“ utíšili sa bezprostredne pri ňom búchajúce vlny, poniektorí, očakávajúc
         nejaké nové „montechristovské“ prekvapenie, tisli sa bližšie a zvolali tiež: „Halljuk!
    <sup>
     [
     <a class="footnote" href="#ftn.id2586552" name="id2586552">
      44
     </a>
     ]
    </sup>
    “ „Csend!
    <sup>
     [
     <a class="footnote" href="#ftn.id2586562" name="id2586562">
      45
     </a>
     ]
    </sup>
    “ takže o chvíľu naozaj nastalo pomerné ticho. Len zvonku bolo počuť hulákanie
         maďarskej piesne, zvadu a výskot smejúcich sa dám. No všeobecné „pst!“ i tam zadovážilo
         ticho…
   </p>
   <p>
    Dünnagel, bledý ako plátno, s planúcimi očima, s divokým úsmevom na perách obzrel sa
         okolo:
   </p>
   <p>
    „Hovorím, koniec, som sýty! Ale aby ste vedeli, kto vás hostí, veľactení páni a jemné
         dámy… aby ste vedeli i vy, pán sudca… Vás hostí vrah Lenóry Drevanskej!“
   </p>
   <p>
    Vtom vyňal z bočného vrecka fraku šnúru periel a hodil ich sudcovi pod nohy…
   </p>
   <p>
    „Tu máte vecné dôkazy… Týmito prstami som ju zadusil… Smejem sa vášmu pravosúdiu, pán
         sudca, darmo ste machliarili…“
   </p>
   <p>
    To sa stalo všetko za okamih. Mnohí v sále a okolo nej nevedeli ešte, čo sa robí… Bližší
         skameneli…
   </p>
   <p>
    Sudca s vytreštenými očima hľadel na notára.
   </p>
   <p>
    Vtom Dünnagel vyňal z vrecka revolver, bolo počuť ostrý, málo hlasný výstrel, a notár s
         prestrelenou lebkou zvalil sa na parket; jeho nohy potrhli sa dva razy — i zostal ležať
         mŕtvy.
   </p>
   <p>
    No v tom samom okamihu bolo počuť hrozný, zúfalý výkrik:
   </p>
   <p>
    „Horí!“
   </p>
   <p>
    Sotva odznel, ľavé krídlo čínskeho pavilónu bolo v plameni. V dvorane zvírila sa hrozná
         zmes ľudí tlačiacich sa von… Do sály viedli široké dvere, vlastne len otvory medzi
         drevenými kolumnami, ale ešte ani tie nestačili pre zúfalý neporiadok a paniku. Ľudia
         socali druh druha, jeden cez druhého liezol, tisol sa k východom násilne, a tým zapríčinil
         tlačenicu. Pri obyčajnom poriadku sála mohla sa vyprázdniť za tri minúty, ale tu razom
         povstali hate ľudských tiel, pohyblivé samo sebou, ale práve nezriadeným pohybom svojím
         znemožňujúce východ. Masa ľudí premenila sa v chumáč červov, spletených, vinúcich sa, lenže
         s tým rozdielom, že červy mlčiac zvíjajú sa, ale tu zúfalé výkriky otriasali horúcim
         vzduchom. Plameň sa rýchlo šíril; už ľavá stena sály počala praskať, a ešte bola polovica
         dvorany naplnená bojujúcim, kričiacim, vzdychajúcim, revúcim množstvom.
   </p>
   <p>
    „Uf, uf!“ kričala Ráruska, ktorej objemný korpus
    <sup>
     [
     <a class="footnote" href="#ftn.id2586670" name="id2586670">
      46
     </a>
     ]
    </sup>
    dostal sa do úzkeho. Bola pritučna a prislabá, aby sa mohla boriť o východ, jej
         hlas bol zamknutý strachom, ale bystrota umu ju neopustila. Videla, že si vlastnou silou
         nepomôže, že nemôže predrať sa dopredu následkom svojho fenomenálneho embonpointu, teda
         hodila sa prosto na tlačiacich sa a napredujúcich. Tí ju zdvihli nevdojak, a ako sa
         pohybovali dopredu, tak i ona, nesená hustým davom, blížila sa k spásonosnému východu. Už
         sa ľavá strana pavilónu zablýskala prehorenými dierami, páľa bola hrozná, keď vlna ľudských
         tiel, na ktorej plávala tučná Ráruska, vyvalila sa širokým otvorom. Ráruska bola vyhodená
         na štrk, vyskočila bystro a strmhlav bežala ďalej od horiaceho pavilónu, konečne zvalila sa
         medzi lieskové kríčky a zamdlela.
   </p>
   <p>
    O niekoľko minút bol celý drevený pavilón v ohni a svietil ako slnko na utekajúcich, na
         smrteľne opitých i otriezvených; nik nevedel, koľko ľudí zostalo v pavilóne, zúfalé výkriky
         bolo počuť po lesíku, to ľudia hľadali svojich. Zakiaľ pavilón horel, jasno odrážali sa
         skupiny stojacich ľudí, jednotlivé postavy sem-tam behajúcich. Požiar bol vehementný, no
         nie dlhý. Kolosálna, letom vysušená drevená budova horela ako dobrá zápalka. Už počalo
         temnieť v mestskom lesíku, keď prišiel prvý hasičský voz a prvá striekačka… Vtedy bolo už
         pusto v lesíku, všetko sa rozpŕchlo… Na šťastie, okrem troch nešťastníkov, medzi ktorými
         bol Sáplaty, nezhorel nik, a tí len vlastnou vinou: oni boli zaspali pod stolom v „intímnom
         kabinete“. Hasiči počali hasiť už temer cele pohorené trámy. Aspoň dosiahli rezultát, že
         vyňali polozhorenú mŕtvolu Dünnagla a troch opitých nešťastníkov.
   </p>
   <p>
    Rárusku našli až ráno v kríčkoch. Zadovážila si reumu do celého tela, preležala dva
         týždne, a smelo tvrdila, že ona vedela popredku, že s Dünnaglom nebude dobre.
   </p>
   <p>
    A nebolo. Až teraz sa spamätali a počali kontrolovať jeho res gestae
    <sup>
     [
     <a class="footnote" href="#ftn.id2586758" name="id2586758">
      47
     </a>
     ]
    </sup>
    … Ukázalo sa niečo hrozné: všetky írečité mestské základiny boli u čerta, celý
         ohromný, storočia jestvujúci majetok sa rozplynul… To, čo každý mohol vidieť, nie šípiť,
         nevidel, ani len nešípil nikto. Banka treskla ako sklená tabla. Všetky rezervy boli
         potrovené, falošných zmeniek celý archív… Započali sa trápne dni pre Rohov… Tehelňa mestská
         zadusila pece, veľký amerikánsky mlyn prestal mlieť … Ukázalo sa, že tráva z ohromných
         mestských lúk bola predaná na tri roky popredku Salamonovi Stikthalovi, ale o peniazoch ani
         chýru. Rohov zato zostal práve tak kocúrkovský, ako bol, hlúpo maďarónsky a podlý. Ba ešte
         zosilnel v tomto ohľade, len tá veľkolepá dünnaglovská éra bola na konci. Podliačilo sa
         žobráckejšie, bez vzmachu a blesku.
   </p>
   <p>
   </p>
   <p>
    *
   </p>
   <p>
   </p>
   <p>
    Stará Kladná sa uspokojila, keď jej nevesta položila do rúk zdravého vnuka, dieťa ako
         kremeň. Mirko upustil od všetkých pokusov urobiť z Lipovanky Viedenčanku, urobil naozaj zo
         svojho domu „kus Slovenska“, prijímal len svojich, nechodil nikam. O niekoľko rokov kúpil
         Krásny dom, aby zostal „pri koreni“ a tam žil v dvoch letných mesiacoch so starými. Mician
         dal mu valnú sumu ku kúpnej cene s tou podmienkou, aby mu oddal vrchný byt a zavedovanie
         gazdovstva. Starý jeho otec Samko upadol do choroby v Rumunsku, skadiaľ ho doviezli
         polomŕtveho. Stal sa obeťou svojej prepiatej gazdovlivosti. Mician dedil najväčší majetok v
         celej Lipovej. No starý Mišo, pravý syn Jána, stál pevne v rodine ako vekovitý dub. Prevzal
         cele úlohu otcovu, v celej jej patriarchálnosti, okrem toho, že turákovský majetok bol už
         rozdelený a modernejšie idey pchali sa silne do starého hradu.
   </p>
   <p>
    „Ty musíš byť dobrým výhonkom zo starého turáckeho koreňa,“ hovoril Mician malému
         synkovi Aničkinmu, držiac dieťa v svojich silných ramenách. „Aby ťa len tá sprepadená
         Viedeň nepokazila!“
   </p>
   <p>
    „Nie, nie,“ riekol Mirko. „Než on vyrastie, budem tu u vás plány robiť a stavať… Veď sa
         len časy musia premeniť!“
   </p>
   <p>
    Ján Drevanský po krátkom pobyte u Miciana išiel za dcérami do Nového Sadu. Zostalo mu
         toľko, že mohol skromne žiť v cudzej zemi, rád, že bol medzi ľuďmi, ktorí nevedeli o jeho
         žití a nešťastí. Julku vydal za Srba, Mária vrátila sa do nemeckého ústavu, jedna i druhá
         stratená pre svoj slovenský národ.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2585398" name="ftn.id2585398">
        36
       </a>
       ]
      </sup>
      <span class="emphasis">
       <em>
        in facie loci
       </em>
      </span>
      — (lat.) na mieste činu
     </p>
    </div>
    <div class="footnote">
     <p>
      <sup>
       [
       <a class="para" href="#id2585621" name="ftn.id2585621">
        37
       </a>
       ]
      </sup>
      <span class="emphasis">
       <em>
        römery
       </em>
      </span>
      — (z nem.) kalichovitý pohár na vysokej stopke
     </p>
    </div>
    <div class="footnote">
     <p>
      <sup>
       [
       <a class="para" href="#id2585693" name="ftn.id2585693">
        38
       </a>
       ]
      </sup>
      <span class="emphasis">
       <em>
        entre nous
       </em>
      </span>
      — (fr.) medzi nami
     </p>
    </div>
    <div class="footnote">
     <p>
      <sup>
       [
       <a class="para" href="#id2585812" name="ftn.id2585812">
        39
       </a>
       ]
      </sup>
      <span class="emphasis">
       <em>
        Sans gene
       </em>
      </span>
      — (fr.) bez hanby
     </p>
    </div>
    <div class="footnote">
     <p>
      <sup>
       [
       <a class="para" href="#id2585824" name="ftn.id2585824">
        40
       </a>
       ]
      </sup>
      <span class="emphasis">
       <em>
        Nur ein viertel Stündchen
       </em>
      </span>
      — (nem.) Len štvrťhodinku
     </p>
    </div>
    <div class="footnote">
     <p>
      <sup>
       [
       <a class="para" href="#id2586020" name="ftn.id2586020">
        41
       </a>
       ]
      </sup>
      <span class="emphasis">
       <em>
        eh bien
       </em>
      </span>
      — (fr.) ach, čože
     </p>
    </div>
    <div class="footnote">
     <p>
      <sup>
       [
       <a class="para" href="#id2586283" name="ftn.id2586283">
        42
       </a>
       ]
      </sup>
      <span class="emphasis">
       <em>
        garde de dame
       </em>
      </span>
      — (fr.) garde dáma, sprievod dámy
     </p>
    </div>
    <div class="footnote">
     <p>
      <sup>
       [
       <a class="para" href="#id2586338" name="ftn.id2586338">
        43
       </a>
       ]
      </sup>
      <span class="emphasis">
       <em>
        soha se halunk meg
       </em>
      </span>
      — (maď.) nikdy neumrieme
     </p>
    </div>
    <div class="footnote">
     <p>
      <sup>
       [
       <a class="para" href="#id2586552" name="ftn.id2586552">
        44
       </a>
       ]
      </sup>
      <span class="emphasis">
       <em>
        Halljuk!
       </em>
      </span>
      — (maď.) Čujme!
     </p>
    </div>
    <div class="footnote">
     <p>
      <sup>
       [
       <a class="para" href="#id2586562" name="ftn.id2586562">
        45
       </a>
       ]
      </sup>
      <span class="emphasis">
       <em>
        Csend
       </em>
      </span>
      — (maď.) Ticho
     </p>
    </div>
    <div class="footnote">
     <p>
      <sup>
       [
       <a class="para" href="#id2586670" name="ftn.id2586670">
        46
       </a>
       ]
      </sup>
      <span class="emphasis">
       <em>
        korpus
       </em>
      </span>
      — (z lat.) telo
     </p>
    </div>
    <div class="footnote">
     <p>
      <sup>
       [
       <a class="para" href="#id2586758" name="ftn.id2586758">
        47
       </a>
       ]
      </sup>
      <span class="emphasis">
       <em>
        res gestae
       </em>
      </span>
      — (lat.) činy, udalosti
     </p>
    </div>
   </div>
  </div>
 </body>
</html>
