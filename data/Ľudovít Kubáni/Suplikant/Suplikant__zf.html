<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2543065">
       </a>
       1. Výprava
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2554807" name="id2554807">
      1
     </a>
     ]
    </sup>
    O Jáne roku 1845 — ako všade po evanjelických školách — skladali sme skúšku i na
         gymnáziu v Miškovci.
   </p>
   <p>
    Slovákov od rodu bolo nás tam málo, i z tých niektorí boli už pomaďarčení. Spišiakov
         bolo najviac: tí tvorili polovicu rétorickej triedy
    <sup>
     [
     <a class="footnote" href="#ftn.id2560988" name="id2560988">
      2
     </a>
     ]
    </sup>
    , do ktorej bol som i ja už dorástol. K hlavnej skúške podochodili rodičia,
         otcovia, matky, aby videli a skúsili, za čo vyhadzujú horko-ťažko nadobudnuté turáky:
         jedni, aby sa potešili, druhí, aby zmraštili čelá, tretí, aby vyplácali dlžoby nádejných
         synkov, narobené po hostincoch, cukrárňach a sklepoch — a štvrtí, aby takto naskutku i
         vylátali svojich čeľadníkov darmo čas premrhavších.
   </p>
   <p>
    S nepokojným srdcom očakával som i ja otca z domu; nie, že by som si nebol býval vedomý
         prospechu v učení — ale že ma omínali tiež niektoré dlžôbky a popritom i kepeň, zastavený v
         záložni. Veľká suma to nebola, ale môj otec bol chudobný dedinský učiteľ, o ktorom som
         vedel, že so sebou za mešec dvadsiatnikov k vymeneniu synka nedonesie, a k tomu ešte ani za alumneum
    <sup>
     [
     <a class="footnote" href="#ftn.id2549913" name="id2549913">
      3
     </a>
     ]
    </sup>
    nebol zaplatil. No, daromné boli moje strachy! Hodina skúšky bila — otec
         neprichádzal; skúška sa i minula — otca ešte nebolo. Mňa to i tešilo i rmútilo — najmä keď
         som videl uradostnených kamarátov prechodiť sa po boku rodičov, ktorí si ich od radosti po
         šťastných skúškach bozkávali a k sebe prituľovali.
   </p>
   <p>
    Po skúškach letím i ja na hospodu, akoby mi päty horeli, že azda tam nájdem otca, keď sa
         ku skúške oneskoril. Ale daromné moje strachy i horúce túžby — o ňom ani chýru ani slychu!
         Iba môj gazda (pán hospody), ktorému som bol dlžen ešte za polročné bytovisko, prechodil sa
         po chyži a mrmlal čosi sebe pod nos o mojej dlžobe a o mojom otcovi. Už by som rád bol
         vytrpel bitku za zastavený kepeň, len by môj otec tu bol býval. Na gazdu nesmel som ani
         pozrieť! Ten upieral na mňa svoje jastrabie oči tak ostro — tak prísne — ako kat na svoju
         obeť.
   </p>
   <p>
    Za mnou došli do hospody i moji šťastnejší kamaráti, sadli si za stôl a oddali sa do
         halušiek, aby po vystátom boji ducha vyhoveli i žiadostiam brucha.
   </p>
   <p>
    Tu som hodil knihy do kúta, vybehol som von, sadol som si pod stenu a šuhaj v šestnástom
         roku rozplakal sa tak bolestne, ako v hore zblúdivší chlapec, nevediaci, kde sa má podieť.
         A veď som bol i sám a sám na svete — a v chyži, pod ktorej oblokmi som sedel, jedli, pili a
         smiali sa druhovia v kole svojich rodičov. I skočil som na nohy, akoby ten ich veselý
         chichot zaznieval len mne k posmechu a letel som ako ohňom hnaný von z mesta, von na čisté
         povetrie prírody.
   </p>
   <p>
    Kde som blúdil, sám neviem — hlava mi horela, srdce mi blnkalo a nohy leteli a leteli
         naveky, kým bola v nich sila a kým bôľom a slabosťou zomdlený nespadol som na tvrdú zem,
         kde som naposledok i — usnul.
   </p>
   <p>
    Iba keď mi blýskavé slnce druhého dňa zasvietilo do zatvorených očú, prebudil som sa.
         Skočím z tvrdého ležoviska hore, obzerám sa dookola a čudujem sa, kde som sa tu vzal.
         Pomaly prichodili mi na um moje včerajšie osudy: strachy, túžby i sklamané nádeje. Na to
         všetko len smutne pokývam hlavou, poberám sa k mestu a hľadám svoju hospodu.
   </p>
   <p>
    Moji kamaráti všetci už boli poodchodili; mne sa zdalo, že iba mne súdené za dlžoby
         ostať v zálohu. Premýšľal som síce celou cestou k hospode, ako by som sa mohol dostať do
         domu, ale darmo! Spôsob slušného odstránenia sa — nemohol som vymyslieť. Naposledy som
         uzavrel siahnuť len k tomu všeštudentskému, t.j. nepovedať ani „zdraví buďte!“… len pobrať
         nohy na plecia a haj! do svojej rodoviny. Tu ti mi na moje nešťastie, či radšej na šťastie
         zíde na um, že veru nemám ani haliera — a z Miškovca do Dubovíc bolo pekných sedem míľ a v
         bruchu mi už dávno nešeredne čvrkalo.
   </p>
   <p>
    „Ach, čo,“ pomyslím si, „guráž platí, kocka hrá! Idem predsa len na hospodu, veď azda
         nebude v mojej chyžke už nikoho; vezmem pár bielych šiat a nový klobúk, za to dostanem pár
         zlatých. A čo? Naposledy zájdem i na piatich grošoch do zatúžených Dubovíc!“
   </p>
   <p>
    Dictum, factum;
    <sup>
     [
     <a class="footnote" href="#ftn.id2522938" name="id2522938">
      4
     </a>
     ]
    </sup>
    iba to tak urobiť! — Ale keď je človek najbližšie k cieľu, dačo neočakávaného
         mu nohy podrazí a úmysly prekrižuje.
   </p>
   <p>
    I mne sa povodilo tak!
   </p>
   <p>
    K hospode som sa dákosi prikradol, ale dnu — dnu ako sa dostať? Okúňam okolo, počúvam,
         či tam dnu nikoho, kukám oblokom — všetko pusto, ticho! No, dobre je, pomyslím si a hup!
         doprostred chyže. Nie, nepravda; na prahu ostal som ako prikovaný!
   </p>
   <p>
    Po chyži prechádzal sa môj profesor — ipsissima persona!
    <sup>
     [
     <a class="footnote" href="#ftn.id2522975" name="id2522975">
      5
     </a>
     ]
    </sup>
    — a v kúte fajčil môj hospodár prísnej tvári!
   </p>
   <p>
    Úzko mi bolo okolo srdca; tu ani von, ani dnu; spadol som z neba do pekla! „Vale tibi,
    <sup>
     [
     <a class="footnote" href="#ftn.id2522994" name="id2522994">
      6
     </a>
     ]
    </sup>
    útek môj!“ pomyslel som si a vzdychol som tak citlivo, že mi hneď slza v oku
         zaihrala.
   </p>
   <p>
    „No, letí sa dnu, Slovák uram!
    <sup>
     [
     <a class="footnote" href="#ftn.id2523011" name="id2523011">
      7
     </a>
     ]
    </sup>
    “ povie pán profesor, ktorý, mimochodom rečeno, pri všetkom zakorenenom
         maďarstve bol človekom dobrého srdca a dobrotu svoju neodvrátil dakedy ani od Slováka.
         Kývol mi rukou vážne, akoby i teraz bol sedel vo svojej školskej katedre.
   </p>
   <p>
    Triasol som sa, akoby ma studenou vodou boli obliali.
   </p>
   <p>
    Navyknutý plniť všetky rozkazy profesorove, vtiahol som sa dnu a zastal som so sklopeným
         zrakom naprostred chyže, očakávajúc výrok nad mojím nevykonaným síce, lež nebodaj u
         profesora už uzavretým i odsúdeným previnením.
   </p>
   <p>
    I nastala tichosť — tichosť pre mňa neznesiteľná. Profesor mlčal; iba vo mne dačo tak
         hlasne búchalo ako námornícky mlat. Naposledok vystrie gazda svoje dlhé nohy, pozrie na
         mňa, pustí oblak dymu z úst a zamrmle ako medveď:
   </p>
   <p>
    „Veru pekne! Otec ma za blázna má a syn tiež! Jeden sa neukáže, druhý zmizne a ani sa
         len nespýta: Gazd’ uram, čo som dlžen?“
   </p>
   <p>
    Ja som chcel hovoriť, ale boh že zná, čo mi držalo ústa zamknuté; nemohol som ich
         otvoriť.
   </p>
   <p>
    Pán profesor sa chcel tuším zľutovať nado mnou, trasúcim sa od strachu a bôľu.
   </p>
   <p>
    Usmial sa prívetivo, chytil ma za ruku, poklepal mi na plece, pozrel mi do očú a povedal
         lahodivo:
   </p>
   <p>
    „Tak, Slovák uram, chcel si ujsť a mne, terajšiemu svojmu otcovi, lenilo sa ti prísť
         povedať, pán profesor, majte pozhovenie. Ej, fiam, to som si od teba nezaslúžil. No, ale
         povedz mi predsa, kde si sa táral od včera poludnia; veď ťa moji poslovia nikde nemohli
         vykutať.“
   </p>
   <p>
    „Ja — ja — ja — som — bol…“ zajakal som sa a slza mi zahrala v očiach, lebo ďalej som
         nemohol slova povedať.
   </p>
   <p>
    „Kepeň si bol hádam vymieňať,“ zamrmlal gazda a ofúkol ma fajkovým dymom, akoby ma bol
         chcel zraziť.
   </p>
   <p>
    Mňa striasli slová jeho ako chladný vietor osiku; keby ma profesor nebol za ruky držal,
         bol by som sa zmlel na zem. Nazdával som sa, že o zastavenom kepeni iba sám viem — a tu ti
         môj gazda i pred profesorom môj tajný hriech takto nemilosrdne spomína.
   </p>
   <p>
    „Dajme tomu pokoj,“ povie profesor; „dačo takého i druhým študentom sa prihodí. Ale
         povedz mi, Palikám, čo mieniš teraz urobiť? Za alumneum si dlžen — za hospodu si dlžen —
         akože vyplatíš? Didaktra
    <sup>
     [
     <a class="footnote" href="#ftn.id2523126" name="id2523126">
      8
     </a>
     ]
    </sup>
    ? No, tie ti odpúšťam, lebo si sa učil a si chudobný čeľadník; ale alumneum je
         nie moje — a hospodu tiež nikde nedávajú. Nuž povedzže, povedz, ak znáš, čo tu robiť?“
   </p>
   <p>
    „Ah, prosím ponížene,“ zašepcem naostatok, „veď ja neujdem, veď ja tu zostanem, kým —
         kým otec pre mňa príde alebo pošle peniaze za mňa.“
   </p>
   <p>
    „Hm, ba veru to ešte!“ zamrmle gazda. „A ktože vás tu bude darmo chovať? Kto vám dá
         zadarmo hospodu?“
   </p>
   <p>
    „Tvoj otec príde alebo nepríde, peniaze pošle alebo nepošle, na tom si nádeje nestavaj,“
         prerečie profesor. „Tu sa musíme inšieho lapiť!“
   </p>
   <p>
    „Inšieho lapiť?! No, bratku,“ myslím si, „pomašíruješ dakde za stiebelputzera
    <sup>
     [
     <a class="footnote" href="#ftn.id2523167" name="id2523167">
      9
     </a>
     ]
    </sup>
    !“
   </p>
   <p>
    Strach ma nadchodil, bo chudobných šuhajov vskutku takto dávali za posluhu k bohatým
         panáčkom a ja som sa toho bál ako Cigán železnej obrúčky na nohu.
   </p>
   <p>
    Pán profesor sa zamyslel — aspoň zdal sa zamysleným; gazda ešte vždy čosi mrmlal a jeho
         „teremtette“ nebárs milo dotýkalo sa mojich ušú. Pozrel som do očú profesora, akoby som bol
         chcel vyčítať z nich, čo ozaj osudného v mysli uzaviera. Konečne predsa otvoril ústa,
         pohliadol na mňa a riekol:
   </p>
   <p>
    „Palikám, vieš ty čo? Ináč sa tebe pomôcť nedá — ty musíš na — suplikáciu!“
   </p>
   <p>
    „Na suplikáciu!“ vykríknem a temer bych bol od radosti vyskočil.
   </p>
   <p>
    „Musíš, hovorím, na suplikáciu, a to na horné slovenské kraje! Ty si jednako Slovák;
         skúsiš svet a nahonobíš si niečo na vyplatenie terajších dlžôb. Pán gazda však, ako i
         alumneum, musí dovtedy pozhovieť.“
   </p>
   <p>
    Bol som vo vytržení a málo chýbalo, že som nekľakol pred pánom profesorom na kolená. No,
         poľúbil som mu vďačne ruku a usmieval som sa ako malé dieťa, keď mu otec donesie jarmočné.
   </p>
   <p>
    O hodinu bolo všetko v poriadku: suplikantská knižočka odovzdaná, pána profesorovo
         všakové dobré ponaučenie vypočuté a nado všetko dvadsiatnik na cestu dobre uschovaný.
   </p>
   <p>
    Ešte raz nazrel som do hospody, vzal som nový klobúk, obliekol bonžúr a čo najlepšie
         nohavice, strčil pod pazuchu pár bielych šiat, povedal mrzutému gazdovi „pán boh vás
         požehnaj“ — a hybaj!
   </p>
   <p>
    Krokom, skokom poberal som sa na suplikáciu, hore na slovenské kraje!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2554807" name="ftn.id2554807">
        1
       </a>
       ]
      </sup>
      1;
      <span class="emphasis">
       <em>
        Suplikant
       </em>
      </span>
      — (lat.) osoba, ktorá vyberá milodary na
               udržiavanie cirkevnej školy. Suplikovanie bolo prázdninovým zamestnaním chudobných
               študentov, lebo časť peňazí im ostala ako odmena
     </p>
    </div>
    <div class="footnote">
     <p>
      <sup>
       [
       <a class="para" href="#id2560988" name="ftn.id2560988">
        2
       </a>
       ]
      </sup>
      2;
      <span class="emphasis">
       <em>
        Rétorická trieda
       </em>
      </span>
      — (gr.) najvyššia trieda strednej školy
               (donát, gramatika, syntax, rétorika — každá trvala obyčajne dva roky)
     </p>
    </div>
    <div class="footnote">
     <p>
      <sup>
       [
       <a class="para" href="#id2549913" name="ftn.id2549913">
        3
       </a>
       ]
      </sup>
      3;
      <span class="emphasis">
       <em>
        Alumneum
       </em>
      </span>
      — (lat.) dobročinný ústav, ktorý dával zadarmo
               alebo so zľavou žiakom stravu
     </p>
    </div>
    <div class="footnote">
     <p>
      <sup>
       [
       <a class="para" href="#id2522938" name="ftn.id2522938">
        4
       </a>
       ]
      </sup>
      4;
      <span class="emphasis">
       <em>
        Dictum, factum
       </em>
      </span>
      — (lat.) ako povedal, tak urobil
     </p>
    </div>
    <div class="footnote">
     <p>
      <sup>
       [
       <a class="para" href="#id2522975" name="ftn.id2522975">
        5
       </a>
       ]
      </sup>
      5;
      <span class="emphasis">
       <em>
        Ipsissima persona
       </em>
      </span>
      — (lat.) vo svojej najskutočnejšej
            podobe
     </p>
    </div>
    <div class="footnote">
     <p>
      <sup>
       [
       <a class="para" href="#id2522994" name="ftn.id2522994">
        6
       </a>
       ]
      </sup>
      6;
      <span class="emphasis">
       <em>
        Vale tibi
       </em>
      </span>
      — buď zbohom
     </p>
    </div>
    <div class="footnote">
     <p>
      <sup>
       [
       <a class="para" href="#id2523011" name="ftn.id2523011">
        7
       </a>
       ]
      </sup>
      7;
      <span class="emphasis">
       <em>
        Slovák uram
       </em>
      </span>
      — (maď.) môj pán Slovák
     </p>
    </div>
    <div class="footnote">
     <p>
      <sup>
       [
       <a class="para" href="#id2523126" name="ftn.id2523126">
        8
       </a>
       ]
      </sup>
      8;
      <span class="emphasis">
       <em>
        Didaktrá
       </em>
      </span>
      — (gr.) poplatky za vyučovanie, školné
     </p>
    </div>
    <div class="footnote">
     <p>
      <sup>
       [
       <a class="para" href="#id2523167" name="ftn.id2523167">
        9
       </a>
       ]
      </sup>
      9;
      <span class="emphasis">
       <em>
        Stiebelputzera
       </em>
      </span>
      — (nem.) čističa čižiem
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523260">
       </a>
       2. Pekne prepytujem, ja som nie „žobrák“
      </h2>
     </div>
    </div>
   </div>
   <p>
   </p>
   <p>
   </p>
   <p>
    „Nepáľže tak, nepáľ, ty Jánovo slnce, nestrieľaj tak ohnivými lúčmi, veď ony nemilosrdne
         opekajú zelené lístie stromov, bujnú trávičku, krásne kvietočky — a chudáka suplikanta!“
   </p>
   <p>
    Tak som vzdychal tretieho dňa po mojom odchode z Miškovca, uberajúc sa už treťou
         stolicou, širokým dlhým poľom, od Polhory do slávneho slobodného kráľovského mesta Brezna.
   </p>
   <p>
    Nehupkal, neskákal som už ako v prvý deň mojej suplikantskej púte; vliekol som sa
         pomaly, prekladal nohu na nohu lenivo — ako obarená vyžla. Pot sa mi lial z tvári, ako z
         dachu jarčeky, keď sa príval zacedí; tvár mi blnkala o závod s tým slnkom, čo tak
         nemilosrdne dorážalo na mňa, suplikantského začiatočníka.
   </p>
   <p>
    „Hej,“ myslím si, „predsa je i toto ťažký chlieb; ktovie, či mi bude k úžitku! Ako
         vidím, pečené holuby ani suplikantom do otvorených úst nelietajú, a dvojnohá ekvipáž či
         ,apoštolská jazda‘ tiež ma veľmi neteší.“
   </p>
   <p>
    Čo ďalej stúpam, to ďalej zdá sa mi byť slávne mesto; vlastne ešte nikde nebolo vídať
         ani makovicu veže, ani dáky chobotík z neho; bo z tejto strany sa pocestný len vtedy
         spamätá, keď mu je pred samým nosom. No to som ešte vtedy neznal, a cesta moja nemala
         konca-kraja, čo i nebol div pri mojich zapuchnutých suplikantských nohách.
   </p>
   <p>
    Nepokojné dieťa, žalúdoček môj, tiež začal nástrahy robiť, lamentoval, že od mestečka
         Tisovca ničoho sa mu nedostalo za podiel. Dosť upomínal som ho na krásnu cnosť
         trpezlivosti, ale tvrdohlavec poukazoval na svoju samostatnú vôľu, ktorá so srdcom a hlavou
         nič nemá do činenia. Vložil som ruku do vačku, aby som ho potešil cingotom dvoch
         grajciarov, pozostávajúcich ešte z roztopeného dvadsiatnika na dne krátera; ale on len
         mrmlal a mrmlal, že takto „cez sklo med lízať“ nechce.
   </p>
   <p>
    Čo tu robiť?
   </p>
   <p>
    Musím vystúpiť energične — spravím sa hluchým!
   </p>
   <p>
    Po mesto Brezno nedržal som za hodné ani muknutím odpovedať na jeho dotieravé otázky.
   </p>
   <p>
    Mohlo byť okolo dvoch hodín popoludní, keď dokyvotal som sa už raz do mesta — aspoň do
         predmestia slávnej Veňacie
    <sup>
     [
     <a class="footnote" href="#ftn.id2523363" name="id2523363">
      10
     </a>
     ]
    </sup>
    pod Kliepku a či pod Klepuš
    <sup>
     [
     <a class="footnote" href="#ftn.id2523376" name="id2523376">
      11
     </a>
     ]
    </sup>
    . Moje hladové nepokojné dieťa hneď sa trochu učičíkalo i zdrevenené nohy
         okriali, bo tu bezpečný chobot prístavu! Lež kam tu zamieriť? Do fary či do školy? To by
         som si dal! Tam by hneď z mojej knižtičky vyčítali, že táto stolica a toto mesto nepatrí do
         môjho suplikantského okresu, zvereného druhému vyslancovi slávnej miškovskej alumnie — a
         neboli by mi dovolili ani nohou kročiť po meste. Do hostinca ísť, hneď tu k „Zelenému
         stromu“? Načo? Prečo? Ten je pre mňa opálený, tu za dva grajciare nedostanem sa „na zelenú
         ratolesť“.
   </p>
   <p>
    „Kritičné to položenie!“ ako vravíme.
   </p>
   <p>
    Dumám, či by nebolo možné po krátkom odfúknutí len tak naprázdno sa vzchopiť a stúpať
         ďalej do stolice Liptovskej, bo tam by som bol už na svojej zákonnej pevnine a smelo
         rekviroval, abych hladom nezhynul. Ako však tento úmysel do formy uzavretia chcem vpratať,
         začne pán žalúdoček proti tomu slávne protestovať, abych predsa uvážil, že šesť hodín novej
         cesty o hlade nemožno urobiť a tak hoc všetci privolia, on nedozvolí.
   </p>
   <p>
    „Potreba zákon ruší!“ pomyslel som si i sám, dodal som si srdca a len čo som sa
         prešmykol popod bránu ohradnej bašty, vtedy ešte hrdo sa vypínajúcej, hup! do prvého domu
         na štvorhrannom rínku! I začal som z dom na dom v slávnom meste tomto suplikáciu trímať.
   </p>
   <p>
    Začiatok bol znamenitý.
   </p>
   <p>
    Páni mešťania a ešte lepšie panie meštianky preukazovali krásnu cnosť štedrosti: tí
         môjmu vačku, tieto môjmu žalúdku. V každom dome, len čo odporúčal som svoju knižočku do
         lásky a štedrosti, usadili ma za stôl a ponúkali do desiateho rázu pánu suplikantovi tu tej
         premilenej bryndzičky, tam toho dobrého masla, inde zase tej sladkej kávičky. Desiatniky a
         dvadsiatniky, a to — čo by dnes bol div sveta! — strieborné dvadsiatniky tiež sa množili vo
         vačku. Groše by som ani nebol prijal, bo tie žiaden poriadny suplikant neprijíma, a
         papierov ešte vtedy nebolo.
   </p>
   <p>
    A veru znal som to hneď i skutkom dosvedčiť, ako poriadny suplikant len poriadne dary
         prijíma.
   </p>
   <p>
    Príhoda je krátka, vyrozprávam ju, či vlastne túto mal som len pripomenúť v prítomnej
         kapitole.
   </p>
   <p>
    Vychádzam z domu, v ktorom pohostinná mladá meštianka kávičkou ma bola potraktovala; v
         ruke držím blýskavý dvadsiatnik, ktorý mi jej mladý manžel, len tak bez zápisu, do ruky
         vtisol a dumám:
   </p>
   <p>
    „Za to si kúpiš peknú pípku a čo zvýši z toho, to bude pre pána Tesnošila, ktorý mi
         otvorené pysky čižiem sfercuje!“
   </p>
   <p>
    Tu mi je pred nosom najnádhernejší sklep kráľovského mesta. Per se, nápis nemecký: „Fr.
         M. Grosshandlung
    <sup>
     [
     <a class="footnote" href="#ftn.id2506382" name="id2506382">
      12
     </a>
     ]
    </sup>
    “.
   </p>
   <p>
    Vkročím dnu.
   </p>
   <p>
    Subjektov
    <sup>
     [
     <a class="footnote" href="#ftn.id2506400" name="id2506400">
      13
     </a>
     ]
    </sup>
    — či ako už teraz im sa ľúbi pomenúvať, commisov — tu plno. Všetci galantne
         vysluhovali slečinky — či ako ešte vtedy tam znelo, „frajličky“ — ktoré prišli zásobiť
         svoju toaletu. Sám pán sklepu, „principal en chef
    <sup>
     [
     <a class="footnote" href="#ftn.id2506422" name="id2506422">
      14
     </a>
     ]
    </sup>
    “ spomenutých subjektov, revidoval za písacím stolíkom svoje „Soll und Haben
    <sup>
     [
     <a class="footnote" href="#ftn.id2506434" name="id2506434">
      15
     </a>
     ]
    </sup>
    “; na mňa vchádzajúceho šmaril okom cez zelené okuliare vždy usmievavé „vítam“,
         vstal hore, trel si ruky a že vraj:
   </p>
   <p>
    „Čože ráčia rozkázať?“
   </p>
   <p>
    Ja si vážne zastanem a bárs som sa pred krásnymi slečnami trochu i „ženíroval“ či
         hanbil, vytiahnem knižočku z kabátového vrecka a odkašlem si.
   </p>
   <p>
    „Nič nerozkážem,“ poviem, „len prosím a osmeľujem sa túto alumnickú knižočku odporúčať
         do vašej svetoznámej štedrosti.“
   </p>
   <p>
    Môj kompliment nedosiahol žiadaný účinok.
   </p>
   <p>
    Kupcova tvár, ktorá sa pri mojom vstúpení do sklepu tak prívetivo usmievala, pri konci
         mojej reči vyzerala ako nakvasená dlhá uhorka. Na nej mihotali sa znaky sklamanej nádeje a
         ušlého „rebachu
    <sup>
     [
     <a class="footnote" href="#ftn.id2506481" name="id2506481">
      16
     </a>
     ]
    </sup>
    “. Pán veľkupec sa naostatok spamätal, vzal z priečinku stolíka niečo a podal mi
         — groš.
   </p>
   <p>
    Slečinky sa potuteľne usmievali.
   </p>
   <p>
    To ma dopálilo.
   </p>
   <p>
    Nazdal som sa, že mi krv preniká celú tvár; ústa sa mi zimnične striasli a riekol som:
   </p>
   <p>
    „Prepytujem pekne, ja som nie žobrák!“
   </p>
   <p>
    A tu šmarím opovržlivo groš, pochytím kupcovo pero a napíšem do alumnickej knihy:
   </p>
   <p>
    „Pán Oklamátor, veľkupec v Brezne, 20 gr. str.“
   </p>
   <p>
    Pán kupec, na ktorého prišiel rad zapáliť sa, povie srdito:
   </p>
   <p>
    „Čo robia? Takú impertinentnú urážku si ja vyprosím!“
   </p>
   <p>
    „A ja si vyprosím detto, by ste mňa, poriadneho suplikanta, považovali za žobráka a
         udeľovali mi — groš.“
   </p>
   <p>
    I vstrčil som knihu na jej bezpečné miesto.
   </p>
   <p>
    „Suplikant a žobrák všetko jedno,“ zavolá rozhodený pán Oklamátor, otvorí znovu
         priečinok a trasľavo podáva mi dvadsiatnik.
   </p>
   <p>
    „Zadržte si to, pane. To vám bude miesto nádejného pri mne rebachu; ja ,žobrák‘ vám to
         darúvam.“
   </p>
   <p>
    To povediac, obrátil som sa k usmiatym slečnám, spravil som hrdú poklonu a huš! zo
         sklepu, z ktorého ma sprevádzalo čosi, znejúce ako „impertinenter Mensch
    <sup>
     [
     <a class="footnote" href="#ftn.id2506564" name="id2506564">
      17
     </a>
     ]
    </sup>
    “; ale ja na odmenu toho zanechal som tam srdečný sladostný smiech slečiniek,
         ktorý už teraz nedotýkal sa mňa, ale vymydleného pána Oklamátora.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523363" name="ftn.id2523363">
        10
       </a>
       ]
      </sup>
      10;
      <span class="emphasis">
       <em>
        Veňacia
       </em>
      </span>
      — názov ulice v Brezne
     </p>
    </div>
    <div class="footnote">
     <p>
      <sup>
       [
       <a class="para" href="#id2523376" name="ftn.id2523376">
        11
       </a>
       ]
      </sup>
      11;
      <span class="emphasis">
       <em>
        Kiepka, Klepuš
       </em>
      </span>
      — názov kopca a jeho úpätia pri
            Brezne
     </p>
    </div>
    <div class="footnote">
     <p>
      <sup>
       [
       <a class="para" href="#id2506382" name="ftn.id2506382">
        12
       </a>
       ]
      </sup>
      12;
      <span class="emphasis">
       <em>
        Grosshandlung
       </em>
      </span>
      — (nem.) veľkoobchod
     </p>
    </div>
    <div class="footnote">
     <p>
      <sup>
       [
       <a class="para" href="#id2506400" name="ftn.id2506400">
        13
       </a>
       ]
      </sup>
      13;
      <span class="emphasis">
       <em>
        Subjekt
       </em>
      </span>
      — (lat.) v citovanom význame obchodný pomocník,
               predavač
     </p>
    </div>
    <div class="footnote">
     <p>
      <sup>
       [
       <a class="para" href="#id2506422" name="ftn.id2506422">
        14
       </a>
       ]
      </sup>
      14;
      <span class="emphasis">
       <em>
        Principal en chef
       </em>
      </span>
      — (fr.) šéf podniku
     </p>
    </div>
    <div class="footnote">
     <p>
      <sup>
       [
       <a class="para" href="#id2506434" name="ftn.id2506434">
        15
       </a>
       ]
      </sup>
      15;
      <span class="emphasis">
       <em>
        Soll und Haben
       </em>
      </span>
      — má dať a dal
     </p>
    </div>
    <div class="footnote">
     <p>
      <sup>
       [
       <a class="para" href="#id2506481" name="ftn.id2506481">
        16
       </a>
       ]
      </sup>
      16;
      <span class="emphasis">
       <em>
        Rebach
       </em>
      </span>
      — v židovskom žargóne zisk
     </p>
    </div>
    <div class="footnote">
     <p>
      <sup>
       [
       <a class="para" href="#id2506564" name="ftn.id2506564">
        17
       </a>
       ]
      </sup>
      17;
      <span class="emphasis">
       <em>
        Impertinenter Mensch
       </em>
      </span>
      — (nem.) bezočivý človek
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506584">
       </a>
       3. Suplikantský cech
      </h2>
     </div>
    </div>
   </div>
   <p>
   </p>
   <p>
   </p>
   <p>
    Na hraniciach Zvolenskej a Liptovskej, a to zrovna na vrchu Čertovice, zastal si na
         druhý deň pán suplikant; utrel si pot z čela a zavolal vyvýšeným hlasom ako Mojžiš na vrchu
    <sup>
     [
     <a class="footnote" href="#ftn.id2506605" name="id2506605">
      18
     </a>
     ]
    </sup>
    :
   </p>
   <p>
    „Vitaj mi, zasľúbená zem, vitaj mi, Kanaán mojej suplikantskej púti! Približujem sa k
         tebe ako zákonný tvoj dedič! Ty si zákonná, vôľou pána profesora miškovského mne vymeraná
         zem na zbieranie štedrých darov pre výchovnú mater Alumniu budúcich stĺpov vlasti!“
   </p>
   <p>
    To hovoriac, pán suplikant, t.j. ja sám osobne, mával som štyri švihy vo štyri strany
         sveta mojou na útok i obranu prihotovenou zbrojou, t.j. hlohovou palicou, akoby toto
         mávnutie, podobne ako uhorských kráľov, malo ma uviazať do majetku kraja, prestierajúceho
         predo mnou svoje vrchy i doliny.
   </p>
   <p>
    Výjav s pánom Oklamátorom bol som už do hrobu zapomenutia uložil, iba môj nezákonitý
         predstih druhého vyslanca našej alumnie, t.j. včerajšie suplikovanie v cudzom okrese,
         vŕtalo mi trochu v hlave.
   </p>
   <p>
    „Ale čo? Brezno nie celý svet a kamarát Psotányi môže miesto toho vysuplikovať z môjho
         okresu trebárs celú stolicu a bude mať vynáhradu!“ Takto som utíšil svedomie; len neviem,
         čo by som bol riekol potom Psotányimu, keby vskutku si bol takto z môjho vynahrádzal. No
         ale na ďalšie rozmýšľanie ani času neostávalo; len už stúpaj smelo ďalej!
   </p>
   <p>
    Kolo deviatej večer dorazil som do Kráľovej Lehoty. Pohybujúc sa už na vlastnej
         pozemnosti, zamieril som kroky bez všetkého okúňania sa k domu pána učiteľa.
   </p>
   <p>
    Zďaleka začul som už krik a veselé hlasy, ktoré sa ozývali z príbytku. „Radujte sa s
         radujúcimi!“ pomyslím si, rezko zaklopem a vstúpim dnu. Predmety, mihotajúce sa v pološere
         izby, nemohol som hneď rozpoznať, bo k tomu ešte naplnená bola dymom, akoby boli v nej
         uhliari míľu podpálili. Znak to, že sú teraz v škole žiaci, ktorým už i zapípkať je
         dovolené. Čeľadníci však tu zídení mali bystrejšie oči; bo ako som súdil z ich
         jednohlasného výkriku: „Hahaha, zase jeden z nášho cechu!“ — hneď poznali vo mne súdruha —
         suplikanta.
   </p>
   <p>
    Študenti poskákali na nohy a znelo to z každej strany:
   </p>
   <p>
    „Vitajte, vitajte! Skadiaľ ste? Na ktorú školu suplikujete?“
   </p>
   <p>
    Pochytali ma za ruky, viedli ku stolu a ja som musel „stando pede
    <sup>
     [
     <a class="footnote" href="#ftn.id2506723" name="id2506723">
      19
     </a>
     ]
    </sup>
    “ na ich zdravie vypiť tak asi holbový hrniec — sadnutého mlieka či kýšky. Potom
         už nastal medzi nami obyčajný suplikantský diškurz: vypytovanie sa, kto odkiaľ a načo a
         kadiaľ suplikuje, aby od prvého okamženia vedel každý, s kým má šťastie tu byť i kde zase
         sa zísť.
   </p>
   <p>
    Bolo týchto mojich kolegov zo šesť, jeden od druhého krajších, romantičnejších.
   </p>
   <p>
    Sem sa im prišlo poschodiť od Kežmarku, Levoče, Prešova, Rožňavy atď. ku začiatkom Váhu,
         ktorého brehy našír i nadiaľ mali odtiaľto poprechodiť. Tvár ich bola ešte interesantnou
         bledosťou zaliata, znak to len nedávno užívaného alumnického „kostu“, a uhorieť tiež ešte
         nemali kde tak veľmi. Dajedným brneli sa už fúziky a brada pučala čiernym tenulinkým
         kvetom. Ja som bol medzi nimi najmladší. Oni boli sčiastky už „philosophiae a theologiae studiosi
    <sup>
     [
     <a class="footnote" href="#ftn.id2506766" name="id2506766">
      20
     </a>
     ]
    </sup>
    “ a ja „bonae spei adolescens
    <sup>
     [
     <a class="footnote" href="#ftn.id2506777" name="id2506777">
      21
     </a>
     ]
    </sup>
    “ — prvoročný „rétor“. Že som sa teda ako taký stal hneď hromozvodom ich
         veselého rozmaru, to nie div. Ostatne nechcel som im ostať, ani som neostával v ničom nič
         dlžen.
   </p>
   <p>
    Medzi rečami dozvedám sa ich, ako tu v Lehote suplikovali, koľko od koho prijali, aký
         duch maďarónstva a či slovenstva veje medzi tunajšími pánmi „Maecenasmi
    <sup>
     [
     <a class="footnote" href="#ftn.id2506801" name="id2506801">
      22
     </a>
     ]
    </sup>
    “ a všeličo podobného. A oni mi charakterizujú pánov dobrodincov ako veľmi
         vďačných, pohostinných pánov patrónov a chvália si, ako dobre sa im vodilo.
   </p>
   <p>
    „Najmä pán Kazányi,“ hovoril veselý a furtácky Bedárek, ktorý na levočské alumneum
         suplikoval, „je vtelená slovenská národnosť a dobročinnosť. Toho že neobíďte, braček môj,
         ba nechajte si ho naostatok, aby ste sa uňho čím dlhšie mohli pobaviť. On vás bude všakovým
         spôsobom skúšať, či ste pevný v myšlienke o svojej národnosti; ukáže sa vám ako zakorenený
         maďarón; bude proti slovenskému národu v maďarskej reči horlivo brojiť: ale vy sa tým
         nedajte zmýliť! Smelo postavte sa mu do očú; hovorte vždy po slovensky; brojte ešte
         horlivejšie proti maďarónstvu: tak šťastne vydržíte skúšku. On sa naostatok zasmeje, podá
         vám ruku, ponúkne vás pohárom starého desaťročného vína; zapíše do knihy zlatý v striebre a
         do ruky vám vtisne piatku.“
   </p>
   <p>
    Ja som sa pekne-krásne poďakoval furtákovi Bedárkovi za dobrú radu. Rozprával som nato
         svoje dobrodružstvo, prihodivšie sa s pánom Oklamátorom, na ktorom sa celý chór suplikantov
         smial srdečne a opakovane. Potom ľahol som si za príkladom ostatných spať.
   </p>
   <p>
    Spali sme, kde ktorý mohol, po študentsky, ale dobre.
   </p>
   <p>
    Že mne celú noc nesnívalo sa o inšom ako o pánu Kazányim, o pohároch desaťročného vína a
         o piatich zlatíkoch v hrsti — to, myslím, pánom čitateľom ani pošepnúť netreba.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506605" name="ftn.id2506605">
        18
       </a>
       ]
      </sup>
      18;
      <span class="emphasis">
       <em>
        Mojžiš na vrchu Nebo
       </em>
      </span>
      — podľa biblickej histórie Mojžiš
               (okolo 1500 pr.n.l.) pred smrťou z hory Nebo pozeral do zasľúbenej zeme
     </p>
    </div>
    <div class="footnote">
     <p>
      <sup>
       [
       <a class="para" href="#id2506723" name="ftn.id2506723">
        19
       </a>
       ]
      </sup>
      19;
      <span class="emphasis">
       <em>
        Stando pede
       </em>
      </span>
      — (lat.) postojačky, okamžite
     </p>
    </div>
    <div class="footnote">
     <p>
      <sup>
       [
       <a class="para" href="#id2506766" name="ftn.id2506766">
        20
       </a>
       ]
      </sup>
      20;
      <span class="emphasis">
       <em>
        Philosophiae a theologiae studiosi
       </em>
      </span>
      — (lat.) poslucháči
               filozofie a teológie
     </p>
    </div>
    <div class="footnote">
     <p>
      <sup>
       [
       <a class="para" href="#id2506777" name="ftn.id2506777">
        21
       </a>
       ]
      </sup>
      21;
      <span class="emphasis">
       <em>
        Bonae spei adolescens
       </em>
      </span>
      — (lat.) mladík dobrej nádeje
     </p>
    </div>
    <div class="footnote">
     <p>
      <sup>
       [
       <a class="para" href="#id2506801" name="ftn.id2506801">
        22
       </a>
       ]
      </sup>
      22;
      <span class="emphasis">
       <em>
        Maecenas
       </em>
      </span>
      — rímsky štátnik Gaius Cilnius Maecenas (okolo
               74-64 pr.n.l. — 8 pr.n.l.), priateľ cisára Augusta, bol štedrým podporovateľom vedy a
               umenia (z toho mecenáš)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506874">
       </a>
       4. Ja a pán Kazányi, či kde ti dávajú, ber, kde ťa bijú, utekaj
      </h2>
     </div>
    </div>
   </div>
   <p>
   </p>
   <p>
   </p>
   <p>
    Sotva slniečko na druhý deň poľúbilo osadu Kráľovu Lehotu a moji súdruhovia smižno
         pobrali sa preč, vstal som i ja a obliekal som sa — za hodinu.
   </p>
   <p>
    Vyleštil som čižmičky, že poligotávali sa ako zrkadlo, prišil som gombičku na nohavičky,
         bonžúr vykefoval, vestu a nášijník ponaprával, vlasy zaokrúžil — akoby ma zo škatuľky boli
         vyňali.
   </p>
   <p>
    Tajomstvo takýchto neobyčajnejších príprav ležalo v tom, že Bedárek včera naspomenul i
         spanilomyseľné slečinky, prekvitajúce ako ruže v tunajších panských domoch. Mne však ešte v
         pamäti bolo, ako usmiali sa slečinky breznianske, keď som z cesty trochu neogabaný do
         veľkokupectva bol vstúpil. No — a pred pána Kazányiho tiež nechcel som len tak lecijak
         predstúpiť. Od usmievajúceho sa pána učiteľa odobral som sa s tým, aby ma ani k obedu
         nečakal, dúfajúc, že u štedrého pána Kazányiho ani obed ma neminie.
   </p>
   <p>
    Posuplikoval som si to už smelšie vo vlastnom revíre a keď na veži posledná
         predpoludňajšia hodina odbila, dostal som sa k bielenému domu pána Kazányiho. Vo dvore ešte
         raz prerectoval som si slovenskú komendáciu
    <sup>
     [
     <a class="footnote" href="#ftn.id2506933" name="id2506933">
      23
     </a>
     ]
    </sup>
    knižočky. Srdce mi trochu neobyčajnejšie bilo, bo ho tá skúška máličko omínala;
         ale bol som presvedčený, že v nej víťazne obstojím — a dodal som si chuti, hovoriac: „A čo
         by som pri zastávaní mojej drahej národnosti i suchoty hrdla dosiahol, veď’ si ho ovlažím
         pohárom desaťročného vína; len teda do toho.“
   </p>
   <p>
    „Boh mi pomáhaj!“ zašepkal som ešte raz vrúcne a zaklopal som na pána Kazányiho dvere.
   </p>
   <p>
    „Szabad!
    <sup>
     [
     <a class="footnote" href="#ftn.id2506962" name="id2506962">
      24
     </a>
     ]
    </sup>
    “ zadunel tam dnu ohromný hlas ako mrmlanie najedovaného medveďa.
   </p>
   <p>
    Otvorím dvere — pozriem pred seba a — vyznám, že pri videní pána Kazányiho striasli sa
         mi nohy, akoby bol dakto vo mne pustil „mutaciu tremulu
    <sup>
     [
     <a class="footnote" href="#ftn.id2506983" name="id2506983">
      25
     </a>
     ]
    </sup>
    “. Zazrel som pána Kazányiho tvár — tvár rabiátnu
    <sup>
     [
     <a class="footnote" href="#ftn.id2506995" name="id2506995">
      26
     </a>
     ]
    </sup>
    , o ktorej na prvý pohľad sa mi zazdalo, akoby patrila s obličajmi báječných kyklopov
    <sup>
     [
     <a class="footnote" href="#ftn.id2507010" name="id2507010">
      27
     </a>
     ]
    </sup>
    do jednej kategórie. Bola to tvár cele zarastená, iba nos a čelo vykukávalo z
         húštiny ako holé temeno z temných lesov Kriváňa. Pod ohromným nosom vinuli sa ešte
         ohromnejšie fúzy, splývajúce s čiernou bradou, ktorá vlnila sa až po hrudi pána Kazányiho.
         Keby pán Kazányi nebol fajčil, bol by som sa nazdal, že úst nemá; bo tieto boli zakryté
         fúziskami, cez ktoré kotúče dymu ledva prerážali na slobodu a ktoré si teraz ich majiteľ
         svojou svalnatou rukou úľubne vykrúcal.
   </p>
   <p>
    Držal on svoje „dolce far niente
    <sup>
     [
     <a class="footnote" href="#ftn.id2507039" name="id2507039">
      28
     </a>
     ]
    </sup>
    “. Vystieral sa na diváne, kudlilo sa mu z dlhej tureckej fajky a „pro appetitorio
    <sup>
     [
     <a class="footnote" href="#ftn.id2507052" name="id2507052">
      29
     </a>
     ]
    </sup>
    “ stála na stolíku pred ním sklenica plná slivovice dolnozemskej.
   </p>
   <p>
    „Tremulu“ som nechal tak a chcel som si voči takej postave radšej začať „forte — fortissimo
    <sup>
     [
     <a class="footnote" href="#ftn.id2507071" name="id2507071">
      30
     </a>
     ]
    </sup>
    “. I zastal som si naprostred chyže, zľahka som si odkašlal a pevným hlasom a
         vážne vyrecitoval som svoju čiže svojej knižočky komendáciu. Reč podarila sa mi nad
         očakávanie a jasajúc v duchu nad jej podarením, približoval som sa k pánu Kazányimu, abych
         mu podal knižočku do ruky.
   </p>
   <p>
    On moju reč nepretrhol ani slovom, iba obrátil svoje temné okále na mňa a počúval ma ako
         kameň; ale ako mu už knihu chcem podávať, dvíha sa proti mne a povie:
   </p>
   <p>
    „Mit akar, hová való, mi a neve, micsoda járásban jár itt
    <sup>
     [
     <a class="footnote" href="#ftn.id2507107" name="id2507107">
      31
     </a>
     ]
    </sup>
    — he?“
   </p>
   <p>
    I zmraštil čelo.
   </p>
   <p>
    „Ej, počkaj,“ myslím si, „mňa tak ľahko do pasce nedostaneš; viem ja, koľko bilo!“ —
         Nahlas som však povedal:
   </p>
   <p>
    „Ako hovorím, pane, ja som suplikant z Miškovca, rodom Gemerčan a Slovák od rodu;
         menujem sa Pavel Tulipán a teraz mám to šťastie urobiť vašej veľkomožnosti najponíženejšiu
         poklonu.“
   </p>
   <p>
    Pán Kazányi na tieto slová pozdvihol sa vyššie, tvár zmraštila sa mu ešte horšie a
         vyzerala tým rabiátnejšie.
   </p>
   <p>
    „Mit fecseg? Tán bizony megbolondult? Szupplikáns? Adta tót koldusa
    <sup>
     [
     <a class="footnote" href="#ftn.id2507152" name="id2507152">
      32
     </a>
     ]
    </sup>
    — ešte sa ti tak hrdo pomenuje Slovákom! Nemtudja-e, öcsém, hogy magyar
         nemessel beszél
    <sup>
     [
     <a class="footnote" href="#ftn.id2507171" name="id2507171">
      33
     </a>
     ]
    </sup>
    ?“
   </p>
   <p>
    Mňa ani tieto nie veľmi útle slová pána Kazányiho nevytrhli z chladnokrvnosti. Myslel
         som si: „Bedárek mal pravdu! Pán Kazányi vie skúšať slovenských suplikantov, bárs je to
         dosť divná pasia!“ I usmieval som sa lahodivo a hovoril som s bombastom
    <sup>
     [
     <a class="footnote" href="#ftn.id2507199" name="id2507199">
      34
     </a>
     ]
    </sup>
    , ako ma to teší v tak veľkom pánovi poznať zástancu Slovákov a že sa nádejem,
         ako sa vo mne nesklame, ale i s touto skúškou i bez nej pozná vo mne pravého Slováka.
   </p>
   <p>
    „Ennek a fiunak nincs esze
    <sup>
     [
     <a class="footnote" href="#ftn.id2507220" name="id2507220">
      35
     </a>
     ]
    </sup>
    !“ zmrmle pán Kazányi hlasom hromu a pozdvihne sa celkom zo svojej pohovky;
         položí ruky na kríž, chystajúc sa povstať.
   </p>
   <p>
    V duchu som zajasal. Už, reku, istotne mi podá teraz ruku a pôjde pre staré víno. Nahlas
         však — abych sa mu tým lepšie zapáčil — začal som rezonovať na prepiate maďaromanstvo,
         ktoré nás Slovákov i v školách prenasledovalo.
   </p>
   <p>
    Pán Kazányi povstal a priblížil sa ku mne.
   </p>
   <p>
    „Lóduljon házamból, szemtelen tót koldusa!
    <sup>
     [
     <a class="footnote" href="#ftn.id2507258" name="id2507258">
      36
     </a>
     ]
    </sup>
    “ zahrmel levovým hlasom, až sa sklo na oblokoch a vo mne srdce zatriaslo.
   </p>
   <p>
    No, necúfal som ešte — zasmial som sa otvorene, lebo som sa nazdal, že moja skúška
         dosiahla teraz kulminárny punkt.
   </p>
   <p>
    Pán Kazányi vytreštil okále; vykrútil fúzy; otvoril ústa, akoby ma bol chcel schmatnúť.
         Moja chladnokrvnosť a smelosť i tu len na chvíľočku ho zarazila.
   </p>
   <p>
    „És még sem lódul?! Aha, teremtette hunczútja, majd megtanítlak én!
    <sup>
     [
     <a class="footnote" href="#ftn.id2507294" name="id2507294">
      37
     </a>
     ]
    </sup>
    “ zahrmí ešte mocnejšie a pobehne ku stene pre visiaci tam korbáč.
   </p>
   <p>
    Ja som spadol z neba! Iba teraz mi svitlo, koľko vpravde bilo. „Toto je predsa na žart
         priveľa“ — pomyslel som si a nečakajúc na pána Kazányiho dôraznejšie motívy, t.j. na
         korbáč, pobral som nohy na plecia a bol som už von z domu.
   </p>
   <p>
    Že za mnou ešte nejedno „semmirekello, ebadta fajta, gazembere
    <sup>
     [
     <a class="footnote" href="#ftn.id2507328" name="id2507328">
      38
     </a>
     ]
    </sup>
    “ a podobné maďarské trópy
    <sup>
     [
     <a class="footnote" href="#ftn.id2507341" name="id2507341">
      39
     </a>
     ]
    </sup>
    z úst pána Kazányiho hrmeli, o tom nielen ja, čo som ich začul, ale i ctený
         čitateľ bude presvedčený.
   </p>
   <p>
    Škoda vína, škoda obeda, tisíc ráz škoda päť zlatíkov! No, ale dobre je byť i v
         bezpečnosti!
   </p>
   <p>
    Proti Bedárkovi vznikol vo mne spravodlivý hnev a Cicero nezačínal tak proti Catilinovi
         svoje: „Quousque tandem abutere,
    <sup>
     [
     <a class="footnote" href="#ftn.id2507372" name="id2507372">
      40
     </a>
     ]
    </sup>
   </p>
   <p>
    “ ako by som ja bol začal naňho hrmieť, keby ho ešte tu bolo bývalo. Pán učiteľ v škole
         uvítal ma zase usmievajúc sa a keď som mu rozpovedal príhodu, podal mi papierik, na ktorom
         mihotali sa mojim rozsršeným očiam veršíky:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Tulipánu za pokutu
      </em>
     </span>
     <br/>
     <span class="emphasis">
      <em>
       pán Kazányi nech dá knutu.
      </em>
     </span>
     <br/>
     <span class="emphasis">
      <em>
       Nač v Brezne v cudzom poľoval?
      </em>
     </span>
     <br/>
     <span class="emphasis">
      <em>
       Kto by ho dnes poľutoval?!
      </em>
     </span>
     <br/>
     <span class="emphasis">
      <em>
       Pánu, pánu — Tulipánu
      </em>
     </span>
     <br/>
     <span class="emphasis">
      <em>
       dedicat perpetuus amicus
      </em>
     </span>
     <sup>
      [
      <a class="footnote" href="#ftn.id2504811" name="id2504811">
       41
      </a>
      ]
     </sup>
     <br/>
     <span class="emphasis">
      <em>
       Bedárek m. pr.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Nútil som sa do smiechu, i dostala sa mi vynáhrada za pretrpenú skúšku pri dobrých
         haluškách, čo zvýšili od obeda učiteľského; ale vzhľadom k Bedárkovi nepustil som predsa z
         mysle:
   </p>
   <p>
    „Počkaj, kujon! Hodie mihi, cras tibi!“
    <sup>
     [
     <a class="footnote" href="#ftn.id2504843" name="id2504843">
      42
     </a>
     ]
    </sup>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506933" name="ftn.id2506933">
        23
       </a>
       ]
      </sup>
      23;
      <span class="emphasis">
       <em>
        Komendácia
       </em>
      </span>
      — (lat.) odporúčanie
     </p>
    </div>
    <div class="footnote">
     <p>
      <sup>
       [
       <a class="para" href="#id2506962" name="ftn.id2506962">
        24
       </a>
       ]
      </sup>
      24;
      <span class="emphasis">
       <em>
        Szabad!
       </em>
      </span>
      — (maď.) voľno!
     </p>
    </div>
    <div class="footnote">
     <p>
      <sup>
       [
       <a class="para" href="#id2506983" name="ftn.id2506983">
        25
       </a>
       ]
      </sup>
      25;
      <span class="emphasis">
       <em>
        Mutacia tremula
       </em>
      </span>
      — (lat.) mrazivá premena
     </p>
    </div>
    <div class="footnote">
     <p>
      <sup>
       [
       <a class="para" href="#id2506995" name="ftn.id2506995">
        26
       </a>
       ]
      </sup>
      26;
      <span class="emphasis">
       <em>
        Rabiátny
       </em>
      </span>
      — (lat.) hrubý, surový
     </p>
    </div>
    <div class="footnote">
     <p>
      <sup>
       [
       <a class="para" href="#id2507010" name="ftn.id2507010">
        27
       </a>
       ]
      </sup>
      27;
      <span class="emphasis">
       <em>
        Kyklopi
       </em>
      </span>
      — v starogréckej mytológii spurní obri s jedným
               okom na čele. Sídlili vo vulkánoch a boli symbolom búrkových javov
     </p>
    </div>
    <div class="footnote">
     <p>
      <sup>
       [
       <a class="para" href="#id2507039" name="ftn.id2507039">
        28
       </a>
       ]
      </sup>
      28;
      <span class="emphasis">
       <em>
        Dolce far niente
       </em>
      </span>
      — (tal.) sladká nečinnosť
     </p>
    </div>
    <div class="footnote">
     <p>
      <sup>
       [
       <a class="para" href="#id2507052" name="ftn.id2507052">
        29
       </a>
       ]
      </sup>
      29;
      <span class="emphasis">
       <em>
        Pro appetitoria
       </em>
      </span>
      — (lat.) ako pochúťku, na
            povzbudenie
     </p>
    </div>
    <div class="footnote">
     <p>
      <sup>
       [
       <a class="para" href="#id2507071" name="ftn.id2507071">
        30
       </a>
       ]
      </sup>
      30;
      <span class="emphasis">
       <em>
        Forte — fortissimo
       </em>
      </span>
      — (lat.) silne, najsilnejšie
     </p>
    </div>
    <div class="footnote">
     <p>
      <sup>
       [
       <a class="para" href="#id2507107" name="ftn.id2507107">
        31
       </a>
       ]
      </sup>
      31;
      <span class="emphasis">
       <em>
        Mit akar, hová való, mi a neve, micsoda járásban jár itt?
       </em>
      </span>
      — (maď.) čo chcete, odkiaľ ste, ako sa voláte, po čo prichádzate?
     </p>
    </div>
    <div class="footnote">
     <p>
      <sup>
       [
       <a class="para" href="#id2507152" name="ftn.id2507152">
        32
       </a>
       ]
      </sup>
      32;
      <span class="emphasis">
       <em>
        Mit fecseg? Tán bizony megbolondult? Szupplikáns? Adta tót
               koldusa
       </em>
      </span>
      — (maď.) Čo bľabocete? Vari ste sa zbláznili? Suplikant? Vy
               slovenský žobrák
     </p>
    </div>
    <div class="footnote">
     <p>
      <sup>
       [
       <a class="para" href="#id2507171" name="ftn.id2507171">
        33
       </a>
       ]
      </sup>
      33;
      <span class="emphasis">
       <em>
        Nem tudja-e, öcsém, hogy magyar nemessel beszel?
       </em>
      </span>
      — (maď.)
               Neviete, braček, že sa zhovárate s maďarským šľachticom?
     </p>
    </div>
    <div class="footnote">
     <p>
      <sup>
       [
       <a class="para" href="#id2507199" name="ftn.id2507199">
        34
       </a>
       ]
      </sup>
      34;
      <span class="emphasis">
       <em>
        Bombast
       </em>
      </span>
      — prázdna mnohovravnosť, frázovitosť
     </p>
    </div>
    <div class="footnote">
     <p>
      <sup>
       [
       <a class="para" href="#id2507220" name="ftn.id2507220">
        35
       </a>
       ]
      </sup>
      35;
      <span class="emphasis">
       <em>
        Ennek a fiunak nincs esze!
       </em>
      </span>
      — (maď.) toto chlapčisko nemá
               rozum
     </p>
    </div>
    <div class="footnote">
     <p>
      <sup>
       [
       <a class="para" href="#id2507258" name="ftn.id2507258">
        36
       </a>
       ]
      </sup>
      36;
      <span class="emphasis">
       <em>
        Lóduljon házamból, szemtelen tót koldusa!
       </em>
      </span>
      — (maď.) practe
               sa mi z domu, bezočivý žobrák slovenský
     </p>
    </div>
    <div class="footnote">
     <p>
      <sup>
       [
       <a class="para" href="#id2507294" name="ftn.id2507294">
        37
       </a>
       ]
      </sup>
      37;
      <span class="emphasis">
       <em>
        Es még sem lódul?! Aha, teremtete hunczútja, majd megtanítlak
               en!
       </em>
      </span>
      — (maď.) a ešte sa napracete?! Huncútska potvora, veď ťa ja
            naučím!
     </p>
    </div>
    <div class="footnote">
     <p>
      <sup>
       [
       <a class="para" href="#id2507328" name="ftn.id2507328">
        38
       </a>
       ]
      </sup>
      38;
      <span class="emphasis">
       <em>
        Semmirekellö, ebadta fajta, gazembere
       </em>
      </span>
      — (maď.) maďarské
               nadávky
     </p>
    </div>
    <div class="footnote">
     <p>
      <sup>
       [
       <a class="para" href="#id2507341" name="ftn.id2507341">
        39
       </a>
       ]
      </sup>
      39;
      <span class="emphasis">
       <em>
        Trópy
       </em>
      </span>
      — (gr.) štylistické zástupky, zámena slov, slovo
               alebo veta v prenesenom význame
     </p>
    </div>
    <div class="footnote">
     <p>
      <sup>
       [
       <a class="para" href="#id2507372" name="ftn.id2507372">
        40
       </a>
       ]
      </sup>
      40;
      <span class="emphasis">
       <em>
        Cicero proti Catilinovi svoje Quousque tandem abutere
       </em>
      </span>
      —
               (dokial ešte budeš zneužívať) — Marcus Tullius Cicero (106-43 pr.n.l), rímsky štátnik
               a slávny rečník, odhalil zámery Lucia Sergia Catilinu (okolo 107 — 62 pr.n.l), ktorý
               sa usiloval nedovolenými prostriedkami získať úrad rímskeho konzula, a jeho politické
               hnutie tým zničil
     </p>
    </div>
    <div class="footnote">
     <p>
      <sup>
       [
       <a class="para" href="#id2504811" name="ftn.id2504811">
        41
       </a>
       ]
      </sup>
      41;
      <span class="emphasis">
       <em>
        Dedicat perpetuus amicus
       </em>
      </span>
      — (lat.) venuje večný priateľ
     </p>
    </div>
    <div class="footnote">
     <p>
      <sup>
       [
       <a class="para" href="#id2504843" name="ftn.id2504843">
        42
       </a>
       ]
      </sup>
      42;
      <span class="emphasis">
       <em>
        Hodie mihi, cras tibi
       </em>
      </span>
      — (lat.) dnes mne, zajtra
            tebe
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504859">
       </a>
       5. Kto druhému jamu kope, sám do nej padá
      </h2>
     </div>
    </div>
   </div>
   <p>
   </p>
   <p>
   </p>
   <p>
    Kolo 10. júla poberal som sa z Oravy krásnou dolinou do utešenejšieho Turca.
   </p>
   <p>
    Po Liptove a Orave dobre sa mi vodilo, tu i tam i jedno-druhé prihodilo, čo by
         spomenutia zasluhovalo, ale poponáhľam sa vyrozprávať len udalosť, ktorou som sa nad
         Bedárkom vypomstil.
   </p>
   <p>
    Od Kráľovej Lehoty až na koniec Oravy vyhýbal mi Bedárek ako svojmu zlému svedomiu. Tu
         ma predbehol, tam ostal za mnou, inde mi vyhol i na hodinu cesty. Neraz som mu bol už za
         pätami, ale vtedy mi zmizol, akoby mal raráška vo vačku. I druhí „commilitones“ čiže
         suplikantskí spolupechúri ponosovali sa na jeho pestvá, ktoré im vystrájal, a prisahali mu
         pomstu. Ale ten figliar aj im vždy z klepca uvrzol, ako čo by ozaj bol švagrom toho
         rožkatého.
   </p>
   <p>
    „No, veď mne neujde,“ hovoril som súdruhom pri takomto stretaní sa; „počkajte, chlapci,
         vypomstím sa ja nad ním i za vás.“
   </p>
   <p>
    Ako hovorím, spiechal som z Oravy do Turca. O Bedárkovi som znal, že ma i tu chce
         predbehnúť; ale on nocoval i so súdruhom Hladovanským vo Veľkej Vsi, hrdo vo fare, a ja v
         Párnici v škole — chudobne síce, ale mal som za to skok napred.
   </p>
   <p>
    „Alebo teraz, alebo nikdy!“ preriekol som a pobral som sa dolu brehmi jakotajúcej Oravy,
         dumajúc, ako bych splietol sak pomsty, do ktorého chytil by sa dominus Bedárek. Ale dnes
         nechceli sa snuvať nitky mojich myšlienok a zasukovať práve na taký sak. Zaujímala ma
         radšej divokrásna príroda, i ponechal som všetko zase len tak na náhodu.
   </p>
   <p>
    Vchádzal som do úžiny, ktorou popod vysoké vrchy valia sa toky hukotajúcej Oravy, ktorá
         na mnohých miestach doliny ani pre hradskú toho uzunkého miesta neponecháva, ale túto bolo
         streba stavať bralistými bokmi a stráňami, i to ešte menej skalnistého pravého brehu.
         Snívalo sa mi o Termopylách
    <sup>
     [
     <a class="footnote" href="#ftn.id2504949" name="id2504949">
      43
     </a>
     ]
    </sup>
    a o nejakom slovenskom budúcom Leonidovi. Pozerám od rozbúrenej spenenej vody
         hore na vrchy, meriam ich vysokosť a obdivujem smelosť ducha, ktorý i tieto strminy
         obydlil. Hneď zase milo pasie sa mi oko takže po rozpásajúcich sa ovečkách a barancoch,
         ktoré ako mravce rozliezali sa pomedzi brálie a kroviny, usilujúc sa dostať vždy vyššie k
         temenu hôr, na ktorom zelenali sa pekné hôľne pasienky. Asi tristo krokov nad hradskou
         blnkala však vatra, okolo ktorej sedelo asi šesť pekných valaských šuhajov. Divné mi bolo,
         že valasi kolo vatry sú inou prácou zaujatí a ovce ďalej od vatry rozpasené, roztratené.
         Ale pár skokmi zastal som už pri vatre a zavolal som:
   </p>
   <p>
    „Daj boh šťastie!“
   </p>
   <p>
    „Bože daj!“ odpovedali oni.
   </p>
   <p>
    I sedel som už medzi nimi, ako si tam slaninu piekli.
   </p>
   <p>
    „Ale sú to vaše ovce, hen hore?“ opýtal som sa ich.
   </p>
   <p>
    „Oj, to nie, mladý pánko,“ odpovedali mi. „To by sme si kŕdeľ tak nenechali; pri tom sú
         valasi. My sme boli až hen v Kremnici s oštiepkami a teraz ideme domov na zázrivské salaše.
         Len si tu, hľa, zajeme a hneď stúpame!“
   </p>
   <p>
    „To je inšie!“ poznamenal som nahlas, už ani sám neviem, ako; lebo pri spomenutí
         Zázrivej zišlo mi na um, že tam dľa podania ľudu mal sa narodiť Jánošík a že či by ozaj
         títo dediči jeho otčiny mohli byť dosť odvážni k smelým jánošíkovským výčinom. A pritom
         bohzná, ako toto všetko moja hlava priniesla do spojitosti so zamýšľaným vypomstením sa nad
         Bedárkom, ktorého z tejto výšky zazrel som kráčať spolu s Hladovanským dolu hradskou.
   </p>
   <p>
    Myšlienka stihla myšlienku a ja som mal celý plán pomsty v mysli nasnovaný.
   </p>
   <p>
    „Šuhajci,“ obrátim sa k valachom, „vy vyzeráte ako poriadni hôrni chlapci; urobte mi
         voľačo kvôli, čo ani mne ani vám zle nevypáli.“
   </p>
   <p>
    Valasi pozreli na mňa a jeden po druhom.
   </p>
   <p>
    „Ak je len nie dačo zlého, prečo nie?“ povie najstarší medzi nimi.
   </p>
   <p>
    „Ej, čože by som mal na zlé myslieť! Bude to len žart!“ Tak hovorím, ukážem im na tých
         dvoch kabátošov do doliny a vyrozprávam všetko, ako čo to mienim.
   </p>
   <p>
    Valasi trocha premýšľali. Taký žart, ako som ja nasnoval, nepozdával sa im. Konečne však
         dali si to oni ešte raz dôvodne rozpovedať a nado všetko pristali na tri blyskľavé
         dvadsiatniky, ktoré som hodil najstaršiemu do klobúka ako odmenu za tú ľahkú prácičku.
         Poskákali na rovné nohy, zatleskli v ruky, otočili sa na valaškách a ako čo by boli bývali
         naozaj Jánošíkovi kamaráti, hybaj do doliny.
   </p>
   <p>
    „Ale iba toho v tom slamenom klobúku vezmite na cieľ!“
   </p>
   <p>
    Označoval som im ešte raz vyvolenca mojej pomsty a vyškriabal som sa medzi konáre
         svrčiny, odkiaľ by som mohol nevidený vidieť, čo sa bude diať dolu pri Orave.
   </p>
   <p>
    Na hradskej ceste pri Orave za niekoľko minút stalo sa toto:
   </p>
   <p>
    Bedárek i s Hladovanským priblížili sa až k najužšej úžine, kde skoku vbok nebolo, iba
         ak do Oravy alebo škriabať sa na brálie. Unavený Bedárek zastal; utieral si pot z čela.
         Mŕtve ticho panovalo kolo suplikantských pútnikov, iba Orava hučala rozpeneným jakotom.
   </p>
   <p>
    Vyslanci slávnej pani Alumnie chcú von z úžiny.
   </p>
   <p>
    „Stojte, židáci, hrmen sa vám do vašej jeruzalemskej pečene!“ zahrmí tu odrazu šesť
         hlasov a z húšte vyrútia sa moji valasi ako kŕdeľ napajedených vlkov.
   </p>
   <p>
    Suplikanti zmeraveli, akoby ich bol prikoval. No Hladovanský, ktorého moji hôrni chlapci
         jednak neobkolesili, spamätal sa, vyškriabal sa ako koza hore po skale a zmizol v húšti ta
         v tú stranu naspäť do Oravy. Súdruha zanechal v klepci.
   </p>
   <p>
    Bedárek stál pevne. Hádam si myslel, „audaces fortuna juvat
    <sup>
     [
     <a class="footnote" href="#ftn.id2505140" name="id2505140">
      44
     </a>
     ]
    </sup>
    “, i začal rozpajedene mávať kolo seba svojím drieňovým kyjačkom. Valaška
         vyrazila mu ho z ruky i musel sa vzdať na milosť i nemilosť. Moji hôrni chlapci poviazali
         ho a strachu mu naháňajúc, volali:
   </p>
   <p>
    „Čakaj, židák, zaplatíš teraz za kožu, za seba i za všetkých, čo tú besnicu meriate!“
   </p>
   <p>
    A vyvliekli ho hore k vatre.
   </p>
   <p>
    Tam však mali sa hneď okolo môjho nového Robinsona
    <sup>
     [
     <a class="footnote" href="#ftn.id2505169" name="id2505169">
      45
     </a>
     ]
    </sup>
    u divochov či okolo môjho Honzíka
    <sup>
     [
     <a class="footnote" href="#ftn.id2505188" name="id2505188">
      46
     </a>
     ]
    </sup>
    dľa známej scény pri Gajarovom potoku z Kocúrkova.
   </p>
   <p>
    Nie dosť, že mal ruky poviazané — aby lepšie zavďačili sa mi, zviazali ho teraz do
         kozla. Posadali si okolo neho a poobzerali sa po mne zmiznuvšom, akoby sa chceli ešte raz
         opýtať, či ozaj i ďalej dovoľujem im takto zahrať sa na zbojníkov. Šust halúz svrčiny,
         ktoré som rozhrnul, aby zazreli moje pokývnutie hlavou, podľa všetkého bol dostatočný pre
         ich bystrý sluch i zrak. Sám umiestil som sa pohodlnejšie, abych pozoroval, či ozaj môj
         väzeň tak hrdinsky vydrží skúšku, ako ja u Kazányiho.
   </p>
   <p>
    Do kozla poviazaný Bedárek zdal sa mi obrazom mučeníckej pokory a hrdinskosti. Jeho
         vypotená tvár bola zaliata zázračne stoickou flegmou
    <sup>
     [
     <a class="footnote" href="#ftn.id2505225" name="id2505225">
      47
     </a>
     ]
    </sup>
    . Iba čelo sa tu i tu zmraštilo. Dumať mohol o všeličom, čo z toho bude, ale
         vidno, to najhoršie na seba nečakal. Čeľadníkov mojich tuším naposledy dopálila táto
         chladnokrvnosť pána zakozlenca, lebo ako čo by sa boli zriekli, skočia odrazu na nohy a
         otočia môjho Bedárka.
   </p>
   <p>
    „A teraz, žide, poruč dušu pánu bohu, nám však svoje peniaze!“ ozvú sa hromovite a začnú
         prevracať suplikantské vačky.
   </p>
   <p>
    Úbohý zakozlenec sa nemohol brániť. Iba oči jeho iskrili zlosťou, žiaľom nad touto
         nemohúcnosťou a — radosťou nad nepovolanými dedičmi jeho suplikantských otlakov
    <sup>
     [
     <a class="footnote" href="#ftn.id2505266" name="id2505266">
      48
     </a>
     ]
    </sup>
    , ako čo by im „memento mori“, t. j. šibenice v pamäť priviesť chceli. Hovorím
         ešte raz, iskrili radosťou; bo Bedárek si myslel:
   </p>
   <p>
    „Července
    <sup>
     [
     <a class="footnote" href="#ftn.id2505295" name="id2505295">
      49
     </a>
     ]
    </sup>
    si poberte z vačkov; ale na cedule — oj, na tie vám zuby naprázdno klepnú; tie
         z môjho kabátového nášijníka nevykuknú na biely deň.“
   </p>
   <p>
    Aspoň zdalo sa mi, že si tak myslí; bo čosi mrmlal o vďačnom daní svojich pocestných
         groši, len vraj aby ho s pokojom pustili.
   </p>
   <p>
    „Hovor, žide, kde máš peniaze, okovaných sedem striel ťa páralo! Kde sú ti peniaze?
         Vydaj! Lebo ak nie, naskutku budeš na ražni nad vatrou!“
   </p>
   <p>
    Tak volali valasi, nie súc spokojní s grešľami nájdenými vo vačkoch.
   </p>
   <p>
    Pán mučeník môjho pestva zasmial sa chladne a pokrčil plecom. Ja zašumotil som zase
         haluzami a akonáhle sa šuhajci obzreli na svrčinu, ukázal som na všeobecnú suplikantskú
         pokladnicu, t.j. nášijník na kabáte.
   </p>
   <p>
    „Aha, hrom sa mu do jeho židovských pľúc — hádam sa mu veru budeme prosiť?!“ zvolá
         najstarší valach, vytiahne spoza opasku nôž, pochytí Bedárka za krk a začne párať šiju — na
         kabáte.
   </p>
   <p>
    „Miserere mihi!
    <sup>
     [
     <a class="footnote" href="#ftn.id2505354" name="id2505354">
      50
     </a>
     ]
    </sup>
    “ šeptal náš mučeník, bo sa nazdával, že mu nôž do živého zájde. Ale z nášijníka
         kabátového vypadol balík a z balíka cedule či vtedajšie päťzlatové banknóty. Bedárek iba
         vtedy otvoril skamenené oči a zmodralé ústa, keď domnelý zbojník už držal v ruke jeho
         suplikantské mozole či vlastne, ako sme už riekli, otlaky. I zvesil hlavu, vzdychol
         prenikavo a slza zlosti i ľútosti zmútila mu oko.
   </p>
   <p>
    „Nuž ty cigánsky achajmachaj! Ty šudiersky soľochlebeň! Nuž ty si nás ešte chcel klamať?
         — Aha, okovaná strela sa do jeho pary! Chlapci, pochytajte ho! Dolu z neho pulidery — aspoň
         ho statočne vyplatíme!“
   </p>
   <p>
    „Mňa vyplácať?!“ skríkne až do duše urazený teológ z nevoľného Bedárka a tvár mu zblnkne
         plameňom jedu a hanby. „Odstúpte odo mňa, vy pekelníci — vy pohania, čo neznáte Krista!
         Mňa, mňa vylátať?! Mňa, čo som ten najkresťanskejší kresťan na svete? Mňa teológa, budúceho
         dekana, seniora, biskupa! — Huj, vy šibenci! Či sa nebojíte kata, čo vás všetkých povešia —
         boha, ktorý vás zatratí, že na večné veky odpokutúvať budete, že ste takto mordovali
         pobožného kresťana, čo sa na kňazstvo hotuje! Huj, vy — vy…“ zvíjal a hádzal sa sprvu
         Bedárek a potom zaklínal ich už len slabnúcim hlasom, ktorý od hnevu a strachu už ani sám
         nedopočul.
   </p>
   <p>
    „Do tvojho dakedajšieho kňažstva nám nič, to si ešte ani sám nedosiahol,“ hovoril tu
         valach určito. „Ale počkaj, hneď my to skúsime, či si kresťan a či predsa len žid. Chlapci,
         sem ten ražeň!“
   </p>
   <p>
    Pri spomenutí ražňa Bedárek obledol. Ale valach celkom chladne vytiahol z kapsy kus
         slaniny, nastrčil na ražeň, poopekal ho trocha nad vatrou a strčil Bedárkovi do úst:
   </p>
   <p>
    „Na, takúto mastnú zapečenú zjedz, ak si nie machajdesom
    <sup>
     [
     <a class="footnote" href="#ftn.id2505432" name="id2505432">
      51
     </a>
     ]
    </sup>
    !“
   </p>
   <p>
    Chudák Bedárek od veľkej ochotnosti slaninu ani nežul, ale ju iba prehltol, bo ligotala
         sa mu v nej hviezda oslobodenia.
   </p>
   <p>
    „Zaspievaj nám ešte: ,Z hlubokosti volám k tobě‘ — nech vidíme, či bude z teba aspoň
         rechtor, keď nie kňaz!“
   </p>
   <p>
    I začal nevoľný Bedárek prenikavým hlasom, a ozaj „z hlubokosti“ núdze svojej spieval
         nábožne. Valasi však už či touto jeho núdzou a či nábožnosťou preniknutí, rozväzovali mu
         ruky a nohy a najstarší vstrčil mu celý nenarušený balík banknót ukradomky do vačku.
   </p>
   <p>
    „Tak, tak,“ myslel som si na svrčine, „nech sa milý Bedárek ešte i potom trochu potrápi,
         kde si peniaze nájde. Tak, hľa, takto som mu chcel strachu nahnať, ale neublížiť! A veru
         dobre sa to preminulo — môj kompán ani netuší, kto mu tuná klepec postavil.“
   </p>
   <p>
    V tom zamyslení som ani nepobadal, že moji dobrodruhovia z víťazného poľa bitky už
         zmizli, už ledva jedného z nich zazrel som kozím skokom prešmyknúť sa za vrcholec grúňa. Z
         podivenia vytrhol ma rachot bričky dolu na hradskej.
   </p>
   <p>
    Moji dobrodruhovia nebodaj zavčasu zazreli jej príchod a preto zmizli a mne by to tiež
         bolo šupelo, keby som nebol býval v dobrom úkryte.
   </p>
   <p>
    Brička zastala a ja som vlastným očiam neveril! Na bričke zazrel som najprv
         Hladovanského a pri ňom bradatého pána, akiste slúžneho, bo vedľa kočiša tu i stoličný
         hajdúch skáče dolu a pripevňuje na páse visiacu šablicu.
   </p>
   <p>
    „Tuná,“ ozve sa smelý už teraz Hladovanský, „tuná to bolo; na tomto mieste nás
         predstáli. A bože môj, o mojom kamarátovi ani šľaku ani znaku!“
   </p>
   <p>
    „Jaj, jaj, tu som!“ zabedákal Bedárek, ktorý prirodzeným pudom hnaný pospiechal tatam,
         kde ľudí počul.
   </p>
   <p>
    „Či vskutku zbojníci vás predstáli?“ opytoval sa slúžny prísnym inkvizítorským hlasom.
   </p>
   <p>
    „Vskutku, a to šiesti ozbrojenci; ľudia ukrutní, chceli mi šiju párať,“ odpovedal
         polosmelo, polo ešte v strachu opýtaný Bedárek.
   </p>
   <p>
    „Tu rýchle zakročenie potrebné! Sadajte na bričku!“ velil slúžny a dodal ešte vyvýšeným
         hlasom:
   </p>
   <p>
    „Pandúri idú mi v ústrety z Kraľovian a nesmú byť už ďaleko; tí zbojníkov hneď
         vysliedia.“
   </p>
   <p>
    Tuším nechcel pustiť sa v nerovný boj so šiestimi — ako počul — ozbrojencami, ale radšej
         týmto slovom vopred ich zahnať a poraziť; bo i brička už hrmela dolu hradskou a tí piati na
         nej.
   </p>
   <p>
    Hm, zašumelo mi to všelijak okolo srdca. Pán slúžny mohol túto históriu obrátiť nie na
         žart a ja z úzkej doliny nemal som kadiaľ umknúť pandúrom vyslaným na sliedenie. No,
         posmelil som sa, že som v ničom neprezradený, ak by ma pandúri pristavili, ľahko vykrútim
         sa ako o ničom nič nevedúci. Ba čo by ma blízkosť výkonnej moci i ďalej bola omínala, skoro
         to ustúpilo horšiemu zlému zo zakončenia tejto udalosti nevyhnutne vyplývajúcemu, totiž:
         „Kto druhému jamu kope, sám do nej padá“ — či — chytil som sa sám do opravdivého
         suplikantského klepca: tým dvom pomohol som na rýchlu bričku a tí teraz majú dobrý skok
         predo mnou, upoteným pechúrom, vysuplikujú mi celý Turiec vždy z dom na dom vopred!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504949" name="ftn.id2504949">
        43
       </a>
       ]
      </sup>
      43;
      <span class="emphasis">
       <em>
        Termopyly
       </em>
      </span>
      — zo starogréckych dejín známy priesmyk, v
               ktorom sa r. 480 pr.n.l. hrdinskí bránili grécki bojovníci na čele s Leonidom proti
               presile vojsk perzského kráľa Xerxa
     </p>
    </div>
    <div class="footnote">
     <p>
      <sup>
       [
       <a class="para" href="#id2505140" name="ftn.id2505140">
        44
       </a>
       ]
      </sup>
      44;
      <span class="emphasis">
       <em>
        Audaces fortuna juvat
       </em>
      </span>
      — (lat.) odvážnemu šťastie
            praje
     </p>
    </div>
    <div class="footnote">
     <p>
      <sup>
       [
       <a class="para" href="#id2505169" name="ftn.id2505169">
        45
       </a>
       ]
      </sup>
      45;
      <span class="emphasis">
       <em>
        Robinson
       </em>
      </span>
      — postava z románu Robinson Crusoe od anglického
               spisovateľa Daniela Defoe (1660-1731). Robinson niekoľko rokov žil ako trosečník na
               odľahlom ostrove medzi ľudožrútmi
     </p>
    </div>
    <div class="footnote">
     <p>
      <sup>
       [
       <a class="para" href="#id2505188" name="ftn.id2505188">
        46
       </a>
       ]
      </sup>
      46;
      <span class="emphasis">
       <em>
        Honzík pri Garajovom potoku
       </em>
      </span>
      — narážka na scénu z
               Chalupkovho (1791-1871) Kocúrkova
     </p>
    </div>
    <div class="footnote">
     <p>
      <sup>
       [
       <a class="para" href="#id2505225" name="ftn.id2505225">
        47
       </a>
       ]
      </sup>
      47;
      <span class="emphasis">
       <em>
        Stoická flegma
       </em>
      </span>
      — (gr.) odovzdaná, vyrovnaná ľahostajnosť.
               Termín podľa starogréckeho filozofického smeru stoicizmu, ktorý učil, že človek i v
               nešťastí má zachovať mužný, nezlomný postoj a spoliehať sa na osud
     </p>
    </div>
    <div class="footnote">
     <p>
      <sup>
       [
       <a class="para" href="#id2505266" name="ftn.id2505266">
        48
       </a>
       ]
      </sup>
      48;
      <span class="emphasis">
       <em>
        Suplikantské otlaky
       </em>
      </span>
      — poznámka Pavla Dobšinského v Orie
               IV.: Komu by nezdalo sa to slovo, nech číta „mozoľov“. Ale suplikant síce tiež v potu
               tvári, ale nie „mozoľne“, lež „otlakmi či bôľom otlakov“ vydobýva každodenný
               alumnický chlieb, t.j. suplikantské groše
     </p>
    </div>
    <div class="footnote">
     <p>
      <sup>
       [
       <a class="para" href="#id2505295" name="ftn.id2505295">
        49
       </a>
       ]
      </sup>
      49;
      <span class="emphasis">
       <em>
        Července
       </em>
      </span>
      — medené mince
     </p>
    </div>
    <div class="footnote">
     <p>
      <sup>
       [
       <a class="para" href="#id2505354" name="ftn.id2505354">
        50
       </a>
       ]
      </sup>
      50;
      <span class="emphasis">
       <em>
        Miserere mihi
       </em>
      </span>
      — (lat.) beda mi
     </p>
    </div>
    <div class="footnote">
     <p>
      <sup>
       [
       <a class="para" href="#id2505432" name="ftn.id2505432">
        51
       </a>
       ]
      </sup>
      51;
      <span class="emphasis">
       <em>
        Machajdes
       </em>
      </span>
      — ľudová posmešná prezývka žida
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505592">
       </a>
       6. „Ach, Jožko môj, Jožko!“ či suplikant ako milenec a zasnúbenec
      </h2>
     </div>
    </div>
   </div>
   <p>
   </p>
   <p>
   </p>
   <p>
    Či vás mám nudiť vypisovaním, ako som sa prešmykol mimo klepca, t.j. ako som sa
         prešmykol poza záhrady v Kraľovanoch a získal dobrý skok vopred, pokiaľ tam dnu v dedine
         pán slúžny s Hladovanským a s Bedárkom držal dôkladnejšie vyšetrovanie o zbojstve a tuším i
         zápisnicu písal a ku koncu, keď peniaze bezchybne našli vo vačku, krútil hlavou, akoby celá
         príhoda naposledy na žart — ačkoľvek nedovolený — vyjsť mohla? Nie, týmto vás nudiť
         nechcem, čo som pozdejšie tiež len ako pobočnú vec mimochodom vypočul od Hladovanského.
   </p>
   <p>
    A či radšej mám vás zabávať opisovaním krás toho okrúhleho, horami ohradeného, pahorkami
         a zelenými poľami i lúčinami posiateho, striebornými páskami potokov popretkávaného, Váhom
         celou šírkou severovýchodu lemovaného, v nížinách i výšinách svojich krásou letnej nevesty
         prírody vyzdobeného Turca, do ktorého z priesmyku Tatry a Fatry vystúpil som cele uvelebený
         i nad krajom samým i nad šťastným prešmyknutím cezeň? Nie, ani pri tom sa nebavme;
         poponáhľajme sa len k príhode, akej v tom milostnom Turci ani holobradý a chlebový
         suplikant nemohol vymknúť.
   </p>
   <p>
    Darmo je to; v Turci je raz všetko milostné, keď i nie tým, čo v ňom ako inde na zemi v
         potu tvári svoj chlieb jedia a trudia sa, teda apoň bezstarostne cestujúcim, medzi nich v
         prvom rade, prosím, pripočítať suplikantov a napospol žiakov, nestarajúcich sa nikdy ani o
         dnešný ani o zajtrajší deň, ani o nocľah, ani o to, čo by jedli alebo pili. Milostné teda i
         mne všetko: milostný kraj, milostná reč i pieseň jeho, milostné víly jeho — milostná i
         príhoda moja v ňom.
   </p>
   <p>
    Všetko teda na stranu a počujte len príhodu samu.
   </p>
   <p>
    Bola nedeľa.
   </p>
   <p>
    V predminulé dva dni prebehol som, z Oravy počnúc, celý celučičký Turiec do polkola jeho
         východnou stranou a poberal som sa už v strany západné, abych ho druhým polkolom obišiel.
         Po známej udalosti a týchto skokoch jeleních na predstih Bedárka chcel som si už trocha i
         pohovieť i bohu slúžiť za naplňovanie môjho suplikantského mešca, k čomu všetkému kynula mi
         Ivančiná a jej fara i kostol, kam poberal som sa šírym poľom a lúčinami dolu od Hája a
         Štubne. Takýto pocestný vie, odkiaľ vyjde, ale nevie, kde, k čomu a na čo príde. Tak
         povodilo sa mne.
   </p>
   <p>
    Namiesto Ivančinej, položenej na pravom brehu rieky Turca, zašiel som až na ľavé jeho
         brehy a tu, keď dozvedal som sa v ústrety mi prichodiaceho sviatočne odeného národa, či
         tamto Ivančiná a jej kostol, povedali mi už ani neviem aké meno osady a že je tam už po
         službách, z ktorých národ už navracal sa domov, do roztratených chalúp malých, ale tým
         početnejších dediniek po brehoch rieky. Čo pozostávalo? Pokochať sa i namiesto pobožnosti,
         no i namiesto chutného obeda jedine na malebnom kroji a pekných postavách týchto
         dedinčaniek; natešiť sa a napásť oči krásami kraja toho našír i nadiaľ rozprestreného
         okrúhleho Turca, veď i tak toto sú najkrajšie, najpoetičnejšie pôžitky v ňom. Konečne však,
         keď sa pestrý národ vždy viac tratil odo mňa vpravo i vľavo, dal som sa upraviť smerom k
         hradskej ceste, smerom môjho ďalšieho putovania.
   </p>
   <p>
    Ale putovať na horúcom poludňajšom slnci a k tomu o hlade? Neviem, komu by sa vám to
         chcelo. Nechcelo sa ani mne. Práve kde som mal vystúpiť z pobočného chodníčka na hradskú,
         pokynulo mi husté vŕbie brehov rieky a chladný jej vánok k niečomu lepšiemu — ku spánku a
         odpočinku sladkému. A tak uložil som sa do chladu vrbiny a takto i na lačný život
         podriemal, pochrápal som si chutnejšie ako nejeden tučný pán po veľkom obede.
   </p>
   <p>
    Bolo už dobre spoludnia, keď som pretrel oči a k mojej veľkej radosti začul rachot voza
         uháňajúceho hradskou sem ku mne. Skočil som ako jeleň na nohy a v okamihu postavil som sa
         na hradskej, aby ma tak vítaná príležitosť neminula. Môj voziar, zazrúc ma čakajúceho,
         umenšil rýchlosť, zastal pri mne s vozom a sám ma ponúkol, abych len skoro sadal. Voz i
         paholok bol mlynársky; voz prázdny, iba na prostriedku kotúč na sedisko poviazaných múčnych
         vriec, pre mňa akoby pripravený. Už som teda sedel mäkko; paholok pošibal kone; leteli sme
         ako víchor — leteli, aspoň z mojej stránky, bezstarostne, kam zaletíme, len či to bolo
         smerom mojej cesty.
   </p>
   <p>
    Neleteli sme však dlho po hradskej. V tú stranu k rieke stál pri nej samej mlyn; v tú
         stranu obrátil sa môj voziar, prv ako som sa obadal. Dosť ja tomu, aby postál, že idem
         dolu, že mne hradskou dalej putovať. Čím viac som prosil, kričal, volal, tým viac ten ďalej
         vbok uháňal, až sme sa zastavili na širokom dvore pred mlynom.
   </p>
   <p>
    Pred mlynom však celá rota podľa nedeľnej obyčaje vysedajúceho mladšieho-staršieho
         národa, medzi nimi i sám pán mlynár a pani mlynárka. Vstávali hore na diváky a prejavovali
         neobyčajný radostný ruch z nášho príchodu a hneď obklopili voz i mňa zo všetkých strán.
         Nestačil som zoskočiť, už mlynár a mlynárka chytali ma za jednu i za druhú ruku.
   </p>
   <p>
    „Vitaj, Jožko, vitaj; veď sme si my hneď mysleli, že to ináč byť nemôže, že sa nám ty
         vrátiš.“
   </p>
   <p>
    A sprostred tlupy ozval sa hlas:
   </p>
   <p>
    „Ej, ba veru to priam všetko lepšie pôjde v tomto mlyne, keď tento tovariš zase tu
         bude!“
   </p>
   <p>
    „Ja Jožko? Ja tovariš?“ hútal som si a pozeral po nich i po sebe. Že ma Paľkom krstili a
         nie Jožkom, to znal som istotne; ale že bych aspoň nevyzeral ako mlynársky tovariš, to tak
         cele ani sebe som nemohol zatajiť, bo čím lepšie bol som sa chcel uhniezdiť na onom kotúči
         vriec, tým väčšmi zamúčil som sa od hlavy do päty. No predsa takto nič po nič nechcel som
         sa stať z poriadneho študenta mlynárskym tovarišom a odpieral som sa:
   </p>
   <p>
    „Dobrí ľudia, čože sa vám to robí? Prizriteže sa lepšie, či som ozaj váš Jožko a váš
         tovariš!“
   </p>
   <p>
    „Páčte ho len, že to nie on?!“ ozval sa znovu ten istý hlas z tlupy. „A veď je i dnes
         taký zamúčený, aký tu chodil či v piatok, či vo sviatok. Nedajte naňho nič; nepusťte ho; on
         je!“
   </p>
   <p>
    „Ej, veru je on spravodlivý!“ dosviedčal môj pohonič. „Veď azda som nie slepý; poznal
         som ho hneď na ceste a keby si nebol vysadol, bol by som ho na tie vrecia vyhodil a dobehol
         s ním domov.“
   </p>
   <p>
    Vzpierať sa, utiecť takto poznatému a obhŕknutému nebolo možné. I tak dokiaľ táto vrava
         potrvala, bol som už vo dverách za obe ruky do mlyna vedený a mlynárka šeptala mi
         dôvernejšie a príchylnejšie do ucha:
   </p>
   <p>
    „Ani sa mi netaj, Jožko môj, tak ako si sa mi utajil onehdy na trhu v Prievidzi, keď som
         ťa poznala a na teba volala a ty si mi zmizol z očú pomedzi ľud. Neboj sa, už je všetko
         dobre, keď si len tu! Marienka ustavične len za tebou vzdychala; otec na to nemohol
         hľadieť, nuž sa udobril, hoc i bol rozhnevaný na teba. Netráp sa, Jožko, budú ohlášky a
         bude sobáš!“
   </p>
   <p>
    „Aha, už viem, koľko bilo!“ dumal som v sebe. „Ja teda snúbenec krásnej Marienky a
         uvrzol som z domu len preto, že otec čosi nahneval sa na mňa; ale moje zmiznutie a vzdychy
         dcérine ho skrotili. Už oni so mnou na čistom, keď som im len zase tu; ale ja — ja neviem,
         čo by takto riekol pán profesor v Miškovci, keby chlpáň suplikant navrátil sa mu do
         školských lavic s nerozlučnou družkou — švárnou Turčiankou ako nevestou. No, nič to“ —
         myslím ďalej — „vysvetlím im všetko, len čo tej tlupe tam vonku z očí skapeme.“
   </p>
   <p>
    Ale tam dnu v osobitnej izbe mlynárovej bol som ešte len v klietke zavrznutý vtáčik.
         Dosť ja začínal, že som nie ten, za ktorého ma majú, že by zo mňa bol planý mlynár a čo ja
         viem, čo som všetko pomútil. Starý ma len chválil, aký som mu bol dobrý tovariš, ako
         zaslúžim byť majstrom, ako ma Marienka rada má a odišla i teraz modliť sa do kostola, aby
         ma pán boh čím skorej naspäť doniesol. Starká štebotala okolo mňa ako okolo svojho Jožka,
         usadila ma za stôl, pozháňala hojné zvyšky nedeľňajšieho obeda, núkala a núkala a len
         hovorila:
   </p>
   <p>
    „Kedy už to dievča dôjde z toho kostola, ako sa mi zaraduje, ako to už teraz všetko
         dobre bude.“
   </p>
   <p>
    Už raz inak nebolo: sedel som ako zasnúbenec a mladý zať za stolom smačnými jedlami
         naloženým a čo i srdce o mojom nečakanom postavení nič znať nechcelo, žalúdok aspoň
         nevzpieral sa tomu, ale vynahrádzal si svoj neobvyklý nedeľňajší pôst, ktorému bol
         vystavený už od rána. Šupelo mi vždy len to, ako dostať sa von z klietky prv, ako by snáď
         došla Marienka a bystrým zrakom milenky poznala, že to nemá pred sebou pravého milenca a ja
         potom vysotený bol z izby na nový obdiv ešte vždy pred mlynom veselej a o mojom príchode
         gagotajúcej chasy. Len už kedy roztvoria sa dvere a Marienka vstúpi a mňa vyženú a bude —
         posmech hotový.
   </p>
   <p>
    Marienku poslali i vyzerať, no nevyzreli. Starostlivá matka sama bežala na návršie, či
         ju nevídať, bo dievča rado potuluje sa osamote okolo brehov rieky, odkedy Jožka nechyrovať
         a môže i teraz len tu dakde byť a vraj — len aby si ešte dačo neurobilo. Mlynára čosi
         odvolali hneď zatým ku kolesu a ja predsa raz ostal sám, abych sa aspoň opamätať mohol, či
         som ten, čo som, a či ten, za koho ma majú. Lež dokedy sa budem upamätúvať? Kým prídu a
         zase ma zavrznú? To nie! Poď ja von bočnými dverami mlyna jedným skokom cez mlynicu do
         poľa! Ozaj zľahka som si vydýchol, keď som bol von z klietky, trebárs ma čosi omínalo, že
         dobrých ľudí ešte viac pomútim a skutočnému Jožkovi novým útekom z mlyna zle narobím, ak by
         sa mal dakedy navrátiť. A či ma len to omínalo, že v tom spechu nič po nič opúšťam odrazu
         dve družky púte a života: jednu sám neviem ako mi podávanú — Marienku, druhú tam v kúte
         zapomenutú — moju spravodlivú drieňovku. Hádam Marienka, keď ju uvidí, pozná, že to nie
         hrčovitá remeselnícka palica, že to nie tá, s ktorou utrápený Jožko púšťal sa na vandrovku,
         a z toho uhádne, že ten pravý Jožko tu nebol, že ten by takýmto novým zmiznutím jej srdce
         raniť nemohol.
   </p>
   <p>
    Za takéto objasnenie záhady srdcu ľúbosťou utrápenému zaslúžilo moju drieňovicu tam
         nechať na oferu za užité dobré havránky; krem toho nahradí mi ju nezadlho dobrá lieskovica,
         akú si bárskde odrežem! Takto potešujúc seba nad stratou milej mi drieňovice a opatrne
         ťahajúc sa dolu brehom rieky pomedzi hustú vrbinu, nepozorovaný prebehol som značný kus
         cesty. Bezpečne mohol som už vystúpiť i na hradskú, abych si v neznámom kraji nezmýlil
         ďalšiu cestu. Tu prišlo mi krížom prebehnúť chodník vinúci sa pomedzi vrbinu, z ktorej
         chcel som sa dostať von na širší obzor. Ale kto tu na skerku chodníka? Dievčina nežná,
         rumenná ako malina stojí zadumaná. V jednej ruke drží modlitebnú knižočku a ku knižočke
         pritíska rozvitý kvet králika, z ktorého koruny vyšklbáva po jednom biele kvetové lístky a
         šepce: „Príde-nepríde!“ Vyšlo jej naposledy „Príde!“ Uradostnená tleskne rúčkami a — zazrie
         mňa, divom krásy ako k zemi prikovaného a pozerajúceho do jej milostnej, zapadajúcim slnkom
         ožiarenej tváre.
   </p>
   <p>
    „Ach, Jožko môj, Jožko!“ ozve sa strieborný hlások takto prekvapenej ešte vždy
         pološeptom toho nádejného „Príde!“
   </p>
   <p>
    Už mi ináč nebolo, ako že zastanem v náručí mojej nenazdanej snúbenice čo jediný
         vyžiadaný milenec, a vyznám, ťažko by mi bolo bývalo vymáhať sa z neho. Ale ako sa ona
         hnula, mimovoľne spravil som i ja jedno hnutie v stranu, takže už teraz lúče slnka ožiarili
         moju tvár. Tým nepochybne dievčine zreteľnejšie ukázali sa črty mojej tváre a ona spoznala
         klam. Ako sa nenazdajky sklamala, tak sa rýchlo i spamätala:
   </p>
   <p>
    Tleskla bielou rúčkou na knižočku:
   </p>
   <p>
    „Ach, bodajže ťa, ako som sa oklamala!“
   </p>
   <p>
    I letela ako splašená srnka v tú stranu k mlynu.
   </p>
   <p>
    Chvíľku, dobrú chvíľku hľadel som za odchádzajúcou ešte i potom, keď mi zmizla z očú.
         Nemohol som sa ubrániť zadumaniu, v ktorom marilo sa mi prvý raz v živote dačo takého, čo
         som v tom okamžení zahrňoval asi do tej myšlienky:
   </p>
   <p>
    „Škoda nebyť Jožkom!“
   </p>
   <p>
    Bolo mi dákosi tak, že bych už teraz bol pristal sám navrátiť sa do mlyna a nevzpierať
         sa toľko nenazdajnému zasnúbenskému postaveniu — ač jestli by ma i teraz boli uznali za
         svojho Jožka!
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578083">
       </a>
       7. Suplikantské predstihy a dostihy, či nezáleží beh na rýchlych ani boj na udatných,
         ale živnosť predsa na opatrných
      </h2>
     </div>
    </div>
   </div>
   <p>
   </p>
   <p>
   </p>
   <p>
    Známe vám bude, že suplikácia mne rovných alumnických poslancov záležala v tom, aby sme
         vyhľadali a ponavštevovali čím najviac fár a okolo nich prebývajúcich pánov patrónov či
         dobrodincov, ktorí z horlivosti náboženskej každoročne už vopred hotovili svoje milodary k
         napomohnutiu alumneí a konviktov
    <sup>
     [
     <a class="footnote" href="#ftn.id2578112" name="id2578112">
      52
     </a>
     ]
    </sup>
    , v ktorých žiaci evanjelických gymnázií, lýceí a kolégií zaopatrovaní boli
         obedmi. To si však ani predstaviť nemôžete, s akou horlivosťou, obozretnosťou a
         neúnavnosťou pretekali sme sa my suplikanti pri tomto vyhľadávaní fár a dobrodincov, kde
         obyčajne „kto prvý, ten prvý“ najlepšie obstál, t.j. dostal i do knihy zapísaný, často i do
         ruky vtisnutý a tu len pre neho samého určený najvýnosnejší dar a najmastnejší obed. Krem
         toho, keď viac nazbieral do knihy zapísaného, výnosnejšia bola z toho štvrtina, ktorú si
         podržal vopred, súc povinný iba z troch štvrtín oddať účty svojim vysielateľom. Z tohto si
         vysvetlite, prečo sme sa už dolu Liptovom a Oravou pretekali, prečo predstihol som Bedárka
         a Hladovanského a zatočil som kruh celým Turcom, aby na poliach jeho vyzbieral som vopred
         všetky čo lepšie klasy.
   </p>
   <p>
    Ale ani Bedárek s Hladovanským nelenili. Kadenáhle v prvej fare turčianskej vyrozumeli,
         že miškovský suplikant urobil už skok vopred, museli Turiec prenechať už mne, ale urobili
         menší kruh, aby predo mnou dostali sa dolu na Považie, kde sa otvárala ešte hojnejšia
         žatva. Mne, i pri mimovoľnom milostnom dobrodružstve zmeškanému, dostalo sa opustiť
         Turčiansku stolicu o celý deň neskôr ako im. Chtiac opäť čas získať, sadol som pri Vrútkach
         na plť a kermenoval som prudkým Váhom dolu až k Púchovu, odkiaľ zamieril som zas jedným
         ťahom pešky, kadiaľ otvárali sa mi najlepšie predstihy. Kadiaľ tí zliezali Súľovské skaliny
         a po sadoch milej Záriečskej doliny zbierali prvé dozrievajúce hrušky, o to som sa
         netrápil, kochajúc sa v mysli, že čím ďalej k juhu, tým viac bude toho i všetkých vecí
         hojnosť. I dumal som:
   </p>
   <p>
    „Tí tebe viacej zavadzať nebudú!“
   </p>
   <p>
    Zmýlil som sa.
   </p>
   <p>
    Predstavte si len moje prekvapenie.
   </p>
   <p>
    Po noci strávenej pri ohníčku s tichými pastiermi navrchu Machnáča nad Trenčianskymi
         Teplicami, opustiac ešte pred brieždením dňa vatru a prebehnúc uzunkú dolinu a jej prvú
         dedinu Motešice s nádherným kaštieľom grófov Motešických, pohvizdujem si takto na raňajky
         veselú piesenku ozávod s drozdmi a vtáčencami krovín i uberám sa dolu chodníčkom po zelenej
         lúke. Zrazu počujem za sebou nesmierny štekot, akoby všetci psi dediny nahuckaní boli na
         niekoho, a vresk strachu ľudského, akoby tým tam nad hlavou horelo. Vresk zdal sa mi známy,
         akoby — k môjmu tiež predeseniu — pochádzal z hrdla už raz pri známom divadle pri Orave
         nastráchaného Hladovanského.
   </p>
   <p>
    Obrátim sa. Vskutku to on, spravodlivý Hladovanský, ešte i so súdruhom dosiaľ nevídaným.
         Utekajú von z dediny, vreštia ústami, mávajú udatne, preudatne kol seba palicami, ale to
         nepomáha; tu psi za nimi, len stoľko, že neskáču im na chrbty. Tu by hriech bol nepomáhať
         blížnemu a krem toho študent študenta v súrke nikde neopúšťa. Hnul som sa teda napred do
         boja. Tí na úteku nebadali, či aspoň za slabú pokladali pomoc spolubojvníka a prebehli
         popri mne. Najväčší a najprednejší havkáč oboril sa teda na mňa. No, miesto oželenej
         drieňovice bol som už opatrený novým dáždnikom červenej farby (par a plui či paraplejom,
         ako sme vtedy hovorili). Ten rozprestrel som odrazu ako šiator pred samým nosom dotieravého
         havkáča. Tento nečakaným odporom či zahanbený či prestrašený skrčil chvost a skákajúc
         obrátil sa naspäť do dediny a ostatní psi za ním ako za premoženým predvodcom. Krem toho
         trúbili im už k retiráde na dvore kaštieľa. Pole bolo od nepriateľa čisté a ja víťaz na
         ňom; kamaráti moji tu zmeravení akoby stĺpy, postavené na oznamovanie víťazstva pre budúce
         pokolenia.
   </p>
   <p>
    „Čo vy? Kde vy tu?“ obrátil som sa teraz k nim.
   </p>
   <p>
    „Ach, Tulipán môj drahý, rozkošný, roztomilý ty môj Tulipán!“ zajakal sa ešte vždy
         strachom dojatý Hladovanský. „Teba pán boh sem poslal, aby si nás vyslobodil. Hneď tam v
         Lehote som si myslel, že by mi s tebou lepšie bolo chodiť ako s tou šelmou Bedárkom.“
   </p>
   <p>
    „Aha, s Bedárkom!“ zišlo mi hneď na um, že tu vlastne Bedárek bude pes, ktorého by bolo
         bývalo treba a ešte bude treba odplašiť, aby nevinným súdruhom šarapaty nerobil. Hneď som
         teda doložil: „Bedárek bude nepochybne už napred, keď vy tu!“
   </p>
   <p>
    „Pravdu máš,“ hovoril Hladovanský. „Bedárek nám toto všetko nastrojil, takéto raňajky, a
         sám bude už dakde vo fare sedieť a teplá káva kúri sa mu pod nosom!“
   </p>
   <p>
    Možnosť toho zakúrila mne v nose; ale odhodlane povedal som súdruhom: „To bohdá nebude;
         my musíme Bedárka predstihnúť! Rušajme teda napred! Idúcky času dosť, ako ste sa predsa
         dostali na tento raňajší psí tridsiatok.“
   </p>
   <p>
    Rušali sme dolu vždy širšou a utešenými lúkami i poľami posiatou dolinou a kým rušiame,
         prebehne nám lepšie i čas i cesta rozpravou o suplikantskej katastrofe, ktorej ukončenia
         svedkami sme boli.
   </p>
   <p>
    Dokiaľ ja na Machnáči v čerstvom vzduchu prírody pookrieval som pri ohníku, dotiaľ
         Bedárek, Hladovanský a tomuto k boku pridaný Miško Vrútčanský čmudili sa cez noc tu v
         Motešiciach v sedliackom dome, z ktorého ohniska rozliezal sa dym po celej izbe, hľadajúc
         škáry, ktorými by sa ako-tak pretisol na slobodu, keď tam komína nemajú a dvere ostali cez
         noc zavreté. Ráno i suplikantom, v dyme celú noc prekýchavším, sladká bola sloboda a všetci
         chceli ju rovnako užiť poberaním sa ďalej. Ale keď zazreli nádherný kaštieľ, prišla aspoň
         Hladovanskému chuť v ňom raňajkovať. Bedárek utvrdil ho v úmysle, hovoriac, že štedrý
         grófsky dar prepúšťa súdruhom na vynáhradu toho, že títo — ako na menšiu gemerskú školu
         suplikujúci — všade dostávali len polovicu toho, čo on na levočské lýceum; sám že ich dočká
         na najbližšej evanjelickej fare. Bedárek znal, že ešte nie je čas do kaštieľa, v ktorom za
         rána všetko spí, a čo by panstvo i nespalo, to nedá nič, keď meno grófov Motešických za
         tohto času i tak nikde nestálo v menoslove evanjelických pánov a patrónov. Ale Bedárek
         chcel sa striasť súdruhov.
   </p>
   <p>
    Títo sadli mu na lep a šli do kaštieľa. Na dvore pusto; dvere všetky zavreté. Otvorili
         predsa predsieň, a tu kopa kopovov a chrtov a len do nich a do nich. Neopatrný Miško udrel
         najdotieravejšieho psa palicou. Pes začal sa zvíjať a náramne skučať. Nato rozleteli sa
         jedny bočné dvere a z nich vystrčil hlavu panský „pán hajdúch“. Razom videl všetko.
         Pochytil z háku tam visiaci korbáč:
   </p>
   <p>
    „Aha,“ povie, „psia háveď vandrovnícka i psov mi tu bije i panstvo mi ešte zobudí. Mali
         by mňa zo služby vyhnať, preženiem ja vás!“
   </p>
   <p>
    Vandrovníkmi prezvaní suplikanti však nečakali na preháňačku s korbáčom — utekali von.
         Hajdúchovi, vybehnuvšiemu v gatkách a v košeli, nebodaj nechcelo sa za nimi, roztvoril teda
         len dvere dokorán a nahuckal psov. Sprievod a dokončenie už známe.
   </p>
   <p>
    Chudáka Miška Vrútčanského bolo mi naozaj ľúto. Ten sa ešte i pri vypravovaní triasol od
         strachu. Neborák! Sám otec prosil zaňho v Gemeri o suplikáciu, len pre skúsenosť a aby sa
         chlapec trocha posmelil v svete, keď medzi ľuďmi býval ako nemý. Chlapec v Gemeri plakal a
         otec preto doviezol ho sám vopred do Vrútok na nebohatú kúriu. Keď však došiel Hladovanský
         až ta, vykúril ho z kúrie, aby už takto zbieral trpké suplikantské skúsenosti ďaleko od
         ľútostivej mamičky!
   </p>
   <p>
    Tak voľajako som sa zadumal, keď Hladovanský dokončil všetky vysvetlivky. Nahlas som
         však doložil:
   </p>
   <p>
    „Nič to preto, vyschne blato, bude leto. Všetko si vynahradíme ešte dnes pri našskom
         grófovi v Uhrovci. Hľaďteže, druhí suplikanti mi už plné uši nahúdli o tom, ako je tam v
         zámku grófa Karola Zayho
    <sup>
     [
     <a class="footnote" href="#ftn.id2578410" name="id2578410">
      53
     </a>
     ]
    </sup>
    , dozorcu našich evanjelických cirkví, prikázané posadiť za grófsky stôl každého
         študenta a chovať ho, dokiaľ by len chcel. Iba viete čo? Bedárka musíme predstihnúť!“
   </p>
   <p>
    Kamaráti moji, nebárs ešte znajúci veselým hvízdaním zaháňať hlad na raňajky, už ledva
         klonckali, zmorení napred strachom a teraz hladom. Ale dobre, že urobil som im nádeju na
         naozajstný grófsky obed, vzmužili sa a „popchli kone“.
   </p>
   <p>
    Za chvíľku uprostred zeleného zbožia zabelel sa nám slamený klobúk na vŕšku, ktorý
         prichodilo i nám prekonať.
   </p>
   <p>
    „Páčte, tam Bedárek!“ preriekol prvé a veru dobré slovo vždy mlčanlivý a tichý Miško.
   </p>
   <p>
    „Za ním teda!“
   </p>
   <p>
    Ako sme vychádzali na vŕšok, ukázala sa nám najprv široká, tiež trocha vyvýšená dúbrava,
         a sem bližšie pred ňou pusté pastvisko, ktorého stredom ťahal sa chodník dnu do dúbravy
         vedúci. S pastviskom hraničili náprotivné nám záhrady úhľadnej, naprostred doliny
         vystavanej dediny, vprostred nej zase kostol a veža a pod týmito fara.
   </p>
   <p>
    To Podlužany, cirkev evanjelická, cieľ našej raňajšej púte. Nás z vŕšku do dediny vedie
         cesta, cesta na našu obidu otáčavá až na horný koniec, z neho ešte dobrý chlp dolu do fary,
         ktorá nám teraz stojí rovno pred nosom a do nej vidno Bedárka poberať sa rovným chodníčkom,
         uhladeným až po dosky a husté ploty, nimi z tejto strany ozaj dobre a hospodársky príkladne
         ohradená je celá dedina. Viditeľný otvor do nej jedine spomenutou otáčavou cestou.
   </p>
   <p>
    Moji kamaráti, vidiac tam otáčku tú iba na strelenie od druhého kamaráta pred sebou,
         pustili sa chodníkom za ním, aby vraj aspoň zarovno s ním dobehli do fary. Pozrúc ešte raz
         po okolí strategickým okom suplikanta, akému nepriam vyrovná sa bársktorý generál, rozhodol
         som sa dľa toho: „Neopúšťaj cestu pre chodník.“ Ako som sa tak otáčal do kolesa ku
         vyžiadanému prístavu fary, škrelo ma síce i to, že moji ochránenci ma tak neverne opustili,
         i to, že ma predsa predstihnú, a to ešte spolu so šelmou Bedárkom; ale už raz dal som na
         poredadlo a tak na prirodzenú a dôvtipnú múdrosť ľudu. Keď som došiel na dedinu, kynie mi
         cesta von na pastvisko a odtiaľ do dúbravy, za ňou tušil som Zay-Uhrovec, do neho vábil ma
         teraz na predstihy neverných kamarátov spomenutý už grófsky obed.
   </p>
   <p>
    „Ale vytrvaj ozávod s nevernými kamarátmi, neboj sa; lepší za rána kus, ako celý deň
         nič; aspoň dosvedčí sa ti, či kratšia cesta ako chodník.“
   </p>
   <p>
    K takejto odhodlanosti ponúkol ma vlastne ten môj ustavičný nepokojník žalúdok, s ním
         márne som sa už neraz pasoval, hlavne — ako viete — i tam na breznianskom poli a boj by bol
         býval teraz márnejší, bo z Machnáča od svitu až sem ďaleko a do obeda ešte ďalej.
   </p>
   <p>
    Rezko teda dedinou a prosto dnu do fary. Vetrom rozčuchrané vlasy rozčuchrem ešte viac
         rukou a klopem na dvere a strojím sa škaredo zazrieť na Bedárka, už ako sediaceho za
         vrchstolom pri raňajkách, ktorých smotánku prežiera mi nenávidený sok. Tam dnu ozve sa mi
         mäkký ženský hlas:
   </p>
   <p>
    „Slobodno!“
   </p>
   <p>
    Ináč všetko ticho.
   </p>
   <p>
    „I bodajže ťa, tu len ženské!“
   </p>
   <p>
    Rýchlo zase rovnám rozčuchrané vlasy, abych vopred neurazil nežné oko osoby, jej hlások
         zaznel mi tak mäkko a milo.
   </p>
   <p>
    Vstúpim, klaniam a predstavujem sa ako suplikant školy miškovskej.
   </p>
   <p>
    „Teda tak zďaleka, až z Miškovca vás sem trápia?! Oj, veru musíte byť už ukonaný;
         sadniteže si, syn môj!“
   </p>
   <p>
    „Syn môj!“ Zaznelo mi to tak čarovne v ušiach, akoby som bol počul hlas mojej vlastnej
         matky. Zdvihnem lepšie oči: vskutku, predo mnou nikto iný, jedine vážna postava
         starostlivej domácej mamičky, šedivej už ako vŕba, obsypaná útlym machom jarného kvetu. Nie
         z púhej zdvorilosti, ale z naozajstnej úcty pobozkal som jej ruku, akoby ruku vlastnej
         matky, ktorú i tak nedostalo sa mi bozkať už temer od roka. Ale i bol som tu naozaj u
         dobrej, starostlivej mamičky, čoho dosvedčenie videl som na bedlivo opatrovanom dome a
         farskom hospodárstve ako vždy, tak i počas práve trvajúcej neprítomnosti jej syna farára;
         čoho dosvedčenie potešiteľne skusoval som sám na sebe, keď ma nielen uľutovala, ale i za
         vrchstola posadila, celý peceň mäkkého, ako sneh bieluškého chleba a za mliečnik raňajšieho
         mliečka predo mňa postavila a unúkala — a unúkala ma, kým som sa len do chuti nenasýtil.
         Podanú suplikantskú knižočku navrátila mi naspäť s dvadsiatnikom rýdzim ako srieň a
         povedala, aby som to len sám zapísal, ona že už nedovidí a okuliare sa jej kdesi
         zapotrošili.
   </p>
   <p>
    Nasýtený, obdarovaný, nežnosťou materinskou opatrovaný plával som v mori opravdivého
         suplikantského blaha a na neverných kamarátov i na Bedárka som zapomenul.
   </p>
   <p>
    Vtom čuť akési ostýchavé klopanie na dvere.
   </p>
   <p>
    „Ach, ktože to klope?“ povie moja mamička a otvorí dvere sama.
   </p>
   <p>
    Dnu kráčajú — moji neverní kamaráti bez Bedárka.
   </p>
   <p>
    Urobil som sa nesúcitným divákom všetkého, čo sa ďalej dialo, akoby som ich predtým
         nikdy nebol videl. Oni sotva opovážili sa dať najavo, že ma znajú.
   </p>
   <p>
    Starostlivá mamička uvítala i týchto synkov tiež ďalekého Gemera vľúdne, usadila ich a
         opatrila už ako mohla, keď mliečnik raňajšieho som ja vopred vyprázdnil a z mäkkého pecňa
         sotva toľko nechal, čo hádam i viac bola už odložila pre seba. Predložila týmto za mliečnik
         — kýšky a okraj tvrdého, iste z predošlého dávneho pečenia zvýšeného, i to dosť čierneho
         chleba.
   </p>
   <p>
    „Čo ešte mám, to vám dám,“ hovorila, „a peňazí pre suplikantov nenechal mi nadostač môj
         syn farár; všetko som už rozdala tým, čo tu boli pred vami.“
   </p>
   <p>
    Ľutoval som týchto, že takto nadbehli; ľutoval som viac — že takto nenadbehol Bedárek,
         ktorý iste použil na predstihy novú taktiku ľsti. Preto, keď som videl, že sa títo dosť
         nasýtili, aby ďalej mohli nohy za sebou vliecť, sám vyzval som ich k ďalšej ceste a oni i
         hneď hotoví, len či so mnou ísť mohli.
   </p>
   <p>
    „Ale, do čerta, chlapci! Ako ste sa mohli tak zapozdiť?“ opytujem sa ich, keď sme boli
         už za dedinou na spomenutom pastvisku, vedúcom naozaj k dúbrave a za ňou do eldoráda
    <sup>
     [
     <a class="footnote" href="#ftn.id2578710" name="id2578710">
      54
     </a>
     ]
    </sup>
    túlavých študentov, totiž do zámku zay-uhrovského.
   </p>
   <p>
    „Dobre tebe vysmievať sa z nás, keď ťa nenabili,“ vravel Miško temer s plačom.
   </p>
   <p>
    „Kde, kto vás nabil, študentov? Poďme naňho!“ hovorím rozhodený a krútim mojím červeným
         paraplejom i zapomínam ho vystrieť proti pripekajúcemu poludňajšiemu slnku, k čomu bol
         vlastne kúpený.
   </p>
   <p>
    „Totižto len mali nás nabiť,“ vysvetľoval vec a tíšil ma už teraz Hladovanský. „Keď sme
         chceli cez ploty do záhrad, oborili sa ľudia na nás a zahnali nás až hore na vŕšok na
         cestu, ktorou potom — tak ako ty — prišli sme do dediny. Tam nás upravili najprv do školy,
         že pána farára niet doma, a len keď nám učiteľ nemal čo dať na raňajky, odhodlali sme sa do
         fary, bo sme už od hladu nevládali.“
   </p>
   <p>
    „I to je pekná vec,“ hovorím. „Ale kdeže sa vám podel Bedárek?“
   </p>
   <p>
    „I toho naháňali tak ako nás; ale ten pustil sa chodníkom nadol dediny okolo plotov a
         keď sme vyšli na vŕšok, videli sme ho už cválať práve tadiaľto pastvinou ku dúbrave.“ Teda
         Bedárek predsa predstihol nás do Zay-Uhrovca. Hrozná to skutočnosť!
   </p>
   <p>
    V zay-uhrovskom zámku je hostina, totižto len obyčajný, každodenný obed, ale pre
         alumnistu je to i viac ako hostina. Pán gróf zdržuje sa síce na tento čas v letnom kaštieli
         až hen pri Trnave v Bučanoch, ale tu i počas jeho neprítomnosti je prikázané variť pre
         hostí tak, akoby sám pán gróf bol doma. A dnes tu hostí plno. Deputácia slávnej stolice
         Trenčianskej mala doobeda akési pokonávanie v prospech samého grófa, preto tuná námestník
         županov, slúžnovci, merníci, pravotári a ktovie akí ešte vedľa grófskych plnomocníkov a
         úradníkov. I prikryté je vo veľkej obedárni na prednej, čelnej strane zámku, do nej vedie
         dosť jasná a priestranná chodba, povešaná samými podobizňami členov rodiny z predošlých
         storočí. Za vrchstolom sedia stoliční páni, za nimi grófski plnomocníci a pravotári;
         úradník zámku sám dáva pozor, aby všetko šlo po poriadku a pred každým tanierom stálo i
         trojaké víno, ba komu tak ľúbo, poslúžili i rezkým pivom. Konečný hosť, vlastne čo do
         trovenia a užitia hlavný hosť za stolom, sedí pred krčahom piva — náš Bedárek.
   </p>
   <p>
    Bedárek za grófskym stolom — a my kde?… My pražíme sa ešte na poludňajšom slnci kanikuly
         a nič nestojí ani vystretý paraplej či dáždnik proti nemu. My biedne doliezame do fary
         zay-uhrovskej, kde pán farár, vstávajúc od obeda, vyšparcháva si zuby a na jeho tvári
         čítame: „Pozde, milý drozde!“ My predstavíme sa mu pokorne síce, ale zreteľne, kto sme, čo
         sme; on ledva povie „dobre, dobre“ a ani neozrúc sa o nás, kráča k bočným dverám. Dvere
         vedú do kuchyne, čo keď badá, sám Hladovanský uháda, že je ešte nie so všetkým zle. Ale na
         dotaz pána farára ozve sa prázdny hlas práve z tej strany, odkiaľ sme najviac čakali: „Veru
         tu, ich milosť, nič nezvýšilo od obeda.“
   </p>
   <p>
    „Pri najlepšej vôli nemôžem vás pohostiť,“ obrátil sa pán farár k nám; „sám som s chovou
         natenko pri nedbalej čeľadi, keď moje domáce odišli mi do kúpeľov. Sadniteže si, podajte
         knižočky.“
   </p>
   <p>
    My to vykonali rýchlo; ale pán farár prezeral knižočky a prevracal všetky strany
         zdĺhavo. Stačil nasýtený baviť sa prezeraním mien a darcov troch stolíc či aspoň
         seniorátov. Hádam si i pripomínal, ako on dakedy suplikoval. Nás však „mrle jedli“, keď
         ešte i na zápis musel napred zhľadúvať perá a do černidla vody nalievať. Konečne zapísal,
         knižočky i s peniazmi nám odovzdal, my porúčali sa, ba šli sme von dvermi ako takí, ktorým
         „naprázdno zuby klepnú“.
   </p>
   <p>
    „Hja, počkajteže bračekovci! Takto vás predsa prepustiť nesmiem. Hej, Zuzka, Zuzka!“
         volal pán farár odrazu i za nami i na slúžku. A hneď sa nám i vyhovára, ako pozabudol, že
         dnes má byť v zámku trocha pozdejšie započatý, ale tým dlhšie trvajúci obed; ako nás tam z
         rozkazu jeho milosti pána grófa a generálneho dozorcu opatria, dokedy len chceme; ako „nám
         tam bude ani pavúkom“, dokladal, keď videl, že sa na túto zvesť naše hladovanskovské tváre
         vyjasnievajú. I dal hotovej k tomu Zuzke rozkaz, aby nás zaviedla a predstavila pánu
         úradníkovi v zámku.
   </p>
   <p>
    Tomuto opamätaniu sa pána farára máme čo ďakovať, že som vopred mohol začať s opisom
         grófskeho obeda, bo o chvíľku sedel som už pri ňom zoči-voči s Bedárkom a moji už teraz
         verní kamaráti zasadli si popri mne. Iste bolo už len pol obeda, ale i z tej polovice
         polovica hojne by bola dostačovala pre ktoréhokoľvek krotoniadovského
    <sup>
     [
     <a class="footnote" href="#ftn.id2578893" name="id2578893">
      55
     </a>
     ]
    </sup>
    alumnistu, hotového udrieť po dostihoch i na pečeného vola. I toho pivca
         dostalo sa nám len mierne, bo Bedárek pred nami usiloval sa na dno temer polokovného
         krčaha; ale predsa bolo čím zaliať chutné trojaké pečienky.
   </p>
   <p>
    Po jedení ostávali naši stoliční páni ešte sedieť. Pozapaľovali si na pípky, dopíjali
         vínko a málo dbali na nás, zaujatí súc politickými rozhovormi, do ktorých nám i tak
         neprichodilo zamiešať sa. Konečne prešli i na rečové otázky. Debachovali (hromžili) na
         školy, v ktorých sa vyučuje ešte po latinsky a nie už po maďarsky, ako to vraj požaduje
         duch času a potreba krajiny. Zvláštnym tŕňom v oku boli týmto pánom slovenské ústavy na
         evanjelických lýceách a tú milú našu Levoču, do ktorej pred rokom presťahovali sa ctitelia
         a učeníci Štúrovi — tú poobracali zo všetkých strán. Tá bola v žalúdku i nášmu neprítomnému
         síce hostiteľovi. Štúr bol rodák zo Zay-Uhrovca: hrmelo to teda zo všetkých strán. To
         dotýkalo sa hlavne Bedárka, on to cítil a mrvil sa na stolici a premieňal tvár; ale nebol
         sa predstavil ako vyslanec Levoče a tuším ešte len teraz za dobré uznával zostávať
         inkognito. Bezpochyby si myslel: „Veľa vrán i koňa zjedia — čože si ja bedár počnem proti
         toľkým a tak mnohým!“
   </p>
   <p>
    Mne sa to videla byť voda na môj mlyn. Dumal som jednoducho: „My z Gemera a Miškovca
         reprezentanti škôl maďarských aspoň probujeme, či i skutok týchto pánov zodpovie ich
         rečiam. Tu trocha pomstím sa, nie síce za Bedárka, ale za vec.“
   </p>
   <p>
    I vstal som úctivo, vzal moju i mojich kamarátov knižočku a odporúčal som ju v hladkej
         maďarčine.
   </p>
   <p>
    „A — magyar iskolák
    <sup>
     [
     <a class="footnote" href="#ftn.id2578978" name="id2578978">
      56
     </a>
     ]
    </sup>
    — to je niečo iného!“ preriekol tučný pán za vrchstolom a posadil okuliare i
         prezeral knižočky. Tu i tu síce pokrútil hlavou, tuším kde príspevky po slovensky boli
         zaznačené; ale kázal si dať kalamár a pero.
   </p>
   <p>
    To bolo heslo k povstaniu od stola. Vstali všetci a — k môjmu podiveniu — práve mladí
         bradáči, ktorí na latinčinu, slovenčinu a Levoču najviac debachovali, vytrácali sa von. No
         žatva zato vypadla dobrá a my s poklonami prijímali zlatky, ba prvý tučný pán pochlapil sa
         i piatkou na Miškovec.
   </p>
   <p>
    A Bedárek? Nuž len sedel a sedel ako prikovaný tam za stolom, bárs už dobrá polhodina
         míňala sa, ako všetci vstali. Tvár jeho bledla a menila sa ešte častejšie. Ináč som
         nemyslel, len že to od závisti, keď my žneme a on nesmie ani ceknúť, aby sa neprezradil, že
         i jeho prítomnosť je viac ako zbytočná v zámku pána, ktorý vlastne vedie boj s Levočou a
         jej slovenským ústavom. Pokorne pozrel som na tvár jeho, bál som sa, že ho porazí; tak
         premenený vyzeral.
   </p>
   <p>
    Sluhom bolo podivné, že ten jeden ešte sedí, keď oni už všetko odpratali zo stolov. Na
         úradníkovi bolo poznať, že už hanbiť sa začína za nezdvorilosť študentovu, ktorý ani nezná,
         kedy vstať od stola. Ale keď ho už chcel tuším upomenúť, že čas je vstať, a pozrel mu do
         premeneného obličaja, s patrným predesením zvolal:
   </p>
   <p>
    „Pane, čo vám je? Vy ste nemocný.“
   </p>
   <p>
    Všetci obzreli sa na Bedárka a patrne čítali nemoc na jeho tvári. Tučný pán z opravdivej
         sústrasti obrátil sa k jednému zo svojich známych:
   </p>
   <p>
    „Nože, braček,“ hovoril, „ty si taký polodoktor a neraz si už uhádol, čo komu chýba,
         zľutuj sa nad úbohým študentom, čo mu je.“
   </p>
   <p>
    Oslovený obstarný pán pristúpil teraz k Bedárkovi. Skúmavo pozrel mu do tváre a omakal
         pulz. Zraky všetkých obrátené boli na skúmavého pána a na Bedárka a každý zdal sa veštiť
         inú nemoc — snáď i nečakanú a hroznú. Skúmavý pán však ohmatal svoj pulz a dosť komične
         pristúpil i k svojmu tučnému bratovi a chytil pulz i tomu a zase pristúpil k Bedárkovi a
         makal pulz a nazrel mu ešte lepšie do očú. Konečne otvoril ústa a „conticuere omnes
         intentique ora tenebant
    <sup>
     [
     <a class="footnote" href="#ftn.id2579071" name="id2579071">
      57
     </a>
     ]
    </sup>
    ,“ t.j. nastavte si uši a počujte úsudok naozaj múdreho, improvizovaného pána
         doktora:
   </p>
   <p>
    „Tomuto mladému človeku nie je nič; jeho pulz, vyjmúc maličkej, z akejsi mne neznámej
         príčiny pošlej alterácie
    <sup>
     [
     <a class="footnote" href="#ftn.id2579095" name="id2579095">
      58
     </a>
     ]
    </sup>
    , celkom tak bije ako môj alebo, bratku, tvoj. Prirodzene, ani ináč byť nemôže,
         bo i ja i ty i on užili sme rovnako štedrý obed a nazreli sme do krčiažkov. No my zvykli
         tomu, ale nezvyklý študent musel ostať na mieste a musí ešte sedieť alebo — lepšie — ležať,
         kým mu pretroví. To je, vidíte, tak i pri pažravej ozrute štrkáčovi, keď prehltne zajaca
         alebo baranca, musí ležať, kým mu pretroví.“
   </p>
   <p>
    A tak ďalej a tak ďalej pokračoval starý pán vo svojich lekárskych a prírodných
         poznámkach a ktovie, čo za veselé poznámky a rozpravy vyvinuli sa z toho.
   </p>
   <p>
    No svedkami sme toho viac neboli, bo Bedárka odviedol pán úradník do osobitnej, práve
         len pre študentov v zámku pripravenej chyže, a slovo „musí ležať, kým mu pretroví“, bolo
         nám heslom k odchodu, aby sme ďalej koristili z Bedárkovho ležania.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578112" name="ftn.id2578112">
        52
       </a>
       ]
      </sup>
      52;
      <span class="emphasis">
       <em>
        Konvikt
       </em>
      </span>
      — (lat.) internát pre študentov
     </p>
    </div>
    <div class="footnote">
     <p>
      <sup>
       [
       <a class="para" href="#id2578410" name="ftn.id2578410">
        53
       </a>
       ]
      </sup>
      53;
      <span class="emphasis">
       <em>
        Gróf Karol Zay
       </em>
      </span>
      — uhorský verejný činiteľ (1797-1871). Od
               r. 1840 bol generálnym dozorcom ev. cirkvi v Uhorsku. V tejto funkcii osvedčil sa ako
               radikálny šovinista a z politických dôvodov pracoval na únii luteránov a kalvínov.
               Viedol i vyšetrovanie proti činnosti Ľudovíta Štúra na bratislavskom Ústave
     </p>
    </div>
    <div class="footnote">
     <p>
      <sup>
       [
       <a class="para" href="#id2578710" name="ftn.id2578710">
        54
       </a>
       ]
      </sup>
      54;
      <span class="emphasis">
       <em>
        Eldorádo
       </em>
      </span>
      — (špan.) správne El Dorado, rozprávková bohatá
               krajina, v prenesenom význame vysnívaný raj, blahobyt
     </p>
    </div>
    <div class="footnote">
     <p>
      <sup>
       [
       <a class="para" href="#id2578893" name="ftn.id2578893">
        55
       </a>
       ]
      </sup>
      55;
      <span class="emphasis">
       <em>
        Krotoniadovský
       </em>
      </span>
      — narážka na Milona Krotonského,
               niekoľkonásobného olympijského víťaza okolo r. 520 pr.n.l. a chýrneho siláka. Raz si
               vraj vyložil na plecia štvorročného býčka, obišiel s ním štyri razy arénu a potom ho
               sám zjedol
     </p>
    </div>
    <div class="footnote">
     <p>
      <sup>
       [
       <a class="para" href="#id2578978" name="ftn.id2578978">
        56
       </a>
       ]
      </sup>
      56;
      <span class="emphasis">
       <em>
        Magyar iskolak
       </em>
      </span>
      — (maď.) maďarské školy
     </p>
    </div>
    <div class="footnote">
     <p>
      <sup>
       [
       <a class="para" href="#id2579071" name="ftn.id2579071">
        57
       </a>
       ]
      </sup>
      57;
      <span class="emphasis">
       <em>
        Conticuere omnes intentique ora tenebat
       </em>
      </span>
      — (lat.) všetci
               stíchli a napäto naňho pozerali; citát z Vergiliovej Eneidy, spev II., verš 1.
     </p>
    </div>
    <div class="footnote">
     <p>
      <sup>
       [
       <a class="para" href="#id2579095" name="ftn.id2579095">
        58
       </a>
       ]
      </sup>
      58;
      <span class="emphasis">
       <em>
        Alterácia
       </em>
      </span>
      — (fr.) zvýšenie alebo zníženie tónu
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579144">
       </a>
       8. Apo Čendekovič, či „Starý a nový svet“
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2579159" name="id2579159">
      59
     </a>
     ]
    </sup>
    Bedárka sme predstihli, ale čože sme dostihli? Vo fare malostankovskej uvítali
         nás tým: „Väčšia hŕbka pýta viac!“ Vskutku, pekná to hŕbka vari zo všetkých kútov sveta
         pozbieraného žiactva. Kedysi ktorýsi profesor, majúc preplnenú triedu žiakmi, aby obľahčil
         si pozorovanie prítomných i neprítomných, pousadzoval najčastejšie meškajúcich do prvých
         dvoch lavíc pred katedru a týchto čítaval už len dľa známeho veršíka, obsahujúceho v sebe
         nebeský zvieratník
    <sup>
     [
     <a class="footnote" href="#ftn.id2579189" name="id2579189">
      60
     </a>
     ]
    </sup>
    : „Sunt aries taurus gemini etc., t.j. Baran, býk sú blíženci atď.,“ blizňatá mu
         to boli všetci. Nechcem síce, ani nemôžem k takýmto blizňatám či blížencom pripodobniť ani
         seba a ešte menej odo mňa výbornejších tu prítomných, chcel som len povedať, že by sa tu
         bol pre každú z deviatich múz doliezol viac ako jeden snúbenec, keby sa tak múzy boli
         chceli zasnubovať s týmito synmi umien a vedby; chcel som povedať, že by ani ten niekdajší
         pán profesor nebol mohol počítať nás na svoj obľúbený dvanásty zvieratník. Počet nebeských
         znamení bol už prevýšený, keď sme došli my, vám známi traja kamaráti.
   </p>
   <p>
    Že naše suplikantské srdce uľaklo sa ich ako kobyliek, všetko pustošiacich pred nami, za
         nami, vôkol nás, to uhádnete. Potešili sme sa trocha len tým, že sme ešte v dobrý čas
         došli.
   </p>
   <p>
    V dobrý čas, hovorím, bo pán farár práve volal na svoju obstarnú gazdinku:
   </p>
   <p>
    „Babka, dones chleba a tam toho sadnutého; študenti by už jedli!“
   </p>
   <p>
    Poslušná babka priniesla a postavila dva veľké mliečniky toho sadnutého na stôl, k tomu
         prázdne hrnčeky na nalievanie a celý chlieb.
   </p>
   <p>
    „More patrio
    <sup>
     [
     <a class="footnote" href="#ftn.id2579260" name="id2579260">
      61
     </a>
     ]
    </sup>
    , bračekovci,“ hovoril pán farár, „nalievajte si a jedzte. Nožíky máte ako
         poriadni perostruhači pri sebe, odkrojte si tak po alumnicky. Čo mám, to dám; ale na
         chudobnej dedinskej fare nemáte čo v jedlách preberať.“
   </p>
   <p>
    Túto skúsenosť sme si už dávno nadobudli, prieberní naskrze sme neboli, ale hladní
         bezpochyby i teraz, ako naveky. No, podivné, k jedeniu nepriberal sa žiaden. Ja prvý nie,
         bo myslel som si: „Quid hoc ad tantam sitim,
    <sup>
     [
     <a class="footnote" href="#ftn.id2579292" name="id2579292">
      62
     </a>
     ]
    </sup>
    “ t. j. veď by sme my vypili celé more mlieka, dva mliečniky to — „ani psovi
         mucha“ medzi toľkých; prenechám to potrebnejším od seba. Všetci boli sme však už z alumnie
         navyknutí na ten poriadok „po staršom do mlyna“, či radšej do misy i do hrnca. A tak i tu
         mladší pozerali na starších, že tí začnú; ale tí sa nehli, daktorí ani v tú stranu
         nehľadeli, pípkali si už s veľkou ostentáciou či s vystatovaním sa práve touto svojou
         prednosťou.
   </p>
   <p>
    Pán farár to spozoroval a obrátil sa práve k mladším:
   </p>
   <p>
    „Nuž čo? Neviete vy: oko zapchaj, brucho napchaj?! Nehľaďte tu na pánov teológov, dosť
         že vám v alumneách zberajú masť z misy, zoberte tu vy im smotánku zvrchu. A vedzte, u mňa
         ,hlad pán‘. Kto z vás najhladnejší, ten i najprednejší.“
   </p>
   <p>
    Takýmito rečami posmelený, môj vždy ako vlk hladný Hladovanský oddal sa prvý do
         mliečnika, jemu verne stal i teraz k boku ináč skromný Miško Vrútčanský, suplikant
         modranský, a ešte ktorýsi z mladších tiež nedali si dva razy povedať. O chvíľku už ani
         mačka nebola by mala čo oblízať za nimi, a keby sa neboli okúňali, boli by pozbierali i
         drobinky počerného chlebíka. Lenže tu nebolo by sa nazbieralo, nerečiem dvanásť košov, lež
         ani medzi prsty toho zvyšku, čo tí zvýšili, ač nasýtení byť museli, bo fučali ani Bedárek
         tam, kde sme to „s tou veľkou lyžicou jedli“. No týmto bolo čítať na tvárach číru
         spokojnosť, ba úľubu nad tým, že takto predbehli všetkých a nebude sa im ako lačným „plano
         snívať“.
   </p>
   <p>
    Babka prišla pozbierať prázdne hrnce.
   </p>
   <p>
    „Babka, plano si si poradila.“
   </p>
   <p>
    „Čože, pán farár, čo? Veď ako ste ráčili rozkázať?“
   </p>
   <p>
    „Ale veď si ešte sotva štyroch nachovala. Títo nám tu i vlasy z hlavy ošklbú, ak ich do
         rána o hlade necháme. Nezvýšilo ti ešte voľačo od obeda? Prestri im a dones všetko, čo
         máš!“
   </p>
   <p>
    Babka, bezpochyby na takéto rozkazy a poriadky už navyknutá, neriekla nič. Prestrela
         obrus, položila kopu tanierov, k nim lyžice, nože a vidličky na jeden kraj stola. Len čo
         pár ráz vybehla a pribehla, už kúrila sa misa polievky naprostred stola, kolo nej uložené
         boli tie zvyšky od obeda. A trochu akéhosi lekvárového cesta, pozostatky baraniny, a na
         česť babky buď rečeno, hodná, ale hodná misa zelenej fazule. Ba akoby bola uhádla myseľ
         všetkých, že ešte ani to nepostačí, vytiahla hneď spoza kachieľ čistým obrúskom prikrytú, a
         po jeho zosňatí ukázalo sa, že i plnú geletu bryndze. K tomu celé dva chleby zaujali už i
         celý priestor stola. Podívanie to rozkošné pre hladných!
   </p>
   <p>
    Rozkoš však bola sa i podívať, ako to už teraz mizlo z toho stola. Teraz naozaj išlo už
         dľa toho nášho hostiteľovho: „U mňa hlad pán a kto najhladnejší, ten i najprednejši.“ Tu
         veru napred mladším „mlyny mleli“ a ak ste dakedy vídali, alebo aspoň slýchali, čo je to
         bojovanie a pasovanie sa ozávod, sem mohli ste sa prísť podívať, čo je to dosvedčovanie
         ozávod, kto má lepšie mlyny a kto väčší pyteľ či „zdravý žalúdok“.
   </p>
   <p>
    Sám domáci pán hľadel na to s veľkou úľubou.
   </p>
   <p>
    „Česť,“ hovoril, „deje sa dnes môjmu stolu; jedzte len, jedzte, ja sa nikdy nedotknem
         ničoho, kým nevidím, že moji hostia sú nasýtení. To mi už odpustiť musíte, že preto nejem s
         vami.“
   </p>
   <p>
    Pritom iste usmial sa stranou pre seba a tuším i mihol okom na starších študentov, ako
         kto má ešte voľačo za lubom. No, jediaci to nepobadali.
   </p>
   <p>
    A podivné, asi traja starší žiaci ešte ani nehli sa z miesta. Jeden z nich, šuhaj
         poblednutej tváre, vzrastu tenkého a nosa ešte tenšieho, prvoročný viedenský doktorand, bol
         síce prikročil k stolu, svoj tenký noštek nachýlil nad misy, ale i hneď vyniesol úsudok.
   </p>
   <p>
    „Apko Čendekovič, prihrievané jedlá nestoja nič a prihrievaná polievka na noc, to hotová
         otrava do žalúdka.“
   </p>
   <p>
    S tým usalašil sa na svoje predošlé miesto na diván a pohvizdoval si. Musel byť už
         domáci, keď pána farára i apkom nazval. Druhý, naozaj tučný šuhaj, i od súdruhov Ferom
         Tučným menovaný, trocha pozde zdal sa opamätať, keď už iba geleta bryndze, ako posledné
         útočište hladných, pozostávala na stole. I ten, ako prišiel, tak odišiel od stola, že by mu
         vraj bryndza teraz nechutila. Že by i študent mohol byť prieberným, to som len teraz
         spozoroval.
   </p>
   <p>
    Nuž a čože ja sám? Nejedol som ani ja. Od malička vždy som sa rád vinul k starším od
         seba a pridŕžal sa ich. I teraz pútali ma ich rozhovory. Rozprávali podrobnosti deja,
         udavšieho sa pred rokom v Bratislave, kde — ako známo — opustilo slovenské žiactvo lýceum,
         keď Ľudovítovi Štúrovi zakázané bolo verejne prednášať reč, deje a literatúru slovenskú. Za
         takýto duševný pôžitok rád opustil som tamtie suplikantské pôžitky a zvlášť bol som uchom i
         srdcom celý pri tom, keď modrooký Branislav, teológ tiež opustivší Bratislavu, vykladal
         teraz o budúcnosti Slovanstva a o povolaní mladíka slovenského; bo i ja chcel som byť
         Slovákom dušou i telom a rečníka o predmete tomto tak nadšeného, ako bol tento Branislav,
         nepočul som ešte nikdy. Bol som však i jeho pozorným poslucháčom, čo keď on spozoroval,
         pristúpil ku mne, položil mi ruku na plece a hovoril:
   </p>
   <p>
    „Tak jest, bratku mladý, teraz šuhaj, čo chce byť na voľačo súci, zanechá školy maďarské
         a poputuje do Levoče, bo tatam presťahoval sa kvet mládeže slovenskej, tam Štúrove
         myšlienky nájdu svoje ohnisko, tam — počujem — dovolené Rimavskému, vernému nášmu,
         prednášať a ukázať šuhajom našim, čo sú Tatry, ktoré ich zrodili a na ich velebu tam
         hľadia, a čo majú byť Slováci pod nimi. Tam i vy stanete sa skoro bystrým jarým sokolom
         Tatier; bo…“
   </p>
   <p>
    Nedal mu dokončiť sám hostiteľ náš, hovoriac:
   </p>
   <p>
    „Bo nedrží s tamto tými chlebármi, ale s nami, bude náš! Pozrite ich, už sú hotoví!“
   </p>
   <p>
    Ukazoval na suplikantov, strovivších i poslednú omrvinku z plnej gelety a z dvoch celých
         chlebov.
   </p>
   <p>
    More patrio začali si daktorí z nich už i pípky vytriasať, že na dobrú večeru chutne si
         i zapípkajú.
   </p>
   <p>
    „Ho, ho,“ postavil sa tu Fero medzi nich, „len pomaly, šuhajci, keď ste sa už najedli a
         nám nezvýšili nič! Jesť tu slobodno jednému pred druhým, to vám už oznámil sám pán domu,
         ale ja vás musím upozorniť, že neznáte ešte móres, keď si nepýtate dovolenie fajčiť.“
   </p>
   <p>
    „Tak jest,“ ozval sa rozhodný hlas domáceho pána, „kto chce u mňa prvý raz fajčiť, musí
         nielen prosiť o dovolenie, ale musíme ho napred i pasovať za rytiera slávneho rádu
         fajčiarskeho a vy, Tučný, znáte už poriadky. Pred rokom pasoval som vás ako Apo spoločnosti
         za pobočníka svojho, konajte teraz svoju povinnosť.“
   </p>
   <p>
    Pritom usadil sa vážne vo svojom opieracom stolci na prostriedku horného konca izby, že
         celú spoločnosť mal pred očima a ako naozaj veľmajster svojho rádu, púšťal oblakové kotúče
         dymu. To už nebol ten, čo povedal vážne: „Bo nedrží s tými chlebármi,“ to bol veselý
         pohlavár furtáckej študentskej spoločnosti.
   </p>
   <p>
    Babka už po druhý raz bola pozberala prázdne náradie zo stola a pobočník Fero konal
         svoju povinnosť.
   </p>
   <p>
    Naprostred stola položil pekný, spiežou obručovaný, z červeného slivkového dreva
         vystrúhaný, temer polokovný súdok, plný dobrým nakrájaným dohánom, k tomu pohár papierových
         ostrižkov na zapaľovanie a dve dlhé fajky. Svieca už horela na stole, zažal k nej ešte i
         druhú, „ako na šábes“.
   </p>
   <p>
    „No,“ hovorí „všetko je hotové, dohán ten najlepší. Kto chce fajčiť?“
   </p>
   <p>
    „Ja, ja,“ ozvali sa žiaci temer bez výnimky.
   </p>
   <p>
    „Kto chce fajčiť, musí najprv slávnostne sľúbiť, že sa dá pasovať za rytiera slávneho
         rádu fajčiarskeho a bez všetkej odvrávky alebo i bez nasledovného pohnevania sa za to
         podrobuje sa všetkým obradom pasovania za rytiera, akékoľvek obrady by to boli.“
   </p>
   <p>
    S tým obrátil sa k prvému:
   </p>
   <p>
    „Sľubuješ slávnostne?“
   </p>
   <p>
    „Sľubujem!“
   </p>
   <p>
    Tak to šlo do radu; iba Hladovanský, ač rád fajčil, teraz chcel napred vidieť obrady.
         Pobočník ho odbyl, že teda fajčiť nebude, fajčiť nesmie.
   </p>
   <p>
    Sľub zloživších postavil do dvoch radov na dolný koniec izby oproti opieraciemu stolcu,
         na ktorom „Apo“ sedel a díval sa na všetko. Konča radu stojacich bola na stene zástera,
         ktorú sme si dosiaľ ani neboli povšimli. Pobočník stal si k nej a veliac: „Sem pozeraj!“
         zosňal zásteru.
   </p>
   <p>
    Veľký dohánový list zjavil sa na stenu prilepený a uprostred neho dve dubovky (krátke,
         spiežou obité pípky) či zapekačky pripevnené. Po boku visela feruľa či podlhovastá lopatka
         na údery, ktorú pobočník ihneď do ruky vzal.
   </p>
   <p>
    Vyučená a navyknutá na to babka položila práve teraz k nohám pobočníka niekoľko
         hrubších, tenších ostrých polien. Tento premeral si okom znalca výšku kľakadla i výšku
         prvého nádejného rytiera a dľa toho i vybral poleno, ktoré položil pod stenu hore ostrím.
         Pojal ho za ruku, predviedol naprostred a velil:
   </p>
   <p>
    „Kľakaj i pobozkaj zapekačky, poctivý to erb slávneho rádu fajčiarskeho!“
   </p>
   <p>
    Zdráhal sa, ale kľaknúť musel. Tento prvý a na najhrubšie poleno odsúdený bol oproti
         erbu privysoký. Treba mu bolo skrčiť sa, pričom prirodzene tá nemenovateľná čiastka tela
         vystrčila sa von a nohavičky sa natiahli, dokiaľ obrad bozku vykonával.
   </p>
   <p>
    „Ryps!“ ozvali sa ústa pobočníka a naozaj rypslo i čľaplo to feruľou na natiahnuté
         nohavičky nového rytiera slávneho rádu fajčiarskeho, ktorý zatým stal si zase na miesto,
         aby nasledoval za ním druhý, tretí až do posledného.
   </p>
   <p>
    A tak to šlo s vysokými, s nižšími ešte horšie. Tí dostávali nižšie a ostrejšie polená a
         ústami nedosahovali až k zapekačkám. Museli teda dohánový list tri razy obliznúť, aby sa
         priúčali ako nedospelí k opravdivej chuti dohánovej a títo platili za príučku naozaj kožou,
         znášajúc trojnásobné údery ferule nemilosrdného pobočníka.
   </p>
   <p>
    Krčenie nosa a tváre u trpiacich, veselé smiechy a poznámky už vytrpevších alebo už
         predtým na rytierstvo pasovaných a srdečný chichot „Apu“ či veľmajstra rádu, ktorého
         sadielko len tak triaslo sa v opieracom stolci či na veľmajstrovskom tróne — to všetko, ba
         i viac pri týchto rytierskych obradoch, najlepšie si predstavte.
   </p>
   <p>
    Ukončenie bolo ešte smiešnovážnejšie či vážnosmiešnejšie.
   </p>
   <p>
    Každý takto feruľou pasovaný musel pokorne predstúpiť pred „Apu“ a celkom úctivo
         pobozkať ruku. Na odmenu dostal tou istou rukou — frčku po nose. No, dosť milosrdnú, a Apo
         pri každom preriekol vážne: Fumiga mundum!
    <sup>
     [
     <a class="footnote" href="#ftn.id2579772" name="id2579772">
      63
     </a>
     ]
    </sup>
   </p>
   <p>
    Fumigovali teda svet, t.j. pozapaľovali si a fajčili už teraz pri najlepšom rozmare a
         veselej vrave.
   </p>
   <p>
    „Babka!“ volal toto už po tretie náš „Apo“ na gazdinú, ktorá i teraz pribehla ako
         veverica.
   </p>
   <p>
    „Zabudla si, že máš dať večeru na stôl! Počítaj nás, koľkí sme, aby si na každého
         prestrela.“
   </p>
   <p>
    „Čo, večeru? Čo — na každého prestrieť?“ divili sa naši noví rytieri týmto rozkazom,
         nepochopiteľným pre tak nasýtených, ako oni boli nedávnymi maškrtami obeda a teraz
         dohánovým dymom.
   </p>
   <p>
    Ale tak bolo! Pobočník pomohol babke vytiahnuť stôl; táto vrtká osôbka prestrela hneď na
         devätnástich. Dobre si nás bola počítala.
   </p>
   <p>
    Na skutočnosť ešte lepšie vyvaľovali oči naši nasýtení fumiganti sveta a márností jeho,
         či lepšie: začínalo im svitať, že nebodaj prefumigovali si mastnú večeru pri kýške a pri
         ohrievkach obeda.
   </p>
   <p>
    Apo náš i to pozoroval a preriekol:
   </p>
   <p>
    „Čo vy? Mienite, že by sme my mali ísť o hlade spať, keď ste vy jedni pozberali smotánku
         z mliečnikov, druhí neodpustili plnej gelete? Mali ste vedieť, že keď vás pasovať budeme na
         rytierstvo, príde na stôl i slávnosti primeraná večera. Pobočník, k práci!“
   </p>
   <p>
    Pobočník bral už kľúče zavesené nad erbom rytierstva fajčiarskeho; babka držala už
         hotové pintovky. O chvíľku došli sklenice plné červeným vínkom na stôl, na ktorom hneď i
         kúrili sa misy plné čerstvými haluškami a takže čerstvé pečienky vydávali vôňu rozkošnú.
   </p>
   <p>
    „Takúto večeru už i zo zdravotných ohľadov chválim,“ poznamenal nakrátko nádejný náš Aesculap
    <sup>
     [
     <a class="footnote" href="#ftn.id2579873" name="id2579873">
      64
     </a>
     ]
    </sup>
    a prvý nedal sa núkať, keď pobočník zavelil: „Šuhajci, do roboty!“
   </p>
   <p>
    Poznamenať netreba, že robota dobre šla od ruky do žalúdka tým, čo veľkodušne zapreli
         seba pred mliečnikmi i pred ohrievkami i pred geletou bryndze; ale tí mliečni a bryndzoví
         rytieri škaredo zazerali, kým nám to tak chutilo a oni sotva pomaškrtiť už vládali čo
         dobrého. Apovi nášmu za vrchstolom chutilo dnes dvojnásobne pri pohľade na chuť a rozmar u
         jedných, rozpaky a nútenosť u druhých.
   </p>
   <p>
    „Čo ty, babka? Zle si počítala, o jedného naviac si prestrela, a dosť nám tesno,“
         hovoril pán farár, keď už trocha bol hlad utíšil a pozrel po stole.
   </p>
   <p>
    „Nie, vaša milosť,“ odvetila posluhujúca. „Ale jeden mladý pán nechcel si sadnúť; fajčí
         si vonku pod stenou.“
   </p>
   <p>
    „Pobočník, dnu ho!“
   </p>
   <p>
    Pobočník doviedol tak pekne-šikovne za šticu — môjho Hladovanského. Chudák, už za mladi
         náruživý fajkár, keď tu dnu nesmel, vyšiel pofajčiť si von. Za pokutu musel teraz fajku
         odložiť a všetkým ponalievať.
   </p>
   <p>
    Bratislavčania zdvihli poháre a začali tú našu samoprvú prebúdzajúcu:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Hej, len vždy veselo —
      </em>
     </span>
     <br/>
     <span class="emphasis">
      <em>
       cic kozy kozina,
      </em>
     </span>
     <br/>
     <span class="emphasis">
      <em>
       ešte nám nebila
      </em>
     </span>
     <br/>
     <span class="emphasis">
      <em>
       posledná hodina
      </em>
     </span>
     atď.
     <br/>
    </p>
   </div>
   <p>
   </p>
   <p>
   </p>
   <p>
    To bolo len heslo k začiatku spievania našich mladistvých národných piesní, ktoré v tom
         čase zaznievali sem od Dunaja a ohlas dávali po nebotyčných Tatrách. V našej prítomnej
         spoločnosti zaznelo to napred tak veselo, potom znelo i búrlivo: „Záj-záj-zájdu naši
         vrahovia!“ Hneď zaznelo i zádumčivo odhodlane: „Dunaju slovenský, už ťa zanecháme, keď na
         tvojich brehoch ústavu nemáme.“ Ešte lepšie znelo v odhodlanosť posmeľujúce: „Ponad Tatrou
         blýska, hromy divo bijú!“ Zaznelo plné zápalu: „Hej, Slováci, ešte naša slovenská reč
         žije!“
   </p>
   <p>
    Naši dnešní mliekári a bryndziari otvorenými ústami hltali do seba zvuky týchto piesní.
         Najviac, ak dakde dosiaľ počuli: „Buďme chlapci veselí ako mucha v kyseli.“ Tu otváral sa i
         im akoby nový svet divov, nadšenia a zápalu mladistvého ducha. Hladovanský zapomínal na
         fajku i na osudne s menom jeho spojený hlad a nalieval rezko, ochotne. Niektorí z mladších
         už znali aspoň prízvukovať k spevu; tí prízvukovali, aby skoro vedeli tak začínať a spievať
         ako Bratislavčania.
   </p>
   <p>
    Apo náš rástol od radosti a opätoval: „Šuhajci, iba vtedy dobre sa cítim, keď som medzi
         vami. Omládzam pri speve vašom. Hej, keby to nás tak boli učili! No ale, naučte aspoň vy
         tuná týchto mojich rytierov starého rádu, ako sa majú so spevom a nadšením hotoviť do
         života a ujsť chlebárskemu svetu.“
   </p>
   <p>
    To zas nebol ten veselý furták medzi študentmi, to bol už muž, nadšený za niečo
         vznešenejšieho.
   </p>
   <p>
    No vtedy nestačil som diviť sa týmto aspoň zdanlivým protivám; bo prečo človek, za niečo
         vznešenejšieho zaujatý, nemohol by i rozveseliť sa žartovne, a kto žartovný, prečo nemohol
         by i nadchnúť sa, oduševneným byť za vec vznešenú, vážnu, prísnu?
   </p>
   <p>
    I predstavil som vám veci tieto, ako našiel som ich v skutočnosti na mojej suplikantskej
         púti a zvlášť tuná u Apu Čendekoviča: z jednej strany odumierajúci svet obyčajného
         chlebárskeho študentstva, z druhej strany už svet mládeže zápalistej, nadšenej za svätú
         vec, pravdu a život slovenského národa.
   </p>
   <p>
    Šlo už cez polnoc, keď pobočník a Hladovanský robili poriadky na nocľah. „Apo“,
         Branislav a doktorand odobrali sa do izby na druhej strane domu, kde pre každého jedného
         bola odpravená posteľ. To znamenalo trojcisárstvo európske; cisári tam spali po jednom v
         posteli. Starších upravil pobočník do vedľajšej izby, kde mal i sám miesto a kde spali po
         dvaja v jednej posteli. To boli kráľovstvá a králi. Konečne v najpriestrannejšej izbe, kde
         sme sa bavili, ustlala sebe — republika. Babka doniesla slamy, Hladovanský ju
         porozprestieral naprostred izby, z dvoch postelí a zo šatníka kto čo mohol, to pochytil:
         perinu, vankúš, paplónček a čo iné, vyvalil sa, kde chcel — a spal ako v oleji.
   </p>
   <p>
    Cisári a králi museli zachovávať dvorskú etiketu, t.j. smeli vstávať a búriť, len keď
         „Apo“ vstal, čo po takejto spoločnosti obyčajne len o desiatej pred obedom bývalo.
   </p>
   <p>
    Jediná republika mala právo vstávať, kedy sa komu ľúbilo, či ako koho práca a cesta
         nútila. Babka vypravila každého s chlebom a bryndzou do práce a cesty. Tohoto práva použili
         sme dosť zavčas rána my republikáni, t.j. suplikanti: tí, čo sme ich tu prvý raz videli,
         šli všetci nahor, my traja nadol; tí za nami, my za nimi na suplikantskú srvátku, keď
         smotánku boli sme si už pozberali jedni druhým, jak nám tí zdola, tak my im zhora
         slovenského kraja.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579159" name="ftn.id2579159">
        59
       </a>
       ]
      </sup>
      59;
      <span class="emphasis">
       <em>
        Apo Čendekovič
       </em>
      </span>
      — Pavel Čendekovič (1804-1855), kaplán a od
               r. 1841 ev. farár v Malých Stankovciach pri Trenčíne. Za štúdií v Bratislave
               (1835—36) bol členom štúrovskej družiny. Spomína ho v Prechádzkach po považskom svete
               (Nitra II, 1844, s. 198) i J. M. Hurban
     </p>
    </div>
    <div class="footnote">
     <p>
      <sup>
       [
       <a class="para" href="#id2579189" name="ftn.id2579189">
        60
       </a>
       ]
      </sup>
      60;
      <span class="emphasis">
       <em>
        Nebeský zvieratník
       </em>
      </span>
      — úzky pás okolo najväčšej kružnice na
               myslenej nebeskej guli, v ktorom sa pohybuje slnko a planéty; delí sa na dvanásť
               znamení podľa dvanástich zvieratníkových súhvezdí
     </p>
    </div>
    <div class="footnote">
     <p>
      <sup>
       [
       <a class="para" href="#id2579260" name="ftn.id2579260">
        61
       </a>
       ]
      </sup>
      61;
      <span class="emphasis">
       <em>
        More patrio
       </em>
      </span>
      — (lat.) podľa obyčaje (našich) otcov
     </p>
    </div>
    <div class="footnote">
     <p>
      <sup>
       [
       <a class="para" href="#id2579292" name="ftn.id2579292">
        62
       </a>
       ]
      </sup>
      62;
      <span class="emphasis">
       <em>
        Quid hoc ad tantam sitim
       </em>
      </span>
      — (lat.) čo je to na toľký
            smäd
     </p>
    </div>
    <div class="footnote">
     <p>
      <sup>
       [
       <a class="para" href="#id2579772" name="ftn.id2579772">
        63
       </a>
       ]
      </sup>
      63;
      <span class="emphasis">
       <em>
        Fumiga mundum
       </em>
      </span>
      — (lat.) plné znenie porekadla našich
               fajkárov, keď si zapaľujú: Fumigamus — ergo itaque — mundum! Hra slov latinských:
               fumare — fajčiť; fumigare — opovrhovať niečím, vysmiať sa mu. Teda akoby riekli:
               Nedbajme na každodenné starosti, na to, čo nás v svete trápi, oddajme sa bezstarostne
               obľúbenému pôžitku (pozn. v Orle IV.)
     </p>
    </div>
    <div class="footnote">
     <p>
      <sup>
       [
       <a class="para" href="#id2579873" name="ftn.id2579873">
        64
       </a>
       ]
      </sup>
      64;
      <span class="emphasis">
       <em>
        Aesculap
       </em>
      </span>
      — starogrécky boh lekárstva. V prenesenom význame
               lekár
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580104">
       </a>
       9. Moskva horí — Javorina zalieva
      </h2>
     </div>
    </div>
   </div>
   <p>
   </p>
   <p>
   </p>
   <p>
    Brrr — ale sa to len leje, cedí na úbohé suplikantské hlavy i chrbty! Ešte na môj ako na
         môj; mňa dosť dobre chráni môj nový, teraz už naozaj par a plui či protidáždnik, ale moji
         kamaráti umokli už ako myši a trasú sa ako tie prútiky vedľa cesty, kyvotané vetrom, ktorý
         tým do lístkov a týmto do tváre šibe studené kropaje. A nádeje na utíchnutie vetra a dažďa
         niet. Celé horné Nitriansko od Považia až na vysokú Javorinu zahalené je oblakmi. Inej
         pomoci niet, iba rušaj, stúpaj napred vŕškami a poľami, kým ukáže sa dakde dáky ľudský
         prítulok. Konečne tu pod vŕškom dedina! Veža, kostol i fara. To Krajné
    <sup>
     [
     <a class="footnote" href="#ftn.id2580144" name="id2580144">
      65
     </a>
     ]
    </sup>
    , vyžiadaný prístav v čas naozajstnej búrky.
   </p>
   <p>
    My, ako zúfalí plavci či radšej len pechúri, zdvojnásobíme rýchlosť našich vesiel či nôh
         — a už otriasame sa z umoknutia v priestrannom a prázdnom pitvore fary. I tak všetko pred
         dažďom pouťahované, iba z izby až von ozývajú sa hlasy, a to hlasy hlasité, akoby dvaja
         sokovia jeden druhého prekárať chceli. Že tu prídeme na hotovú dišputu, to neznamenalo nič,
         to bolo v tom čase, a najmä vo farách, dačo každodenného. Vo filozofii, v teológii, v
         histórii, straniva reči a národnosti rozchodili sa mienky medzi staršími a mladšími
         narôzno, látky teda k dišputám bolo dosť a hotovosti k nim ešte viac. Uhádol som, že taká
         bude i tu; ale div, že som z nôh nespadol — z izby ozýval sa najhlasnejšie rozhorlený hlas
         toho vždy pod nohy sa mi pletúceho — Bedárka.
   </p>
   <p>
    Aké zajačie kľučky a skoky urobil, také urobil, dosť na tom, tu bol zase pred nami a —
         na suchom, pokiaľ sme my mokli. Nebanoval som; bo po rečiach Branislavových v Stankovciach
         o Levoči prednesených žiadal som si byť s Bedárkom a vyskúsiť ho, ako a čo je to tam v tej
         Levoči. Odložiac odtekajúci dáždnik na stranu, chtivo zaklopem a vstupujem dnu, zakiaľ pani
         farárka, ktorá vykukla z čeľadníka, zaviedla mojich kamarátov so sebou k ohňu, aby sa
         trocha obsušili a zahriali.
   </p>
   <p>
    V izbe naozaj dišputa v plnom prúde, tak ako vonku ten lejak. Tam von preháňajú sa
         oblaky; tu pretekajú sa dvaja krokom po izbe, výrečnosťou v dišpute. Ledva stačia na moje
         pozdravenie zaďakovať a ponúknuť ma sadnúť si, pokračujú milí disputantes
    <sup>
     [
     <a class="footnote" href="#ftn.id2580219" name="id2580219">
      66
     </a>
     ]
    </sup>
    ďalej.
   </p>
   <p>
    „A už darmo je, pán farár,“ hovoril rozhorlený Bedárek, „Rusi predsa len veľký, hrdinský
         skutok vykonali, pamätný navždy v dejinách človečenstva, keď svoju matičku Moskvu pred
         Napoleonom vypálili.
    <sup>
     [
     <a class="footnote" href="#ftn.id2580237" name="id2580237">
      67
     </a>
     ]
    </sup>
    “
   </p>
   <p>
    „Čo vy hovoríte?“ ozval sa ešte rozhorlenejší pán farár. „Veľký, hrdinský skutok?
         Barbarský, severský skutok! Nedarmo už zadávna humánni, vzdelaní Gréci nazvali severské,
         neokrôchané národy barbarmi; to platí dnes na Rusov a tento ich neľudský, nečlovečenský
         skutok!“
   </p>
   <p>
    „Nuž a keď tí humánni, vzdelaní Gréci urobili tiež taký skutok, ako títo barbarskí
         Rusi?“
   </p>
   <p>
    „Kde, kedy by Gréci boli na zničenie opustili svoje slávne mesto a obyvateľstvo z neho
         vyhnali?“
   </p>
   <p>
    „Nuž, za časov perzskej vojny. Na radu slávneho svojho Themistokla
    <sup>
     [
     <a class="footnote" href="#ftn.id2580288" name="id2580288">
      68
     </a>
     ]
    </sup>
    zanechali svoje najslávnejšie Atény pusté perzským barbarom v korisť a utiahli
         sa na more a ochranné lode práve tak, ako Rusi do svojich severných krajov.“
   </p>
   <p>
    „To už bolo inšie. Duo dum faciunt idem, non faciunt idem.
    <sup>
     [
     <a class="footnote" href="#ftn.id2580313" name="id2580313">
      69
     </a>
     ]
    </sup>
    Tam bol národ vzdelaný, hrdinský, v samoobrane proti surovej sile postavený, a
         tuto národ hlúpy, barbarský, proti vzdelanej Európe bojujúci.“
   </p>
   <p>
    „Lenže tu sa stalo to isté. Ako tam tiež tak pochvalne vzdelané či radšej domnelou
         vzdelanosťou zmäkčilé a zoženštené národy Malej Ázie dali sa podbiť pod berlu samovládcov
         perzských a tiahli s nimi v nespočetných húfoch na hŕstku sviežeho, slobodu a vlasť
         milujúceho národa helénskeho, tak tu zmäkčilá, samovládcom Napoleonom tiež už podmanená
         Európa tiahla húfne na národ krepký a svieži. Ako tam, tak i tu bol boj medzi tyranstvom a
         medzi slobodou i láskou k vlasti. Ako tam, tak i tu národ slobody opustil svoje ohnisko,
         obetoval mesto, aby mohol tyrana pokoriť a mesto i vlasť znovu ustaviť. Rozhodné doby a
         činy sa v histórii človečenstva opätujú. Ako nová sláva Atén a slobody jej mešťanov datuje
         sa od ich ukoristenia a zničenia Xerxesom
    <sup>
     [
     <a class="footnote" href="#ftn.id2580355" name="id2580355">
      70
     </a>
     ]
    </sup>
    , však hneď spolu i od víťazstva Helady nad Áziou, tak datuje sa nová doba
         slovanských detí, milujúcich slobodu a vlasť, od vypálenia Moskvy a od pokorenia
         veľbohatiera západu, Napoleona.“
   </p>
   <p>
    „Ba kto by to tak blúznivo s vami ponímal?“
   </p>
   <p>
    „Blúznivo sem-tam. Práve ako ja blúdim, blúdili predo mnou už veľkí mužovia. Slávny náš
         Kollár tiež tak poníma túto vec a o vypálení Moskvy
    <sup>
     [
     <a class="footnote" href="#ftn.id2580386" name="id2580386">
      71
     </a>
     ]
    </sup>
    v mene matky Slávy spieva:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Svetlo slepcům rozžati jsem chtěla,
      </em>
     </span>
     <br/>
     <span class="emphasis">
      <em>
       by už predce jednou viděli,
      </em>
     </span>
     <br/>
     <span class="emphasis">
      <em>
       co jsem já a co jsou moje děti!“
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    „Teda vari už ja váš slepec? To si od vás, takého mladúcha, vyprosím. Na vášho Kollára
         vám len to poviem, že ten fanaticky zvelebuje to svoje Slovanstvo. To je tu Cicero pro domo sua
    <sup>
     [
     <a class="footnote" href="#ftn.id2580438" name="id2580438">
      72
     </a>
     ]
    </sup>
    . Chválim-li se ja sám, chvála má nic není. Nemci raz už dosvedčili, že sú národ
         vysokoučený a vzdelaný, z ich mužov iste žiaden neponímal tieto veci tak, ako vy a váš
         Kollár.“
   </p>
   <p>
    „Ba práve, pán farár. Kollárova znelka o Moskve nebodaj pošla zo znelky nemeckého
         básnika a spolu i bojovníka za slobodu, ktorý nesklonil šiju pod panstvo Napoleonovo, lež s
         mečom v ruke bojoval proti nemu. Je to mladistvý Theodor Koerner
    <sup>
     [
     <a class="footnote" href="#ftn.id2580466" name="id2580466">
      73
     </a>
     ]
    </sup>
    , videvší v horiacej Moskve plamene preporodu, z ktorých fénix vyletuje, bo i
         ten spieva o Moskve:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       O lass dich nur vom Aberwitz verdammen!
      </em>
     </span>
     <br/>
     <span class="emphasis">
      <em>
       Ihr Kirchen stürzt, Palläste brecht zusammen —
      </em>
     </span>
     <br/>
     <span class="emphasis">
      <em>
       der Phoenix Russlands wirft sich in die Flammen.
      </em>
     </span>
     <br/>
     <br/>
     <span class="emphasis">
      <em>
       Doch hochverklärt aus seinem Feuerkranze
      </em>
     </span>
     <br/>
     <span class="emphasis">
      <em>
       wird er erstehn im frischen Jugendglanze,
      </em>
     </span>
     <br/>
     <span class="emphasis">
      <em>
       und Sanct Georg schwingt siegend seine Lanze.“
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    „Zase ,Aberwitz‘
    <sup>
     [
     <a class="footnote" href="#ftn.id2580540" name="id2580540">
      74
     </a>
     ]
    </sup>
    ! Teda my starší sme vám mladším bludní a pochabí, akoby ste vy všetku múdrosť
         lyžičkami boli vychlípali prv, ako by vám boli stačili fúzy pod nosom narásť.“
   </p>
   <p>
    Vidno, pán farár začal už nielen horliť, ale sa i hnevať a nadávať. Bedárek v horlivosti
         svojej to síce spozoroval, ale chcel mať svoje navrchu.
   </p>
   <p>
    „Nie tak, pán farár. Slovo ,Aberwitz‘ nechcel som vzťahovať ani na vás, ani na nikoho,
         kto je inej mienky; ale sám ste ma vyzvali, abych svoje tvrdenie odôvodnil výrokmi
         slovutných mužov a mysliteľov. I ostávam pri tom: slovanské deti veľkého Ruska vykonali
         skutok hrdinský, navždy pamätný, keď svoju bielu matičku Moskvu pred Napoleonom vypálili.“
   </p>
   <p>
    „No, ostaňte si pri svojom barbarstve, ktoré v histórii nemá páru.“
   </p>
   <p>
    „Nuž a Saguntum?“ dorážal poznovu Bedárek. „Veď toho mešťania zapálili si krovy nad
         hlavami a pohrobili v jeho rumoch i seba — tiež len pred pokoriteľom Hanibalom.
    <sup>
     [
     <a class="footnote" href="#ftn.id2580593" name="id2580593">
      75
     </a>
     ]
    </sup>
    I tu dakedajší synovia Helady (bo Saguntum bola grécka osada v Hispánii) volili
         radšej smrť v zboreninách ako pokorenie a otroctvo v reťaziach víťaza.“
   </p>
   <p>
    Pánu farárovi zo starej školy tuším už dosť bolo toho. Patrne bol už veľmi rozmrzený,
         ale vari aby vec zmiernil a na iné obrátil, prebehol niekoľko ráz strmým krokom po izbe a
         povedal:
   </p>
   <p>
    „Veď už, carissime, Kollára ctím i ja a ľúbia sa mi jeho znelky nadovšetko, že sú písané
         v tak čistej českoslovenčine alebo biblickej reči našej
    <sup>
     [
     <a class="footnote" href="#ftn.id2580632" name="id2580632">
      76
     </a>
     ]
    </sup>
    , prijatej a vzdelávanej i u nás viac ako od tristo rokov. Ale by som len rád
         vedieť, čo teraz ten Štúr chce s tou novou slovenčinou a či liptáčinou; to by už aspoň nám
         Nitranom mal dať svätý pokoj; my to
    <span class="emphasis">
     <em>
      au, ou, uv
     </em>
    </span>
    naskrze neznesieme.
    <sup>
     [
     <a class="footnote" href="#ftn.id2580664" name="id2580664">
      77
     </a>
     ]
    </sup>
    “
   </p>
   <p>
    „Čo chce Štúr so slovenčinou?“ hovoril tu nadšený Levočan. „Nuž, čo by chcel? Vzkriesiť
         národ jeho vlastnou rečou, a kriesi ho mohutne. Ostatne teda, ako ctiteľ Kollára dopustiť
         musíte, že Štúr len to v skutok uvádza, čo Kollár vyveštil, čo za krásne a pravé uznal.
         Kollár práve slovenčinu v znelkách svojich do neba postavil. Zvlášť dve znelky má na to.
         Uvediem vám z nich len toto:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Řeč se slavská mluví všudy tuto (v nebi),
      </em>
     </span>
     <sup>
      [
      <a class="footnote" href="#ftn.id2580719" name="id2580719">
       78
      </a>
      ]
     </sup>
     <br/>
     <span class="emphasis">
      <em>
       v nářečích všech rovno hotově,
      </em>
     </span>
     <br/>
     <span class="emphasis">
      <em>
       v dokonalejší však obnově,
      </em>
     </span>
     <br/>
     <span class="emphasis">
      <em>
       tak že každý nezvuk vytisknuto.
      </em>
     </span>
     <br/>
     <br/>
     <span class="emphasis">
      <em>
       Nýbrž chrání se i od skřehotů,
      </em>
     </span>
     <br/>
     <span class="emphasis">
      <em>
       zvléka pomalu
      </em>
     </span>
     ř
     <span class="emphasis">
      <em>
       břískavé,
      </em>
     </span>
     <br/>
     <span class="emphasis">
      <em>
       slala (matka Sláva) iíkání kvičlavé
      </em>
     </span>
     <sup>
      [
      <a class="footnote" href="#ftn.id2580760" name="id2580760">
       79
      </a>
      ]
     </sup>
     <br/>
     <span class="emphasis">
      <em>
       s eékaním k medzem Hotentotů.
      </em>
     </span>
     <br/>
     <br/>
     <span class="emphasis">
      <em>
       Milostné a, pak o převelebné
      </em>
     </span>
     <br/>
     <span class="emphasis">
      <em>
       vracejí se zpátkem z vyhnanství,
      </em>
     </span>
     <br/>
     beyk, šeyd, heyl
     <span class="emphasis">
      <em>
       tu hnusné, nepotřebné.“
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Zle si poradil, zápalistý rečník zneliek. Popudlivý sok jeho toto už strpieť nemohol.
         Behal ešte strmším krokom po izbe a volal:
   </p>
   <p>
    „Teda my Hotentoti, my hnusní a nepotrební, čo
    <span class="emphasis">
     <em>
      í
     </em>
    </span>
    a
    <span class="emphasis">
     <em>
      é
     </em>
    </span>
    predlžujeme — čo vzdelanejšie hovoriť sa usilujeme a kážeme tak
         oddávna. Vy sa ešte opovažujete toto predniesť — vy chlpáň, holobriadok oproti mne?!
         Zabudli ste, že ste sa vy sotva učili mensa, mensae deklinovať
    <sup>
     [
     <a class="footnote" href="#ftn.id2580828" name="id2580828">
      80
     </a>
     ]
    </sup>
    , keď som ja tieto veci už dávno znal. Ba čo len tu chcete?“
   </p>
   <p>
    To bola nová urážka, a to taká, akú statočný študiózus nestrpí ani pri sebe ani pri
         druhovi.
   </p>
   <p>
    Bedárek i ja vzali sme odrazu klobúky a porúčali sa. Vonku ešte len teraz lialo sa,
         akoby Javorina tento požiar Moskvy bola chcela zaliať, a vietor hvízdal, akoby to
    <span class="emphasis">
     <em>
      ií
     </em>
    </span>
    — a
    <span class="emphasis">
     <em>
      eé
     </em>
    </span>
    kanie chcel prehvižďovať. Milovník
         jeho tamdnu, ukrotiac sa, darmo nás zdržiaval; my vyvolili sme si toto neukrotné ií — eé —
         vyvý — vevé tu vonku.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580144" name="ftn.id2580144">
        65
       </a>
       ]
      </sup>
      65;
      <span class="emphasis">
       <em>
        Krajné
       </em>
      </span>
      — obec v bývalej Nitrianskej župe. Ev. farárom tam
               bol od r. 1831 Pavel Štefánik
     </p>
    </div>
    <div class="footnote">
     <p>
      <sup>
       [
       <a class="para" href="#id2580219" name="ftn.id2580219">
        66
       </a>
       ]
      </sup>
      66;
      <span class="emphasis">
       <em>
        Disputantes
       </em>
      </span>
      — (lat.) besednici, diskutujúci
     </p>
    </div>
    <div class="footnote">
     <p>
      <sup>
       [
       <a class="para" href="#id2580237" name="ftn.id2580237">
        67
       </a>
       ]
      </sup>
      67;
      <span class="emphasis">
       <em>
        Rusi… matičku Moskvu pred Napoleonom vypálili
       </em>
      </span>
      — za
               Napoleonovej výpravy proti Rusku r. 1812 ruské vojská zámerne evakuovali a vypálili
               hlavné mesto, aby vyčerpaní Francúzi nezískali zásoby a východisko k akciám. Týmto
               začal sa obrat vo vojne a po ťažkých ústupových bojoch vrátili sa iba zvyšky veľkej
               Napoleonovej armády
     </p>
    </div>
    <div class="footnote">
     <p>
      <sup>
       [
       <a class="para" href="#id2580288" name="ftn.id2580288">
        68
       </a>
       ]
      </sup>
      69;
      <span class="emphasis">
       <em>
        Temistokles
       </em>
      </span>
      — slávny aténsky štátnik (umrel r. 460
               pr.n.l), viedol obranné boje proti Peržanom a porazil ich v Salaminskom zálive
     </p>
    </div>
    <div class="footnote">
     <p>
      <sup>
       [
       <a class="para" href="#id2580313" name="ftn.id2580313">
        69
       </a>
       ]
      </sup>
      68;
      <span class="emphasis">
       <em>
        Duo dum faciunt idem, non faciunt idem
       </em>
      </span>
      — (lat.) nie je to
               isté, keď dvaja robia to isté
     </p>
    </div>
    <div class="footnote">
     <p>
      <sup>
       [
       <a class="para" href="#id2580355" name="ftn.id2580355">
        70
       </a>
       ]
      </sup>
      70;
      <span class="emphasis">
       <em>
        Xerxes
       </em>
      </span>
      — staroperzský kráľ, narodil sa asi r. 520, umrel
               r. 465 pr.n.l. Viedol neúspešnú vojnu proti Grékom
     </p>
    </div>
    <div class="footnote">
     <p>
      <sup>
       [
       <a class="para" href="#id2580386" name="ftn.id2580386">
        71
       </a>
       ]
      </sup>
      71;
      <span class="emphasis">
       <em>
        Kollár… o vypálení Moskvy
       </em>
      </span>
      — ide o citát zo Slávy dcéry,
               spev II., záver 137. znelky
     </p>
    </div>
    <div class="footnote">
     <p>
      <sup>
       [
       <a class="para" href="#id2580438" name="ftn.id2580438">
        72
       </a>
       ]
      </sup>
      72;
      <span class="emphasis">
       <em>
        Cicero pro domo sua
       </em>
      </span>
      — (lat.) doslovne Cicero pre svoj dom.
               Prenesene: vo svoj prospech
     </p>
    </div>
    <div class="footnote">
     <p>
      <sup>
       [
       <a class="para" href="#id2580466" name="ftn.id2580466">
        73
       </a>
       ]
      </sup>
      73;
      <span class="emphasis">
       <em>
        Theodor Koerner
       </em>
      </span>
      — nemecký básnik (1791—1813), padol v boji
               proti napoleonovským vojskám. Text básne v preklade: Ó, len pochabosťou daj sa
               prekliať! Kostoly, zvaľte sa, paláce, zrúťte sa — fénix Ruska vrhá sa do plameňov. No
               oslávený povstane z ohnivého venca v sviežej žiare mladosti, a svätý Juraj víťazne
               máva svojou kopijou
     </p>
    </div>
    <div class="footnote">
     <p>
      <sup>
       [
       <a class="para" href="#id2580540" name="ftn.id2580540">
        74
       </a>
       ]
      </sup>
      74;
      <span class="emphasis">
       <em>
        Aberwitz
       </em>
      </span>
      — (nem.) blud, pochabosť
     </p>
    </div>
    <div class="footnote">
     <p>
      <sup>
       [
       <a class="para" href="#id2580593" name="ftn.id2580593">
        75
       </a>
       ]
      </sup>
      75;
      <span class="emphasis">
       <em>
        Hanibal
       </em>
      </span>
      — kartáginský vojvodca (246-183 pr.n.l). Obsadením
               rímskej osady Saguntum na hispánskom pobreží r. 218 začal dlhoročnú vojnu proti
            Rímu
     </p>
    </div>
    <div class="footnote">
     <p>
      <sup>
       [
       <a class="para" href="#id2580632" name="ftn.id2580632">
        76
       </a>
       ]
      </sup>
      76;
      <span class="emphasis">
       <em>
        Čistá českoslovenčina alebo biblická reč naša
       </em>
      </span>
      — narážka na
               jazykové spory, ktoré prebiehali po uzákonení spisovnej slovenčiny r. 1843. Staršia
               generácia na čele s Jánom Kollárom pridŕžala sa tradičnej bibličtiny (češtiny, akou
               je preložená Kralická biblia), mladšia generácia, vedená Štúrom, bojovala za uznanie
               stredoslovenského nárečia ako slovenskej spisovnej reči
     </p>
    </div>
    <div class="footnote">
     <p>
      <sup>
       [
       <a class="para" href="#id2580664" name="ftn.id2580664">
        77
       </a>
       ]
      </sup>
      77;
      <span class="emphasis">
       <em>
        My to au, ou, uv naskrze neznesieme
       </em>
      </span>
      — narážka na
               neprijateľnosť štúrovskej jazykovej reformy pre prívržencov bibličtiny: — au,
               zakončenie part. min. činného podľa štúr. reformy (napr. mau), v skupinách av, ov, uv
               vnútri slova pred spoluhláskami písalo sa ako u, teda au, ou, u, -uv, zakončenie
               part. min. činného typu sadnuv, miesto dnešného sadol a pod.
     </p>
    </div>
    <div class="footnote">
     <p>
      <sup>
       [
       <a class="para" href="#id2580719" name="ftn.id2580719">
        78
       </a>
       ]
      </sup>
      78;
      <span class="emphasis">
       <em>
        Řeč se slavská mluví všudy tuto…
       </em>
      </span>
      — časť 123. znelky zo IV. spevu Slávy dcéry od Jána Kollára. V znelke je rozvedená Kollárova kritika súdobej spisovnej češtiny
     </p>
    </div>
    <div class="footnote">
     <p>
      <sup>
       [
       <a class="para" href="#id2580760" name="ftn.id2580760">
        79
       </a>
       ]
      </sup>
      79;
      <span class="emphasis">
       <em>
        Ř břískavé, iíkání kvičlavé, eékání…
       </em>
      </span>
      — Kollár sa usiloval odstrániť z češtiny niektoré prvky, ktoré podľa jeho mienky nevyhovovali zásadám „libozvučnosti“. Usiloval sa do češtiny zaviesť niektoré slovenské hlásky a tvary, čím chcel podporiť snahu o jazykovú jednotu Čechov a Slovákov
     </p>
    </div>
    <div class="footnote">
     <p>
      <sup>
       [
       <a class="para" href="#id2580828" name="ftn.id2580828">
        80
       </a>
       ]
      </sup>
      80;
      <span class="emphasis">
       <em>
        Mensa, mensae deklinovať
       </em>
      </span>
      — (lat.) skloňovať stôl,
            stola
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580878">
       </a>
       10. Druh s druhom — Návšteva v redakcii slovenskej — Môj alter ego
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2580893" name="id2580893">
      81
     </a>
     ]
    </sup>
    Krásny letný deň, nebo jasné, povetrie čisté, priezračné ako najčistejšie sklo,
         len tak poligotáva sa v ňom celý svet — svet to Tatier a Dunaja dnes pred nami. Prichodíme
         od severu, vykukli sme z hôr. Poberáme sa od Modry dolu k Pezinku, poľom utešeným, trocha
         vyvýšeným, z neho práve preto voľný rozhľad po šírom obzore. Vpravo na východe tiahne sa k
         juhu ešte vždy pásmo hôr, posledné to výbežky „Bielej hory“
    <sup>
     [
     <a class="footnote" href="#ftn.id2580915" name="id2580915">
      82
     </a>
     ]
    </sup>
    a Tatier, končiace sa pri Dunaji, kde nad Bratislavou v diaľke pomihotávajú sa
         šibenice. Takto aspoň vo zvyku bolo pomenúvať Bratislavský zámok a zrúcaniny jeho, nad
         ktorými vyčnievali štyri vo štvoruhle vystavané, krovu pozbavené bašty či veže hradu. Vľavo
         na západe prestreli sa pred nimi šíre diaľne roviny, dolu ktorými beží trnavská železnica,
         dotýkajúca sa svojimi stanicami podtatranských miest Modry, Pezinka, Sv. Jura, a končiaca
         sa stanicou nad samým Dunajom v Bratislave.
   </p>
   <p>
    Oko ešte vždy premeriava tieto šíre diaľky, túžba už dávno zaletela tatam do Bratislavy,
         oslavy Slovákov — túžba to dvoch druhov, spriatelených srdcom i duchom. Strmé kroky
         nestačia unášať ich za túžbou napred aspoň k stanici pezinskej; nedostatočná im potom aj
         rýchlosť skokom uháňajúcich chudých koníkov — uháňajúcich pred vozňami železničnými, ktoré
         tam vlastne bolo treba len postrčiť a už zatým samy vozne durili pred sebou pripriahaných
         vychudnutých dolnozemských ťahúňov.
   </p>
   <p>
    V spare vozňov dvom druhom dlhá chvíľa medzi všelijakou, hovoru ich nerozumejúcou, aspoň
         rozumieť nechcejúcou, z kútov sveta pozbieranou kramárskou a po zisku zháňajúcou sa
         čeľaďou. Z dlhej chvíle hovorí tu aspoň druh druhovi, s ním už si bol porozumel v jednej
         mysli, v jednom duchu vznešenejšom:
   </p>
   <p>
    „Ale, brat môj, pri tej plamennej hádke o tú horiacu Moskvu predsa len sťažka poznal som
         v tebe už či toho furtáckeho Bedárka z Kráľovej Lehoty a či toho po hojnom nasýtení meravo
         lehnivého hada — ako ťa ten starý pán nazval v Uhrovci.“
   </p>
   <p>
    Vidiac, že sa na pripomenutie lehnivého hada čelo druhovo trocha kaboní, dodal som
         obratne:
   </p>
   <p>
    „No ale pri tom požiari Moskvy bol si opravdivý boa constrictor
    <sup>
     [
     <a class="footnote" href="#ftn.id2580983" name="id2580983">
      83
     </a>
     ]
    </sup>
    , vrhal si sa na svojho protivníka v hádke s ohňom a silou, zvieral si ho a
         nedals’ jemu ani vydýchnuť.“
   </p>
   <p>
    A milý boa constrictor, týmto už čestnejším názvom akoby uchlácholený, pokojne a úprimne
         vysvetľoval vec:
   </p>
   <p>
    „Vidíš, brat môj, so mnou je to tak: rád bývam niekedy veselý a strojím žarty, pri
         ktorých, keď inšieho nedôjdem, aspoň sa sám zasmejem; vysmejem však spozdilcov a učím
         opatrnosti. Ty nemáš čo ľutovať, vydržal si statne oheň skúšky a prijals’ už tam nevedome
         krst národný, krst ohňa. Čo sa však dotýka uhrovského výjavu, ten ma popchol, abych varoval
         sa dačoho podobného. Celý poldeň jachajúc bez potrebného občerstvenia tela a predchycujúc
         remeslo tebe i tovarišom cesty, bol som zmorený. Hojné požitky stola nepriniesli
         občerstvenie, ale zmalátnenie tela i ducha. Nemôžem si odpustiť, že som nemohol sekať a
         rúbať sa do živého tam s tými protivníkmi našej Levoče, škôl našich, reči našej. No
         vynahrádzal som si to v Krajnom pri dišpute, ktorej svedkom si bol.“
   </p>
   <p>
    „Teda pán farár v Krajnom vytrpel i za tamtých.“
   </p>
   <p>
    „Ľúto mi ho bude, kým budem žiť; neznal som, že sa náruživosťou dá tak zaslepovať a
         uchvacovať“.
   </p>
   <p>
    „Ba len ako si prišiel s ním do hádky?“
   </p>
   <p>
    „Začal on sám, že čo teda vyviedli v tej Levoči tí naši, čo minulého roku pre jedného
         Štúra opustili slávne učilište, ako je od rokov Prešporok. Tu za povinnosť pokladal som si
         brániť nielen našich bratislavských mladistvých orlov, ale i dokazovať mu, že deťom matky
         Slávy svitá deň nového žitia a že ako už dosiaľ uskutočnili v histórii mnoho, dokážu toho
         ešte viac a slávnejšie. Tu sme prešli na pole dejepravy a už sa ani nepamätám, ako zrazu
         dostali sme sa až pod Moskvu z roku 1812.“
   </p>
   <p>
    „A tu pod plameňmi Moskvy začína sa naše plamenné priateľstvo,“ podával druh druhovi
         ruku.
   </p>
   <p>
    „Tak je, brat môj, tys’ môj druh statný, pochopil si ma, hájacieho česť Slovanstva a
         česť reči našej slovenskej a urážku druha prijal si i za svoju. Len jedno mi vysvetli, kde
         v tebe, mladuškom rétorovi maďarskej školy, vzal sa cit národnosti?“
   </p>
   <p>
    „Cit a slabé povedomie národnosti mám z domu rodičovského. Chudobné, utiahnuté je to
         naše učiteľstvo, ale slávny pocit národnosti pestuje práve v tej utiahnutosti verne, často
         i samo nebadá, ako. Ako syn slovenského učiteľa i ja dostal som sa s pocitom a vedomím
         svojej národnosti medzi maďarských spolužiakov, s ktorými skoro dohadovali sme sa, iste v
         Miškovci ešte len o tom meteriálnom, či by vyžil Slovák bez maďarskej slaniny a Maďar bez
         slovenského železiva a dreviva, alebo ako by jedol Maďar i chlieb, keby mu ho slovenské
         ruky nedorábali — a čo viac podobného poukazovalo predsa, že sme hrdí na svoj ľud a národ.
         Ďalej mi sám zoznávaš, že moje národné povedomie i nevedome prijalo prvý krst ohňa hneď na
         počiatku tejto našej púte po slovenských krajoch. Pri požiari Moskvy v Krajnom chápal som
         ťa už úplne, žiadajúc sebe už predtým počuť tak horlivo a dôkladne rečniaceho Levočana; bo
         o levočských sokoloch spomínal už Branislav v Malých Stankovciach a krajňanská hádka
         rozohnala moju pochybnosť, či ty ozaj budeš jeden z nich.“
   </p>
   <p>
    „Teda ty si bol s Branislavom, ktorý na návod Štúra cestuje teraz po Slovensku, aby
         svojou výrečnosťou rozduchoval každú iskru národnosti, kde akú nájde, a kriesil oheň tam,
         kde ho niet? Hovor, bol si tak šťastný? A mňa to minulo!“
   </p>
   <p>
    Na odvetu a na ukrátenie cesty nasledoval náčrt celého večera v Malých Stankovciach, ako
         ho my z ôsmeho záhlavia týchto suplikantských zápisov už známe.
   </p>
   <p>
    Trpezlivý čitateľ dávno uhádol, že dvaja druhovia, zaháňajúci takto od seba nudnosť
         cestovania vo vozňoch konskej železnice, neboli iní, jedine moja Tulipánovská maličkosť a
         od Krajného počnúc, môj po suplikantskom remesle i po zmýšľaní ducha nerozlučný tovariš
         Bedárek. Dodať musím len to, že pravé, v pozdejšom živote národnom na slovo vzaté meno
         môjho druha iba žiackym žartovným priezviskom premenené bolo na Bedárka. Bol on šuhaj
         vysoký, kostnatý, chudý, bledý, často chorľavejúci. Žiacky vtip a žart neodpustil mu túto
         okolnosť a šuhaja ináč horlivého a duchom nadaného prezval Bedárkom; tak ako pozdejšie, keď
         moje vždy rumenné, prekvitajúce líca porovnali s jeho bledosťou, ľúbilo sa súdruhom prezvať
         ma menom vzatým od červeného tulipána. Do suplikantských zápisov mi aspoň takéto priezviská
         prišli vhod.
   </p>
   <p>
    „Pri prúdoch valných Dunaja šíreho“ zosadli sme druh s druhom a pospiechali krížom
         Bratislavou až ta pod vinice na Panenskú ulicu, neohliadajúc sa mnoho, ako to tam vo veľkom
         meste vyzeralo. Na Panenskej ulici v rade druhých nespočetných tratil sa i jeden pre nás
         významný dom. Na poschodí jeho bolo na tento čas bydlo redakcie „Slovenských národných
         novín“ a „Orla tatranského“; tu bytoval náš Ľudovít Štúr. Bedárek mal úpravu už z Levoče od
         „Prešporčanov“, ako zvlášť bolo vo zvyku menovať tých šuhajov, čo „za vec svätú“ opustili
         roku 1844 toto mesto
    <sup>
     [
     <a class="footnote" href="#ftn.id2581198" name="id2581198">
      84
     </a>
     ]
    </sup>
    . Za ním pohodil, s ním spratal som sa už teraz i ja.
   </p>
   <p>
    Dostali sme sa do dvoch prídružných, dosť priestranných izieb, ktorých náradie — totiž
         niekoľko táborových postelíšť, stolce, stolíky a police zapratané voskrz a naskrz papiermi,
         spismi a knihami — svedčilo, že dostali sme sa hneď do spálne i do pracovne, ba spolu i do
         obedovne, jak sa nám ukázalo, keď prišiel čas obeda, že tu celkom po slovensky „kde si
         pracoval, tam i najedz sa“. Traja šuhajci
    <sup>
     [
     <a class="footnote" href="#ftn.id2581231" name="id2581231">
      85
     </a>
     ]
    </sup>
    , v ten čas prekvitajúci mladosťou, dnes už v práci za vlasť a národ šedivejúci
         mužovia, písali a pracovali pilne i na tento čas. Príchod náš spočiatku žiadneho nevytrhol
         z práce. Iba keď Bedárek predstavil sa im ako „Levočan“, ako úd „jednoty“
    <sup>
     [
     <a class="footnote" href="#ftn.id2581261" name="id2581261">
      86
     </a>
     ]
    </sup>
    či navštevovateľ slovenských hodín s pozdravením od toho i onoho, tu razom
         poskákali všetci na nohy a vítaniu sa, ako čo tam v Levoči mali sa „naši“, ako čo tam bolo
         po celý školský rok — slovom, úprimnému, bratskému prijatiu a zhovoru už nebolo
         konca-kraja.
   </p>
   <p>
    Živý, veselý zhovor musel mýliť kohosi ešte i v tretej izbe, hraničiacej bezprostredne s
         naším zasedaním, bo vzdor hlasitej vrave počul som tam niekoľko ráz pádnym krokom prejsť po
         podlahe. Hneď nato otvorili sa dvere a v nich zjavila sa vysoká mužná postava, pozoru
         vážneho a prísneho, čela trochu — iste nad nepríležitou vravou — zakaboneného, s písacím
         perom v ruke, v ktorom sa ešte lesklo umočené černidlo. Patrne teda prichodil zrovna od
         práce. Bol to sám Štúr — vskutku nami v súrnej práci nemilo mýlený. Len raz pozrel po
         všetkých a domáci i spolupracovníci jeho hneď uhádli, koľko bilo, nečakali na jeho ozvanie
         sa, ale akoby s istotou, že sa v práci pretrhnutý a s výčitkou prichodiaci udobrí,
         preriekli: „Vynahradíme nocou, čo takto meškáme. To Levočania tu.“
   </p>
   <p>
    Na slovo „Levočania“ vyjasnila sa i tvár Ľudovíta a ruka, odloživšia pero, vrelo stisla
         pravice naše, ústa vítali nás slovom mužným, ale srdečným. Zapomenul som, že som vlastne
         mladúch, rétor z Miškovca, v duchu narástol som na levočského velikána. Štúr sám nechal
         prísnu prácu prácou, pustil sa do vypytovania a Bedárek mal teraz čo odpovedúvať o
         podrobnostiach, ako to tam v Levoči ústav slovenský premenili neprajníci Slovenstva zase
         len na púhe homiletické
    <sup>
     [
     <a class="footnote" href="#ftn.id2581329" name="id2581329">
      87
     </a>
     ]
    </sup>
    cvičenie bohoslovcov v reči biblickej, ako potom mládež založila si súkromnú
         jednotu k vzdelávaniu sa v čistej slovenčine, ako nielen bohoslovci, ale i všetka lyceálna
         mládež je za slovenčinu, cvičí sa, vzdeláva sa, pracuje, reční, prednášky „Prešporčanov“
         poslúcha — a čo ja viem všetko. To by ste boli museli tam bývať, ako zaujímali nášho
         Ľudovíta rozprávky o živote mládeže slovenskej.
   </p>
   <p>
    Ked Štúr vyrozumel, že ja som iba nádejný Levočan, v skutočnosti ešte miškovský rétor,
         tu hovoril medziiným: „Huspenina, braček, huspenina všetko, čo vás to tam učia mensa,
         mensae deklinovať alebo trocha maďarsky mondokovať. Života v tom niet; tam ste na večné
         veky zakliati. Živé slovo slovenčiny a myšlienky o povolaní Slovanstva k slávnejšej
         budúcnosti uvedie vás na cestu života. Cesta to pre prvých prebudených tŕnistá, hneď na
         brieždení rána volá do práce; ale jedine tak možno vzkriesiť ospalý a zakliaty národ. Boj
         vás otuží; budete ho i vy prebúdzať. Ale hovorím vám, napred sa neste k žriedlu života, k
         slovenčine a k prebúdzaniu ňou i k osvieteniu napred seba, potom tých, medzi ktorými budete
         budúcne účinkovať. Je to dačo hrozného, ako vás tam na vašich školách učili dosiaľ chápať
         človečenstvo — viedli vás k zakliatej mŕtvole a nadovšetko vlastný národ predstavujú vám
         horšie od mŕtvoly, ktorú rozjedajú červy. Človečenstvo je večne živé a prebíja sa i cez
         chmáry a mŕtvotu zakliatia vždy k väčšej dokonalosti. Po tisícročnom zakliatí povolený je v
         ňom i náš národ prebudiť sa k životu, prebiť sa k osláveniu svojmu na poli práce, na poli
         vedy, umenia, remesiel a kupectva, hospodárstva.“
   </p>
   <p>
    Vo mne tu dozrelo predsavzatie pripojiť sa k národnému ruchu a životu mládeže
         slovenskej, ako ratoliestky zaštepenej do živého kmeňa Slovanstva, čím skôr tam v tej dnes
         oslavovanej Levoči pod nebotyčnými Tatrami.
   </p>
   <p>
    A čo mám viac hovoriť? V redakcii u Štúra strávili sme tri dni. Boli sme tu ako doma.
         Domášni Slováci ani vo veľkom meste a v redakcii časopísma svoju domášnu povahu zaprieť
         nemohli. K spomenutým izbám v redakcii patrila ešte i štvrtá izbietka a kuchyňa. Tu viedla
         „redakciu“ jediná sestra Štúrovcov — spanilomyseľná Karolína
    <sup>
     [
     <a class="footnote" href="#ftn.id2581408" name="id2581408">
      88
     </a>
     ]
    </sup>
    . O vozdajšie potreby „v práci ducha“ postavených verne pečujúca Marta
         pripravila na každý deň skromný obedík pre všetkých, po ňom prichodili pravé požitky to i
         priateľských rozhovorov o udalostiach národných, to i dôvodných rečí o básnictve, o
         umeniach i vedách. Ináč tí tu dnu pracovali naspech vo dne v noci, bo Štúr mal odcestovať
         do Nitrianska a hlavné redaktorské práce mali byť hotové vopred aspoň na desať dní; my
         tamvon vykonali sme si zatiaľ i svoje remeslo, i mesto, zámok a Dunaj videli, i výlet sme
         urobili na rumy staroslávneho Devína. Zvlášť v posledný náš večer bolo v redakcii živo.
         Dobehli k nám žiaci a údovia slovenskej vzdelávateľskej jednoty zo všeobecného jej
         zasadnutia, držaného dňa 4. augusta v Banskej Štiavnici
    <sup>
     [
     <a class="footnote" href="#ftn.id2581425" name="id2581425">
      89
     </a>
     ]
    </sup>
    . Šuhajci títo vpravde ako letom orla dorazili sem pešky za dva dni zo
         Štiavnice, aby za horúca mohli uvedomiť Ľudovíta, ako sa k všeobecnému tomu zhromaždeniu
         prihlásila mládež z horno- i dolnozemských evanjelických škôl k poradám, ako v jednom duchu
         chce sa vzdelávať v reči materinskej.
   </p>
   <p>
    Na rozlúčenie sa so Štúrom náš Bedárek predplatil zo svojho suplikantského zvyšku
         úplných osem zlatých striebra na „Slovenské národné noviny“ i na „Orla“
    <sup>
     [
     <a class="footnote" href="#ftn.id2504465" name="id2504465">
      90
     </a>
     ]
    </sup>
    , na svoje i na druhých dvoch druhov meno. Levočská mládež vtedy tak spájala i
         materiálne sily, že po traja, štyria alebo i piati skladali sa na jeden predplatok jediného
         v tom čase národného časopisu. Štúr vyčítal mi na očiach, že urobil by som podobne, keby mi
         dostačovalo, a preriekol. „Vy, braček zlatý, usilujte sa už len do tej Levoče. Ale
         kdekoľvek budete na rok študovať, odpíšte mi svoju adresu. ,Noviny‘ i ,Orla‘ budem vám
         posielať. Za odmenu zhromaždíte i vy či dvoch, či troch, či koľkých šuhajov kol seba a
         budete pilne čítavať, svedomiteé sa vzdelávať.“
   </p>
   <p>
    Slza, zahravšia v oku mojom, svedčila, že tak bude.
   </p>
   <p>
    O chvíľku zatým podávali sme si s Bedárkom ruku naprostred Bratislavy — do videnia. On
         pospiechal k Dunaju na loď k Vacovu a odtiaľ hore Novohradom, ja sám naspäť k mestečkám
         Bielej hory.
   </p>
   <p>
    *
   </p>
   <p>
    Ako hovorím, ostal som zase sám v pravej svojej podobe suplikantskej naprostred mesta. I
         mienil som nedurnúť sa viac do nikoho, iba pospiechať domov, skončiť veci v Miškovci a
         domáhať sa do Levoče. Ale páč ti ich len, ktože to tamto popred mňa prechodí námestím?
         Traja sú. Prvý je môj milý Hladovanský, druhý Miško Vrútčanský, nikdy sa nespúšťajúci jeho
         kabáta, a ten tretí, čo ich vedie, kto to?… Čo to?… Pane bože, či som to ja, či nie ja? Veď
         tam šuhaj na vzrast, posunky i kroj a farbu šiat docela mne podobný vedie tých dvoch
         pomedzi hemžiace sa ľudstvo veľmesta, práve ako vodil som ich ja trenčianskymi horami, aby
         sa nestratili! Ale ozaj, premilý ty môj božíčku, či vo dvoje vidím i tu i tam seba, či čo
         je to? Ej, nechcel by som i vo dvoje túlať sa po svete a vodiť nedospelých, dosť toho v
         jednom. Tomu musím prísť na koniec.
   </p>
   <p>
    „Hej, šuhajci, hej!“ zavolám dosť ticho, ale dosť dôrazne. Šuhajci sa strhli, obzreli sa
         a zastali. Darmo tam ten vodca ponúkal ich za sebou, môj hlas účinkoval predsa lepšie.
   </p>
   <p>
    „Nuž kde vy tu? Čože vy tu?“ opytujem sa ich.
   </p>
   <p>
    „Nuž kdeže by, čože by?“ ozve sa Miško temer plačlivo a nedá si hatiť tok svojej
         výrečnosti i vykladá všetko, ako už dva dni po meste blúdia ako po hore; nik im nevie
         povedať, kde by tu bola luteránska fara; kde po väčších a krajších domoch klopú, tam im
         nadávajú do vanderpuršov
    <sup>
     [
     <a class="footnote" href="#ftn.id2504585" name="id2504585">
      91
     </a>
     ]
    </sup>
    a dávajú len po dva grajciare alebo po kúsku chleba; na brehu Dunaja
         Hladovanskému i vrecko rozrezali a peniaze horko-ťažko nazbierané boli by už tam u zlodeja,
         keby nebol ako z neba spadol a zboku na pomoc priskočil tuhľa Jožko.
   </p>
   <p>
    Meno „Jožko“ trhlo mnou. Upozornilo ma na toho tretieho, prejavšieho ešte len i úlohu
         ochrancu pri týchto mojich motešických ochránených. No meno to upomenulo ma ešte i na čosi
         viac — veď i ja bol som na tejto púti už raz Jožkom. Teraz premeral som moje druhé „ja“ od
         hlavy do päty: nápadnú podobnosť nijak som mu nemohol uprieť; ale i uhádol som hneď, kto to
         asi bude.
   </p>
   <p>
    „Teda,“ hovorím, „váš nový súdruh Jožko ochránil vaše peniaze a teraz vás nebodaj už i
         von z hory vyvedie. To je šuhaj bez páru! Hrdá bude Marienka, keď o tom dozná.“
   </p>
   <p>
    Meno „Marienka“ trhlo Jožkom i nepochyboval som viac, že som uhádol, koho mám pred
         sebou: nepochybujem, že uhádli ho i moji ctení čitatelia a ešte lepšie ctené čitateľky. No
         dopoviem vám nakrátko, čo ešte patrí k veci.
   </p>
   <p>
    Jožko Kalina bol s Miškom v rodine a preto poznal ho a priskočil v pravý čas k nemu a k
         jeho kamarátovi pri dunajských mlynoch, kde pracoval po odchode z Turca ako mlynársky
         tovariš. Miško vlastne mal i naručené od rodiny obzerať sa po svete za Jožkom, ktorého v
         známom nám turčianskom mlyne dcéra i rodičia tak túžobne naspäť žiadali a čakali. Tu sa
         teda zišli; zišiel som sa i ja s tým, za ktorého som bol dočasu snúbencom, ktorý zas tu za
         mňa konal úlohu ochrancu a vodcu. Vysvetlil som mu i ja, ako ho tam v Turci vo mlyne naspäť
         žiadajú, kde i mňa — miesto neho uznali. Nie, to som mu nepovedal; to ak sa im bude ľúbiť,
         nech mu tam povedia. Povedal som mu len, že ma ako suplikanta vo mlyne uhostili a tiež mi
         naručili, aby som sa dopytoval po svete na Jožka Kalinu, ktorý sa veľmi podobá mne a tak že
         by som ho ľahko mohol poznať. Jožko, ktorý v krivom domnení, akoby páni majstrovci
         nemienili dať jedinú dcéru za chudobného tovariša, bol im zmizol bez stopy, očividne
         zaradoval sa teraz opakovanému ubezpečovaniu, ako ho tam radi majú a naspäť žiadajú.
         Premeral si len mňa od hlavy do päty, či sa ozaj toľko podobám jemu — ľúbencovi
         Marienkinmu, akoby bol tušil, že sa tam i dačo viac prihodilo.
   </p>
   <p>
    No, keď vyrozumel, ako sa naše ďalšie cesty a behy života narôzno rozchádzajú, cele
         uspokojený poberal sa dokončiť svoju úlohu, totižto zaviesť suplikantov ku luteránskej
         fare, ktorú ako dobrý kresťan a navštevovateľ chrámu slovenského i dobre znal — a potom
         viesť ich najpravšou cestou na Trnavu, Hlohovec, Prievidzu — do milého Turca.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580893" name="ftn.id2580893">
        81
       </a>
       ]
      </sup>
      81;
      <span class="emphasis">
       <em>
        Môj alter ego
       </em>
      </span>
      — (lat.) moje druhé „ja“
     </p>
    </div>
    <div class="footnote">
     <p>
      <sup>
       [
       <a class="para" href="#id2580915" name="ftn.id2580915">
        82
       </a>
       ]
      </sup>
      82;
      <span class="emphasis">
       <em>
        Výbežky Bielej hory
       </em>
      </span>
      — výbežky Malých Karpát
     </p>
    </div>
    <div class="footnote">
     <p>
      <sup>
       [
       <a class="para" href="#id2580983" name="ftn.id2580983">
        83
       </a>
       ]
      </sup>
      83;
      <span class="emphasis">
       <em>
        Boa constrictor
       </em>
      </span>
      — (lat.) veľhad americký
     </p>
    </div>
    <div class="footnote">
     <p>
      <sup>
       [
       <a class="para" href="#id2581198" name="ftn.id2581198">
        84
       </a>
       ]
      </sup>
      85;
      <span class="emphasis">
       <em>
        „Za vec svätú“ opustili roku 1844 toto mesto
       </em>
      </span>
      — ide o
               odchod dvadsiatich dvoch štúrovcov v marci 1844 z Bratislavy na protest proti
               zosadeniu Ľudovíta Štúra z katedry. Trinásti z nich prešli do Levoče
     </p>
    </div>
    <div class="footnote">
     <p>
      <sup>
       [
       <a class="para" href="#id2581231" name="ftn.id2581231">
        85
       </a>
       ]
      </sup>
      86;
      <span class="emphasis">
       <em>
        Traja šuhajci
       </em>
      </span>
      — ide o členov redakcie Slovenských
               národných novín pod Štúrovým vedením: Petra Záboja Kellnera-Hostinského (1823-1873),
               Timoteja Ignáca Nosáka — Bohuša Nezabudova (1818-1877) a Mórica Samoslava Jureckého
               (rodom z Trenčína)
     </p>
    </div>
    <div class="footnote">
     <p>
      <sup>
       [
       <a class="para" href="#id2581261" name="ftn.id2581261">
        86
       </a>
       ]
      </sup>
      87;
      <span class="emphasis">
       <em>
        „Levočan“, úd „jednoty“
       </em>
      </span>
      — Jednotu mládeže slovenskej v
               Levoči založil podľa bratislavského vzoru Ján Francisci 15. februára 1845. Bola
               organizovaná na základe prísnej uvedomelej disciplíny. Spomedzi jej členov
               najznámejší sú: M. Dohnány, M. Ferienčík, J. Botto, J. Čajak, P. Dobšinský a Ľ.
               Kubáni
     </p>
    </div>
    <div class="footnote">
     <p>
      <sup>
       [
       <a class="para" href="#id2581329" name="ftn.id2581329">
        87
       </a>
       ]
      </sup>
      88;
      <span class="emphasis">
       <em>
        Homiletický
       </em>
      </span>
      — (gr.) kazateľský
     </p>
    </div>
    <div class="footnote">
     <p>
      <sup>
       [
       <a class="para" href="#id2581408" name="ftn.id2581408">
        88
       </a>
       ]
      </sup>
      89;
      <span class="emphasis">
       <em>
        Karolína
       </em>
      </span>
      — Karolína Štúrova, sestra Ľudovíta (1826-1859).
               V rokoch 1845-47 bývala u Ľudovíta v Bratislave, neskôr žila u rodičov v Uhrovci a
               napokon u brata Jána vo Fiľakove
     </p>
    </div>
    <div class="footnote">
     <p>
      <sup>
       [
       <a class="para" href="#id2581425" name="ftn.id2581425">
        89
       </a>
       ]
      </sup>
      90;
      <span class="emphasis">
       <em>
        Zasadnutie dňa 4. augusta v Banskej Štiavnici
       </em>
      </span>
      — dňa 4.
               augusta 1846 zišli sa v Štiavnici zástupcovia všetkých slovenských študentských
               spolkov, tzv. Rada slovenskej mládeže, založená Franciscim v lete roku 1846, a
               schválili štatút Rady. Súčasne sa rozhodli usporiadať v Mikuláši tzv. „národné hry“,
               súťaž o najlepšie literárne práce a prednes poézie.
     </p>
    </div>
    <div class="footnote">
     <p>
      <sup>
       [
       <a class="para" href="#id2504465" name="ftn.id2504465">
        90
       </a>
       ]
      </sup>
      84;
      <span class="emphasis">
       <em>
        Slovenské národné noviny a Orol tatranský
       </em>
      </span>
      — SNN vychádzali
               za Štúrovej redakcie v Bratislave od 1. augusta 1845 do 9. júna 1848. Ich literárna
               príloha OT od 1. augusta 1845 do 6. júna 1848
     </p>
    </div>
    <div class="footnote">
     <p>
      <sup>
       [
       <a class="para" href="#id2504585" name="ftn.id2504585">
        91
       </a>
       ]
      </sup>
      91;
      <span class="emphasis">
       <em>
        Vanderpurši
       </em>
      </span>
      — (z nem.) Wanderburschen, potulní
            tovariši
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2504690">
       </a>
       11. Doprava
      </h2>
     </div>
    </div>
   </div>
   <p>
   </p>
   <p>
   </p>
   <p>
    Konečne teda bolo i mne dopraviť sa domov po výprave, na ktorú vypravil ma pán profesor
         tak nečakane, ktorá i minula sa tak nenazdajne rýchlo v pestrom dobrodružnom kamarátstve,
         ktorá i dokončila sa pre mňa tak neočakávane — úplným upevnením môjho národného zmýšľania.
         Obrat to v živote mojom rozhodný. Dumal som nazbierať len povážny peniažkový suplikantský
         štvrťdiel a požiť, popeškovať si veselo — a tu hruď mládenecká, plná, ťažká myšlienok i
         túžob pekných na celú budúcnosť života. Nie ako na nohách, ale ako s myšlienkami tými na
         krídlach preletel som naspäť bielohorské mestečká, Trnavu, Hlohovec, Nitru, Zlaté Moravce,
         Beňadik, Kremnicu. Na štvrtý deň k večeru zastal som na rínku v Banskej Bystrici.
   </p>
   <p>
    Ale čože? Čím viac blížil som sa k domovu, tým viac tisli sa mi do hlavy i trudné
         myšlienky o neprekonateľnej próze prítomnosti. Ľahko bolo v prvom suplikantskom ohni a s
         dvadsiatnikom vo vrecku obkerovať dom rodičovský, ale teraz musel som predsa prísnemu
         otcovi na oči, vydať počet, kde som mu to zmizol, vydať počet, na čo som sa rozhodol
         prebudúce — a čo povedia rodičia na všetko? Skočil si raz do Dunaja, plávaj ďalej! A potom:
         rozhodnému slúži šťastie — rezko teda len napred!
   </p>
   <p>
    Hm, rezko napred; ale veru unavené nohy vypovedajú službu. A tak obzerám sa po
         bystrickom rínku len za tým, ako by unaveným nohám nejak pomôcť. Naprostred rínku pri
         grante stoja dva plachtové koráby, totiž dva ozrutné, plachtami zakryté furmanské vozy,
         obrátené ojom na Horehronie, a furmani práve priprahajú.
   </p>
   <p>
    „Hej, furmani, kdeže bude pánboh pomáhať? Či ma vezmete so sebou?“
   </p>
   <p>
    „A čo by sme nevzali, mladý pánko? Nevezieme okrem krmu nič; ideme ešte len po železo
         hore do Hronca. Ale nocovať budeme ďaleko a len tak na valaštianskych pašienkach — nevieme,
         či sa vám to bude ľúbiť.“
   </p>
   <p>
    Mne just to ľúbilo sa, bo Valaská už pri samom Brezne, cez ktoré mienil som prebehnúť
         tak na svite rána, abych nejak nezišiel sa so Psotányim, ktorý medzi tými trudnými
         myšlienkami teraz poznovu sa mi hrozivo zjavil, jakby tak ozaj i on svoju suplikantskú
         záhradôčku tu v Brezne doplietal, kde ja započal i dokončieval. Nuž ale už v mäkkom voňavom
         sene nazad voza — ležal som vystretý a dobre usalašený. Koráby sa pohli; čo i triaslo ma,
         to nič; driemal a spal som si po chuti; utrmácanému telu tak sa žiadalo. Či som ešte na
         dačo myslel a čo sa mi vo snách marilo, neznám. K večierku furmani kdesi i postáli,
         podhodili, napájali; potom prišla noc a asi o dve hodiny koráby zastali — mne spalo sa ozaj
         chutne.
   </p>
   <p>
    Na úsvite zobudili ma, že už priprahujú a idú v stranu do Hronca. Popretieral som oči a
         skočil z môjho korábu na rovné nohy. V stranu na pastvisku blčala milo hrejúca vatra. Pri
         nej stál — kompán suplikant. Tu ešte len pretieram oči a pozerám, či to dobre vidím či nie
         — kompán suplikant nebol nikto inší, iba spravodlivý môj Psotányi, s ktorým kdekoľvek v
         svete vďačnejšie by som sa bol stretol, len nie tu pred Breznom, pred suplikantským
         revírom, vykoristeným na jeho škodu.
   </p>
   <p>
    A môj milý Psotányi i víta ma otvorene, milo: „Poď, braček, zohrej sa, kvôli tebe
         priložil som na oheň, keď to tak škarede od tých hôľ fučí. Zahrejeme sa, pôjdeme spolu a
         ver mi, nikdy by som ti tak vďačným byť nemohol, ako práve teraz tu.“
   </p>
   <p>
    „Ale ja,“ myslím si, „radšej bych bol už za Horou
    <sup>
     [
     <a class="footnote" href="#ftn.id2582227" name="id2582227">
      92
     </a>
     ]
    </sup>
    , ako práve tu s tebou.“ Reč však obrátil som na inšie, abych pomaly vyskúmal,
         či ozaj ako dva kohúty na jednom smetisku oddáme sa jeden do druhého pre brezniansku
         suplikačku, a či bude možné vec miernejšie pokonať. Tŕpol som vždy, bo som vedel, že
         Psotányi je neukrotiteľný, kde mu ide čo by len o grajciar straty alebo výhry.
   </p>
   <p>
    „Povedz radšej,“ vravím mu, „kde sa tu berieš pod holým nebom takto na úsvite?“
   </p>
   <p>
    „A ty kdeže si sa tu vzal? Vidíš, toľko opatrnosti má i druhý človek ako ty. Keď ty
         predvčerom dopytoval si sa na druhý voz, ja som už pohodlne ležal v prvom. Počul, poznal
         som ťa, ale neriekol som nič, že ťa radšej ráno tu prekvapím. Ja som ťa kázal furmanom i
         zobudiť.“
   </p>
   <p>
    „Pekné zobudenie,“ myslím si, „neviem, aké budú raňajky.“ A môj sok, zdá sa, naučený na
         to „lepšie za rána dačo, ako celý deň nič“, ide mi hneď nastoliť paštétu; nedá mi prísť ani
         k reči, rúbe hneď do živého:
   </p>
   <p>
    „Bol som už i netrpezlivý, kedy sa prebudíš; bo chcel by som čím skorej byť na čistom,
         ako sa blížiť k mestu; chcel bych sa s tebou pokonať — straniva suplikácie v Brezne.“
   </p>
   <p>
    „No, už som tam,“ hútam si. „Už ten zná o všetkom. Len kto skorej oddáme sa do vlasov,
         či ja jemu, a či on mne?“
   </p>
   <p>
    Ale Psotányi po rozhodnom vyslovení slova suplikácie v Brezne prichodil akosi do
         rozpakov, ako má ďalej začať. Predbežne panovala teda ešte tichosť na mori; môž teda ešte
         čakať, kým búrka vypukne. A keď nato navrhol, aby sme zaplatili furmanom a dohodli sa sami
         medzi sebou po ďalšej ceste, milerád som pristal, že boj bude na otvorenom mori, a nie tu v
         blízkosti korábov, kde by spoluplavci prišli do pomykova, ktorej z dvoch bojujúcich stránok
         pomáhať alebo ako búrku utíšiť, by aspoň lievče z korábov neprišli do nebezpečenstva, že
         budú z korábu strhnuté a polámané.
   </p>
   <p>
    Šli sme teda ďalej, a to — mlčky, ba mlčiac dostali sme sa skoro až k samému Breznu. Pri
         pohľade na Brezno však zdal sa Psotányi zbierať dovedna všetku silu ducha. Len ako už
         započne? I započal:
   </p>
   <p>
    „Vieš, braček, toto premilé Brezno je moje rodisko.“
   </p>
   <p>
    „Aha, tak je,“ myslím si, „Brezno je jeho rodisko. Lenže pripomínam si to pripozde,
         pripomína mi vlastne on, že tu bude na svojom smetisku; rozkáže si trebárs mestským drábom,
         aby ma vyhodili z neho na psom drúčku.“ A akú v ňom môže mať moc, potvrdzujú mi ďalšie jeho
         reči:
   </p>
   <p>
    „A vieš, bárs mať moja je už chudobná vdova na penzii, ale otec bol radným pánom. Som
         spriatelený s celým mestom, s tými najprednejšími. Vidíš… vidíš… uznáš mi… že by mne tu
         ťažko bolo tak po meste suplikovať — a — a…“
   </p>
   <p>
    Začalo mne teraz svitať na deň. Pomohol som mu z rozpakov: „Teda ty, hádam, žiadaš,
         abych ja tu suplikoval po meste?“
   </p>
   <p>
    „Uhádol si, brat môj; viem, že to urobíš; preto uvítal som ťa hneď s tým, že som tomuto
         nášmu stretnutiu sa veľmi povďačný. Vytrhneš ma z veľmi nemilého mi postavenia, usporíš mi
         mnohé trpkosti.“
   </p>
   <p>
    „Ale ja? Ja ti po Brezne viac suplikovať nebudem.“
   </p>
   <p>
    „Nebudeš, nebudeš? A prečo nie, veď tu dostaneš pekný groš; veď… veď moja mať utopí ťa v
         žinčici, nakŕmi ťa dobrými bryndzovými haluškami.“
   </p>
   <p>
    „Za žiadnu cenu tu nesuplikujem.“
   </p>
   <p>
    „Nie? Ani keď ťa pekne prosím? Ani keď ťa nepustím ďalej, kým mi to kvôli nevykonáš? Ani
         že som ti vždy dobrý bol a zase donesiem ti do Miškovca oštiepok?“
   </p>
   <p>
    „Ja viac nepôjdem do Miškovca, pôjdem do Levoče.“
   </p>
   <p>
    „Pôjdem do Levoče i ja.“
   </p>
   <p>
    „Sem teda ruku, že pôjdeš.“ Psotányi ju podal ochotne; nepustil som ju; pozrel som mu do
         očú a doložil: „Ale suplikovať po Brezne predsa nebudem.“
   </p>
   <p>
    „Ale prečo nie, keď ti už všetko sľubujem?“ zvolal tento temer zúfalo.
   </p>
   <p>
    „Preto, že som ti vopred všetko posuplikoval, iba faru a radný dom nechal.“
   </p>
   <p>
    Kto bol radšej ako Psotányi, keď vysvetlil som vec! Mamička jeho ešte radšej bola, keď
         asi o pol hodinky vyratúval som domy a kde ako ma častovali. Chudere slza v oku zahrala, že
         aspoň v rodnom meste nevyjde tak celkom najavo, ako syn radnej panej musí doberať
         suplikáciou, čo z domu či zo skromnej penzie nedochodí. Že však vedela česť vzdať i
         suplikantovi, to dosvedčila, keď k plnej mise pirohov usadila mňa suplikanta za vrchstola.
   </p>
   <p>
    Na druhý deň zatým sedel som už doma pri haluškách, ktorými mamička mienila pomeriť
         rozhorleného otca so synom pobehajom. Otec totiž ešte v deň môjho odchodu dorazil podvečer
         do Miškovca. Držal prelekcie pánu profesorovi, že bez vedomia rodičovského vypravil syna po
         svete; povyplácal všetko; pobral háby moje; vymenil i testimonium
    <sup>
     [
     <a class="footnote" href="#ftn.id2582437" name="id2582437">
      93
     </a>
     ]
    </sup>
    . Ešte i po mojej doprave domov dal sa uchlácholiť iba tým, že odobral odo mňa v
         poriadku moje účty a nadto i maličký zvyšok štvrtiny. Predsa hundroval, že neskúsenému a
         ľahkomyseľnému mladúchovi mohlo sa i zle povodiť. Pri takých okolnostiach nesmel som ani
         ceknúť — o Levoči.
   </p>
   <p>
    Prázdniny predsa blížili sa ku koncu. Čím viac som v príhodných hodinách zábavy
         rozprával otcovi o priebehu mojej suplikačky, tým viac rozjasnievala sa jeho tvár. Tu i tu
         doložil: „No, takto predsa bude z teba dačo!“ Konečne doložil som mu ja vec — o Levoči.
   </p>
   <p>
    Otec sa zamyslel; zdal sa čosi prísne a naozajstne rozvažovať, ale potom dľa svojho
         zvyku i vypovedal: „Sám tak myslím, že je tebe potrebné oddať sa na vyššie vzdelanie — ak
         budeme mať k tomu prostriedky. Vidíš, abych ťa vymenil z Miškovca, prinútený som bol urobiť
         pôžičku, a to na dedičstvo tvojej matky, ktoré je ešte len v závete na papieri. Z
         učiteľstva just len toľko máme, čo zjeme a čím sa dosť chatrne odievame. Potrebný groš do
         Levoče z toho odtrhnúť nemožno; vysuplikovaný zvyšok nepostačí ti ani na začiatok. Abych
         nemusel požičiavať a úrokovať, pôjdeš dokončiť rétoriku, kde najbližšie — do Oždian.“
   </p>
   <p>
    Pripomenutie Oždian, chatrnej to dedinky s klesajúcim maďarským gymnáziom, náramne ma
         zarmútilo; chodil som s ovesenou hlavou za tri dni.
   </p>
   <p>
    Na štvrtý deň bolo všetko hotové do Oždian. To všetko záležalo z jedného batôžka a z
         kapseľky. Batôžok so šatami a perinkami dvíhal sa ponad hlavu ženičky, ktorá ho mala niesť
         na chrbte. Kapseľka s postruhníkmi a s Cicerónom opálala sa pri mojom boku. Otec ako
         strážny duch stál nad všetkým, aby sme nič doma nezabudli; v jednej ruke držal paličku do
         cesty hotovú, druhou ešte ohmatal vo vrecku vysuplikované peniaze, aby sa presvedčil, že sú
         vskutku tam. Mamičke šlo do plaču, keď videla, ako z nechuti poberá sa i synček.
   </p>
   <p>
    „Bože, bože, či naveky ostanem v tých Ožďanoch
    <sup>
     [
     <a class="footnote" href="#ftn.id2582537" name="id2582537">
      94
     </a>
     ]
    </sup>
    zahrabaný!“ začal som smutnú odobierku z domu.
   </p>
   <p>
    „Veď si predsa mohol ešte raz na to moje dedičstvo požičať, a dať ho do tej Levoče, keď
         tak chce,“ vyčitovala matka otcovi. „Akože ti pôjde, chudák, keď sa mu tak naskrze nechce?“
   </p>
   <p>
    „Už ináč nebude; sme na ceste,“ hovoril otec. „Ale, syn môj, veď uznávam i ja, že dobre
         chceš a hovorím ti i, máš sa vzdelať za hodného syna národa — ale uč sa konať i to, čo káže
         nutnosť slovenskej chudoby. Konanie toho, aby som ti obľahčil, nechal som na túto poslednú
         hodinu, o čom včera dostal som list z Prešova. Počujte. Dedičstvo matkino po jej nebožkom
         bratovi, prešovskom profesorovi, dostaneme na budúcu jar v hotovosti, a to bude dosahovať
         viac sto zlatých. Práve ak by sme ho vopred strovili, bola by radosť krátka. Lepšiu vám ju
         chcem pripraviť. Na takto rok vyšlem ťa i s matkou na príležitosti — do Levoče, abys’ ju
         neopustil, kým nedoštuduješ. Krem toho povedal tebe, synak, pán redaktor ,Slovenských
         národných novín‘, že kdekoľvek budeš, ta ti bude posielať ,Noviny‘ i ,Orla‘. To nech bude
         teraz radosť tvoja. — Mať naša, zbohom sa maj!“
   </p>
   <p>
    Pobozkal matku na tvár, zatým ja jej ruku a ona zase mňa v tvár. Šli sme — cez Ožďany do
         Levoče. Bo otec dobre predpovedal; všetko bolo tak! Do roka boli „Národné noviny“ s „Orlom
         tatranským“ mojou a kolo mňa zhromaždených vrstovníkov radosťou; po roku šiel som nie sám,
         ale i s druhými, ktorým Štúrove noviny oči otvorili — do Levoče. Tam sme potom žili, tam
         sme sa vychovali, keď i nie všetci za sokolov a orlov, no všetci za verných národa
      synov!
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582227" name="ftn.id2582227">
        92
       </a>
       ]
      </sup>
      92;
      <span class="emphasis">
       <em>
        Za Horou
       </em>
      </span>
      — poznámka v Orle IV.: Brezňania volajú do
               Gemerskej stolice „za Horou“ a celý Malohont i Gemer „Záhorím“
     </p>
    </div>
    <div class="footnote">
     <p>
      <sup>
       [
       <a class="para" href="#id2582437" name="ftn.id2582437">
        93
       </a>
       ]
      </sup>
      93;
      <span class="emphasis">
       <em>
        Testimonium
       </em>
      </span>
      — (lat.) vysvedčenie
     </p>
    </div>
    <div class="footnote">
     <p>
      <sup>
       [
       <a class="para" href="#id2582537" name="ftn.id2582537">
        94
       </a>
       ]
      </sup>
      94;
      <span class="emphasis">
       <em>
        Ožďany
       </em>
      </span>
      — dedina v okrese poltárskom. V minulosti bola tam
               ev. sen. škola, podporovaná miestnou statkárkou Korponayovou. Jeden profesor učil
               všetky triedy. Navštevovali ju hlavne malohontskí, gemerskí, novohradskí, a
               turčianski žiaci kvôli maďarčine. Ironicky školu nazývali i „turčianskou
            akadémiou“
     </p>
    </div>
   </div>
  </div>
 </body>
</html>
