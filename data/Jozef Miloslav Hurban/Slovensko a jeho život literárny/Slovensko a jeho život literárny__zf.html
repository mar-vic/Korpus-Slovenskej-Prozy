<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2551842">
       </a>
       1
      </h2>
     </div>
    </div>
   </div>
   <p>
    Výsledok bádania a dlhovekého mudrovania — ktorý dospel v našom čase k jasnejšiemu
         povedomiu — je ten, že už iba to má právo na skutočnosť, na stavanie a život, čo sa
         ospravedlnilo pred súdnou stolicou ducha, myšlienky, idey, tejto verejnej, obecnej
         mravnosti sveta. Duchovný život je poistením života svetského, obecného, zjavného a
         verejného; kde nie je tamten rozvinutý, tam ani tento dobrého zveľadenia, vzrastu a
         rozkvetu mať nemôže, ani vskutku nemá. Zato, hľa, sa ešte národy nikdy tak neobzerali na
         to, čo ony z duchovných darov alebo pokladov či už ukázali, či ešte len pre budúce ukázanie
         majú prichystané — ako to teraz vidíme uskutočňovať. Lebo keď sa národ po tom ohliada, čo
         on duchovné stvoril a uskutočnil, vtedy sám seba objíma, sám seba rád má, sám seba vidí,
         cíti, vie, rozumie. V tomto ohliadaní sa na cestu za sebou už odloženú, v tomto novom
         prehliadaní starých skutkov ducha vyrastá v ňom túžba a vôľa po nadložení, nadsadení a
         nadpradení stavby a nite dedovsko-otcovských svetoskutkov.
   </p>
   <p>
    A k týmto kmeňom a národom, ktoré samy seba akoby vyhrabávajú a v nového človeka k
         životu povolaného obliekajú, patríme aj my Slováci, dávajúc na vedomie svetu, že ani my
         nechceme už viac zakliati hlivieť v tej kôre zemskej číreho telesného, nízkeho, podlého
         živobytia, ale túžime vyslobodiť sa zo stavu len práve trpiaceho k zasahovaniu do pásma
         skutkov oslavujúcich v jednotlivých národoch celé človečenstvo. Cesta najprvšia, ktorou
         chceme k tomuto cieľu prísť, je upovedomenie v nás všetkého toho, čo sme už skutočne
         dokázali, čím sme na svete boli a bývali. A tu na tejto ceste spomenutia nachádzame aj
         miesta prázdne, ktoré kričia na nás, aby sme ich vyplnili a doplnili. Čistú, jasnú a
         zreteľnú povedomosť našej národnosti slovenskej síce darmo budeme hľadať po pustých poliach
         starovekosti; lebo náš kmeň nežil na svete samostatne, iba za jeden krátky čas, aj tento
         čas bol iba časom sily svetskej, telesnej, časom vojenskej surmy, v ktorom málo duch a
         čistá povedomosť, o toľko ale viac šabľa, halapartňa a budzogáň panovali. Minulosť nebola
         pre nás tou zemou, na ktorej by bol mohol k ovociu dozrievať kvet povedomia
         národno-slovenského, ale len zemou, na ktorej sa koreň a peň samého národa šíril, skúšal, k
         možnosti kvetu a ovocia ustaľoval a ujednostajňoval. Predsa ale sa musíme aj na to samotné
         živorenie ohliadať, a už i na tú čistú tabuľu, na ktorú náš národ ešte iba písať má svoje
         skutky, pozornosť našu obracať; najmä ale po tom sa čo najpilnejšie obzerať máme čo sa nám
         ukazuje ako skutočné puky čistejšieho národného povedomia na strome velebného Slovenska.
   </p>
   <p>
    Pred okom znovu sa k vyššiemu životu prebúdzajúceho národa musí sa zreteľne a jasne
         všetko to rozvinúť, čo on doteraz robil, ako cítil, myslel, jednal a žil, aby jednak mohol
         dostať dôveru do seba, že totiž skutočne už dačo počal, v ktorom už iba pokračovať má,
         jednak ale aj svetu ukázať, že on nie je nováčik a dáky regrút, dáky cudzinec v spoločnosti
         sveta a ľudstva, ktorý by bez všetkého poručenstva dedov sám a sám nepovolaný osoboval si
         právo na uznanie. Počiatky všetkých národov sa kládli nevedomky, tlakom vonkajších príhod
         napomáhané; ale ďalšie stavanie na nich bolo dokonávané vždy s väčším a väčším povedomím.
         Bez týchto počiatkov a základov nešlo nikdy stavanie duchovného života dopredu, zato ani
         uznanie národa ako takého nie je len taká dáka ľahká vec; preto kto chce v rade európskych
         národov samobytne vystúpiť a slovo viesť, musí sa vedieť preukázať s dačím takým, čo by
         svedčilo o ňom, že bol platným údom človečenstva, aspoň istotne, že už počal žiť na svete
         duchovne dôležitý život. Plemená aziatské, ktoré sa v ničomnosti svojej boli vyrojili na
         Európu, nemali budúcnosť života národno-samotvornú, samostatnú zato, že nikdy neprišli
         stavajúc, ale zakaždým rúcali. Čo ony pováľali, to sa v lepšej chvíli oveľa krajšie
         vystavilo — ako také, čo bolo na večných základoch ducha postavené. Časné stavenie sa môže
         zváľať, ale večná podstata duchovných pomníkov ľudskej sily zostáva nedotknutou k majetku a
         požitku duchov so sebou spriatelených. My teda, Slováci, bárs sme od časov pováľania
         kráľovstva slovenského (r. 907) boli ticho ukrytí v hlbokých tatranských dolinách, národ
         bez výbojov a krviprelievania, ľud v neslobode, opustený, predsa sme zanechali šľapaje
         duchovného žitia na dokázanie toho, že čo sme pre vonkajšie, zapieravo na nás pôsobiace
         okolnosti a príhody vtedy uskutočniť nemohli, na tom ani naše životné sily sa nezmarili, a
         zato zostala nám budúcnosť.
   </p>
   <p>
   </p>
   <p>
   </p>
   <div class="literallayout">
    <p>
     <br/>
     My, čo inší dokázali, známe,
     <br/>
     lež to skryté je pred inými,
     <br/>
     čo my v knihe ľudstva býti máme.
     <sup>
      [
      <a class="footnote" href="#ftn.id2537236" name="id2537236">
       1
      </a>
      ]
     </sup>
     <br/>
    </p>
   </div>
   <p>
   </p>
   <p>
   </p>
   <p>
    Lež teda teraz, keď už skutočne aj my Slováci sa chceme postaviť po boku kmeňov
         slovanských, majúcich svoju budúcnosť v celku národnom, seba ako kmeň živý, vzdelaný, silný
         a šťastný vidieť, musíme tiež všetku prácu na to vynaložiť, aby sme sa ozaj objavili ako
         čerstvý kmeň slovanský, aby sme ukázali svetu aj Slovanstvu, že jesto v nás dosť pôvodnej
         sily a že nezačíname dačo nové, ale že iba pokračujeme v živote už dávno počatom, že máme
         teda právo, ba povinnosť, hovoriť v ľudstve a hlásiť sa k vyššiemu životu na svete. Keď sa
         podívame na iné národy, teda vidíme, že aj ony — a to aj tie, ktoré majú bohatú literatúru
         — iba v pozdejších časoch prišli k jasnejšiemu povedomiu svojej národnosti, svojho určenia.
         Najprv sa aj ony len v istých čiastkach umenia a známosti pohybovali, majúc literatúru
         často za cieľ svojho usilovania. V novších časoch vidíme ale u všetkých národov európskych,
         že sú im známosti a literatúra nie konečným cieľom života, ale iba zbrojou nebeskou, ktorou
         si dobývajú ten vyšší Jeruzalem slávy, cti a národného spasenia. My v tomto ohľade bývame
         často prekáraní sprostou námietkou, že to, čo náš kmeň doteraz urobil na poli literatúry,
         obce, cirkvi atď., nie je jeho; že teda všetko to nás ani nezaväzuje k slovenskému
         národnému žitiu a pracovaniu. Menovite naši spolumešťania v uhorskej krajine, Maďari, nás
         chcú v našom národnom živote pomýliť tým, že Slováci v literatúre vždy cudzími jazykmi, v
         obci na cudzom poli a v právach sebe iba požičaných účinkovali a na svete nič samotvorného
         nevystavali a neurobili: teraz teda že sú povinní celkom sa oddať Maďarstvu a v ňom hľadať
         svoje spasenie. My odpovieme oveľa prirodzenejšie. To vyššie povedomie slovenskej
         národnosti nebolo síce tak u našich, ako ani u maďarských predkov; — títo, pravda, sa
         prebudili skôr, idúc po šľapajach u seba už prv ako-tak prebudzovaného života: ale tak ako
         u nich, stalo sa to aj u nás, že sme sa tiež — idúc po šľapajach u nás vyšším povedomím sa
         okrášlených duchov — povýšili k jasnému poznaniu seba samých a svojho povolania. A keď bolo
         slobodno v časoch minulých dedom našich dedov hovoriť a jednať na svete spôsobom primeraným
         tým vekom, musí byť aj nám dovolené zasahovať do našich časov naším vlastným spôsobom.
   </p>
   <p>
    My sme vnukovia dedov a synovia otcov našich. A tak teda ako hovorili, konali, pracovali
         a žili Slováci ako bojovníci, remeselníci, kupci, učení a občania, chceme vravieť a konať
         vo svojom povolaní ako Slováci, v povedomí slovenskom. Tuná sa síce zdá byť iba v slovách
         rozdiel, ten je ale tak podstatný, že na ňom je založené všetko naše šťastie, všetka naša
         budúcnosť. A my sme o toľko vyšší od našich dedov v slovenskom povedomí, o koľko
         vyslovenejšie chceme byť dačo vo svete ako Slováci. V tom je česť aj sláva národov, že
         nielen zasahujú do behu sveta, ale to robia aj ako také, to jest národne, s povedomosťou
         svojej národnej osobnosti. Francúz vie dobre, že čo on robí a je, to robí a je ako Francúz;
         zato kamkoľvek príde a čokoľvek vykoná, všade a všetkému vtlačí znamenie svojej osobitej
         národnosti. Tento ťah preniká celého ducha a zasahuje až do najnižšej vrstvy spoločnosti
         francúzskeho národa. Jeden francúzsky kočiš prišiel raz do jednej kaviarne v Londýne a keď
         sa tam daktorý Angličan osmelil vypustiť z úst posmešok na jeho národnú francúzsku česť,
         kočiš nelenivý, vytrhnúc z ruky jedného biliard hrajúceho Angličana tágo, tak toho
         posmeškára do tváre capil, že ho zaraz krv zaliala. A to bol iba kočiš, sám a sám medzi
         samým cudzím národom. A keď sa Angličana spýtaš, kto by boli Angličania, teda ti odpovie:
         kto objíma svojím loďstvom oceán, kto zaujal všetky trhy veľkých miest sveta svojím
         tovarom, kto veľkú Čínu prikryl, kto preletel nekonečné moria a dosiahol východnú Indiu s
         jej veličiznými pokladmi, to sme my, to, hľa, sú Angličania.
   </p>
   <p>
    Aj my teda musíme sa už raz naučiť byť Slovákmi. A najprv to musíte urobiť vy, učení a
         osvietení ľudia slovenskí. Lebo od vás ide dobrý tón po strunách národného života. Lebo
         akože sa bude pýšiť menom Slovák slovenský remeselník, keď vidí, že jeho kňaz, jeho
         advokát, jeho sudca, jeho pán nič na to nedrží, alebo práve sami svoj slovenský pôvod
         zapiera a za svoje plemeno sa falošne hanbí. Jesto u nás dosť učených ľudí, ktorí síce
         nenáležia do tábora hnusných odpadlíkov od svojej krvi, predsa ale česť a slávu slovenského
         mena v ničom nerozširujú, mysliac, že sú k tomu regulárni svojho stavu a rádu nie
         zaviazaní. Nech len mnohý pedant vie naspamäť konverzačný lexikon, už si myslí, že má vo
         svojom úrade dosť európskej vzdelanosti. A predsa teraz nie je nič špatnejšieho, ako
         zostávať nepripojeným k istej celosti dákeho princípu. Už nech si je teraz človek, čo chce,
         nech si len je dačo, má svoj svet, má svoju kompániu, svoj regiment. Osamotení zostávajú
         iba tí, čo kepeň po vetre obracajú, ani sem ani tam nenáležiac. Teraz čo chce žiť, musí mať
         farbu aj vôňu národnosti.
   </p>
   <p>
    Duch národa je jeden subjekt, ako jeden človek, jedna osoba. Ako má on svoje
         zvláštnosti, svoj pôvodný duch, iba jemu samotnému náležiaci, ktoré určiteľnosti ho robia
         osobou od osoby druhej rozdielnou, práve tak má aj jeden celý národ takú svoju, od iných ho
         oddeľujúcu osobnosť. Len, pravda, táto celosť národná je masou bez riadu a skladu, bez
         jazyka a hlavy, ktorá — keď chce hovoriť a stávať na svete — musí byť predstavená, alebo,
         ako sa vraví, reprezentovaná. Túto reprezentáciu uskutočňujú jednotlivci, vynikajúci vo
         všetkých odboroch a okresoch života ako spoločenského, tak občianskeho, ako cirkevného a
         literárneho. Takíto duchom znamenitejší ľudia sú ústa národov: čo sú oni všetci pospolu a
         dohromady, to je duchovný život národa, jeho česť, jeho sláva. Ako sa národ sám v sebe
         vzdelal, stvoril a duchovne vyvinul, ako konečne prišiel k dokonalému poznaniu i
         uskutočneniu svojho určenia a povolania, to poznávame podľa tých osôb, ktoré svoje hlavy
         znali pozdvihnúť k vyšším krajom cnosti a statočnosti vojenskej, mestskej, vednej,
         cirkevnej a literárnej. Veľké historické osoby, povstalé na poli občianskeho života, sú
         svedectvom, že sa národ k štátu či obci, to jest k životu krajinskému pozdvihol; ale
         postavy, ktoré vynikli na poli literatúry a umenia, robili viac len, cestu k založeniu obce
         a štátu, v nich je možnosť zriadenia sa ľudí v jednu obec, krajinu. Menovite filozofia je
         tá vedomosť pre každý, najmä ale pre náš, nanovo sa prebúdzajúci národ slovenský
         najpotrebnejšia, pomocou ktorej sa národ približuje k poznaniu toho, čo má byť, k
         preniknutiu svojho určenia a povolania svojím duchom. Bez filozofie sa nemôžu tie rozličné,
         tajné, vo všetkých ohľadoch a bokoch národa sa zjavujúce hlasy v jednu pieseň životnú, v
         jeden veľký zmysel zobrať, bez ktorej prepočiatočnosti, primitívnosti ducha a života
         národného všetka skúsenosť a mnohohovorčivosť nič nepomôže, bo nikoho zo sna neprebudí, v
         zmätkoch istoty, v búrach bezpečnosti, v strachoch a hrôzach smelosti nedodá. Môže sa dívať
         do priestranstiev rozliatych a roztočených nebeských telies koľko chce filister,
         nerozumejúci povahe elíps, kúbov, štvorhranov a nemajúci známosti aprioristickej,
         filozofickej, ich poťahov a pomerov: nuž predsa nebude keplerovským nesmrteľným zákonom nič
         rozumieť. Rovnako sa má vec aj s tým človekom, ktorý sa díva do kroník a takrečených
         pragmatík, na mapy a do zákonníkových bachantov národov, ale nedonesie k tomu všetkému
         filozofiu a zakotvené považovanie na podstatu vecí. Zmúti sa mu zrak, jeho hlava a mozog
         dostanú závrat, až sa mu celé, celučičké národy v zmätku jednotlivých úkazov zjavia iba ako
         lopty, ktorými si slepá náhoda pohadzovala; zhliadne iba sebevôľu, agregát, hŕby ľudí a
         marasť náruživostí namiesto živého, krásneho celku národového, človečenského. Tuná je to
         široko-ďaleké pole, po ktorom sa nepočetné množstvo síce učených, ale filozofie nemajúcich
         ľudí túla, tých ľudí, ktorým zo srdca vyletela živá viera a do ich ducha sa živá a životná
         veda zaštepiť nemohla. Zato je takýmto ľudkovcom história ľudstva iba agregát, najviac keď
         ju ešte ako hŕbu biografií jednotlivcov považujú, a tak aj národné dejiny sú im iba
         povahopisy osôb, tieto ale zas len guľky slepej náhody, všetko dohromady vidia len ako takú
         trmu-vrmu kocúrov a mačiek na rákoši. Pomáhajú si najlepšie anekdotkami a rozprávočkami a
         malichernými klebietkami o veľkých ľuďoch, nazbieranými po kaviarňach a pri punčových
         stolíkoch, a v tomto džavote a štebote domnievajú sa mať a znať históriu ľudstva. Keby si
         ale hľadal jednotu v tom všetkom, teda by si sa do súdneho dňa nahľadal — a predsa ju
         nenašiel.
   </p>
   <p>
    Takto sa robilo a robí aj s našou mládežou pri jej literárnom, školskom vzdelávaní; ona
         náleží k jednému celku národnému, ale nikdy nepočuje ani len slova o tejto jednote, z
         ktorej pochádza, o jej šťastných alebo nešťastných osudoch, o jej vyvíjaní sa v minulosti,
         slovom — o národnom živote slovenskom ani chýru ani slychu! Mnoho, premnoho sa učiť a
         ničomu nerozumieť, najmä ale nič o Slovákoch nevedieť, to je teraz na bielom dni u veľa
         učiteľov a učených slovenských. A keď pohliadne mladý Slovák do kníh načmáraných
         cudzincami, so žalosťou a nevôľou sa musí od nich odhodiť, lebo tam iba posmech, hanu a
         potupu na svoj národ vykydnutú nachodí. Je to veľmi jasný dôvod toho, že keď sa chce národ
         poznať, nesmie sa postaviť do škôl, ktoré mu iné, cudzie živly, cudzí duchovia vystavili,
         nesmie sa ísť poznávať do kníh, ktoré cudzinci o ňom pospisovali, ale musí zobrať všetku
         svoju silu a pravdu svojho života, musí vyhrabávať sám zo svojho vlastného života, z bludov
         aj cností, odkrývajúc zásteru minulosti, pod ktorou časom a osudmi zamúlené ležia šľapaje
         jeho dedov a pradedov. Dvojaký osud postretáva národy pri takomto hľadaní znakov a šľapají
         svojho minulého života: jedny totiž majú svoje šľapaje poznačené, iné ich nemajú. Dospelý
         národ si značí všetko a jeho synovia, keď už má schádzať zo sveta, zbierajú to úzkostlivo
         ako v strachu, aby s národom jeho pamiatka z knihy ľudského pokolenia nebola vymazaná;
         napriek tomu národ rastúci, nedospelý a ešte k dačomu väčšiemu sa chystajúci nepoznačuje si
         úzkomyseľne svoje dychy a svoje šľapaje, on sa viac smelému mládencovi rovná, ktorý, idúc
         do hory, neznačí si chodníček v tej junáckej nádeji, že hocikade von potrafí. Ale o
         takýchto národných počiatočníkov sa ani druhé národy veľmi nestarajú. Je to aj z tohto
         ohľadu s národmi tak ako s jednotlivými ľuďmi. Žiaden sa veľmi neobzerá na malého chlapca,
         nech si je on akýkoľvek, nech si z neho bárs Napoleona duch sveta mieni vychovať; a veď ani
         o jednom naozaj veľkom mužovi nič iné s istotou nevieme, ako tiež len o jeho zjavných
         veľkých skutkoch. O jeho mladosti ani vrstovníci ani potomci nič nevedeli vypraviť, lebo sa
         na ňu nik nepriamil; keď ale už zablysol svetu výrazom veľkej duše, hneď by každý filister
         rád vedel, ako chlapec vyzeral! Aj náš národ sa s takýmto osudom na dlhej ceste svojho
         života stretal, takže ani oň sa nik z národov veľmi nestaral, ani jeho kroky, ani jeho
         osudy nik — alebo málokto, aj ten nie veľmi priateľsky — nepoznačoval, takže práve jeho
         vlastné junácke krásne skutky a činy iní si poprivlastňovali a naším perím sa
         pookrašľovali. Darmo je — nebolo národného povedomia, tejto pečate bezpečnosti, ktorou
         jedine sa, skutky ustaľujú a istou majetnosťou stávajú. Bársako veľké skutky, pokým nie sú
         aj pečaťou národného povedomia poznačené, zostanú naveky ako res nullius, quae cedit primo occupanti,
    <sup>
     [
     <a class="footnote" href="#ftn.id2504661" name="id2504661">
      2
     </a>
     ]
    </sup>
    ako stádo divokých zverov, ktoré tomu pripadajú, kto si ich prvý podmaní,
         skrotí, osvojí. Takéto skutky slovanské sú polapané v ohradách cudzích národov. Teraz nám
         nič nezostáva, ako vydobyť ich a ukázať, že bárs sú bez tej pečate, sú predsa naše.
   </p>
   <p>
    My medzitým, ani nesmúťme k zúfaniu, ani sa nedivme k omrzeniu nad nepriazňou cudzích
         národov, dokazovanou k nášmu národu. Náš národ bol pred očami cudzincov vždy a naveky len
         taký naoko zanedbaný chlapčisko, ktorého nedbalosť bola medzitým iba následok hlbšieho
         vnútorného života, ukrytých darov a mocí, pre ktorý obsah svojho ducha nikdy nenachádzal
         radosti v prítomnosti. Každý filister o ňom zle myslel, ohováral ho, posmieval sa mu, lebo
         sa roztržitý slovenský chlapčisko do jeho filisterských regúl, do cudzinských reholí
         vmestiť vonkoncom neznal a nemohol. Keď spieval, bol im ľahkomyseľný, keď plakal, bol im
         babský, keď bojoval, bol im divoký, keď v svojich dedinách žil, bol im podlý, otrocký, keď
         mestá zakladal, bol im bojazlivý, keď sa cez moria plavil, bol im ziskovný, keď ustupoval,
         smiali sa jeho dobrote, keď na výboje šiel, preklínali jeho moc, keď sa sám v sebe
         zosilňoval, sprisahali sa proti nemu, keď sa s nimi spolčoval, osudárili ho a vyškerili mu
         zuby. A všetky tieto veky prežil Slovák bez náruživosti osobného života; všetko pochytil, a
         nič sa mu nepáčilo, bol na omrzlosť cudzincom, ktorí ho ani nepremohli, ani na nohy
         nepostavili, ktorého sa ešte veľmi nebáli, ale sa ani proti nemu neohradili!
   </p>
   <p>
    My si teraz pripustíme do mysle iba to, že ako sa ľudia obzerajú aj na chlapčenstvo toho
         muža, ktorý sa preslávil v živote sveta a ľudstva, a vďační sú tomu, kto im poznačil
         pokroky a pobehy jeho mladosti, tak sa istotne nezadlho budú obzerať aj po Slovákovi a
         vďační budú nám, ktorí hocako ťažko a núdzno vyhrabeme pamiatky jeho života zabudnuté časom
         a spojíme ich v jedinkej myšlienke pochytenej v pradene slovenského národného života. Ale
         sme povinní to robiť aj kvôli samému nášmu národu. Veď aj jednotlivý človek tak robí, že
         medzi svojou mladosťou a svojou dospelosťou ustavične tiahne a rozpriada linaj spomínania,
         prirovnania. My sa síce ešte nemôžeme v našej minulosti obracať a prehŕňať tým spôsobom,
         akým to robia starnúce národy vo svojich takzvaných konzervatívnych lexikách, tie národy,
         ktorých život už skoro iba v tom záleží, aby svoje veci do poriadku uviedli, ktoré národy
         sa teda už iba minulosťou zaoberajú a moc prítomnej hodiny na napísanie — aby som sa tak
         vyjadril — dokonalého testamentu užívajú a vynakladajú. My čerství, živí, budúcnosť majúci
         Slováci sa iba tak zboku ohliadať budeme na minulosť, prudko a silno svoje oči tam k nebu
         slovanskej budúcnosti obracajúc, čerstvo a prchko kroky svoje tahore, na tú strmú cestu
         nášho obecného cieľa a usilovania slovenského namieriac a naprávajúc.
   </p>
   <p>
    V tomto duchu a s takýmto úmyslom priberám sa aj ja k rozprávke o našom peknom, milom a
         drahom Slovensku a jeho literárnom živote, aby sme aj my, novšie slovenské pokolenie, našli
         v našej minulosti pokynutie k ďalším a novším literárnym činom. Vybrali sme si literárny
         život Slovenska zato, že tuná sa najprv vyrozumieva duch národa, tuná je on doma, tu on
         rozpráva, čo chce, čo by rád — bárs tomu ešte ani čas nebol prišiel, tu sú zložené jeho
         túžby, jeho nádeje, jeho proroctvá. Kto zná ducha literatúry, veľmi ľahko bude môcť
         zavierať aj na ducha občianskeho povedomia; kde mlčí literatúra, tam istotne mlčali všetky
         vyššie zánemy života. A teraz už môžeme čakať, že sa nájde z našich nanovo vzkriesených
         Slovákov muž, ktorý odkryje šľapaje minulosti nášho národa aj z iných ohľadov, ako sú:
         položenie naše krajinské, národné, meštianske a politické. Predsa ale musíme pohovoriť aj o
         takých veciach, ktoré sa síce nezdajú na prvé prehliadnutie byť v spojení s literatúrou,
         ale jednak sme si predmet neobmedzili len na samú literatúru, keď sme aj samé Slovensko na
         čelo postavili, jednak dľa nášho presvedčenia, samé tie okolnosti, ako určiteľnosti
         prírodné, reflexie historické atď., sú tuho spojené s literárnym životom. Príde nám teda
         hovoriť najsamprv o tom divadle, na ktorom sa dačo robilo, menovite na ktorom sa slovenský
         literárny život rozvíjal, potom o tom ľude, ktorý ten život viedol, a tak potom budeme
         samotný ten život stopovať a o ňom rozvažovať. Prebehneme tento život vonkoncom, od
         začiatku až do dneška, pri ktorom ešte aj to musíme pripomenúť, že sa budeme varovať
         všetkej úzkoprsej schematickosti a učeného pedantstva. Slovo života a skutočnosti chceme
         spustiť medzi rodákov svojich, ktorí nám tak na srdci ležia, ku ktorým máme nekonečnú
         dôveru, ale na ktorých dôvere aj nám všetko záleží.
   </p>
   <p>
    Ktože môže z tých, ktorí sa zaoberajú slovenskou literatúrou, byť bez pomyslenia na samé
         to naše krásne, velebné, rozmanité Slovensko. Veď ono s tou svojou polohou je ten
         magnetický vrch, ktorý každú slovenskú dušu priťahuje. Naň sme mysleli v tých hrozných
         onehdajších bojoch, keď sme už zatracovaní bývali od svojich vlastných spolumešťanov, ním
         sme sa tešili, keď sa nám deň čo deň duše skormucovali, doňho sme chodili okrievať na duchu
         aj na tele z hrmotov a škrekov každodenných, celoročných, s nimi sme zrástli, v ňom sme a
         ono je v nás. Ja teda, majúc hovoriť o jeho literárnom živote, nemôžem sa aj o ňom samom
         ako takom nevysloviť a naň si s hrdosťou nepozerať. V pohľade na túto svätú zem našich
         otcov, na túto kolísku všetkých Slovanov, na tieto sväté oltáre kráľovských Tatier obživí
         sa duša moja, v pohľade tom leží večne čerstvá sila silu rodiaca. Sú to tuná na Slovensku
         zakliate zámky svätých, vnútorných svetov duše slovanskej.
   </p>
   <p>
    Pohliadni na Slovensko a duša sa ti vzkriesi, ak spala, duch hore vynesie, ak len v
         nízkosti bol; ja by som aspoň do skonania mohol kŕmiť dušu svoju rozkošami, pohľadmi na
         Tatry nazbieranými. Ale súc synom, nešťastného národa, ktorý ešte iba hľadá svojho
         odklínača, hlivejúc vo snách mŕtvoty a slúžiac bohom aj rodom cudzím, k večnému svojmu
         zármutku nesmiem ani len na chvíľu svoju rozkoš hľadať.
   </p>
   <p>
    Ale obraz malý, ba ani obraz, lež radšej krátke blesknutie na tieto večne staré, večne
         nové svety tatranské, musíme si predsa dovoliť; veď naše hľadenie nebude okrem toho len
         kochanie sa v rozkoši prírodnej, ale sväté túženie preboriť sa cez kôru do vnútorných
         skladov ducha, ktorý stvoril i tieto svety a aj teraz je na nich vybitý.
   </p>
   <p>
    Tatry sú skamenelá, v tvrdej hmote vtelená idea Slovenska; lebo tá velebnosť, moc, sila,
         to ozorné, to veličizné, zrutné, ktoré hľadí na teba, kriesi v slovenskom duchu akýsi temný
         cit veľkého povolania. Keď si zastaneš pri Debrecíne, na piesočnatej pustatine alebo pri
         pamätných múroch slávneho Krakova, v krásnej zemi horúcich Poliakov, oprú sa ti vyradované
         oči o žulový roh ozorného Kriváňa a o končistý, z pŕs široko vypnutých balvanov hore na
         8115 nôh k nebu sa dvíhajúci končiar Lomnický. Pohľad na tieto ozorné sokorce, nad ozornými
         sokorcami sa víťazne vypínajúce, naplní tvoju dušu veľkosťou, srdce preleje búrnym citom,
         veľkým, temným, ale silným a činným. Kriváň stráži velebný Liptov od polnočných strán,
         ležiac na hraniciach jeho a spišských; Gerlachovský kotál a Lomnický končiar trčia v samom
         Spiši. Vynes sa ale na tieto hromami nezodrané balvany — a zhliadneš pod nohami
         rozprestreté kraje slovenské, pekné, velebné, najutešenejšie. Nezabudnem nikdy na tie
         blahoslavenstvá, ktorými som napájal dušu, keď som po prvý raz, naprostred cesty do oblakov
         na Kriváni stojac videl Slovanstvo. Tajomne a clivo je okolo teba, stojaceho na ohromnom
         končiari Kriváňa. Krištáľová belosť snehov a večných ľadov odoberá oku smelosť dívania sa
         po nich; skaliská a hory, priepastné priepasti a prírodou vybujnievajúce úbočia a návršia,
         to sa ti zameňuje a dušu tvoju uchvacuje. Hneď ti zacláňa svety hmlová kortina, za ktorou
         žijú večným snom zimnej mŕtvoly obtiahnuté krajom ľadov a zamrznutých jazier priepastné
         spúšte a žulové turne; hneď sa inde otvára bengálskym ohňom slnečnej žiary omaľovaná
         krajina večných hôr, temných lesov, ničím nepretrhnutých tíšin, ľadových mostov
         vypínajúcich sa nad potokmi alebo vodopádov vykreslených dúhami storakými! A keď sa
         ohliadneš pod seba — a o dva kroky, a gúľa sa pod tvojimi nohami priepasť závratná.
   </p>
   <p>
    Od Bratislavy sa dvíhajú Tatry a stúpajú hore Nitrianskou, Trenčianskou, Oravskou
         stolicou, až v Liptove a Spiši k sláve svojej dorastúc, potom sa po hraniciach
         polnočnovýchodných, hneď v nižších, hneď vyšších kopcoch, holiach a horách na spôsob kosy
         až k Sedmohradskej zatáčajú. Na tejto večnej ceste našich velebných Tatier nájdeš Babu,
         Vysokú, Biele hory, dvojhlavý Zobor, Inovec, Súľovské divotvorné, velikánske pieskovce,
         Čertovo sedlo, Vrátnu s jej večnými, bleskom slnca neprerazenými hlbinami a priepasťami,
         Žiare, Lysec, strašlivý Harmanec, milostné Tatry, báječného Hrdoša, velikánsky Choč na
         hraniciach hroznej Oravy a velebného Liptova, liptovskú Poludnicu so živokrásnym Barancom,
         strašlivo ozornú od Poľska hrmiacu pohľadom Maguru, a na boku tiché, hrobové Sitno, zlaté
         bane, bohatú Štiavnicu varujúce.
   </p>
   <p>
    V tejto reťazi a v týchto odnožiach tatranských hôr sa ti ukážu najrozmanitejšie
         výtvory, najstrakatejšie plody prírody. Od bratislavských gaštanov až po limby krivánske,
         od sladkých hrozien svätojurskomodranských až po čučoriedky nad Štrbským plesom alebo v
         úbočí korytnickom sa červenajúce, od bujných žít (pšenice) trnavských až po ovos
         magurskooravský, od funtových jabĺk a cisárskych hrušiek považskej záhrady až po repku
         turčiansku, od dubov, bukov a hrabov trenčianskych až po kosodrevinu babohorskú,
         gerlachovskú, krivánsku a od ruží podunajských až po pohaninku žulových končiarov vo Spiši
         a od zvoňavených naším slovenským pánom Godrom ďuriniek až po červený tis, fládrový jaseň,
         šafran, puškvorec, sladké drevo, zázvor atď., všetko toto nájdeš v bohatej tatranskej
         prírode.
   </p>
   <p>
    A keď takto, stojac na žulových končiaroch iba s hromami oboznámených obrov tatranských,
         vidíš sa otočeným byť regimentom ďaleko sa rozpostávajúcich turní, končiarov a homolí, rád
         by tvoj duch aj o týchto mŕtvych balvanoch dačo bližšie zvedel. Tam ďalej k polnoci, od
         strany poľskej, vidíš viac končiarov a pustých, mŕtvych rohov, kde všetko živorenie, celá
         vegetácia prestáva a nič nevidíš, iba ustavične sa množiace ničenie, akoby večné pilovanie
         a roztrhávanie sa skalísk a balvanov veličizných na menšie, širokých na užšie, tučných na
         tenšie, jednotlivých na nespočetné. Čože to môže byť za príčina, keď na poludňajších
         Tatrách viacej vidieť živorenie prírody, vidieť večné hory a lesy, háje a jedliny a keď nie
         tieto, teda aspoň dosť vysoko sa plaziacu kosodrevinu? Slovensko má od polnoci múr, dlhý
         regiment obrov na večnej stráži stojacich, a to sú polnočné Tatry. Na tieto sa podívaj
         každý Slovák z návršia pri Kežmarku, keď slnce zapadá či vychodí, a zľakneš sa tejto
         večnosti postavenej tuná hrozným vulkanizmom na vartu Slovákom. Nikdy nič majestátnejšie,
         nič ozornejšie, nič vecnejšie si na svete nevidel. Títo obrovskí obri odrážajú od Slovenska
         aj vietor polnočný. Zato tuná sneh nemäkne, iba ďaleko na jar, ale kvapkajúca snehová voda
         zas v nociach zamŕza, a tým tieto vápencové skaly dostávajú do svojich dier ľadové kliny,
         ktorými sa roztrhajú a končitejú alebo rozmelňujú a drobia.
   </p>
   <p>
    Zo slovenskej strany, od poludnia, je jadro Tatier zachovalejšie aj na samom povrchu,
         lebo žula je vonkoncom za jadro Tatier uznaná a toto na samom vrchu ako pevná kôra
         nedopúšťa živlom dnu sa predrať. Ale nieto tuná ani toľko premien povetria, toľko
         striasania prírody, zato, že už tamtí spišskí obri vetrom krídla a zime zuby a počasiu
         sebevôľu otupili, keď nie polámali.
   </p>
   <p>
    Naše Tatry ležia vrstvami svojich žúl šikmo od východu na západ ako dáky veľký čln,
         ktorý ale zdá sa jedným bokom prekračovať, a to síce k strane poludňajšej, k dôkazu, že sa
         Tatry ozaj len nám Slovákom klonia. Je vám to Noemov koráb, na ktorý sa — ako aj v tomto
         pojednávaní uvidíme — v rozličných potopách Slovania od poludnia aj od západu liepali a
         ratovali; z ktorého aj v najnovších časoch holubica vyletela a s radosťou plnú peruť vône
         slovanskej vzájomnosti doniesla. Sú naše Tatry, zavierajúc práve z toho ich šikmo
         ležiaceho, od východu na západ položenia, hory pôvodné, prvopočiatočné prvohory, prvožuly,
         praskaliská pamätajúce utváranie sa Zeme. A to, čo jesto na nich neptúnskeho, ako kôry
         vápenné, šíferové, bridličné (glimmerschiferové)
    <sup>
     [
     <a class="footnote" href="#ftn.id2523440" name="id2523440">
      3
     </a>
     ]
    </sup>
    , to všetko je iba šľapaj pozdejších vodných záplav. Ak by teda ozaj jadro
         Tatier mali byť tie pozdejšie formácie a žula by iba ohňovou, vulkánskou silou bola
         vodoskalné vrstvy prelomila, ako sa daktorí domnievajú, tu by sa obidvojaké strany
         neptúnskych vrstiev k žule prirazených, poludná totiž aj polnočná, rovno popri žule
         dvíhali, poludná k juhu, polnočná k severu sa skláňajúc. Ale je tomu naopak, zato jadristá,
         podstatná povaha Tatier je jej žulovitosť, jej prvopočiatočnosť. Zato „nieto hory, nieto
         vrchu nad Kriváň“, ako mi v dobrom cite bez jasného povedomia povedal jeden Východňan,
         nesúc nám potravu na ceste krivánskej; bo tento si svoju veľkú prvopočiatočnosť dobre
         zachoval, ukazujúc svoju nezmiešanú žulovitosť jeho verným navštevovateľom. Ani Kriváň nie
         je tak zodraný ako Lomnický končiar.
   </p>
   <p>
    A tak:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Stojí Tatra, stojí,
     <br/>
     aj Kriváň rohatý
     <br/>
     cic kozy kozina
     <br/>
     cic Pišta fúzatý!
     <sup>
      [
      <a class="footnote" href="#ftn.id2506375" name="id2506375">
       4
      </a>
      ]
     </sup>
     <br/>
    </p>
   </div>
   <p>
   </p>
   <p>
   </p>
   <p>
    A hľadiac z týchto prahôr tatranských na rozložené pod nohami kraje slovenské, uvidíš po
         celom kraji roztočené pramene vôd živých, tečúce potoky a rieky ako rozliate slzy Tatry,
         svätej matky celého rodu slovanského. Jedny tam s Dunajom kráľovským do Čierneho, druhé hen
         s Vislou žalostnou do Baltického mora sa poberajú. Poprad a Dunajec tečie od Tatier k
         polnoci, jediné rieky, čo sa nie po vetre tatranskom k poludniu, lež magnetom polnočných
         krajov na sever odberajú — tuším na označenie, že Slovák jednako pozdravuje aj sever a
         bratov, kadekoľvek sa oni rozsiati nachodia. Dvojprameňová bieločierna Tisa vyvierajúca z
         lona Tatier padá roztečená po rovinách a množstvom rýb pokalená povyše Belehradu do Dunaja.
         Spod Kriváňa vyteká čistý krištáľový Váh a Liptovom, Oravou, Turcom (kde sa najprv Liptovom
         menuje, potom s Oravou spojuje a naposledok Turiec do seba prijíma), Trenčínom dolu ku
         Komárnu sa v hroznom, žblnkote, šplechote a rušaní svojich divokých vôd rúti — a meno svoje
         v Dunaji utráca. Zádumčivý Hron krásnou dolinou bystrého Zvolena, poľami a rovinami
         tekovskými sa točiac z podkráľovskej hole sa k Ostrihomu ponáhľa a tam na ľavom boku brehu
         Dunaja, naposledok svoje meno odžblnkávajúc, tratí sa v bohatších vlnách dunajských.
         Zhliadneš ešte aj Slanú a Hornád, Torysu a Laborec, Ipeľ a Myjavu, Trnavu a Ondavu, Turiec
         a Oravu, Seňavku a Moravu, po hraniciach sa rozlievajúcu. A všetky tieto vody sa tratia a
         stratiť sa nemôžu, vlny v potokoch, tieto po riekach a rieky zas v moriach sa tratia a zas
         sa nachádzajú. A Slováci pijú z Keresa, Samosa, Krásnej, Maroša, Litavy, Ráby, Sávy,
         Bodroga, Ipľa, Dunajca, Váhu, Hrona, Dunaja. Hovejú si na Tatrách aj v tôňach bakonských,
         na vŕškoch tokajských tak ako po viniciach budínskych, rozpostavavaní sú po hraniciach
         rakúskych, moravských, sliezskych, Poľska, Lodomerie, Haliče — kosou hôr, od Bratislavy k
         Sedmohradsku sa otáčajúcich. Ich sú doliny tatranské, ich sú aj dlhočizné roviny veľkého
         kusa Dolnej zeme. Slováci načúvajú šuchot orlov, vidia beh jeleňov, šľakujú odvážne skoky
         divých kôz, kradnú sa do húšťavy po medveďoch; jednak ale sa aj prebíjajú tuná v tomto
         krásnom, kraji do brucha zemského k zakliatym podzemským pokladom zlata a striebra, železa
         a olova, soli a kamenca, skalice a liadku. Tuná v našom kraji vyvierajú a klokotajú bohatým
         klokočom hojiteľné vody piešťanské (nie „pěšťanské“, ako ich Česi píšu), trenčianske,
         turčianske, zvolenské, hontianske, ku ktorým pristupujú: požehnaná Korytnica, silné
         Smrdáky, zdravá Chocholná, veľký Slavkov a sto iných vôd a prameňov živých, storakým
         spôsobom ľudské telo od bied očisťujúcich.
   </p>
   <p>
    Obrazotvornosti slovenskej dala príroda rovnako bohaté divadlá na vypestovanie, na
         vyostrenie si na nich ich ihravej mysle obrazov. Hlboké Demänovské, Aggtelecké atď. jaskyne,
    <sup>
     [
     <a class="footnote" href="#ftn.id2506474" name="id2506474">
      5
     </a>
     ]
    </sup>
    fantastické doliny Prosieka, Súľova, Vrátnej atď. očarúvajú myseľ Slováka
         svojimi slobodnými útvarmi, obrazmi. Rezké prúdy, skalami sa rozrážajúce, chovajú pstruhy,
         ktoré hore prúdom fŕkajú z hlbokých priepastí na tatranské výšiny, nič, iba rezkot a
         prudkosť prúdov za šteble majúc; a ponad tieto prírodné barvitosti sokoly a orly krútia
         kolesá, zo zeme tejto ako z klbka veľkého hore k nebesiam a bleskom slnca sa vytáčajúc.
   </p>
   <p>
    Touto svojou prírodou — touto povrchnou kôrou života, je aj duch Slováka presiaknutý,
         ako naopak aj ona je iba tým duchom obsadená, bárs síce ešte nie celkom, to jest duchovne,
         keď sa totiž on nad ňu doteraz povýšiť neznal. Celkom svoju prírodu preniknúť, podmaniť si
         ju, na ňu štemple svojho ducha priraziť, priemyslom ju prekrižovať, povedomosťou osláviť —
         toto všetko je čiastočná práca, na kmeň slovenský čakajúca. Toto musí Slovák vyviesť —
         alebo z neho nič nebude na svete. Lež pochyby o tom niet medzi živými; a mŕtvi nech si už
         len prorokujú smrť a tak aj pochovajú seba a svojich spolumŕtvych.
   </p>
   <p>
    Tatranská príroda mocne zasahuje na Slováka, vtláčajúc sa na jeho ducha so všetkou
         svojou rozmanitosťou; on je jej živý odblesk, opravdivý ohlas tých tajných, v hmote
         tatranskej ukrytých hlasov. On je aj v mravnom a duchovnom ohľade vysoko k nebu sa
         vynášajúci Kriváň, on je hlboká Terchovská dolina. Hneď je ako tatranská žula tvrdý a v
         samom sebe zrazený, taký pedant zakrpatený, hneď zas ako pekné, von do sveta vybiehajúce
         Považie ľahký, často ľahkomyseľný, švihák a sveták so svetom taľafatkujúci. Hneď je ako
         fantastické výtvory pieskovcov Súľovských, Vrátňanských a Prosieckych fantastický a v
         maľovanej ríši obrazotvorného sveta sa pohybujúci, hneď zas hlboko temný, zádumčivý a
         mrzutý ako Aggteleckej a Demänovskej jaskyne tmavé priehlbiny: rozspieva sa so slávikmi po
         javoroch porozletovanými, rozdumá sa so sokolmi tatranskými, hneď z javorov na kríčky, hneď
         zo sosien a dubov k slncu živej obrazotvornosti sa vyrážajúc. Keď Slovák pije z Keresa,
         váhavo kráča, myslí a hovorí, keď omáča ústa v krištáľových prameňoch Váhu, v perliacich sa
         stokoch a studienkach tatranských, zvoní jeho hlas dolinou a jeho pieseň je živá reč
         prírody a reč jeho je spev života, zvŕta sa na päte a pri zemi tancuje a nevie sa dosť
         navyzhovárať. Jemu sú Tatry životom, sú mu tá večná spojka života jeho so svetom, to večné
         a-a-hej! Bez nich je Slovák to, čo ryba bez vody. Hľa, veď sa aj vlani — tak ako po inšie
         roky — veľa Oravcov z úrodnej Dolnej zeme do svojej skúpej a chudobnej, ale silnej a
         zdravej Oravy ponavracalo, so Slovákom ide jeho Tatra sťa tôňa s človekom. V samom hlbokom
         pohrúžení sa do horúcej modlitby nevypadá mu z mysle jeho svätá Tatra a tí duchovia vo
         veľkom tele bývajúci. Vo všetkých slovenských bájach a povestiach žije Tatra ako večný
         Anjel zmieriteľ, i v samom kresťanskom modlitebníctve vie Slovák svoju prírodu osláviť.
         Pekne nám túto slovensko-kresťanskú horúcosť málo slovami vyobrazil náš pamätný Pilárik,
         ktorý po veľa pokušeniach, krížoch a biedach povedal o modlitbe:
    <span class="emphasis">
     <em>
      „by
         byli,“
     </em>
    </span>
    povedá,
    <span class="emphasis">
     <em>
      „ďáblové tak mocní, jako Tatry spišské, však modlitbou
            roztopení budou jako vosk od ohně.“
     </em>
    </span>
    Jeho poťahovanie sa na pána boha je
         pomyslením na Tatry zvýšené, obživené, zhorúcené; takhľa sa spojujú dve ríše duchov, tá
         zakliata, kde duchovia sú stuhnutí, s tou živou, kde je povedomie jasné, kde život
         opravdivý kraľuje. V tom leží sila nábožnosti slovenskej.
   </p>
   <p>
    Kto bol na Tatrách v blesku vychádzajúceho slnca a pri ohnivých záplavách jasného
         večera, kto bol v Liptove, keď sa búra od Choča k Poludnici a stadiaľto ku Kriváňu váľala a
         akoby celý svet z čierneho neba dobýjať a šturmovať sa zdala, kto bol na Kriváni, keď sa
         husté hmly sem a tam gúľali a hneď ako kortiny dolu sa zvíňali, hneď zas hore podvihovali a
         obrazy najutešenejších krajov odstierali, hneď zas, zakryjúc divokrásne Tatry, nešťastné
         Poľsko ako dáku zem zasľúbenú na okamih až k najďalším koncom odostreli, kto bol konečne na
         Tatrách, keď sa poludňajšie slnce o Kriváň ako o dákeho veličizného, práve na krídla sa
         vzchopujúceho orla opieralo, takže i ten najmenší sniežik na ňom bolo vidieť, ten, kto toto
         všetko aspoň len raz videl, bude si vedieť vysvetliť hlbokú pobožnosť Slovákov a znať si
         spolu aj predstaviť, čo to môže byť za ľud, ktorý takéto výstupy krásy, takéto hudby
         prírody, takéto divadlá odplekali, odchovali, vykolembali! Sami nestranní Maďari, ktorí v
         posledných časoch navštívili slovenské Tatry, s úchvatom a unesením, zapálením o nich píšu;
         Angličania sa nevedeli prenadiviť krásam Považia; Nemci sa v maľovkách tatranských krajov
         nevedia dosť napreháňať farbitosti. A čože poviem o básnikoch slovanských, ktorí videli
         velebu Tatier! Keď Kollár píše o vychádzajúcom slnci na Tatrách, srdce nám je stisnuté a do
         plaču nám ide; Vocel v Meči a kalichu
    <sup>
     [
     <a class="footnote" href="#ftn.id2506654" name="id2506654">
      6
     </a>
     ]
    </sup>
    ku koncu akoby nanovo sa zrodzuje vo svojej poézii, lebo tuná mu prichodí
         hovoriť o Tatrách, na ktorých, naberúc ohňa do duše slovanskej, stáva sa svojím slohom
         slávnym a sviatočným. Ale on aj videl Tatry, o ktorých s veľkým zápalom píše v Muzejníku
         českom XVII, 4, tak, že
    <span class="emphasis">
     <em>
      „na obraz tento (Tater) obloukem v záři světel planoucím
            hledícímu zdálo se, že se tady otevřela brána slovanského ráje“
     </em>
    </span>
    <sup>
     [
     <a class="footnote" href="#ftn.id2506688" name="id2506688">
      7
     </a>
     ]
    </sup>
    . A poľský básnik S. G.
    <sup>
     [
     <a class="footnote" href="#ftn.id2506708" name="id2506708">
      8
     </a>
     ]
    </sup>
    , ktorý svoju cestu na Tatry popísal v Pamätníku krakovskom (z r. 1835), píše s
         nechladnúcou poéziou o videných tam svetoch a končí svoje krásne nástiny takto:
    <span class="emphasis">
     <em>
      „Aby sme to všetko pojmuli, nie je dosť iba sa dívať na to, stálou priazňou si
            všetko musíme osvojiť a s akýmsi náruživým citom s tým sa spojiť, do tajomstva ich
            dejstva, ich celej bytnosti preniknúť; potreba je hrať sa s tým ako s milenkou a
            dovoľovať ako milenke hrať sa so sebou, slobodne, placho, do vôle, časom sa zarmútiť,
            časom spolu si zaplakať, ale to všetko môže dokázať iba chovanec piesne — básnik.“
     </em>
    </span>
    <sup>
     [
     <a class="footnote" href="#ftn.id2506759" name="id2506759">
      9
     </a>
     ]
    </sup>
    Mickiewicz hovorí o Kollárovi, že sa utiekol do Tatier, aby tam mohol vyspievať
         posledné slovo svojej poézie, ktoré končí starý vek a počína nový, slovanský;
    <sup>
     [
     <a class="footnote" href="#ftn.id2506774" name="id2506774">
      10
     </a>
     ]
    </sup>
    toto posledné slovo Kollárovej poézie je to známe proroctvo:
   </p>
   <p>
   </p>
   <p>
    Co sto věků bludných hodlalo, zvrtne doba!
    <sup>
     [
     <a class="footnote" href="#ftn.id2506802" name="id2506802">
      11
     </a>
     ]
    </sup>
   </p>
   <p>
   </p>
   <p>
    Takto, hľa, hľadia do duše slovanskej naše Tatry; pravdaže do duše vyššej, krajšej,
         odchovanejšej. A Slovák ľúbi svoje Slovensko, toto Slovensko, tuná v malých ťahoch opísané,
         ľúbime si tieto svoje krásne, divné, obrovské, nebeské Tatry naše. Ľúbim ťa, vlasť moja
         spanilá, ľúbim ťa, kraj môj rodný, domáci, spanilý.
   </p>
   <p>
    Slováci s touto vrúcnou láskou k Slovensku spájajú aj dáku všeobecnosť darov a svojej
         povahy. Slovák sa vie veľmi ľahko všetkému priučiť, je obratný v udomácnení sa v cudzom.
         Túto povahu hania síce i sami naši národní spisovatelia vraj ako prameň tej slovenskej
         priliepavosti sa k cudziemu, lebo sa oni, vraví sa, ustavične pre tie svoje spôsobnosti len
         k cudziemu liepali a nikdy im svojrodné, domáce, ich vlastné imanie reči, mravov, zvykov,
         obyčajov, slovom národnosti nešmakovalo a nepáčilo sa. Zato aj vždy v cudzích jazykoch
         písali a hneď latinských, hneď nemeckých, hneď maďarských, ale nikdy slovenských
         spisovateľov na svet nevydávali, ba ešte aj v novšom čase, keď sa prebudila národnosť na
         Tatrách, viac vedeli preukázať českých ako slovenských literátov. Keby vraj takú povahu
         všeobecných darov a spôsobnosti Slovák nemal, bol by vraj svoje vlastné pilnejšie opatroval
         a za cudzím netúžil. Ale to sú všetko pletky a daromné láry-fáry. Už čo by Slováci hneď
         takí boli, akých ich daktorí mudrlanti chcú mať, menovite tí, ktorí nevedia na kantár
         chytiť tie svoje prehnané karhaniny a večné len šprihanie na Slovákov, predsa by sme k
         svojmu hlavnému cieľu neboli bližší. Nič nie je ozaj snadnejšie ako hľadieť na snem uhorský
         a z počatých rečí v maďarskom jazyku držaných vyniesť sa na šprihanie na slovenských otcov,
         že oni na to miesto nepovýšili radšej slovenčinu. Takúto karhaninu ani sliepka nepozobe —
         ani sa ňou nikto nevzdelá. Tá slovenská spôsobnosť je dobrá zem, na ktorej má v budúcnosti
         vyrastať veľký život národný; je to základ nesčítaných možností, nesčítaných útvarov
         budúceho života. Ja sa viacej teším z toho, že Slovák doteraz všetko aj mohol, aj chcel byť
         všetkým, iba nie Slovákom, ako keby nebol mohol bývať inším ako len Slovákom. V prvšom páde
         vidím tú možnosť, že keď precitne k poznaniu seba, bude ozaj svetu všetkým, a to ako Slovák
         azda v tej istej, ak nie ešte väčšej miere ako doteraz. V druhom páde by som spravodlivo
         smútil, lebo by to už ako dokázaným bolo, že už ozaj na svete ani viac ako Slovákom byť
         nemôže. Pre svet sa stáva dôležitým a veľkým národ nielen svojou osobnosťou, ale aj tou
         výškou svojho génia, ktorou sa nad samého seba povyšuje a v tých výšinách nebeských s
         človečenstvom sa objíma a s bohom sa zmieruje.
   </p>
   <p>
    Zavreté doliny, z ktorých každá je jeden malý, v sebe zavretý svet, výšavy a nížiny
         skalami obohnané alebo von do sveta vybiehajúce, celá tá velebnosť kráľovská a útulná
         kútkovitosť tatranská, určujúca slovenského človeka, všetko toto dľa svojej zvláštnosti
         zozvláštňuje, oddeľuje a zjednotlivuje ľudí. Všetci spolu nesú ráz (charakter) tej
         všeobecnosti, ale jednotlivec je predsa len figúra jednostranná. Slovák si teda musí všetko
         to podmaniť, tie všeobecnosti zliať dovedna, v povedomí svojom musí stopiť a zbiť všetko v
         jeden celok, a tak rozkázať duchu triumfovať nad celkom celkovitým, z tisícorakých
         nejednostajností stvoreným. - Básnik sa prihovára Kriváňu:
   </p>
   <p>
   </p>
   <p>
    Čo si ty Tatrám, my svetu budeme.
    <sup>
     [
     <a class="footnote" href="#ftn.id2506943" name="id2506943">
      12
     </a>
     ]
    </sup>
   </p>
   <p>
   </p>
   <p>
    A toto je vyslovená túžba Slovenska, jeho viera, nádej aj jeho ustanovenie na svete.
         Musíme, naozaj musíme už raz prestať len na kozube svojom sa zohrievať, musíme prestať len
         na doline rodnej sa presúšať, musíme preťať tú reťaz skocúrkovateného života preddomného,
         preddolinového, to čičranie sa v domácom prachu a blate zanechajúc na večné veky vekov;
         musíme stáť na základe svojrodnom, domácom, slovenskom, čiahajúc jasným čelom do neba
         pravdivého života slovanského.
   </p>
   <p>
    K tejto všeobecnosti máme spôsobnosti, dary a moci veliké; nože, Slováci, nehaňme si
         ich, nepreháňajme svoje nádeje budúcnosti až hen cez čiaru minulosti. To vieme, že sme nič
         neboli, ale to vieme, že dačo byť máme; načo teda tie jednohlasné repetície a variácie
         starých nôt, o ktorých každý slovenský kuvik vie.
   </p>
   <p>
    Slovák je taký chameleón na slnci života sa meniaci, hneď taký, hneď onaký; je on
         plastická nátura, vie sa aj do seba zaľúbiť a zahľadieť a ako junák helénsky, rozdielny a
         oddielny od všetkého, čo ho obtáča, odchodne od sveta ražno sa vyraziť a zastať si ako ten
         básnikov šuhaj, ktorý:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Na šabľu sa podoprie a obzrie okolo:
     <br/>
     Či to má vždy tak byť, ako dosiaľ bolo?
     <sup>
      [
      <a class="footnote" href="#ftn.id2507018" name="id2507018">
       13
      </a>
      ]
     </sup>
     <br/>
    </p>
   </div>
   <p>
   </p>
   <p>
   </p>
   <p>
    Na tejto postati je možnosť čistej, rýdzej, samostatnej slovanskej vzdelanosti Slovákov;
         a svet sa istotne dakedy bude aj diviť tomu, čo Slováci vyvedú. Že sa slovenská
         individuálnosť rada vidí a nechce sa len tak naľahko stratiť v dákej všeobecnosti, to
         dokazujú aj slovenskí regrúti, ktorí, vidiac seba z prvopočiatku hodených byť do toho
         nerozdeleného mora abstraktnej všeobecnosti, zúfajú si a nevedia sa dosť nažalostiť nad
         utratenou slobodou svojich individuálností; že sa ale Slovák vie aj zaprieť, že sa vie
         svojou osobnosťou hodiť do priepastnej priehlbiny obecnosti — o tom svedčia vojenskí
         vodcovia, ktorí slovenským regimentom veľkú smelosť, odvážnosť, obetavosť a celkové za
         svoju zástavu sa posvätenie ako pôvodné znamenie pripisujú a ich ako nezmožených hrdinov
         chvália a oslavujú. Ako je Slovák schopný života a vie sa nerozlučiteľne s ním spojiť, tak
         je zas schopný aj život vo chvíli hroznej, v hodine osudnej vyššiemu cieľu na oltár
         položiť.
   </p>
   <p>
    Súboj nie je u Slovákov domácim, bo u nich hnev osobný a pletkárska ctižiadosť nevíťazí
         nad životom; vyšší géniovia držia stráž nad chrámom slovenského života. Nemec zúfa chytro,
         trhá na desatoro svoje srdce, je opravdivý rozorvanec a roztrhanec, zato sú uňho samovražda
         a súboj dačo staroznáme, ba ešte aj teraz, keď sa už štáty či obce zriadili, ktoré pomstia
         urážku jednotlivca, pichá a kole sa v súbojoch. Nemá vyššie chcenie a vôľu k životu, a zato
         alebo samovraždou sa znáša zo sveta, alebo v hocakej pletke nachádzajúc príležitosť k
         súboju, v ňom sa života pozbavuje. Slováci sa naučili život milovať s včasným vyvinutím sa
         života domáceho, v ktorom človek svoje stavanie cíti, vidí, vie, v ktorom seba má a seba
         uskutočňovať môže. S domácnosťou sa ujednostajňoval pochop osobnosti, majetku, práva. Tieto
         podstaty nevidíme u Aziatov, rovnajúcim sa kobylkám a z jedného konca sveta na druhý bez
         imania, bez sedalísk, bez ujednostajnenia sa túlajúcich. Zato ale u nich nieto ani lásky k
         životu. Nemci proti tomu stratili lásku k životu tým ustavičným vo všeobecnosti sa
         stracovaním.
   </p>
   <p>
    Na poli domácnosti slovenskej sa vychválená spevavosť Slovákov zavčasu zakorenila a ako
         balzam a silné korenie ich života sa až do našich dní pri nich zachovala. Každá dolina, ba
         každé mestečko a dedina má svoje piesne a spevy. U Slovákov je všetko spevom oslávené, ľan
         aj čerešienka, lipka aj potôčik, záhradka aj záhonček, hora aj dolina, prievoz s
         prievozníkom, kukučka s hrdličkou, kostolík so zámkom, jeleň so sokolom, šťastie aj bôľ
         lásky! Slovom, všetko je okolo Slováka živé v piesňach a všetko v doterajšej lyrike
         národnej z hľadiska lásky svoj život prijíma a dostáva. Pravda, že aj táto povaha našla
         svojich Terzitov, ktorí vravia s úsmechom, že Slovák nič nerobí, iba spieva. Pravda, že aj
         jeden z našich mužov sa rozmrzel na piesne slovenské a povedal hypochondricky:
    <span class="emphasis">
     <em>
      „Či sa ustavične, ale ustavične nespieva len o láske, o ženbe, o pohrebe, že
            človek až zunuje?“
     </em>
    </span>
    No medzitým my, chovajúc inú mienku aj o týchto piesňach
         slovenských, tuná iba to riecť môžeme, že život je obsah piesní národných, či ony znejú o
         láske a o ženbe, či o čom inom. Kde je ale domáci život vyvinutý v takom svetle ako u
         Slovákov, tam sú tieto piesne zlaté pamiatky čistotného života. Vytri tieto piesne, vytrieš
         cudnosť z národa, prestaň oslavovať lásku a ženbu kresťanskú, rozostaviaš bordely po
         dedinách a mestečkách tak ako po tých veľkých mestách, odkiaľ sa piesne o láske a ženbe
         dávno vysťahovali. Domáci život je zvláštna rubrika v slovenskom kmeni, veď on nezostane
         len domácim, zvýši sa časom, keď povstanú duchovia, ktorí nie potupia, ale prevedú domáci
         život do vyšších vrstiev, hraničiacich už s povolaním historickým. Dosť na tom, čo vraví
         Schiller:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Wo man singt, da lass dich ruhig nieder,
     <br/>
     Böse Menschen haben keine Lieder.
     <sup>
      [
      <a class="footnote" href="#ftn.id2507188" name="id2507188">
       14
      </a>
      ]
     </sup>
     <br/>
    </p>
   </div>
   <p>
   </p>
   <p>
   </p>
   <p>
    Len teda nechajme Slovákov spievať, a to spievať o tom, čo je skutočne ich vlastné, veď
         oni aj zahrmia, keď sa vzbúri v ich duši aj iná búrka chcenia spasiteľného. Chcieť od nich,
         aby boli doteraz o slovenskom Napoleonovi vyspevovali, by bolo také smiešne, ako keby si
         dakto z nás francúzsku komoru s jej centrom, ľavou a pravou stranou napovymýšľal a s
         takýmito obrazmi sa pasoval.
   </p>
   <p>
    Mickiewicz vraví, že u starých Slovanov sa iba dedinský život vyvinul; to je pravda, ale
         nie tak, aby tento dedinský život nebol býval podkladok a možnosť mestského. Slovania s
         domácim životom, so životom dedinským, urobili počiatok vyššieho spoločenského života, ako
         vskutku povedať môžeme, že Slovania sú uholný kameň nového sociálneho poriadku Európy. Veď
         vidíme u starých Slovanov povestné mestá v blesku moci a slávy sa ligotať; na polnoci
         Kyjev, Novgorod, na západe Retra, Arkona
    <sup>
     [
     <a class="footnote" href="#ftn.id2507238" name="id2507238">
      15
     </a>
     ]
    </sup>
    kývajú nám ako sťažne z polámanej lode. Sami Slováci dávno pred príchodom
         Maďarov v mestách bývali a vyššie zväzky spoločenské zakladali. Nový hrad, Mukačevo, Nitra,
         Vyšehrad, Ostrihom boli mestá slávne a povestné, lenže nesmieme sa na ne dívať módnymi
         očami Viedne, Paríža, Londýna, Petrohradu, bárs keď sa svet dobre považovať naučíme, snadno
         uveríme, že tohočasovému svetu ony boli to, čo sú terajšiemu Londýn a Paríž. V tých svojich
         dedinách, horami, riekami, sadmi, v tých svojich mestách múrmi obtočených bývali Slováci,
         pohostinnosť a všetky cnosti domáce v rodinách svojich prechovávajúc.
   </p>
   <p>
    Starina Slovákov, tak ako všetkých Slovanov a aj ako iných národov, je zakrytá a
         zamúlená neprehľadnými tmami vekov a časov; a tak aj literárny život neznámy nám zostane.
         Najstaršia história Slovákov je zapletená v histórii ostatných Slovanov, jednaké s touto
         majúc a znajúc osudy až do veku 9., v ktorom samostatne sa zjavujú na krátky čas, aby sa
         potom zas nadlho vplietli do histórie iných kmeňov a národov. To je isté, že Slovania sú v
         Európe doma. Veľa sto rokov pred Kristom ich Gréci ako známych menujú. A náš Červenák
         pravdu povedal:
    <span class="emphasis">
     <em>
      „Netreba sa nám ani po Adamovi, ani po Kainovi, ani po korábe
            Noema, ani po babylonskej veži zháňať.“
     </em>
    </span>
    <sup>
     [
     <a class="footnote" href="#ftn.id2507321" name="id2507321">
      16
     </a>
     ]
    </sup>
    Veru nie, a kto nám chce našu európskosť odtajiť, nech sa on stará, ako by nás
         mohol s aziatskými kobylkami, v 4. a nasledujúcich vekoch na Európu sa valiacimi pomiešať.
         Menovite tatranské kraje zdajú sa nie nepodobnými byť kolíske všetkých Slovanov. Tie
         výrastky slovanské, ktoré sa na Baltickom mori boli usadili kupčiac s jantárom, pozdejšie
         sa tiež, a síce v 4. veku pred Kristom, škandinávskymi Gótmi prenasledovaní, do kolísky
         svojej, k bratom tatranským uchýlili, ako aj ilýrski a panónski Slovania, zas od Keltov zo
         západu sa derúcich pohýbaní, do Tatier a za Tatry sa ako k svojej dedovizni poberali. Táto
         príťažlivosť Tatier, ktorou vedení boli všetci Slovania v časoch búrnych k nim, je veľký
         dôvod toho, že sú ony kolíska Slávie. Ľudia aj rody sa radi tiahnu do svojich prasedalísk.
         Až vo vekoch po Kristovom narodení, keď sa víchrica sťahujúcich sa národov aj nad Tatrami
         strhla a keď ich stará vlasť bola preplnená ľudom, konečne keď sa následkom vlády sveta na
         východe pádom Hunskej, na západe pádom Rímskej ríše aj im brána do sveta otvorila, rozliali
         sa po svete, na východ aj západ, poludnie aj polnoc, zanechajúc Tatry v strede
         rozpovodneného Slovanstva. Toto rozlievanie sa Slovanstva sa dialo od 5. po 7. storočie,
         takže v týchto časoch vidíme už nad Dunajom po oboch stranách otcov našich, ako tiež v
         Sedmohradsku, Valašsku, Bulharsku, v Panónii, v Dalmácii, v Korutánsku, v Čechách, na
         Morave, až k samému Rýnu, na hraniciach Švajčiarska, Talianska, až k samému Anglicku, k
         Peloponézu, v celom cisárstve gréckom, ba až v samej Malej Ázii. Všetci ale svoje staré
         meno Slovanov stratili a vystupujú v histórii už pod storakými menami viacej alebo menej od
         pôvodného odchodnými. Jediní my Slováci v Tatrách a susední naši bratia nad Dunajom
         Slovinci zachovali sme k vekom novším čisté, rýdze, pôvodné meno Slovanov, najmä ale kmeň
         slovenský tak v podaní svojom zvečnil toto sväté meno, že Slovákmi menuje všetkých
         ostatných Slovanov. A my sa teraz z toho nekonečne tešíme, bo vieme, že nás aj za toto
         Slovania uctia, uznajú a ako kmeň živý, silný, ako ratolesť čerstvú, sviežu, na lipe
         slovanskej samorodne a aj samostatne sa zelenať nechajú.
   </p>
   <p>
    Po ujednostajnení sa počínali už Slovania potom ako zvláštne kmene vystupovať ako na
         poli obce, tak aj na poli literatúry. Lenže z posledného poľa klasy národného ducha, aké sa
         zjavili v starovekosti, divoké vetry časov zaniesli do večnej pustoty zapomenutia; z
         literárneho života nič nečujeme dlho, až sa šedivá starina pomaly prehýnať začína k vekom
         histórie novšej. Tak Česi majú neoceniteľné zlomky starovekého básnictva
    <sup>
     [
     <a class="footnote" href="#ftn.id2507423" name="id2507423">
      17
     </a>
     ]
    </sup>
    ako drahé klenoty z vlnobitia časov oratované, ako je Libušin súd z konca 9.,
         Rukopis Královédvorský
    <sup>
     [
     <a class="footnote" href="#ftn.id2504824" name="id2504824">
      18
     </a>
     ]
    </sup>
    z 13. storočia, tiež právnické Knihy starého pána z Rožmberka,
    <sup>
     [
     <a class="footnote" href="#ftn.id2504838" name="id2504838">
      19
     </a>
     ]
    </sup>
    ktoré do konca 13. a začiatku 14. storočia padajú. Majú aj iní Slovania, najmä
         Poliaci, Rusi, Dubrovníčania, svoje staršie literárne zvyšky. My Slováci nemáme veľa roboty
         s literárnou históriou týchto starších vekov. Sme aj tuná len veľmi mladí. Nieto pochyby,
         že pred rozliatím sa po široko-ďalekých koncoch a stranách Európy mali Slovania svoju jednu
         reč, svoje vlastné písmo; lebo nie je to pravdepodobné, aby sa v 9. storočí tak zrazu bolo
         mohlo písmo rozšíriť bez predchádzajúcich príprav, ako ho nachádzame v preklade písiem
         svätých od Cyrila a Metoda obstaranom; k tomuto pristupuje ešte aj to, že sa pri Baltickom
         mori našli slovansko-pohanskí bôžikovia s nápismi. Lenže, pravda, z tej reči a toho písma
         nepreniesli sa na nás isté znaky a šľapaje; to, čo jesto, málo svetla a potešenia dáva
         bádateľovi.
   </p>
   <p>
    Literatúra je jazyk jazyka, reč reči, slovo slova. Slovo, reč, jazyk, myšlienka bez
         literatúry boli by iba okamžité znenia, ktoré sotva zazneli, už odznievajú, boli by ako
         vlna poveterná a závan voňavej lúky, každým vetríčkom donášané a odnášané. Ale reč ľudu je
         hlas duše, je stelesnená podstata ducha, v ktorej, literou, tým znakom pre oko urobeným,
         schovávajú národy svoje dýchanie a hýbanie, skutky aj osoby. Táto literárna litera je
         balzam, v ktorom žijú naveky duše osôb a národov. Na poznanie tohto nástroja neskoro a na
         jeho upotrebenie ešte neskoršie prišli Slováci. Ako iné národy rozkladaním so svojím
         udusovali život susedných národov, tak aj menšie slovanské kmene dlho boli bujnejšími
         ratolesťami susedných kmeňov k večnej tôni odsúdené. Čo boli dakedy na svete reči
         chaldejská, sýrska, židovská, grécka, rímska, pozdejšie zas nemecká, talianska, francúzska,
         anglická, ktoré zalievali národy sveta: to bolo v Slovanstve do času daktoré, zavčasu sa
         zmohnuvšie nárečie. Tak napríklad, keď sa Taliansko s Tassom a Ariostom, Španielsko a
         Francúzsko s Camőesom a Ronsardom, Anglicko so Shakespearom o vládu a literárne panstvo nad
         národmi sveta hádali, v tom samom veku, totiž v 16. storočí, zastieralo Poľsko a južné
         Slovanstvo svojím Kochanowským, Gundulićom a Zlatarićom ostatné slovanské kmene a ich
         literatúry. Terajší náš vek je spravodlivo blahoslavený, lebo v ňom udrela hodina, v ktorej
         sa aj ten najmenší kmeň z bujných štepov slovanských k duchovnému životu a vzkrieseniu
         hlásiť môže. Pozdravujme si teda vzájomnou radosťou tento vek, uctime si túto požehnanú
         hodinu aj my, menšie kmene slovanské, dvíhajúc sa k dobýjaniu si mena a cti v slávnom mene
         Slovanstva. A že si túto dennicu činojavne pozdravujeme, toho svedectvom sú bratia srbskí v
         Lužici, bratia Malorusi, bratia Slovinci, bratia Bulhari, ktorí všetci dvíhajú sa vo
         svojich vlastných nárečiach k nebu slávy; k týmto sa pripájame aj my Slováci.
   </p>
   <p>
    Veľa by sme ešte mohli hovoriť o povahe Slovákov, o ich pohanskom náboženstve, o
         svedectvách starších vekov a spisovateľov o nich zaznačených; ale už sme sa i tak dlhšie
         bavili pri veciach, ktoré sa síce ináč môžu zdať bočnými, predsa ale sú na poznanie
         Slovenska a jeho literatúry prepotrebné. Lež už teraz pristúpime k tým vekom, pre Slováka
         jasnejším, príjemnejším zato, že sa v nich ligocú bárs síce ešte len hviezdičky, predsa ale
         hviezdičky národného života slovenského.
   </p>
   <p>
    Najkrajšie sa zjavili Slováci v histórii pri výbehu 9. storočia, v ktorom veku položili
         mocné základy bytu a stavania svojho krajinského, v ktorom jedinom je možný aj život
         literárny. Čo v celom tohočasovom okrese človek nenachádza, to nachádza oko skúmateľa v
         krajine Rastislava a veľkého Svätopluka, túžbu svätú po spojení sa so svetom aj s nebom, s
         ľuďmi na svete a s bohom na nebi. Pod Rastislavom, kniežaťom slovenským, rozšírilo sa
         kresťanstvo medzi Slovákmi, pod Svätoplukom zaujala ich túžba mocného spojenia sa s inými.
         Ale pravda, keď sa pripáčime bližšie, zhliadneme, že to všetko boli iba predoznamy budúcich
         veľkých vekov, iba poveterné zjavy a ukážky, ktorým chyboval čas a vek, táto jedine úrodná
         zem veľkých myšlienok.
   </p>
   <p>
    Zjednotenie Slovanov pod silnú berlu Svätoplukovu sa rozpadlo, ako sa rozlámala berla v
         rukách jeho nezdarených synov: jediné kresťanstvo ostalo v svojom blahoslavenom účinkovaní.
         Práve keď sa na koniec schyľovala obec slovenská, dal boh Slovákom obecenstvo so sebou, dal
         im kresťanstvo, aby v ňom prechoval národ tento život svoj až do toho času, keď aj naňho
         príde poriadok. Viďmeže v tom prst boží a pokývnutie vlády sveta a národov. Teda v tomto
         veku, v ktorom sa zjavila na málo a krátko obec
    <sup>
     [
     <a class="footnote" href="#ftn.id2505021" name="id2505021">
      20
     </a>
     ]
    </sup>
    slovenská, počína sa aj literatúra, táto súc nie tak úzko a vlastne slovenská
         ako viac slovanská. Rozumiem tuná literatúru liturgickocirkevnú, či starosloviensku. Keď
         nik z novších európskych národov nemal ešte Písmo sväté v materinskom jazyku preložené,
         vtedy sme už toto jadro života my Slováci mali a v domácom jazyku čítali o veľkých divoch
         božích.
   </p>
   <p>
    Rastislav pozdravil nové veky svojho národa obmytím seba tým svätým kúpeľom nového
         zrodenia sa z vody a Ducha svätého, obrátiac sa na vieru kresťanskú. Bolo to veľké
         zasiahnutie na vek svoj dobre poznaný. Svedomite sa staral tento panovník slovenský o to,
         aby k tomuto žriedlu života duchovného aj národ zverený svojej správe priviedol a jemu v
         tomto kúpeli sa dal preporodiť. Poslal teda k známemu cisárovi gréckemu do Carihradu poslov
         s tou prosbou, aby mu učiteľov náboženstva kresťanského, ktorí by v reči slovanskej zbehlí
         boli, doprial a poslal. Roku 863 po Kristu grécky cisár Michal aj vskutku jeho žiadosti
         zadosť urobil, pošlúc do jeho krajín Cyrila a Metoda, rodákov z Tesalonik či Solúna a
         vlastných bratov. Solún bol toho času poloslovanské mesto, takže obaja bratia už z domu
         známosť jazyka slovanského vyniesli. Cyril, ináč Konštantín menovaný, pridal sa hneď k
         zdokonaleniu písma slovanského, od neho sa aj menuje azbuka, t. j. tá abeceda, ktorou sú
         prevedené sväté písma, cyrilskou alebo kirilikou. Zomrel v kláštore roku 868. Po jeho smrti
         bol Metod od pápeža za arcibiskupa kráľovstva slovanského, alebo ináč veľkomoravského,
         povýšený a veľmi šťastne pracoval na vykorenení pohanstva a rozšírení kresťanstva medzi
         našimi dávnymi otcami. Spôsob, akým Metod Slovákov ku kresťanstvu privádzal bol ten, že
         prekladal do ich vlastnej reči písma sväté a uvádzal skrze liturgiu, v tej samej
         slovienčine vykonávanú, živé oboznamovanie sa s obsahom evanjelia Kristovho. Týmto všetkým
         zaiste najlepšie mohli byť slovenské srdcia naplnené tým ohňom, svätým, ktorý žiari v
         cirkvi Kristovej, zato z tejto strany bolo aj víťazstvo tejto viery nad pohanstvom
         najistejšie. Nie teda tak, ako robili nemeckí kňazi, ktorí s nezrozumiteľnou rečou a s
         hotovými desiatkami a daňami prichodili Slovákom zvestovať ukrižovaného Krista. Lež tento
         živý spôsob Metodov, ktorým kliesnil cestu pohanom ku kresťanstvu, pritiahol mu dosť skoro
         veľkú nenávisť a závisť latinských kňazov, ktorí ho aj skutočne u pápeža Jána VIII. v Ríme
         obžalovali, takže tento mu roku 878 liturgiu slovenskú vykonávať zabránil. Metod ale,
         dostanoviac sa so Zemižízňom, Svätoplukovým poslancom, pred pápeža, nielenže pred ním, ako
         zle poučeným o veci, seba očistil, ale od neho aj s veľkou chválou a napomenutím, aby len v
         diele začatom pokračoval, odišiel. Pápež tento, Ján VIII., menuje Konštantína pôvodcom
         slovanského písma, pri ktorej príležitosti aj liturgiu sloviensku chváli. Píše on takto
         Svätoplukovi:
    <span class="emphasis">
     <em>
      „Litteras denique sclavonicas a Constantino quodam philosopho
            repertas, quibus Deo laudes debitae resonent, iure laudamus.“
     </em>
    </span>
    <sup>
     [
     <a class="footnote" href="#ftn.id2505130" name="id2505130">
      21
     </a>
     ]
    </sup>
    Spomenuté písmo cyrilské je Cyrilom nie tak stvorené a akoby novo vynájdené,
         ako radšej len rozhojnené. Základom tohto písma sú grécke znaky, ku ktorým sú popridávané
         koptické, židovské, arménske atď. Dobrovský píše o tom takto:
    <span class="emphasis">
     <em>
      „Dass Konstantin
            nebst dem griechischen auch das koptische und armenische Alphabet benutzt habe, ist aus
            einzelnen Zügen und aus der ganzen Einrichtung des slavonischen Alphabets sichtbar
            genug.“
     </em>
    </span>
    <sup>
     [
     <a class="footnote" href="#ftn.id2505168" name="id2505168">
      22
     </a>
     ]
    </sup>
   </p>
   <p>
    Reč a liturgia staroslovienska nebola, pravda, terajšie nárečie slovenské, aspoň s
         istotou sa povedať nemôže, ktoré to bolo nárečie. Bezpochyby nebolo ďaleké od obyčajnej,
         toho času užívanej slovenčiny, sčiastky zato, že ho Slováci dobre rozumeli, sčiastky, že
         samo terajšie naše nárečie nie je priam tak veľmi od tamtoho staroslovienskeho odchodné. A
         reč tá sa výslovne od Nestora slovenskou menuje; aj mnísi, ktorí v Čechách slovenskú
         liturgiu zadržiavali — a obyčajne zo Slovenska povolávaní bývali — slovenskými sa menujú.
         Aj Srbi sa oveľa snadnejšie slovenské ako hociktoré druhé nárečie slovanské naučia zato, že
         s ich cirkevnou rečou sa naša v mnohom zrovnáva. Už v tomto čase musela byť reč slovanská
         veľmi vzdelaná; na zaiste veľký pokrok ducha ukazuje preklad svätých písiem do slovienčiny,
         ktorý sa prostotou pôvodnému textu k boku postaviť môže; tá plnosť slohu, tá bohatosť slov
         a foriem, tá krása živá tejto svätej reči staroslovienskej.
    <sup>
     [
     <a class="footnote" href="#ftn.id2505222" name="id2505222">
      23
     </a>
     ]
    </sup>
    Preklad tento je skrze Cyrila a Metoda obstaraný; ktoré však ale knihy Cyril a
         ktoré Metod bol preložil, s istotou sa nedá povedať. Exarcha Ján, svedok z 9. storočia,
         hovorí, že Cyril preložil len výťah z evanjelií a epištol k čítaniu na celý rok; a takáto
         kniha je tá povestná Ostromírska, do dneška v cisárskej knižnici v Petrohrade zachovávaná a
         dakedy dávno od Gregora diakona pre posadníka novgorodského Ostromíra prepísaná. Metod
         preložil, podľa svedectva tohože exarchu bulharského, všetkých šesťdesiat kanonických kníh;
         ale podľa Diokleasa je on prekladateľom celého Starého aj Nového zákona, spisateľom
         slovienskej omše, ktorú podľa Bazilia a Chrisostoma sporiadal.
   </p>
   <p>
    Na týchto literárnych základoch, tu u nás na Slovensku položených, stavali vyššie
         kostoly vzdelanosti literárnej a cirkevnej iné kmene slovanské. Liturgia slovienska a čo s
         ňou spojené bolo tuhým zväzkom — čítanie veľkých divov božích v reči materinskej, na
         Slovensku dosť skoro zahynuli, vonkajším tlakom stlačené a udusené. Pokým síce ešte Metod
         pri živote ostával, liturgia slovienska a s ňou aj cirkevná literatúra medzi Slovákmi
         kvitla a sa rozmáhala, bárs neborák Metod veľa musel znášať od latinských, to jest tých a
         takých kňazov, ktorí po latinsky omšu slúžili a celé služby božie vykonávali. Títo zaiste
         zradnými osídlami a spôsobmi znali ho prenasledovať a u samého Svätopluka očerňovať. Tento
         veľký panovník slovienský bol síce ináč najlepší priateľ ako Metodov, tak liturgie
         slovienskej, ale vo vojnách zapletený s celým svetom nestihol vyskúmať pravdu, a tak ani
         Metoda dostatočne pred nábehmi zlomyseľnými obraňovať. Po smrti tohto slovanského apoštola
         nastala žiaľna a smutná tma, trúchla a temná úzkosť duchovná v literárno-kresťanskom živote
         Slovákov. Metod zomrel roku 885 po dvadsaťdvaročnom apoštolovaní medzi Slovákmi. Pamiatka
         týchto dvoch bratov, totiž Konštantína alebo ináč Cyrila a Metoda svätou má medzi nami Slovákmi
    <sup>
     [
     <a class="footnote" href="#ftn.id2505292" name="id2505292">
      24
     </a>
     ]
    </sup>
    zostávať; lebo skutočne oni sú počiatok nových vekov osvietenosti, civilizácie
         a spoločnosti kresťanskej medzi národom naším; oni prví štepili živé stromy večnosti v
         zemských záhradách slovenského národa. Po tejto jasnej chvíli dovalili sa búrky divoké a
         tie rozplašili pokojné víly umenia, viery, literárneho života a rozburácali celé vonkajšie
         stavanie ducha národného. Smutné múzy preniesli sa potom do Bulharska a Ruska, kde našli
         pokojnejšie sedaliská.
   </p>
   <p>
    Ján, exarcha bulharský, preložil do staroslovienčiny knihu Jána Damascenského Nebesá; u
         Rusov na konci 10. a v 11. storočí ujímali sa literatúry slovienskej kniežatá, udržujúc na
         svojich dvoroch veľké množstvo učených ľudí, ktorí prepisovali pre ich knižnice staré
         slovienske rukopisy a prekladali knihy z iných rečí do slovienskej. V tomto veku sa u Rusov
         aj kronikárstvo započalo. Hneď na konci 11. a z počiatku 12. storočia písal svoju pamätnú
         kroniku Nestor, mních kyjevský. Tuná sa stali hojné počiatky ruskej literatúry, ktorá sa
         tak ozorne rozšírila v nasledujúcich vekoch, že už teraz zaujíma medzi európskymi
         literatúrami predné miesto.
   </p>
   <p>
    Na Slovensku nastali pre literatúru a vyšší duchovný život časy veľmi smutné a kto by o
         nich písať chcel, musel by si vziať za predmet svojho bádania vypátranie toho, ako Slováci
         vždy viac a viac seba z očí tratili, na seba zapomínali, sebe samým sa odcudzovali. Po
         svojom upadnutí ako národ neprestávali síce byť Slovákmi, ale ich život bol viac len
         živorenie biedne, telesné, somatické. Istým a neklamúcim dôvodom toho je, že sa tak zaraz
         vplietli do pásma histórie cudzieho plemena. Po bitke na poliach bratislavských roku 907
         zvedenej a stratenej rozpŕchli sa Slováci po Tatrách a od toho času ráta a počtuje sa ich
         národná nečinnosť. Mali účasť na lósoch krajiny uhorskej; ale sama uhorská krajina za dlhé
         veky viedla život tiež iba taký biedny, tiež iba zdarobnievala, okúňajúc sa vo svete iba
         tak akosi nešikovne. Nebolo času vyznačenia sa na ideálnejšom poli ducha, literatúry a
         vyššieho života. Mnoho, premnoho by sa dalo písať o vlievaní sa slovenského života na obec
         uhorskú, ale toto presahuje hranice a medze prítomného nášho článku; to ale predsa
         pripomenúť musíme, že veľa živlov slovenských prijala uhorská ústava, ba môžeme povedať, že
         z nich samých, trochu pretvorených a preinačených, sa zbila a stvorila. To utiahnutie sa
         Slovákov do domov tichých do úzkych dolín tatranských, bolo už raz heslo smutných časov,
         počiatok dlhého nešťastia, prvý chrapot sna národného; zato práve aj tie živly, bárs sú
         nepočetné, sú predsa iba ako materiál z rozváľaného stavania k stavaniu novému
         spotrebované. Tam slovenské župy na stolice, tu župani na kapitánov a pozdejšie na hlavných
         a vicišpánov sa menili, súdobne stolice starešín na prísažných, nádvorníci, pravdy (napr.
         ad pravdam vocare)
    <sup>
     [
     <a class="footnote" href="#ftn.id2505422" name="id2505422">
      25
     </a>
     ]
    </sup>
    a iné rady, správy, hodnosti viacej alebo menej zo slovenského krajinského
         zriadenia sa vzali. Slovom všetka a celá podstata občianskej hierarchie uhorskej obce a
         krajiny je silno zbitá z čistého, rýdzeho života slovenského.
   </p>
   <p>
    Medzitým ale akokoľvek všetko toto je čistá, jasná pravda, predsa vyznať si musíme, že s
         pádom slovienskeho kráľovstva zavrela sa nad Slovákmi voda života občianskeho, takže oni už
         iba ako skaly a hlboké fundamenty v hlbinách občianskeho života Uhorska boli a na vonkajšiu
         hladinu sebavedomosti národnej nevychádzali.
   </p>
   <p>
    Tak nastupujú na Slovensku dlhé veky zatvrdeného, ukrutného mlčania; uhorská krajina
         bola krvavé divadlo hneď ženúcich sa cez ňu divokých národov a plemien, hneď náruživostí,
         surovostí a rozopier vlastných pánov a magnátov, tu medzi sebou, tu medzi kráľom vedených.
         Čo bolo zo samej bohatej poézie slovenskej zostalo, to sa tiež, až na samú slabú pamiatku,
         vo vlnách časov potopilo. Ešte doteraz sa spievajú slabé ohlasy starých piesní
         pohansko-slovanských; ale to tiež už iba od detí a mládeže miestami len je udržované a tak
         mdlé, že nedovoľuje na nič istého a ustáleného zavierať, ako je napríklad vynášanie Moreny
         v Smrtnú nedeľu (Judica) a spievanie starej piesne: Morena, Morena, za koho si umrela atď.!
         Krajinská reč v Uhrách od prvého počiatku bola latinská, v tejto nevideli Slováci svojho
         soka, zato ostávali bez starosti o reč svoju materinskú. Na to už dávno boli zabudli, že sa
         také dačo, ako ich reč bola, dá uviesť do života občianskeho lebo cirkevného, zato na to
         ani len nepomyslel nikto, časy sa boli až veľmi vzdialili od Cyrila a Metoda. Matúš
         Trenčiansky sa síce zjavil v lone slovenskej rodiny ako dáky hrozný pomstiteľ Slovenska,
         ako vysloboditeľ v nepovedomosti ujarmeného ducha Slovákov: ale počiatok 14. storočia bol
         ešte veľmi hluchý. Drichmali Slováci chrapotom smrteľným, nečujúc volanie vysloboditeľa,
         ochrancu. Krajina bola po zvädnutí ostatného lístka z domu arpádovského na prestole
         uhorskom, totiž Ondreja III., do hrozných domácich búrok upadla. Pápež mal jednu stranu,
         ktorá chcela na trón uhorský posadiť Karola Róberta z Anjou, knieža neapolské; druhá strana
         bola strana Matúša Trenčianskeho a táto túžila po kráľovi z kmeňa slovanského, menovite po
         Václavovi IV., poľskom a českom kráľovi, ktorý sám síce nechcel prijať korunu, ale vydal do
         rúk palatína krajiny, spomenutého Matúša, svojho syna Václava III., ktorý aj bol v Stolnom
         Belehrade korunovaný. Ale Matúš v bojoch ťažkých, dlhých, krvavých padol, lebo po odchode
         Václava a po jeho smrti, v Olomouci z ruky zradnej ho zachvátivšej, on sám za dlhé roky
         proti Karolovi Róbertovi hneď s väčším, hneď s menším šťastím bojoval. História ledajakých
         spisovateľov mu iba meno buriča pripísala; ale história sama časom svojím iné svedectvo o
         ňom vydá a napíše. Muž tento prišiel zavčasu na svet, prišiel v búrach hrozných, v hrmavici
         a blýskavici veličiznej — a osudom bol postavený medzi ľud mŕtvy, hlboko spiaci. Tak aj
         jeho námery zbĺkli vo vatre rozpáleného veku a národov; — ľud hluchý, vek búrny, varenie sa
         živlov cudzích — pohrobia aj toho najväčšieho génia!
   </p>
   <p>
    V 14. a 15. storočí sa v Uhrách síce lepšie časy pre literatúru zjavili, lebo Ľudovít
         Veľký a Žigmund, po sebe nastúpivší králi uhorskí, boli umenia, vedomostí a literárneho
         vzdelania veľkí podporovatelia a priatelia, ktorí vyššie školy a ústavy zakladali,
         obdarúvali, učených ľudí napomáhali, sami veľmi vzdelaní boli. Najmä ale pod Matejom
         Korvínom literárna obec na vysoký štebeľ bola povýšená; predsa ale toto všetko alebo zhola
         nič, alebo len veľmi málo, a viac iba tak pozďaleka na rozvinutie sa povedomosti národnej,
         a tak aj literárneho života Slovákov pôsobilo. Bolo síce veľa učených Slovákov na dvore
         spomenutých kráľov, ale tých učenosť bola len mŕtva a pre organizmus pôvodný, pre čisté
         jadro slovenského národného života celkove neúrodná, neplodná. Nebolo v Uhrách toho živlu,
         ktorý mal zo sna prebudiť Slovákov, ani v samej veličiznej Korvínovej bibliotéke. Inde boli
         iskry pre zápalku slovenskú. Slováci iba to majú spoločné s literárnym životom Uhorska
         napospol, že aj oni sa v jednom čase s týmto prebúdzať začali; obsah samého prebudenia sa
         je nekonečne od tamtoho rozdielny.
   </p>
   <p>
    Keď chceme poznať ten punkt, z ktorého tieklo to ozorné hýbanie sa náboženské, ktoré v
         15. storočí aj Slovákov zo sna liturgického zbúrilo, musíme hodiť aspoň len malý blesk
         svojej pozornosti dozadu. — Česká krajina bola v týchto časoch jedna z najväčších hviezd na
         nebi vzdelaných národov. Roku 1348 Karol IV. založil vysoké školy pražské. Tu sa otvorilo
         divadlo a bojisko myšlienky, literatúry, vied a umenia. Karol sám bol ustavične otočený
         učenými mužmi. Hádky, spytovania a bádania ale vystúpili z medzí a stien školských a
         akademických a padli ako iskry do suchého práchna medzi ľud. Náboženské živly boli
         predmetom literárnych pohybov a hádok. Ale tieto boli práve také, ktoré aj myseľ ľudu
         pospolitého zaujali, toho ľudu, v ktorého pamäti žila živá pamiatka časov slovienskej
         liturgie, tých časov, ktoré sú a zostanú naveky bránou do samostatného skúmania vecí
         vyšších, nebeských. Hus sa stal národným hrdinom týchto bojov, domácim vodcom a radcom
         týchto búrnych duchovných pohybov. Jeho dvojaký úrad, totiž profesorský a kazateľský,
         spojoval v jeho osobe literatúru so životom. On po česky písal a kázal to, o čom sa v škole
         po latinsky hádal, a tak prechádzala literatúra z pedantstva školského na širšie a
         otvorenejšie, nové pole silných náruživostí ľudských. Všetky strany sa stretli —
         prisluhujúc si literatúru v obapolnom boji rozohnených náruživostí. Ale najmä po roku 1415,
         v ktorom bol Hus upálený, obrátila sa česká krajina na bojisko najsurovejších výstupov a
         výstupkov. Po dlhých víťazstvách rozpadli sa Česi sami medzi sebou a od toho času počínalo
         sa ich rozlievame sa po susedných krajoch a krajinách. V tomto čase sa zas opakovalo to, čo
         sme už aj hore vyššie pripomenuli, že totiž Tatry naše boli vždy, kedykoľvek búrky časov
         iné kmene sem aj tam hádzali, ich najmilšie útočište, lebo aj po zlámaní sa korábu českých
         bojovníkov viery títo naši bratia sem sa išli ukryť, do hlbokých kolísok tatranských,
         hľadajúc a nachádzajúc pokojný úkryt v horúcom náručí čerstvých Slovákov. Po búrach
         divokých, dlhoročných našli českí vysťahovalci miesto útechy a odpočinku v Tatrách a
         udomácnili sa medzi rodinami slovenskými. A keď si zriadili svoje veci, pomaly počínali
         vyťahovať zo svojich skríň a žiglových priečinkov sväté spisy, knihy nábožné, poklady, plné
         duchovného života. A Slováci sa dívali s túžbou a novinou, s vítaním a obdivovaním, hlasov
         nepočúvaných, a predsa ich vnútornostiam známych. Bola to reč ich vlastná, ich hovorenie
         milé, domáce. Tu sa v nich počalo akési tajné tušenie a zdanie hýbať a kriesiť, že sa totiž
         aj v ich reči môže dačo inšie hovoriť, ako len o domácich veciach a prácach. Až teraz sa im
         počínala pred oči stavať ich duchovná chudoba, ich veľká z tohto národného ohľadu
         zanedbanosť. Nemali škôl, učiteľov, nemali reči, mravov, so zbúrenou krajinou boli hádzaní
         a metaní aj oni od jedného interesu podlého k druhému ešte podlejšiemu. Jediná stará
         nábožnosť bol ten lepší podklad v ich duchu, na ktorom sa vyšší kostol a budúnok národného
         šťastia stavať mohol. A tento veľký cit, toto sväté nadýchnutie stalo sa dosť skoro
         zárodkom aj literárneho života. Vyššia túžba náboženská priviedla národ slovenský hneď pri
         jeho prvom kroku k jednej majetnosti národnej, totiž k zrozumiteľnej reči. Česká reč teda
         bola tá reč, pomocou ktorej prišiel Slovák k tomu povedomiu, že aj on je národ. Pravdaže,
         povedomie toto nebolo vyslovené, ale sa podobalo ešte len iba z vajca vylúpnutému vtáčaťu.
         Od roku 1429 počalo, sa sťahovanie Čechov na Slovensko, úplné sa stalo s príchodom
         bojovného Jana Jiskru, ktorý v rokoch 1440 — 1453 slovenské stolice od Bratislavy či
         Prešporka až po Prešov a Košice riadil a spravoval. A v tomto čase sa aj slovenská
         literatúra zo svojho vajca vylupovať počínala, majúc ešte českú lupinku na sebe. Slovenskí
         kňazi počínali za príkladom českých služby božie v slovenskej, reči odbavovať, knihy české
         čítať, Slováci do Čiech na učenie chodiť, a naopak Česi a Moravci častejšie k Slovákom,
         nadchádzať. A toto tak bývalo až do osudnej bitky na Bielej hore, totiž do roku 1620. Okolo
         roku 1580 bol v Uhorskom Brode rektorom škôl Pavel Kyrmezer,
    <sup>
     [
     <a class="footnote" href="#ftn.id2505720" name="id2505720">
      26
     </a>
     ]
    </sup>
    Slovák; tamže, toho samého času, Ján Lovčáni kolega školy; roku 1574 tam bol za
         kňaza vysvätený mošovský Slovák Mikuláš Marci; roku 1590 bol za kňaza do Domažlíc (v
         Čechách) povolaný Krištof Mazúrek, tohože roku do Strážnice Michal Petrovič z Jaseňovej a
         mnohí iní. Slováci sa takouto cestou pomaly udomácňovali v češtine, najmä keď od roku 1525
         skoro všetci k obnovenej cirkvi evanjelickej prichádzať začali, pripravení k nej husitmi.
         Zaiste všetky knihy cirkevné a náboženské v reči českej boli písané. Ba natoľko, sa učení
         slovenskí muži českou rečou a literatúrou zapodievali, že prišiel čas, v ktorom Slováci
         lepšie písali po česky než sami rodení Česi. Chuť tá dobrá učiť sa reči vždy bola u
         Slovákov živá, čerstvá; zato aj v českom spôsobe písania, môžeme povedať, veľmi ďaleko
         prišli. To je to duchovné žitie národov a kmeňov, že samy sa odmeňujú sebe vzájomne.
         Slováci prijali bratov Čechov do náručia svojho a oni im dali za to pokrm duchovný, oni
         nakŕmili ich túžbu po vyšších pokladoch. Ale Slováci neostali ani z tejto časti nič dlžní
         Čechom a práve vtedy, keď kmeň český rozkmásaný, odnárodnený, zhumpľovaný a znivočený už
         sám nevládal dedičstvo otcov v sile a čerstvej pružnosti a čistote zadržať, česká reč od
         Slovákov prechovávaná a vo vyšších vrstvách duchovného života ako v balzame zadržovaná
         bola.
   </p>
   <p>
    K lepším časom sme istotne my pomáhali češtinu dochovať! Už či sa toto uzná či nie, nám
         je všetko jedno; ale povedať sme to museli najmä teraz, keď sa zdá, že český kmeň takými
         svetom pobehlými ľuďmi, ako je aj dáky hubač tam v Prahe české Pražské noviny spravujúci
    <sup>
     [
     <a class="footnote" href="#ftn.id2505776" name="id2505776">
      27
     </a>
     ]
    </sup>
    menom Havlíček
    <sup>
     [
     <a class="footnote" href="#ftn.id2505797" name="id2505797">
      28
     </a>
     ]
    </sup>
    , v ohľade poučovania nás chladnejším, neuznalejším a odpornejším počína sa
         ukazovať. Nie tak, nie, bratia naši! Máte vy o nás, máme my o vás zásluhy; „veniam damus
         petimusque vicissim!“
    <sup>
     [
     <a class="footnote" href="#ftn.id2505840" name="id2505840">
      30
     </a>
     ]
    </sup>
    My sa tešíme z vašich pokrokov, nože nevraždite nás vy v našom pokroku. Toto
         slovo je ku kmeňu českému, ktorý my dobre vieme oddeliť od takého cechu, ktorému Havlíček
         predsedá. Ale navráťmeže sa k svojmu predmetu.
   </p>
   <p>
    V Slovákoch už bola vzbudená živá túžba po ujednostajnení sa v dačom vyššom. Tak sa
         sklonil k nim vek 16., tento vek pamätný skoro pre všetky európske národy, s ktorým sa tak
         slávne zaviera prostredný vek. Na všetkých stranách sa dvíhajú géniovia na vyššom poli
         duchovného precítenia národov. Pravda je síce to, že sa u Slovákov nemohli ešte dvíhať
         Tassovia, Camoesovia, Shakespearovia, ani Kochanowski, Gundulić, Zlatarić, ale predsa aj
         medzi nimi aspoň (prvšie puky lepších vedomostí, krásnejších umení a literárneho života
         kriesiť sa počali. A keď si predstavíme tu tie búrky domáce, tu vpády a nábehy barbarských
         Turkov, Tatárov, čertov a diablov, tu vojny náboženské, tu tie desatoraké zotročovania ľudu
         slovenského: teda sa práve zadiviť budeme musieť, že Slovensko tak mocné, tak veľké kroky
         na ceste európskej civilizácie bolo vstave urobiť. Azda v žiadnej krajine nebolo v tomto
         čase toľko škôl, a to nielen menších, triviálnych, ale aj vyšších gymnázií a literárnych
         ústavov ako na Slovensku. Mali sme školy v Bánovciach (mestečku v Trenčianskej stolici)
         roku 1525; v Kremnici roku 1538; v Žiline roku 1550, kde povestný J. Bánovský kvitol; vo
         Sv. Martine v Turci roku 1560, kde Mojžiš Bánovský učil; v Prievidzi, kde okolo roku 1550
         Hussel básnil a od roku 1560 do 1563 Ladislav Liptovský povestný bol; v Trenčíne, kde od
         roku 1583 až do konca 17. storočia veľmi mnohí povestní profesori tamojšie školy riadili.
         My tuná, kde nemôžeme o tohovekých školách slovenských obšírne rozprávať, aspoň o tejto
         trenčianskej škole a jej učiteľoch dačo povedať za dobré sme uznali.
   </p>
   <p>
    Mikuláš Kolacináš, najprv v Bánovciach, Mošovciach, potom na lýceu žilinskom (od roku
         1562 do 1579), naposledy v Trenčíne si veľké zásluhy o školy a literné umenie nadobudol, o
         ktorom jeden rukopis o škole trenčianskej
    <span class="emphasis">
     <em>
      Brevis commentatiuncula de
            Trenchiniensi Gymnasio
     </em>
    </span>
    <sup>
     [
     <a class="footnote" href="#ftn.id2505943" name="id2505943">
      31
     </a>
     ]
    </sup>
    hovorí:
    <span class="emphasis">
     <em>
      „Clarissimus vir Nicolaus Colacinas omni nostra laude
            superior, et ob administrandam provinciam regiminis scholae Solnensis, Mossoviensis, ac
            denique Trenchiniensis aeterna memoria dignus.“
     </em>
    </span>
    <sup>
     [
     <a class="footnote" href="#ftn.id2505961" name="id2505961">
      32
     </a>
     ]
    </sup>
    — Ján Pruno, básnik a spisovateľ slovenský, Juraj Sartoris, Ján Sopucký
         (Szopucius), Ondrej Turanský, Mikuláš Kalinka, Matiáš Javorník, M. Izák Láni, Daniel Hodík,
         M. Zachariáš Láni, Daniel Remen, M. Martin Tarnóci z Beckova a mnohí iní, z ktorých len
         povestného toho veku Jána Inštitorisa Mošovského pripomeniem. Tento sa aj veľa spismi
         spísanými a sčiastky aj na svetlo vydanými vyznačil; o ktorom pripomenutý rukopis povedá
    <span class="emphasis">
     <em>
      „quod fere ingenio doctrinam, usu rerum praecurrerit aetatem“.
     </em>
    </span>
    <sup>
     [
     <a class="footnote" href="#ftn.id2505992" name="id2505992">
      33
     </a>
     ]
    </sup>
    Vyučil sa v domácich školách, a síce v tých, čo za toho času najpovestnejšie
         boli v krajine, ako v Kežmarku, v Bánovciach, v Prievidzi, v Bardejove, v Košiciach, v
         Ružomberku, v Štiavnici. Nechceli totiž rodičia synovi dopustiť, aby šiel do cudziny, zato
         mu vo vlasti čo najhlavnejších učiteľov vyhľadávali. Ale on, vychodiac domáce školy, nedal
         sa zdržať rodičom, ale išiel do sveta. A tak vyše sedem rokov bol čo najpilnejším
         poslucháčom najslávnejších toho veku profesorov — po rozličných akadémiách v cudzine;
         pritom cestoval po zemi aj po mori, skúmal a spytoval mravy aj zriadenia rozličných cudzích
         národov. Zato sotvaže sa navrátil, hneď s veľkou slávou a povesťou bol na rozličné úrady
         povolávaný, miesta kňazské aj učiteľské mu stáli na výber. Zvolil si naposledy stav
         učiteľský, a tak bol za rektora škôl bánovských roku 1654 uvedený, na ktorom mieste vraj s
         tak veľkým úžitkom vyučoval, že zo všetkých strán sa mládež k nemu hrnula, takže keď celá
         mládež školská pospolu zhromaždená von sa vysypala, nie žiakom, ale nespočetným vojskám sa
         podobala. Potom bol do Štiavnice odvolaný, stadiaľto do Trenčína, kde všade s veľkou slávou
         školám predstavený bol, až naposledok prejdúc do Krupiny za slovenského kňaza, tam od
         jedného apatekára pilulami otrávený biedne z divadla sveta toho zišiel roku 1661. Panegyrus
         na jeho smrť vyšiel od jeho brata v Trenčíne, v tlačiarni istého Čížika. Hlavnejších sedem
         spisov ostalo po tomto Mošovskom, všetky po latinsky písané, obsahu
         teologicko-filozofického, z ktorých daktoré tu spomenieme, menovite:
   </p>
   <p>
    1.
    <span class="emphasis">
     <em>
      Dissertatio Philosophico-Theologica, qua dogma,
     </em>
    </span>
    etc. Trenchinii
         1654. typis Lauren. Bemam ab Hage.
    <sup>
     [
     <a class="footnote" href="#ftn.id2506014" name="id2506014">
      34
     </a>
     ]
    </sup>
   </p>
   <p>
    2.
    <span class="emphasis">
     <em>
      Dissertatio de clericorum e potestate seculari exemtione,
     </em>
    </span>
    etc.
         Trenchinii 1655.
   </p>
   <p>
    3.
    <span class="emphasis">
     <em>
      Dissertatio Logica, de Syllogismo Philosophiae
     </em>
    </span>
    atď.
   </p>
   <p>
    Tento muž je dokonalý obraz toho, ako ťažko sa vymáhalo Slovensko k vyššiemu povedomiu
         slobody duchovnej! Pilnosť, stálosť, obetavosť, skúsenosť, hlboká učenosť sú znamenia jeho
         túžby, a touto túžbou bolo celé Slovensko zaujaté. Stá a stá mužov železnou prácou,
         zaprením, bádaním a čohosi neznámeho hľadaním dávali najavo, že hľadajú hlbší obsah života.
         A predsa je všetko neúrodné, plané, neuspokojené; vyššie povedomie literárno-národné ani
         len na šľapu dopredu nepošinuté. Tak sa mi to maľuje v mysli mojej, že Slováci museli
         najprv poprehryzovať tie tvrdé kôry formalizmu, pedantstva a duchovnej nemoty, kým sa mohol
         ich duch preraziť do slobodnejšieho kráľovstva myšlienky a literárneho života. Ten
         pedantizmus bol prvé klopanie ducha národného z podzemských priepastí, na ktoré ale nemohli
         ešte vyšší géniovia uväznenému duchu otvoriť bránu svetla. Lebo čo sme tuná o učiteľoch
         trenčianskej školy povedali, to platí o všetkých učených mužoch slovenských toho veku; v
         nich vidí spytateľ iba namáhanie sa ducha národného — ale k ničomu neprichádzanie. Prestalo
         sa na učenosti hluchej a nemej uviaznutej v latine stredovekej. Žoviálnosť slovenská tiež
         miestami cez latinské veršíky svieti, ale nieto v celom veku živého obratu hravej a
         usmievavej mysle slovenskej.
   </p>
   <p>
    Tarnóci z Beckova, spomenutý už medzi učiteľmi trenčianskymi, zanechal po sebe raz na
         dverách Trenčianskych Teplíc šľaky vtipu. Maďarská chasa grófa Illesházyho prenasledovala
         ho veľmi často; raz teda, keď mu bola zas dačo nepríjemného vykonala, napísal na dvere
         tepličné tieto verše:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     O thermae, thermae! tetigistis fulmine ter me,
     <br/>
     Obstupui ferme! laribus mea cymba refer me.
     <sup>
      [
      <a class="footnote" href="#ftn.id2579550" name="id2579550">
       35
      </a>
      ]
     </sup>
     <br/>
    </p>
   </div>
   <p>
   </p>
   <p>
   </p>
   <p>
    S tým odbehol z Teplíc. Vo zvláštnom spise by sa školský stav tohto veku dobre mohol
         vystaviť. — O trenčianskych školách iba to ešte pripomenieme, že ony koncom 17. storočia
         upadli a nepozdvihli sa nikdy viacej na roveň iným nespočetným školám slovenským.
   </p>
   <p>
    Musíme ale ešte ku školám vyššie podotknutým pripomenúť: kežmarskú (roku 1575),
         jelšavskú (roku 1576), mošovskú v Turci (roku 1580), štiavnickú (roku 1560), ľubietovskú,
         ktorej učiteľ, znamenitý Gregori bol roku 1527 upálený pre učenie. Mimo týchto boli ešte
         školy na nespočítaných miestach, ako — aby sme aspoň daktoré pripomenuli — vo Zvolene, v
         Novom Meste nad Kysucou, vo Fraštáku, v Prievidzi, vo Varíne, v Ilave, v Bytči, v Považskej
         Bystrici atď. A to všade nie vari len dáke školičky, ale skutočné školy, zväčša gymnaziálne
         a lýceá, to jest vyššie literárne ústavy. Učitelia boli napospol vysoko učení, po
         akadémiách nemeckých, českých, talianskych vzdelaní a vychovaní, známosťami veľkými sa
         skvejúci.
   </p>
   <p>
    V tomto silnom vzchopení sa národa slovenského je ale ešte iba hádanie tej hádky o
         slovenskom živote literárnom, národnom, tej hádky, akoby mal nie život literatúre, ale táto
         životu slúžiť. Duch slovenský sa ešte iba po temných labyrintoch motal a tackal, nevediac
         sa z kníh a učených prachov vyraziť do menistého, skutočného života a tej živej filozofie,
         ktorá je život — tej oslavujúcej život v smrti a smrť v živote. Naozaj smutný a žiaľny je
         to pohľad na tento vek, v ktorom vidíme ducha národa nášho s tak hrubým potom a
         sebazaprením pracovať a predsa nikam neprichádzať, nič skutočného nedosahovať, ba ani len k
         mase ľudu pristúpiť nevedieť. Medzitým predsa tuto povedať musíme, že veľkú krivdu robia
         tomuto veku tí naši muži, ktorí od neho žiadajú, aby bol už on sám tie prekážky premohol,
         ktoré sa nám do cesty pletú. Ľahko je požadovanie na národoch vystavovať, ale neúprosné
         tlaky časov obmäkčiť, nerozbrieždený deň povedomosti svojho povolania na silu rozjasniť a z
         noci vyviesť, seba z labyrintu panujúceho veku vytrhnúť, je vec a práca iba božstvu
         primeraná, alebo len keď sa ono nakloní k národu, prostredníctvom neho aj vyššími ľuďmi
         vykonateľná. Veď je to pravda, že v celom tomto veku sa iba scholastickej múdrosti plienky
         prali; ale scholasticizmus bol ten očistec, cez ktorý musel každý, budúcnosť svoju majúci
         národ prejsť, k obnove svojho života iba tak kráčajúc.
   </p>
   <p>
    Povedomie národné, ktoré je chcieť seba ako národ, vyslovovať svoje určenie a povolanie
         na svete, značiť svoju cestu, ako celku národného, literatúrou, povedomie takéto nie je k
         nájdeniu v celom tomto veku. Zato tu ani nieto punktu, na ktorom by sa spytateľ vecí
         literárnych zastaviť mohol, ohliadnuc sa z neho dozadu i dopredu, oddýchnuc a sily
         pozbierajúc k ďalšiemu kráčaniu. Ale predsa, čím ďalej ideme k novším vekom, vždy sa husté
         oblaky, čierne chumáče z literárneho neba na Slovensku viac a viac odstraňujú a jednotlivé
         hviezdy ukazujú.
   </p>
   <p>
    V prvšom vystupovaní slovenských osobností na nebo literárneho života sladko sa nám
         usmieva jedna postava, zakrytá hmlou, ďaleká, v cudzej zemi sa ukrývajúca. Je to Ján
         Silván, ktorého rok narodenia, mladosť a bližšie známosti lósov v nevybádanom tajomstve
         zakryté ostávajú. Hádali sa oňho Česi a Slováci, ale náš nebohý Tablic ho spravodlivo
         pričítal k Slovákom, ktorého dôvody nie sú podvrátené. Stavia sa on na svedectvo Prokopa
         Lupáča, Čecha, ktorý o Silvánovej smrti ako spoluveký zreteľnú správu dáva, Slovákom ho
         menujúc; potom sa odvoláva na spis
    <span class="emphasis">
     <em>
      Prosographiae
     </em>
    </span>
    etc. Caspari Cunradi,
         ktorý nášho Silvána „Pannonius“ menuje, ako aj na svedectve Jána Búra, menujúceho vo
         svojich
    <span class="emphasis">
     <em>
      Micae Burianae
     </em>
    </span>
    (manuscrip. ad annum 1572) Silvána podobne
         pannónskym. Dosť veru dôvodov, že Silván bol Slovák.
    <sup>
     [
     <a class="footnote" href="#ftn.id2579712" name="id2579712">
      36
     </a>
     ]
    </sup>
   </p>
   <p>
    Silván je prvým známym básnikom zo Slovenska, skladajúcim svoje piesne po slovensky;
         učení ľudia ho menovali českým básnikom. Žil on totiž v Čechách na dvore slávnych
         Lobkovicovcov a bol v neslýchanej povesti po celých Čechách. Pripomenutý Lupáč píše o ňom,
         že bol:
    <span class="emphasis">
     <em>
      „pietate, virtute, prudentiaque egregius. Reliquit inque lucem
            expressione typographica edidit plurimas cantilenas, psalmos item poenitentiales, ut
            vocant sermone boemico scriptas, in quibus mens ejus spirat. A cordatis viris illi
            cognomentum poetae boemici attributum est“.
     </em>
    </span>
    <sup>
     [
     <a class="footnote" href="#ftn.id2579772" name="id2579772">
      37
     </a>
     ]
    </sup>
    Rokom pred jeho smrťou vyšli najprv jeho piesne na svetlo, roku 1571, pripojené
         ku kancionálu, spomenutého roku pod titulom
    <span class="emphasis">
     <em>
      Písně nové na sedm žalmů kajících i
            jiné žalmy
     </em>
    </span>
    vyšlého. Roku 1578 boli po druhý raz na svetlo vydané. Tablic
         spomína vo svojich Poéziách aj dáku pieseň
    <span class="emphasis">
     <em>
      Noli me tangere,
     </em>
    </span>
    ktorá roku
         1590 na svetlo vyšla a Silvána za pôvodcu má. V Silvánových piesňach veje živý duch
         nábožnosti, pokory a hlbokého žiaľu, lebo že sa aj on s ťažkosťami osudov potýkal,
         zavierame nielen z jeho mnohých piesní, ale aj z výslovných jeho poznamenaní. Nad jednou
         piesňou stojí napísané:
    <span class="emphasis">
     <em>
      „Písnička tato zpívá se na tu notu, jako O krále Ludvíka
            porážce, jakož tuto poznamenáno, a jest složená leta 1536 v mých velikých těžkostech a
            protivenstvích.“
     </em>
    </span>
    Spôsob, akým Silván básnil, môže sa už aj z týchto pár
         veršov, ktoré tuná pripojujeme, vidieť. Dopredu robíme čitateľa pozorného na tú plnosť
         slohu a ten slovenský zvuk reči.
   </p>
   <p>
   </p>
   <p>
    <span class="emphasis">
     <em>
      3. Muži lživí bez mé viny, Soužili mne na vše strany, Ale ty Pane sám obránce
            muoj, pomsti, retuj, Ať cítím prospěch tvůj.
     </em>
    </span>
   </p>
   <p>
    <span class="emphasis">
     <em>
      7. Z pouhé milosti, bez lítosti, Hledí mé škody lehkosti, Ukrutnost jích kdož
            muož vypraviti, Jakž muož’ šelma najlítější býti.
     </em>
    </span>
   </p>
   <p>
    <span class="emphasis">
     <em>
      14. Zrušíť švabsky punt Kristus Pán, Který špuntoval ďábel sám, Nebude již na
            dlouze trvati, Pán Buoh jej až s koreněm vyvrátí.
     </em>
    </span>
   </p>
   <p>
   </p>
   <p>
    Ľahkosť jeho slohu je patrná, ale najmä v piesni mládencom obecanej tečie mu verš ako
         večerné zvonenie na pokoj, napríklad:
    <span class="emphasis">
     <em>
      „Pomysliž na své známé tovaryše, kteříž v
            rozkoši a pýše, potratili své kratičké cíle, živí jsou rozpustile. Kde jich mladost,
            jejich radost, jich všecka veselé jejich kratochvíle, kde skoky, pyšné kroky, noční
            kriky, jich povyky, ušlechtilé jich hlasy, minuly již ty časy.“
     </em>
    </span>
   </p>
   <p>
    V jednom čase so Silvánom žil už pripomenutý rektor škôl žilinských Juraj Bánovský,
         skladateľ nábožných spevov, v Tranovského kancionáli sa nachádzajúcich. Zomrel roku 1561.
         Okolo roku 1581 učil na fraštáckom gymnáziu a slovensky spisoval a básnil Ján Pruno. Tento
         vydal mimo piesní a daktorých nápisov aj Katechizmus slovenský (r. 1583). Dva razy bol
         vyšiel na nemecké akadémie, potom v Trenčíne ako správca tunajších škôl zomrel. Jeho sloh
         je vyhladený, čistý, ľahký, z ktorého by sa ešte aj teraz mnohý, proti slovenčine síce
         brojaci, ale česky neznajúci evanjelický kňaz po česky písať učiť mohol. Ako to napríklad
         znie, keď náš staroveký slovenský Pruno po česko-slovensky spieva:
    <span class="emphasis">
     <em>
      „Duše svatý
            nás potěšuj, s jednou věrou poděluj, a když zde běh dokonáme, dejž ať věčný život
         máme.“
     </em>
    </span>
   </p>
   <p>
    Pruno mal veľkú povesť u spoluvekých. Nad ním a nad Kolacinášom narieka spoluveký
         básnik:
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Sustulit atra dies similes vix secla videbunt,
      </em>
     </span>
     <br/>
     <span class="emphasis">
      <em>
       Vos Colacine gravis, sancteque Pruno puto!
      </em>
     </span>
     <sup>
      [
      <a class="footnote" href="#ftn.id2579956" name="id2579956">
       38
      </a>
      ]
     </sup>
     <br/>
    </p>
   </div>
   <p>
   </p>
   <p>
    Okolo týchto mužov vidíme vystupovať aj iných slovenských básnikov, ako boli: Ján
         Táborský (zomrel roku 1596), ktorý vo Varíne žil a tie pekné piesne:
    <span class="emphasis">
     <em>
      Buď tobě
            chvála Bože náš, Minula noční hodina,
     </em>
    </span>
    ktoré sa v cirkvi evanjelickej tak rady
         spievajú, skladal, Ondrej Cengler, Štefan Trebnický a iní. Musím pripomenúť, že učitelia na
         svadbách, pohreboch a iných príležitostiach po slovensky veršovali, a tak sa so slovenčinou
         literárne zamestnávali. Povaha všetkých je tichá pobožnosť a sloh u daktorých už hladší,
         pravidelnejší, pravda, u väčšiny ešte kuľhavý a drapľavý.
   </p>
   <p>
    Ale zo všetkých spisateľov slovenských celého 16. a prvších časov 17. storočia
         najkrajšie sa vyrazila myšlienka národnosti slovenskej vo Vavrincovi Benediktim. On je
         najkrajšia koruna celého 16. veku z ohľadu povedomia slovenského. On bol prvý, ktorý v
         týchto z ohľadu národnosti temných vekoch Slovákov z letargie národnej prebúdzal, na ich
         ľahostajnosť k národnosti slovenskej škamral, nevšímavosť k reči materinskej im prísne
         vytýkajúc a za tento hriech proti duchu národnému ostro ich karhajúc. Vavrinec Benedikti z
         Nedožier (z Nitrianskej stolice) sa učil najprv v Jihlave, potom na vysokých školách
         pražských, ktorých sa — po dlhom vyznačovaní sa ako učiteľ po iných školách — bakalárom,
         magistrom vo filozofii, riadnym profesorom, asesorom, dekanom, prepositom Karlína, až aj
         tejto slávnej akadémie samým prorektorom stal, a tak na najvyššiu hodnosť v učenom svete
         európskych národov povýšený bol. Teda všetky hodnosti a každé vyznačenie učených ľudí toho
         veku jemu udelené sú svedectvom toho, že duch tohto Slováka nebol obyčajný, ale veľký,
         zvláštny, na ktorom po stáročia s radosťou spočíva oko mladého Slováka. Bol on koruna
         všetkých, ktorí ho v službe slovenského ducha predišli; a my, hoc aj nemáme Tassov,
         Ariostov a Shakespearov, predsa máme proroka svojho, z temných časov jasne sa na nás
         dívajúceho Benediktiho, Nedožerského. Ako hlboko bol tento muž dosiaľ prejatý túžbou po
         pozdvihnutí sa Slovákov z tej hnusnej letargie národnej, svedectvom sú jeho vlastné, k
         Slovákom obrátené slová, aké napísal v predhovore k svojej
    <span class="emphasis">
     <em>
      Gramatike
         českej.
     </em>
    </span>
    Píše tam
    <span class="emphasis">
     <em>
      „Verum enim vero hic mihi praecipue mei gentiles
            Slavi videntur cohortandi, apud quos excolendae horum linguae maxima est negligentia,
            adeo, ut nonnulli (expertus de quibusdam loquor) si non tantum non legant bohemicos
            libros, sed ne in suis bibliothecis ullum habeant, gloriosum id sibi ducant. Hinc fit,
            ut quam de rebus illis domestica lingua est disserendum, semilatine eos loqui oporteat“.
     </em>
    </span>
    <sup>
     [
     <a class="footnote" href="#ftn.id2580049" name="id2580049">
      39
     </a>
     ]
    </sup>
    Toto je izaiášske hrmenie do národa prevráteného, z ktorého vidieť, že sa
         Benedikti nespokojoval už len samým, čírym diletantizmom v slovenčine, ako to bolo pred
         ním, ale žiadal od národa, aby objal svoju domácu, národnú reč celým srdcom. Túto výčitku,
         Slováci a krajania, pripusťme si k srdciam svojim a povýšme sa k povedomosti čistej, rýdzej
         národno-slovenskej.
   </p>
   <p>
    Slováci museli naveky čakať na výčitky a karhaniny, ale vždy tiež mali aj svoje
         výhovorky. Benediktimu sa odpovedalo, že píše české gramatiky a káže Slovákom učiť sa po
         česky, čo sa aj nám, pokým sme k ľudu po česky hovorili a písali, nadvrhovalo; ale keď
         prišli zas časy, v ktorých Slováci svojich vlastných prorokov v Bernolákovi, Fándlym a
         iných dostali, odpadávali od týchto tak ako od česko-slovenských, najprv po latinsky, potom
         po nemecky, teraz zas po maďarsky svojmu vlastnému sa odcudzujúc. Benedikti sa sťažoval na
         Slovákov, že chcejúc sa v domácej reči zhovárať, tak boli v nej zanedbaní, že pololatinsky
         znel ich rozhovor; ale na čo sa my teraz budeme sťažovať? Veď sa u nás teraz naozajstná
         babylonská veža ukazuje, bo nájdeš Slovákov, čo sú už tak zmútení, že sa ti razom
         nespôsobnou hudbou po česko-slovensko-latinsko-nemecko-maďarsky zhovárajú na zunovanie
         každého, kto jednu lebo druhú reč dobre zná.
   </p>
   <p>
    V Benediktim síce ešte nie je tá čistá, z kmeňovitosti k národnému celku sa povýšiaca
         povedomosť národná, zato sa uňho pochop ešte v sebe nerozdeľuje a on ešte nevie od
    <span class="emphasis">
     <em>
      „mei gentiles Slavi“
     </em>
    </span>
    oddeliť
    <span class="emphasis">
     <em>
      „bohemicos
         libros“,
     </em>
    </span>
    bárs ináč ten rozdiel v samom jeho vyjadrení tak jasne bije do očí. Bol
         on predchodný génius tých časov, ktoré stvorili jednu silnú frakciu života slovenského,
         totiž jeden literárny vek československo-evanjelických spisovateľov na Slovensku. Táto
         epocha mala svoju slávu ako v literatúre a znamenitých knihách, tak aj v spoločenskom
         živote samého zemianstva slovenského. O tomto svedectvo vydáva Bel, ktorý o poldruha
         storočia neskôr po Benediktim prišiel na svet a svedčí: že nielen vzdelanci, ale aj magnáti
         a zemania slovenskí za svoju povinnosť uznali reč československú a jej literatúru
         napomáhať, vzdelávať a milovať. A ako takýchto mecenášov menuje z vyššej šľachty
         Suňogovcov, Illesházyovcov, Thurzovcov, Ostrožittovcov, Zayovcov, zo zemanov Súľovskovcov,
         Serdahelyovcov, Révayovcov, Juštovcov, Ottlikovcov, Benickovcov, Plattyovcov, Poturnajovcov
         a iných, ktorí všetci nielen literatúru napomáhali, ale aj doma a v spoločnosti
         československy sa vzdelane zhovárali. A čo sa týka slávy epochy tejto, Benediktim tak silne
         vyslovenej, tá je v literatúre a dielach živá, v dielach počnúc od Vavrinca Benediktiho až
         po starčeka nášho Juraja Palkoviča. 18. storočie dovŕšilo kulmináciu tohto veku, keď
         Palkoviča ako syna spomenutého veku uznáme, ktorý síce doteraz žije, ale predsa v tom veku
         písať začal a v ničom sa čo do slovenského povedomia národnosti nepremenil. A nám tu ide
         viac o ukázanie postupu ducha a povedomia ako o roky a čas, v ktorom si ľudia vykračujú.
         Tento vek sa istotne s Palkovičom zaviera, lebo to s istotou povedať môžeme, že nik zo
         Slovákov ani pred ním ani s ním čistejšie po česky nepísal ako on. Benedikti dal silné
         pohnutie svojmu veku a stvoril akoby počiatok jedného oddielu literárneho života na
         Slovensku, toho česko-slovenského, ktorý vybieha až k samému Palkovičovi.
    <sup>
     [
     <a class="footnote" href="#ftn.id2580200" name="id2580200">
      40
     </a>
     ]
    </sup>
   </p>
   <p>
    Lež o Benediktiho spisoch musíme ešte pár slov prehodiť; veď to nič nerobí, že sme svoju
         reflexiu o ňom prv predoslali! V pohybovaní a vyvinovaní sa myšlienky a ducha dáta a ich
         poriadok nerobia podstatu. Spisy tohto Slováka sú dvojaké, latinské a česko-slovenské. Bol
         on synom svojho veku, písal ako bol zvyk spoluvekých učených, a keď chceme, aj ako potreba
         požadovala. My o latinských nemáme čo hovoriť; to, čo sme doviedli, je dostatočné na
         dokázanie, že sama reč, bársako cudzia, neprekáža rozvinutiu sa myšlienky u učeného. My by
         sme nedbali, keby tí terajší naši učení pokutkári už bárs po anglicky písali, keby len
         písali o veciach týkajúcich sa národa, a tak boli dákymi stĺpmi z nášho národa sa
         vyvinujúcej sily. Ale samá nečinnosť — iba ak činnosťou pomenuješ to terzitovské
         vysmievanie sa z tých, čo dačo pracujú.
   </p>
   <p>
    Benedikti píše slohom živým a čistým. Básnil on prvý v miere klasickej, stanúc sa z
         tohto ohľadu zakladateľom tej školy, z ktorej vyšli nábožní básnici Komenský, Hruškovic,
         Krman, Tešlák a iní zo starších, až aj sami novšiu mieru grécko-latinskú v básňach
         zadržujúci. O tejto prozódii písal on prvý a sám hneď príkladom svojich básní lásku k tejto
         forme rozpálil; jeho pôvodné piesne, ako aj jeho žalmy, do tejto formy s veľkou
         spôsobnosťou a ľahkosťou preliate, sa ešte aj teraz ľúbezne čítajú. Roku 1606 obetoval
         svoje tlačou vydané žalmy akadémii pražskej. Čo o tejto forme básnenia držím, povedal som
         už nakrátko v mojej recenzii Škultétyho básne, ktorá vyšla v Orle roku 1846,
    <sup>
     [
     <a class="footnote" href="#ftn.id2580295" name="id2580295">
      41
     </a>
     ]
    </sup>
    čo tu opakovať nebudem. Veď aj nebohý Tablic to povedal predo mnou ešte
         kratšie:
    <span class="emphasis">
     <em>
      „Ač se ono (t. j. metrum klasické) málo pro naši reč hodí.“
     </em>
    </span>
    Že sa ešte aj teraz nájdu ľudia, ktorí myslia, že všetko, čo sa dá v našej ohebnej reči
         užiť, čo sa dá na ňu pohodlne prilepiť, je hneď slovenské, národné, dovolené; ale na takéto
         reči nebude teraz odpovedať žiaden, kto vie, čo sú národné poézie a ich formy. Medzitým o
         to boj viesť nie je hodno; veď si aj toho viac musíme uctiť, kto sa o to interesuje, ako
         človeka, čo nič nedbá, čo ho nič slovenského neinteresuje.
   </p>
   <p>
    Výbornosť Benediktiho piesní je aj z toho patrná, že sú celkom spevné, zvučné, ich pády
         sylabov sú so zvukom a prestávkami alebo predlžovaním a skracovaním prízvuku veľmi
         zrovnávajúce. Písal pripomenutú už raz
    <span class="emphasis">
     <em>
      Gramatiku českú,
     </em>
    </span>
    pri ktorej
         ustavične vidieť, ako berie ohľad na Slovákov; je toto dielo veľmi dobré a až doteraz medzi
         českými gramatikami, ktorých je veľké množstvo, vždy čestné miesto zaujíma. Sám povestný
         Veleslavín veľmi chválne svedectvo a súd o nej vydal. Písal viac latinských spisov a zomrel
         oslavovaný od celého svojho veku, najmä ale od cudzích, práve na sklonku zlatého veku
         literatúry českej, totiž roku 1615, práve dvesto rokov po upálení Husa a päť pred bitkou
         bielohorskou! Nad veľkými mužmi vznáša sa istý farbistý okolok, ktorý ich lósy a zjavenia
         sa robí poetickými, bárs by aj sami neboli básnikmi. Benedikti stojí na konci českej zlatej
         epochy jazyka a literatúry a robí počiatok nového veku prebúdzania sa Slovákov k vyššiemu
         životu literárnemu, sám Slovák v Čechách oslávený, v Čechách prácou zmárený, v Čechách na
         veľkej hodnosti povýšený. Skonal on päť rokov pred porážkou bielohorskou, aby nevidel
         smutný pád bratského kmeňa, ktorý mu bol druhou vlasťou. Benedikti bol alfa aj omega; alfa
         životu slovenskému — omega českému. Veď už potom — po jeho odchode z divadla sveta,
         nečuchlo nič vyššieho v klenutých palotách a sieňach vysokých škôl pražských!
   </p>
   <p>
    Pripomenutý rok je osudný pre celé Slovanstvo, ale pre Čechov je on uderením diabolským,
         smrteľne sa ich života dotknúcim. Od roku 1620 pociťujú Česi hynutie svojich drahocenných
         pokladov literárnych, klenotov národnosti, drahých perál pokoja a slobôd občianskych. Pol
         milióna kníh zhorelo na hraniciach, tridsaťtisíc rodín a mecenášov literárnych opustilo
         mater drahú, vlasť svoju českú; školy sa pozamykali, ohlasy učených hovorov umĺkli,
         svedomie aj smelosť jeho slova zrazené boli do hlbokých temníc a žalárov a na stolice
         učiteľské aj na hodnosti pozasadali si ľudia, ktorým nešlo o slobodu ducha, o česť kmeňa
         českého, o slávu a spasenie národa, ale o to, aby zaviedli ľud český do priepastnej
         priepasti, biedy a slepoty duchovnej. Po búrnom živote strán nastala mŕtvota hrobová celku
         a trvala blízo dvesto rokov. To je mnoho k zneseniu; a myslieť o tak veľkej rane,
         rozďavenej na živote jedného zbratreného národa, vyhľadáva tvrdosť srdca nezmožiteľnú,
         takže mne na tomto mieste jazyk, myseľ aj pero zastáva, stydne a skostnatieva. Cítim
         ťažkosť v srdci aj v duši svojej nad týmto hrozným osudom, ktorý zachvátil bratov našich
         českých.
   </p>
   <p>
    Ale tento rok je spolu so svojím okresom času tak pamätný, že keď sa dáme o ňom pilne
         rozmýšľať, skoro nájdeme, že on je pre celé ďaleko rozľahlé Slovansko a národy tohto
         plemena dôležitý. Tento odsek času je medza, deliaca staršiu históriu Slovanstva od novších
         vekov. Videli sme, že Česi od tohto osudného roku počínajú svoje padanie; v Rusku vystúpil
         málo rokov pred tým, to jest roku 1513, rod Romanovcov na trón, ktorý historický dej bol
         základom zvláštneho veku pre literatúru ruskú, veku to onoho, ktorý dosahuje až k panovaniu
         cárovnej Alžbety a urobil priechod k novému zrodeniu sa literárneho života ruského. Pre
         Poliakov nastal v tomto čase tiež zvláštny oddiel času a veku literárne dôležitého, a síce
         — Poliaci pozorujú klesanie svojho literárneho života, preodievanie sa slobody reči v
         bombastické, prázdne, holé výrazy a slovíčkovanie; upadávanie rečníctva kostolného,
         zauzďovanie filozofie scholastickými kantármi a zubadlami. Už sa Poliaci ľakali jednak
         zápalu a nadšenia, jednak ale aj rozumového rozberania najmä teologických predmetov. V
         Rusku upadlo pekné básnické kronikárstvo, v Poľsku zvädla sila poézie a filozofie. Morave
         sa to samé ušlo čo Čechám s porážkou bielohorskou. Dubrovníckych (Raguzánskych) Slovanov
         krásna literatúra, ktorá sa tak sviežo od polovice 15. storočia počala rozvíjať a
         rozzelenievať — tiež nedosiahla veľmi vysoko 17. storočia. Mená krásne z tých zlatých vekov
         literárneho života dubrovníckeho sú medzi inými tieto: Ďorď Daržić, Vetranić, Čavčić,
         Čubranović, Mišetić, Bunić, Babulinović, Zlatarić atď., ktorí ale všetci pred rokom 1620
         kvitli. Ta vyše do storočia 17. aj v Raguze či Dubrovníku všetko živšie hýbanie sa
         literárne ostydá, slabne, omdlieva a umiera. Až konečne hrozné zemetrasenie v roku 1667,
         ktoré na Dubrovník prišlo — aj samé ohrady a múry, aj samé stavanie zemské, z ktorého sa
         duch slovanský bol vysťahoval, so zemou zrovnalo, znivočiac tak mesto pamätné, slávne,
         ohnisko literárneho života celého poludňajšieho Slovanstva. Slovensko začalo v literatúre
         svojej novú epochu s Benediktim a spoluvekými, bárs síce v slabých tieňoch samých diel a
         kníh, predsa ale silným slovom vôle a skutku literárno-duchovného.
   </p>
   <p>
    Ale najmä keď tú prvú štvrť 17. storočia ako časový okres, v ktorom sa porážka
         bielohorská nad Čechmi hrozne zvalila, potiahneme do považovania, teda skutočne uvidíme, že
         Slovensko svoj literárny život už vo vyšších potenciách znovuzrodený uhliadlo. Viedenský
         pokoj uzavretý roku 1606, korunovanie Matiáša II., urobené roku 1608 a Ferdinanda II. na
         trón povýšenie roku 1618 dokonané, snem krajinský držaný v Šoprone roku 1625 a iné deje
         občiansko-historické doniesli po veľa svety troskotajúcich búrach nové svetlo pokoja,
         slobody a duchovného priestranstva pre ľudí. Menovite sa tuná náboženské sváry vyrovnávali,
         ľudia k ľuďom približovali, duchovia s duchmi zmierovali a rozvatrené ohne náruživostí sa
         dusili a skracovali. Na slnku týchto slobôd sa ohrialo a zveľadilo množstvo znamenitých
         mužov, ktorí literatúru slovenskú smelším duchom schytili a dopredu ju hodne ďaleko
         pošmykli. A tu nám už nastáva dlhý poriadok mužov ráznych, učených, vzdelaných, horlivých,
         bárs časom nešťastných a od sveta opustených; ale tomuto sa diviť nebudeme, keď vieme, že
         večný kalich duchovného blahoslavenstva sa neprikladá k ústam rozkošami a šťastím opojeným,
         ale k ústam tuná v zmätkoch zemských len horkosťou naplneným.
   </p>
   <p>
    Prejdeme pekný vek detského a školáckeho času kmeňa slovenského, v ktorom sa on s českou
         literatúrou preihral, a skončíme krásnym obrazom znovu sa kriesiaceho povedomia národa
         slovenského, toho povedomia živého, skutočného, aké vyslovil večne blahoslavený, pre
         Slovákov na veky vekov pamätný Bernolák a jeho škola. Ale potom na samý koniec novšej
         literatúry slovenskej stav, námery, ducha, túžby, nádeje, prednosti aj nedostatky
         vystaviac, rodákom našim tak obraz Slovenska a jeho literárneho života v jednote myšlienky
         a idey, a tak pravdy, podáme. Ale toto všetko, aby sme tento zväzok Pohľadov veľmi jedným
         predmetom neobťažili, iba v budúcich zväzkoch urobíme.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2537236" name="ftn.id2537236">
        1
       </a>
       ]
      </sup>
      <span class="emphasis">
       <em>
        My, čo inší dokázali…
       </em>
      </span>
      — posledné trojveršie 260. znelky Kollárovej Slávy dcery (por. vyd. Praha 1962, s. 153), Hurbanom poslovenčené.
     </p>
    </div>
    <div class="footnote">
     <p>
      <sup>
       [
       <a class="para" href="#id2504661" name="ftn.id2504661">
        2
       </a>
       ]
      </sup>
      <span class="emphasis">
       <em>
        Res nullius, que cedit…
       </em>
      </span>
      (lat.) — vec, ktorá nikomu nepatrí a
               stáva sa majetkom toho, kto si ju prvý prisvojil.
     </p>
    </div>
    <div class="footnote">
     <p>
      <sup>
       [
       <a class="para" href="#id2523440" name="ftn.id2523440">
        3
       </a>
       ]
      </sup>
      <span class="emphasis">
       <em>
        Glimmerschiferové
       </em>
      </span>
      (nem.) — sľudové.
     </p>
    </div>
    <div class="footnote">
     <p>
      <sup>
       [
       <a class="para" href="#id2506375" name="ftn.id2506375">
        4
       </a>
       ]
      </sup>
      <span class="emphasis">
       <em>
        Stojí Tatra, stojí…
       </em>
      </span>
      — posledná strofa z Piesne prostonárodnej od K. Kuzmányho, Zora 1835, s. 168.
     </p>
    </div>
    <div class="footnote">
     <p>
      <sup>
       [
       <a class="para" href="#id2506474" name="ftn.id2506474">
        5
       </a>
       ]
      </sup>
      <span class="emphasis">
       <em>
        Demänovské, Aggtelecké atď. jaskyne…
       </em>
      </span>
      — ide o jaskyňu
               Aggtelek, ktorá na slovenskom území pokračuje jaskyňou Domica.
     </p>
    </div>
    <div class="footnote">
     <p>
      <sup>
       [
       <a class="para" href="#id2506654" name="ftn.id2506654">
        6
       </a>
       ]
      </sup>
      <span class="emphasis">
       <em>
        V Meči a kalichu…
       </em>
      </span>
      — básnická skladba
      <span class="emphasis">
       <em>
        Meč a
               kalich
       </em>
      </span>
      (1843) od českého spisovateľa, redaktora Časopisu českého Museum
               Jana Erazima Vocela (1803 — 1871).
     </p>
    </div>
    <div class="footnote">
     <p>
      <sup>
       [
       <a class="para" href="#id2506688" name="ftn.id2506688">
        7
       </a>
       ]
      </sup>
      <span class="emphasis">
       <em>
        Na obraz tento (Tater) obloukem…
       </em>
      </span>
      — citát je z cestopisu J. E.
               Vocela Výjimek z cesty od Tater k Severnému moři. Časopis českého Museum 1843, s.
               570. U Hurbana je pravdepodobne omylom „slovenského raje“; v pôvodine je „slovanského
               raje“.
     </p>
    </div>
    <div class="footnote">
     <p>
      <sup>
       [
       <a class="para" href="#id2506708" name="ftn.id2506708">
        8
       </a>
       ]
      </sup>
      <span class="emphasis">
       <em>
        A poľský básnik S. G.
       </em>
      </span>
      — ide o Seweryna Goszcyńskeho, prvého
               poľského básnika ospevujúceho Tatry (por. St. Mečiar
      <span class="emphasis">
       <em>
        Tatry v slovenskej a
                  poľskej poézii.
       </em>
      </span>
      In: Detvan 50 rokov v Prahe, 1932. s. 247). V Časopise
               českého Museum (1838, č. 1, s. 24 n.) vyšiel v preklade K. L. Zapa jeho cestopis
               Cesta na Tatry, z ktorého je Hurbanov citát.
     </p>
    </div>
    <div class="footnote">
     <p>
      <sup>
       [
       <a class="para" href="#id2506759" name="ftn.id2506759">
        9
       </a>
       ]
      </sup>
      Viď: Časopis múzejní XII, 1, z roku 1838.
     </p>
    </div>
    <div class="footnote">
     <p>
      <sup>
       [
       <a class="para" href="#id2506774" name="ftn.id2506774">
        10
       </a>
       ]
      </sup>
      <span class="emphasis">
       <em>
        Mickiewicz hovorí o Kollárovi
       </em>
      </span>
      — ide pravdepodobne o
               Mickiewiczove Parížske prednášky, a to o prednášku z 10. januára 1843. Za informáciu
               ďakujeme dr. Jozefovi Ambrušovi. Nevieme, odkiaľ poznal Mickiewiczov text
            Hurban.
     </p>
    </div>
    <div class="footnote">
     <p>
      <sup>
       [
       <a class="para" href="#id2506802" name="ftn.id2506802">
        11
       </a>
       ]
      </sup>
      <span class="emphasis">
       <em>
        Co sto věků bludných hlodalo…
       </em>
      </span>
      — posledný verš z Předzěvu
               Slávy dcery od J. Kollára (por. cit. vyd., s. 19).
     </p>
    </div>
    <div class="footnote">
     <p>
      <sup>
       [
       <a class="para" href="#id2506943" name="ftn.id2506943">
        12
       </a>
       ]
      </sup>
      <span class="emphasis">
       <em>
        Čo si ty Tatrám, my svetu budeme
       </em>
      </span>
      — posledný verš básne
               Ľudovíta Štúra Ku Křiváni (Nitra I, 1842, s. 139; por. i Ľ Štúr, Básne, pripr. J.
               Ambruš. 1954. s. 133), Hurbanom poslovenčený.
     </p>
    </div>
    <div class="footnote">
     <p>
      <sup>
       [
       <a class="para" href="#id2507018" name="ftn.id2507018">
        13
       </a>
       ]
      </sup>
      <span class="emphasis">
       <em>
        Na šabľu sa podoprie…
       </em>
      </span>
      — posledné dvojveršie básne Janka Kráľa Zverbovaný Nitra II, 1844, s. 228). Namiesto šabľu má byť správne ňu.
     </p>
    </div>
    <div class="footnote">
     <p>
      <sup>
       [
       <a class="para" href="#id2507188" name="ftn.id2507188">
        14
       </a>
       ]
      </sup>
      <span class="emphasis">
       <em>
        Wo man singt…
       </em>
      </span>
      — preklad z nem.:
     </p>
     <div class="literallayout">
      <p>
       <br/>
       Kde sa spieva, pokojne si sadnem
       <br/>
       zlostný človek nemá piesne žiadne.
       <br/>
      </p>
     </div>
    </div>
    <div class="footnote">
     <p>
      <sup>
       [
       <a class="para" href="#id2507238" name="ftn.id2507238">
        15
       </a>
       ]
      </sup>
      <span class="emphasis">
       <em>
        Retra
       </em>
      </span>
      — (ako uvádza J. Kollár), bolo podľa starých kronikárov
               hlavné mesto mocného kmeňa slovanského, Ratarov, ktorí sídlili asi v dnešnom
               Maklenbursku.
      <span class="emphasis">
       <em>
        Arkona
       </em>
      </span>
      je „město a pevnost trojhradebná na
               rugenském poloostrově Vitov“. Slovania nosili do Arkony ročne dane a dary. Por.
               Výklad, čili přímětky a vysvětlivky k Slávy dceři. Slávy dcera, cit. vyd., s. 401 a
               403. Ide o stredisko vyhynutých pobaltských Slovanov na ostrove Rujana v Baltskom
               mori.
     </p>
    </div>
    <div class="footnote">
     <p>
      <sup>
       [
       <a class="para" href="#id2507321" name="ftn.id2507321">
        16
       </a>
       ]
      </sup>
      <span class="emphasis">
       <em>
        A náš Červenák,
       </em>
      </span>
      — Benjamín Pravoslav Červenák (1816 — 1842),
               horlivý člen štúrovskej generácie, autor spisu Zrcadlo Slovenska (1844). Citát je z
               uvedenej knihy, s. 15.
     </p>
    </div>
    <div class="footnote">
     <p>
      <sup>
       [
       <a class="para" href="#id2507423" name="ftn.id2507423">
        17
       </a>
       ]
      </sup>
      <span class="emphasis">
       <em>
        Tak Česi majú neoceniteľné zlomky,
       </em>
      </span>
      — ide o falzifikát (Hurban
               to, samozrejme, ešte nevedel), Rukopis Zelenohorský (1818), ktorý obsahuje i Libušin
               súd, zachytávajúci spor medzi Chrudošom a Šťáhlavom o otcovské dedičstvo.
     </p>
    </div>
    <div class="footnote">
     <p>
      <sup>
       [
       <a class="para" href="#id2504824" name="ftn.id2504824">
        18
       </a>
       ]
      </sup>
      <span class="emphasis">
       <em>
        Rukopis Královédvorský,
       </em>
      </span>
      — rovnako falzifikát „nájdený“ roku
               1817 V. Hankom.
     </p>
    </div>
    <div class="footnote">
     <p>
      <sup>
       [
       <a class="para" href="#id2504838" name="ftn.id2504838">
        19
       </a>
       ]
      </sup>
      <span class="emphasis">
       <em>
        Knihy starého pána z Rožmberka…
       </em>
      </span>
      — ide o vratislavského
               biskupa Jošta z Rožmberka (1428 — 1467), ktorý radil kráľovi Jurajovi vyrovnanie s
               rímskou cirkvou (Listy královně Johanně, Třinadcte šprochuov vajovských).
     </p>
    </div>
    <div class="footnote">
     <p>
      <sup>
       [
       <a class="para" href="#id2505021" name="ftn.id2505021">
        20
       </a>
       ]
      </sup>
      Menujeme štát, krajinu, kráľovstvo obcou zato, že toto slovo je národné, aj od
               pospolitého ľudu užívané; pravdaže, doteraz sa od ľudu nášho užíva iba o dedine alebo
               menšom mestečku. Medzitým pochop veci sa nemení. Čo je obec dedinská v malom, to je
               obec — krajinská vo veľkom. Štát sa istotne nemôže lepším slovom vyjadriť ako slovom
               obec.
     </p>
    </div>
    <div class="footnote">
     <p>
      <sup>
       [
       <a class="para" href="#id2505130" name="ftn.id2505130">
        21
       </a>
       ]
      </sup>
      <span class="emphasis">
       <em>
        Litteras denique…
       </em>
      </span>
      — citát uvádza J. Dobrovský
                  (
      <span class="emphasis">
       <em>
        Dějiny české řeči a literatury,
       </em>
      </span>
      český preklad 1951, s. 21).
               Preklad: Napokon právom schvaľujeme slovienske písmo vynájdené Konštantínom
               Filozofom, ktorému nech zaznievajú chválospevy patriace bohu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505168" name="ftn.id2505168">
        22
       </a>
       ]
      </sup>
      <span class="emphasis">
       <em>
        Dass Konstantin nebst dem griechischen…
       </em>
      </span>
      — keďže sme pracovali
               s prekladom Dobrovského textu z roku 1772 a Hurban mal asi vydanie z roku 1818
               (rozšírené), možno uvádzaný text je z tohto vydania, resp. z inej Dobrovského práce.
               Preklad: že Konštantín použil pri gréckej tiež koptickú a arménsku abecedu vyplýva
               jasne z jednotlivých vlastností a celého usporiadania slovanskej abecedy.
     </p>
    </div>
    <div class="footnote">
     <p>
      <sup>
       [
       <a class="para" href="#id2505222" name="ftn.id2505222">
        23
       </a>
       ]
      </sup>
      Časom podáme ukážky a výťahy týchto drahých slovenských pamiatok v našom
            časopise.
     </p>
    </div>
    <div class="footnote">
     <p>
      <sup>
       [
       <a class="para" href="#id2505292" name="ftn.id2505292">
        24
       </a>
       ]
      </sup>
      Tak ako medzi bratmi našimi na Morave pamiatka týchto mužov živou zostala a
               zostáva až dodnes, bo sa sviatok ich mena nábožne svätí. Medzi Slovákmi bola zhasla
               ich pamiatka, až sa v novších časoch aspoň medzi evanjelickými Slovákmi nanovo
               oživila pomocou nového Zpěvníka, kde sa na str. 202 o uvedení kresťanského
               náboženstva medzi našimi predkami pieseň nachodí a mená tie oslavujú. Daj, bože, aby
               aj bratia naši katolíci týchto dvoch svätých cirkevne oslavovali.
     </p>
    </div>
    <div class="footnote">
     <p>
      <sup>
       [
       <a class="para" href="#id2505422" name="ftn.id2505422">
        25
       </a>
       ]
      </sup>
      <span class="emphasis">
       <em>
        Ad pravdam vocare
       </em>
      </span>
      (z lat.) — žartovne: dovolávať sa pravdy
               (správne: Ad veritatem vocare).
     </p>
    </div>
    <div class="footnote">
     <p>
      <sup>
       [
       <a class="para" href="#id2505720" name="ftn.id2505720">
        26
       </a>
       ]
      </sup>
      <span class="emphasis">
       <em>
        Okolo roku 1580…
       </em>
      </span>
      — Kyrmezer bol dekanom v Uhorskom Brode od
               r. 1576.
     </p>
    </div>
    <div class="footnote">
     <p>
      <sup>
       [
       <a class="para" href="#id2505776" name="ftn.id2505776">
        27
       </a>
       ]
      </sup>
      <span class="emphasis">
       <em>
        Hubač české Pražské noviny spravujúci…
       </em>
      </span>
      — Karel Havlíček
               Borovský (1821 — 1856) v polemikách o slovenčinu sa postavil proti štúrovskej
               slovenčine; tieto názory uplatňoval i po revolúcii. Pražské noviny, od roku 1846
               spolu s prílohou Česká včela, boli dôležitým nástrojom svojho redaktora K.
               Havlíčka-Borovského.
     </p>
    </div>
    <div class="footnote">
     <p>
      <sup>
       [
       <a class="para" href="#id2505797" name="ftn.id2505797">
        28
       </a>
       ]
      </sup>
      O tomto hubačovi nehanebnom už aj náš Orol rozprával, ale budeme o jeho
               šprihaninách a podlých, nečistých slintaninách, aké on na slovenský kmeň už
               povykydával, na inom mieste aj my rozprávať.
      <sup>
       [
       <a class="footnote" href="#ftn.id2505809" name="id2505809">
        28
       </a>
       ]
      </sup>
     </p>
    </div>
    <div class="footnote">
     <p>
      <sup>
       [
       <a class="para" href="#id2505797" name="ftn.id2505797">
        2828
       </a>
       ]
      </sup>
      <span class="emphasis">
       <em>
        O tomto hubačovi na inom mieste budeme rozprávať…
       </em>
      </span>
      — v
                     tom istom zväzku Slovenských pohľadov (1846, I, 1, s. 71 — 72), v ktorom vyšlo
                     Hurbanovo Slovensko a jeho život literárny, vyšla v rubrike Prehľad časopisov
                     Hurbanova ostrá polemika s Havlíčkovými Pražskými novinami a Českou
                  včelou.
     </p>
    </div>
    <div class="footnote">
     <p>
      <sup>
       [
       <a class="para" href="#id2505840" name="ftn.id2505840">
        30
       </a>
       ]
      </sup>
      <span class="emphasis">
       <em>
        Veniam damus petimusque…
       </em>
      </span>
      (lat.), — priazeň dávame, no zároveň
               i žiadame.
     </p>
    </div>
    <div class="footnote">
     <p>
      <sup>
       [
       <a class="para" href="#id2505943" name="ftn.id2505943">
        31
       </a>
       ]
      </sup>
      <span class="emphasis">
       <em>
        Brevis commentatiuncula…
       </em>
      </span>
      (lat.), — krátka malá rozprava o
               trenčianskom gymnáziu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505961" name="ftn.id2505961">
        32
       </a>
       ]
      </sup>
      <span class="emphasis">
       <em>
        Clarissimus vir Nicolaus…
       </em>
      </span>
      (lat.), — najslovutnejší muž
               Mikuláš Kolacináš, vyšší nad všetku našu chválu a hodný večnej pamiatky pre
               zastávanie úradu riaditeľa školy zvolenskej, mošovskej a napokon trenčianskej.
     </p>
    </div>
    <div class="footnote">
     <p>
      <sup>
       [
       <a class="para" href="#id2505992" name="ftn.id2505992">
        33
       </a>
       ]
      </sup>
      <span class="emphasis">
       <em>
        Quod fere ingenio doctrinam…
       </em>
      </span>
      (lat.), — pretože takmer
               predbehol nadaním vedu, skúsenosťami dobu.
     </p>
    </div>
    <div class="footnote">
     <p>
      <sup>
       [
       <a class="para" href="#id2506014" name="ftn.id2506014">
        34
       </a>
       ]
      </sup>
      <span class="emphasis">
       <em>
        Dissertatio Philosophico — Theologica…
       </em>
      </span>
      (lat.), — Rozprava
               filozoficko-teologická, ktorá dogma atď. V Trenčíne 1664. Rozprava o klerikoch a
               exekučnej, sekularizačnej moci. V Trenčíne 1655. Logická rozprava o filozofických
               sylogizmoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2579550" name="ftn.id2579550">
        35
       </a>
       ]
      </sup>
      <span class="emphasis">
       <em>
        O thermae, thermae!
       </em>
      </span>
      (lat.), — teplice, teplice! trikrát ste ma zasiahli bleskom, bezmála som stŕpol! nuž, lodička moja, prevez ma k lárom.
     </p>
    </div>
    <div class="footnote">
     <p>
      <sup>
       [
       <a class="para" href="#id2579712" name="ftn.id2579712">
        36
       </a>
       ]
      </sup>
      <span class="emphasis">
       <em>
        Dosť dôvodov, že Silván bol Slovák,
       </em>
      </span>
      — Silván sa narodil na
               Slovensku, okolo roku 1536 sa presťahoval pre protivenstvá do Čiech, začas bol
               pisárom u Jána z Lobkovic v Horšovskom Týne, zomrel v Domažliciach. O jeho živote a
               diele písali Prokop Lupáč z Hlaváčova (vo svojom Kalendáriu, 1584), Kašpar Kunrád
               (Prosographie Melicae Millenarius I, II, 1615), Jan Burius (Micae historico
               chronologiae evangelico-pannonice, 1685); prvú literárnohistorickú stať o Silvánovi
               podal B. Tablic vo svojich Poezyách (1806, s. XVII — XXIII), plnú pochopenia pre
               Silvánovu literárnu a životnú problematiku.
     </p>
    </div>
    <div class="footnote">
     <p>
      <sup>
       [
       <a class="para" href="#id2579772" name="ftn.id2579772">
        37
       </a>
       ]
      </sup>
      <span class="emphasis">
       <em>
        Pietate, virtute, prudentiaque…
       </em>
      </span>
      (lat.), — vynikajúci
               zbožnosťou, cnosťou a múdrosťou. Zanechal a tlačou na verejnosť vydal veľmi mnohé
               cirkevné piesne, ktoré sa tiež nazývajú kajúcnymi žalmami, napísané v českej reči, v
               ktorých jeho duch žije. Vychýrení mužovia mu dali označenie českého básnika.
     </p>
    </div>
    <div class="footnote">
     <p>
      <sup>
       [
       <a class="para" href="#id2579956" name="ftn.id2579956">
        38
       </a>
       ]
      </sup>
      <span class="emphasis">
       <em>
        Sustulit atra dies similes viw…
       </em>
      </span>
      (lat.), — čierny deň splodil mužov, akých sotva uvidia veky, vás myslím, vážny Kolacináš a Svätý Pruno!
     </p>
    </div>
    <div class="footnote">
     <p>
      <sup>
       [
       <a class="para" href="#id2580049" name="ftn.id2580049">
        39
       </a>
       ]
      </sup>
      <span class="emphasis">
       <em>
        Verum enim vero hic mihi…
       </em>
      </span>
      (lat.), — lebo tu sa mi naozaj vidí
               potrebným, aby som povzbudil predovšetkým svojich rodákov Slovákov, ktorí najväčšmi
               zanedbávajú zušľachťovanie reči týchto, a to tak, že poniektorí (hovorím to zo
               skúsenosti), ak nielenže nečítajú české knihy, ale dokonca ani jednu vo svojich
               knižniciach nemajú, pokladajú to za chvályhodné. Z toho vyplýva, že ak sa o oných
               veciach treba porozprávať domácou rečou, prichodí im hovoriť pololatinsky.
     </p>
    </div>
    <div class="footnote">
     <p>
      <sup>
       [
       <a class="para" href="#id2580200" name="ftn.id2580200">
        40
       </a>
       ]
      </sup>
      A Tablic čo, a Kollár čo? — môže sa dakto spýtať. Veď Tablic hej, ale toho sme
               zato nepripomenuli, že čo do češtiny je on pod Palkovičom a nám ide na tomto mieste
               len o označenie štebľov, po ktorých duch slovenský do povedomia slávy kráčal. Ale
               Kollár sem nespadá; čo proti jeho češtine sami Česi povedali, to tuná opakovať
               nebudeme, vari by ho to samého obrazilo. Dosť je na tom, že je pán Kollár skôr všetko
               ako reprezentant čechizovania slovenčiny. Ale i tak o ňom budeme rozprávať; jeho
               sláva je v celkom inom založená ako v čechizovaní slovenčiny!
     </p>
    </div>
    <div class="footnote">
     <p>
      <sup>
       [
       <a class="para" href="#id2580295" name="ftn.id2580295">
        41
       </a>
       ]
      </sup>
      <span class="emphasis">
       <em>
        V mojej recenzii Škultétyho básne…
       </em>
      </span>
      — J. M. Hurban v recenzii
               Básní Augusta Horislava Škultétyho (1840) v Orle tatránskom (1846, č. 20, s. 155)
               uvádza, že Škultéty píše „v obojakej forme, klasickej a národnej. Menujem národnou
               formou rýmovanie, trebárs aj medzi rýmovaním a rýmovaním je rozdiel. Ale priateľom
               nemôžem byť tých galopujúcich nadutých foriem klasických… Prečo by Slovák mal v
               rímskych papučiach chodiť po lúkach a horách svojej poézie, keď má svoje letné ľahké
               závoje a hlasy?“
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580563">
       </a>
       2
      </h2>
     </div>
    </div>
   </div>
   <p>
   </p>
   <p>
   </p>
   <p>
    Povedali sme v prvom zväzku našich Pohľadov, že slovenský kmeň ako jedna osobnosť
         národná literárne sa v Benediktim najživšie vyrazil a že bielohorská bitka a porážka
         českého kmeňa so svojím časovým okresom je vlastne medza, ktorá delí najmä našu starú
         literárnu históriu od novej. S prvou štvrťou 17. storočia zaskvievajú sa Slovákovi už
         výraznejšie osoby a postavy a naše dôvody pre život kmeňa aj nárečia slovenského už tu sa
         počínajú oživovať, ak len komu budeme vstave to naše presvedčenie privlastniť, že kmeň,
         ktorý znal pred storočiami pôvodných duchov zo seba vydať, je aj hoden, aby nosil meno
         zvláštneho kmeňa a mal právo samostatne sa vzdelať a v rade iných kmeňov presláviť. —
         Povedali sme, že na slnku tých slobôd, ktoré sa hneď pri počiatku 17. storočia nad uhorským
         Slovanstvom zaligotali, zveľadilo sa množstvo znamenitých mužov, ktorí slovenskú literatúru
         ďalej pošmykli. Medzi menami tejto staršej doby nachádzame evanjelických kňazov a učiteľov,
         ako: Lániho, Kalinku, Pribiša, Melíka, Abrahamidesa, Masníka, Pilárika a iných. Títo muži
         sú oázy na divokých púšťach tých smutných, predsudkami zúžených a sužovaných vekov; oni
         boli anjeli, potešitelia v búrach a ťažkostiach, radcovia v chvíľach pokoja. My si
         predstavíme daktorých mužov, aby nám tým lepšie obraz literárneho slovenského života toho
         času v pamäti ostal, a počneme Eliášom Lánim, Turčanom, narodeným v Slovenskom Pravne roku
         1570. Muž tento bol najprv rektorom škôl jelšavských, potom kňazom v Mošovciach, až roku
         1609 do Bytče prešiel, ale potom o rok, a síce na cirkevnom sneme v Žiline roku 1610,
         láskou a priateľstvom palatína krajiny Juraja Thurzu vyznačený, spolu i od zhromaždených
         stavov desiatich preddunajských stolíc za superintendenta bol vyvolený. Toho veku sa život
         nášho národa točil hlavne okolo náboženstva; a toto je jeho zásluha, ktorá mu naveky bude
         pred svetom robiť česť. Tie novšie teórie o náboženstve a duchu svätom nikdy nebudú mať
         takú trvalú slávu ako tie skutky našich dedov, ktoré boli stvorené náboženstvom ich duší —
         a to tým náboženstvom, ktoré je celkom istotne odporné novším teóriám. Eliáš Láni bol muž
         svojho veku, silný a na svojom stanovisku neohrozený, ale položenie jeho bolo to
         najnebezpečnejšie, lebo stál v prostriedku medzi streštenstvom kalvínskych prozelytov a
         Pazmánovým naháňaním, presvedčovaním, agitovaním. Skladal pobožné piesne, v ktorých sa
         vyráža hlboká zádumčivosť, odblesk skutočného položenia jeho ducha; ich elegická povaha
         nesie so sebou vždy dúfanlivé spoliehanie sa na boha, ktorý vyslobodzuje ľudí z pokušenia.
         Reč a sloh Lániho sa v samú hudbu a samý spev premeňuje, nieto v jeho piesňach nič
         hranatého a barokového, na aké chyby skoro všetci spisovatelia toho veku kuľhajú. V
         podobenstvách, najmä zo Svätého písma braných, sa rozlieva horúci cit šľachetného srdca
         básnikovho. Príklad jeho básnenia:
    <span class="emphasis">
     <em>
      Jsem jako ten na střeše Vrabec osamělý, Útěchy
            zbavený: A jako bez tovaryše Pelikán spanilý, Věkem ostarelý: Přátelé z daleka stojí, A
            nenávistníci Zlostí hořící plesají. Ó Bože můj, má naděje, Radost srdce mého, I kochání
            jeho! Nechť se mi světlo zasměje Obličeje tvého, Zbav mne všeho zlého: Dej mi pomoc v
            mém soužení, Čas jest smilování, I rétování v trápení!
     </em>
    </span>
   </p>
   <p>
    K veľkej strate literatúry slovenskej zomrel v najkrajšom veku svojho života, a síce v
         48. roku (1618). Kázeň na jeho pohrebe držaná vyšla na štvorke v Prahe. Po ňom nasleduje
         Joachim Kalinka, ktorému bystrický snem roku 1620 dal meno „Poeta laureatus“; ba za svoje
         literárne prednosti bol aj do stavu zemianskeho povýšený, až sa dostal roku 1646 v
         Bánovciach na hodnosť superintendenta. Viacej sa síce zaoberal básnictvom latinským, ale
         predsa aj v reči česko-slovenskej pekné piesne zanechal; lež nedbalosť vo veršovaní je v
         nich patrná. Vzdelával ale aj prózu a tohočasové svedectvá ho chvália ako veľmi znamenitého
         rečníka, ktorého vraj sami svetskí páni s veľkou túžbou počúvali a s ním radi obcovali.
         Veľa jeho piesní máme v Tranovského Cithare; z prozaických spisov nechal po sebe medzi
         inými aj tieto:
    <span class="emphasis">
     <em>
      Verus mundus
     </em>
    </span>
    etc. seu:
    <span class="emphasis">
     <em>
      Kázání na pochovávání
            Urozené Paní Barbory Marko z Púchova
     </em>
    </span>
    v Trenčíne 1648. —
    <span class="emphasis">
     <em>
      Proroctví
            vánoční Izaiáše vysvětlené roku 1645.
     </em>
    </span>
    Kalinka spísal i katechizmus, ktorý
         však na svetlo nevyšiel.
   </p>
   <p>
    O pobožné spevy u evanjelikov sa stal zaslúžilým Daniel Pribiš, tak, že on bol prvý,
         ktorý ich počal dovedna zbierať; a toto je pre literatúru veľká služba; lebo pomyslieť si
         musíme, že vtedy ani učených časopisov a novín, ani almanachov a iných literárnych
         ročníkov, v ktorých by sa menšie literárne práce boli mohli tlačiť, v známosť uvádzať a na
         potomstvo prechovávať, nebolo. Pustota panovala z literárnych ohľadov najmä na poli
         národnom slovenskom; ľahko by teda bolo zhynulo veľa krásnych piesní, keby ich Pribiš nebol
         zobral a zachoval. Tranovskému dobre bolo zbierať — keď už Pribišom hodne veľký poklad
         prihotovený bol. — Ale zaoberal sa nielen zbieraním piesní, lež aj spisovaním, a to ako
         piesní, tak aj prozaických článkov teologických, ktoré k viacerým vydaniam Lutherovho
         katechizmu pripojoval. V Tranovského kancionáli je síce len jedna pieseň od neho vytlačená,
         a síce tá:
    <span class="emphasis">
     <em>
      Chvála, česť buď Bohu,
     </em>
    </span>
    a to bezpochyby pre hojnosť iných.
         Čo on počal, to slávne dokonal Juraj Tranovský, kňaz naozajstne svätomikulášsky, lebo vždy
         len so sv. Mikulášom mal do činenia. Bol on najprv učiteľom u sv. Mikuláša v Prahe, potom
         bol povolaný do Bilska v Sliezsku za kňaza ku sv. Mikulášovi a zomrel ako kňaz
         svätomikulášsky v Liptove roku 1637, dňa 29. mája. Kázne na jeho pohrebe povedané vyšli na
         svetlo v Trenčíne roku 1637 v štvorke pod názvom
    <span class="emphasis">
     <em>
      Vale Tranoscianum.
     </em>
    </span>
    Najtrvácnejšiu literárnu slávu si získal zobranými piesňami, aké vyšli v Levoči roku 1635
         pod názvom
    <span class="emphasis">
     <em>
      Cithara Sanctorum
     </em>
    </span>
    a aké do dnešného dňa v tisícoch a
         tisícoch výtlačkov medzi evanjelickými Slovákmi kolujú. Sám Tranovský bol najhojnejší
         skladateľ a prekladateľ piesní, takže mu ostalo meno „slovenského Luthera“. Pomimo Cithary
         spísal aj iné knihy ako:
    <span class="emphasis">
     <em>
      Modlitby, Augšpurskú konfesiu
     </em>
    </span>
    atď. — Piesne
         skladal aj Daniel Masník, ktorý ako ilavský kaplán musel ísť roku 1671 do vyhnanstva.
         Dôležitý pre nás v tomto veku je Ján Búr krupinský, ktorý ale nech sa nezmätie s Jánom
         otcom a Jánom synom. Tento spomenutý narodil sa vo Sv. Ondreji v Liptove, vrátil sa z
         marburskej akadémie roku 1666 a bol najprv učiteľom a potom krupinským kňazom, až roku 1672
         z vlasti vyhnaný prežil v cudzine štrnásť rokov, skadiaľ navrátiac sa roku 1686 domov, po
         troch rokoch život plný trápenia dokonal. Básnil on síce aj po slovensky, z ktorých ale
         jeho prác málo sa na náš čas prechovalo; ale oveľa dôležitejší je on pre nás svojimi
         historickými spismi, lebo tieto lejú na život slovenského kmeňa svetlo, medzi ktorými
         znamenitejšie sú tieto:
    <span class="emphasis">
     <em>
      Dissertatio de perioecis.
     </em>
    </span>
    Wittenbergae 1659,
    <sup>
     [
     <a class="footnote" href="#ftn.id2580824" name="id2580824">
      42
     </a>
     ]
    </sup>
    v štvorke,
    <span class="emphasis">
     <em>
      Micae historico-chronologicae,
         evangelico-pannonicae
     </em>
    </span>
    etc., veľký fóliový rukopis.
    <span class="emphasis">
     <em>
      Memorabilia
            martyrum duorum in Hungaria.
     </em>
    </span>
    Je to história dvoch ľubietovských Slovákov,
         tamojšieho kňaza a rechtora, tamten sa menoval Filip Nikolai, tento Gregori a boli upálení
         pre učenie evanjelické roku 1527. Ale tento spisok sa chová tiež v rukopise. Škoda, že
         tieto spisy doteraz ešte len v temnosti ostávajú a svetlo tlačiarenské nevidia! Koľko tam
         známostí ukrytých — ktorými by sa Slováci učili skladať slovo svojej budúcnosti.
   </p>
   <p>
    Prv než pokročím ku koncu 17. storočia, musím sa ešte spiatky nazad na jednu maličkosť
         ohliadnuť, ktorá ale nám leje pekné svetlo reflexie na terajší spôsob nášho slovenského
         písania. Je to jeden rukopis z roku 1582, sám v sebe nie veľmi dôležitý, ale dôležitý pre
         reč, v ktorej je spísaný, obsahuje v sebe inkvizíciu vybranú skrze dákeho Rafaela
         Pouzinského, na ten čas Trenčianskej stolice slúžneho dvorského, a skrze Imricha Mitického,
         prísažného a asesora tejže stolice. Formy slovenské sú tam veľmi časté, ako:
    <span class="emphasis">
     <em>
      pánov, milý brachu! povedz, pred pánom farárom, tejže stolici, oznamoval, pred
            kňazom, Martin Fazulovich, obadva, vyznali pod prísahou
     </em>
    </span>
    atď. Ostatne je
         zväčša zachovávaný pravopis český, bárs nedôsledne; je nám to svedectvo, že Slováci oddávna
         vo veciach obecných a pospolitých užívali svoju reč a za jej pôvodné formy sa nehanbili,
         ako terajšia vycivenosť daktorých Slovákov zvykla robiť. Chýbalo tým vekom len
         priestrannejšie srdce a slobodnejší duch. Pripomenutý rukopis chová pán Michal Rešetka,
         farár v Hornej Súči. Druhý zo starších rukopisov u toho samého je z roku 1652 pod menom:
    <span class="emphasis">
     <em>
      Verše
     </em>
    </span>
    Petra Benického,
    <sup>
     [
     <a class="footnote" href="#ftn.id2580910" name="id2580910">
      43
     </a>
     ]
    </sup>
    malý formát v šestnástke, 256 strán, 180 piesní obsahujúci. Sloh je síce z
         väčšej časti český, medzi tým nisus slovenského génia vyslobodiť sa z cudzej formy veľmi
         prebíja. Ukážeme tuná napríklad daktoré verše, a síce pod číslom 147:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Nemá milost očí
     <br/>
     skúsenost to svečí,
     <br/>
     že pekná škaredého
     <br/>
     pekný tež škaredú
     <br/>
     vekom zešlú babu
     <br/>
     bere času dnešného.
     <br/>
     Nech len dukáty má
     <br/>
     hned bude Diana
     <br/>
     nad iné vše peknejší,
     <br/>
     láska bude v mešci
     <br/>
     jak beží svet nynejší.
     <br/>
    </p>
   </div>
   <p>
   </p>
   <p>
   </p>
   <p>
    Podobne slovenčí dákysi skladateľ satirických veršov, tiež v knihovni pána farára
         Rešetku zložených a proti trenčianskym pánom a mešťanom obrátených, pod menom:
    <span class="emphasis">
     <em>
      Placz a narikany Trenczina mesteczka.
     </em>
    </span>
    Rok nie je položený, ale že
         do starších časov padá, to sa domnievam predne z toho, že sa Trenčín mestečkom menuje a
         potom že sa básnik sťažuje na uvedenie židov do „Trenczina mesteczka“. Napr.:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Hádam ich dnes, zitra volencov porobia —
     <br/>
     Kam že sa úbohí kresťanie podiete, —
     <br/>
     Budú vám zázvorit, šefranit polievky, atď.
     <br/>
    </p>
   </div>
   <p>
   </p>
   <p>
   </p>
   <p>
    V celej tejto mravokárnej básni sa prísne Trenčania karhajú, a čo do reči, tiež sa
         fušujú české formy, ale s patrným, ako vidieť z dovedeného, svojho nárečia šetrením.
   </p>
   <p>
    Čím viac sa chýli 17. storočie ku koncu, tým viac sa aj duch slovenského kmeňa v jeho
         literárnych plodoch sužuje a do ťažkomyseľných žiaľov upadá; celá literatúra je alebo
         mrzutá polemika, alebo plač a škrípanie, alebo preklínanie a odsudzovanie. Niet tu
         slobodnejšieho vyletenia ducha nad zem a kostnice ľudské; tlak vonkovských príhod a osudov
         nedovoľuje duchom vzniesť sa hore do čistejších krajov citu a myšlienky. Na takéhoto ducha,
         žiaľom schváteného, búrami sem aj tam metaného, ale predsa mocnejšie než všetci stojaceho a
         pri najväčších nepokojoch srdca aj ducha predsa najučinlivejšieho, natrafujeme na Štefanovi
         Pilárikovi očovskom. Pilárik je už postava prostonárodná, o čom aj jeho spisy v ľude našom
         tak rozšírené dostatočne vysvedčujú, aj sympatia, akú Slováci k jeho osudom vyjavujú,
         patrne to potvrdzuje. Naposledy vzkriesil pamiatku tohto muža Tablic a on sám svojím
         slovenským a príjemným písaním pripravil si cestu aj k srdciam najďalších potomkov. Narodil
         sa v Očovej, vo Zvolenskej stolici, roku 1616. Od narodenia až do skonania bol vyložený tým
         najpodivnejším nebezpečenstvám; ako dieťa a chlapec nešťastným náhodám, ako muž bojom a
         búram. Úradoval ako kňaz vo veľa cirkvách, medzi inými v Hornej Strehovej, v Teplej, vo Sv.
         Ondreji, v Trenčíne, v Beckove, v Senici atď., trený od Maďarov aj od Tatárov, od pánov aj
         od sedliakov, od svojich aj od cudzích, zmietaný na vodách, honený po suchu, zomrel ako
         vyhnanec v Neusalzi roku 1674, dňa 17. júla. Lósy jeho života obsiahol jeho syn v krátkosti
         na náslovách listov, ktoré obyčajne takto skladával:
    <span class="emphasis">
     <em>
      Štefanovi Pilárikovi,
            otcovi, sedmoro rozličných cirkví v rozličných časoch výborne zaslúžilému kňazovi a
            velebného bratstva bráneckého mnohovážnému seniorovi, tri razy pre Krista najstálejšiemu
            vyhnancovi, jeden raz tureckému väzňovi, po tisíc nešťastných príhodách v mišňanskom
            Neusalzi, uhorských a českých vyhnancov bývalému správcovi, a čo je najťažšieho a
            najhoršieho, zarmútenému vdovcovi, pánu otcovi a môjho učenia nápomocníkovi.
     </em>
    </span>
    Nápis je to síce bombastický a len veľmi málo od náslovov našich asesorov a advokátov
         odchodný, ale predsa je pre citlivé srdce pohnutým; najmä kto ho takto niesol a chcel
         vedieť, ku komu nesie, mohol sa hneď obšírne poučiť o biografii Pilárikovej. My už takéto
         nápisy nepíšeme, bárs tým samým dosť často do nemilosti upadáme.
   </p>
   <p>
    Ale Pilárik pri tých mnohých nehodách, nešťastiach, prenasledovaniach a biedach predsa
         toľko pospisoval, že sa môžeme slušne diviť tej pilnosti, vytrvalosti a stálosti. Jeho sloh
         ešte nie je vyzretý, chýba mu hladkosť, ktorú ešte väčšmi pokazil Tablic tým miešaním
         českých slov a zotieraním slovenskosti. Že sa u našich Slovákov Pilárikovo rozprávanie tak
         rozšírilo, je, ako sa mi zdá, jeho slovenskosť a prostonárodnosť hlavnou príčinou.
         Pilárikove verše, ktorými príhody svojho zajatia a vyslobodenia opisuje, vyšli tlačou Jána
         Dadana v Žiline roku 1666, a síce pod nasledujúcim názvom:
    <span class="emphasis">
     <em>
      B. C. D. Sors
            Pilarikiana. Lós Pilárika Štefana, služebníka Boha Pána.
     </em>
    </span>
    (Vytlačené atď.).
         Pilárik nehľadá pri svojom veršovaní kvietky z českej frazeológie, zato ho daktorí ako nie
         dosť básnického považovali; ale jesto poézia v mužoch pamätných, ktorá sa v celku objavuje,
         a k takýmto právom náleží aj náš Pilárik. On veršuje tak prosto, snadne a nenútene, že sa
         každému školákovi zdá, že by to aj on tak vedel a mnohý lanštiak v českej reči si aj bude
         myslieť, že lepšie napíše. Ale tá napuchnutosť našich česko-slovenských veršovníkov, v
         nahľadaných a nastĺkaných obrázkoch a frázičkách si obľubujúca, bola Pilárikovi celkom
         neznáma. Tablic sa dal opravovať pri novom vydaní spomenutej knižky, v Skalici 1804
         obstaranom, Pilárikov sloh, tak síce, že len slovenské slová a výrazy pod hviezdičkami
         českými nadsadzuje. Dobre teda aspoň to urobil, že text v jeho presnosti nechal; pre tých,
         ktorým je slovenské slovo a domáca forma hrôzou, strachom, barbarstvom a krčmárčinou, môžu
         slúžiť tie krížiky, aby im ťažoba neprišla na ich civilizovanú dušičku alebo kŕč do ich,
         ako vravia, útleho žalúdočka. Položíme tuná daktoré jeho verše na príklad:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Odjeli sme dost máličko
     <br/>
     k Hlubokému, tu hned všecko
     <br/>
     množstvo Tatarů se zešlo,
     <br/>
     (Ó, přežalostivé heslo!),
     <br/>
     vedouc zajaté senické
     <br/>
     muže, ženy, panny herské.
     <br/>
     Posluchači svého správce
     <br/>
     plakali, já posluchače. atď. —
     <br/>
     <br/>
     Prijdúc dále na Osuské,
     <br/>
     pole, bahna, járky úzké,
     <br/>
     padel se mnú do hlubiny
     <br/>
     kůň obtížený břemeny atď.
     <br/>
     Měl sem pod Zámky Novými
     <br/>
     pohodlí mezi jinými,
     <br/>
     každodenní rozmlouvání
     <br/>
     s našimi vězny kresťany,
     <br/>
     náboženství obojího
     <br/>
     také stavu duchovního,
     <br/>
     kteří sme nemohli v štěstí
     <br/>
     znést se, znesli se v neštěstí. atď.
     <br/>
    </p>
   </div>
   <p>
   </p>
   <p>
   </p>
   <p>
    Bol totiž Pilárik ako senický kňaz, práve keď služby božie v kostole vykonával, od
         divokých Turkov a Tatárov lapený a do zajatia aj s inými odvedený. Ale potom sa predsa po
         veľa biedach vyslobodil, aby doma do ešte väčších upadol. Vydal veľa spisov, medzi inými
         znamenitejšie sú tieto:
    <span class="emphasis">
     <em>
      Harfa Dávidova,
     </em>
    </span>
    v Trenčíne;
    <span class="emphasis">
     <em>
      Favus
            destillans, to jest Strd tekouc, utěšených modliteb,
     </em>
    </span>
    v Levoči 1648 u Vavrinca
         Brevera. Posvätená je táto kniha daktorým dedičným pánom strehovským, kde bol Pilárik vtedy
         kňazom. Mimo týchto spísal ešte aj tieto:
    <span class="emphasis">
     <em>
      Salomonea Postilla,
     </em>
    </span>
    <sup>
     [
     <a class="footnote" href="#ftn.id2581224" name="id2581224">
      44
     </a>
     ]
    </sup>
    atď.,
    <span class="emphasis">
     <em>
      Currus Jehovae mirabilis,
     </em>
    </span>
    atď.,
    <span class="emphasis">
     <em>
      Primi
            labores et Continautiones Joannis Hermanni,
     </em>
    </span>
    atď.,
    <span class="emphasis">
     <em>
      Postilla
         Tilesi
     </em>
    </span>
    atď. Pamiatka Pilárikova zostane živá u slovenského evanjelictva a Slovák
         napospol rád sa zastaví pri jeho mene ako muža takého, ktorý v dávnych vekoch kliesnil
         cestu vzdelanosti celému národu.
   </p>
   <p>
    Ale vlnobitie, ktoré metalo učených Slovákov v tomto veku, zdá sa, že chcelo aj na
         vzdialenejšie slovanské kmene zahodiť z požehnanej horlivosti a sily ducha slovenského.
         Lebo do cudzích krajín nielen nariekať, ale aj ku svojim kmeňovcom pracovať išli slovenskí
         vyhnanci, ako to na Horčičkovi, ináč Danielovi Sinapiusovi vidíme, ktorý bol od roku 1660
         do roku 1673 rektorom škôl jelšavských a kňazom v Kameňanoch, v Teplej a v Radvani, potom
         ale okolo roku 1677 nachádzame ho už v Poľsku, menovite v Bojanove, kde pod jeho
         spravovaním došla tamojšia krajská škola veľkej slávy. O svojom príchode do Poľska a o
         svojom pracovaní na školách bojanovských sám píše takto:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Lechica nos tandem suscepit terra benigne
     <br/>
     atque volente Deo, nos hodieque fovet.
     <br/>
     In scholico patiens ego vitam duco labore,
     <br/>
     atque juventutis commoda quaero meae.
     <sup>
      [
      <a class="footnote" href="#ftn.id2581303" name="id2581303">
       45
      </a>
      ]
     </sup>
     <br/>
    </p>
   </div>
   <p>
   </p>
   <p>
   </p>
   <p>
    Menovite umenie rečnícke a básnické kvitlo pod Horčičkom v Bojanove. V samej vlasti
         svojej pôsobil veľmi požehnane na slovenský literárny život. Po svojom návrate do vlasti,
         keď sa totiž búrne vlny boli utíšili, stal sa slovenským kňazom v Levoči a pre svoju vysokú
         učenosť pedagogickú zverený mu bol aj úrad dozorcu na tamojších školách. Básnil veľmi ľahko
         a plynne, jeho piesne, ako pôvodné, tak preložené v Tranovského Cithare, sú veľmi pekné.
         Vydal viac spisov, ako:
    <span class="emphasis">
     <em>
      Zahradka dušičky pobožné,
     </em>
    </span>
    pri ktorej sú
         pripojené jeho menšie básne; ďalej:
    <span class="emphasis">
     <em>
      Perlička dítek božích,
     </em>
    </span>
    v Levoči
         1684. Tranovského Citharu tiež tam roku 1684; Gašpara Naymana jadro všech modliteb v Levoči
         1703. Pridal za času svojho vyhnanstva v Drážďanoch k Milochovského knižke o vrchnosti
    <sup>
     [
     <a class="footnote" href="#ftn.id2581362" name="id2581362">
      46
     </a>
     ]
    </sup>
    veršíky, ktoré ale nie veľa stoja, najmä tá ustavičná plačlivosť ma —
         prehŕňajúceho tohoveké knižky — zunovala, k tomu i tá násilnosť češtine robená nie
         príjemnou sa stáva človeku. Ale najvzácnejšou perlou pre slovenskú literatúru je Horčičkov
         spisok:
    <span class="emphasis">
     <em>
      Neoforum Latino — Slavonicum, Nový Trh Latinsko — Slovenský, na kterémž
            se některé do hospodárstvy Slovenského potrebné tovary prodayné nacházejí, vystavený a
            ustanovený od Daniele Sinapiuse, někdy Spravcze Cyrkve Radvanské.
     </em>
    </span>
    Roku Páně
         1678. Z dvojakého ohľadu je táto kniha pre nás Slovákov pamätná, a síce predne zato, že v
         nej nachádzame veľmi veľa pôvodných, slovenských, chápaním aj rečou národných porekadiel, z
         ktorých dýcha duch národa nášho a ktoré sú pre spytateľov národných zvykov, národného ducha
         a osvietenosti mravnej čo najviac potrebné; ale pamätný je ten spis aj pre svoju
    <span class="emphasis">
     <em>
      Predmluvu,
     </em>
    </span>
    v ktorej pozdvihne tento muž silný hlas za vec svojho
         národa a obracia ju najmä k plnokvetnej mládeži slávnych zemianskych rodín, ako k
         Horváth-Stansithovskej, Kubínovskovskej, Rakovskovcov, Benickovcov, Jussthovcov,
         Záthureckovcov, Rakšánovcov, Bulovskovcov a Revickovcov, ktorým menovite jeho spis
         obetovaný je.
   </p>
   <p>
    V tomto veku je Horčička (Sinapius) samojediný, ktorý smelšie zasahuje na podstatu ducha
         a povolania národného; už zaiste to samé, že si vyvolil toto prostonárodné pole národných
         porekadiel, svedčí, že vedel oceniť veľkú potrebu týchto zrniek života národno-slovenského.
         My aspoň v takýchto veciach vidíme prebíjanie sa národného, čistého života navonok a
         Horčička je prvý od času Benediktiho, ktorý aj na Slovensko zrak svoj obrátil a menovite
         tamtým Slovensko prebudiť sa usiloval. My tým radšej o ňom tuná obšírnejšie prehovoríme,
         čím väčšmi cítime v tomto starovekom Slovákovi muža, zvestujúceho veľa nových ideí. Najprv
         obrátime svoju pozornosť na samé tie porekadlá a vyberieme z jeho zbierky najmä také, ktoré
         sú čisto po slovensky, bez miešania českých foriem a koncoviek, od neho v spomenutej knihe
         vytlačené, aby sa zreteľne videlo, že už naši dávni otcovia si tak nezhnusovali svoju
         slovenčinu, ako to sám pán Palkovič robí, ktorý sa nehanbí samému ľudu, pre ktorý svoje
         kalendáre píše, do očí sprostých nadávať. Tu sú daktoré:
    <span class="emphasis">
     <em>
      Spanie, žebrácké
            kochanie; Jaká prácza, taká plácza; Od roboty sa odmikat, a jidlu prymikať; Kdo lenivo
            je, lenivo robí; Dobrá psu mucha, chlapovi jucha; Komu sa massa nedostane, nech na
            polevce prestane; Kdybis krvu plakal, neučiní; Hrach na stenu hádže; Dobré víno, riby,
            panna, bez vjechy bývá predaná; Nechybáva mu, krom kačičje mljeko; By nic ale, byloby
            všetko calé; Co jednucz vlkovi do hrdla padlo, to těžko vydrjet; Jako kdo slúži, tak mu
            plaťia; Pomalí ďalej ujdeš; Kdo bláznu prst dáva, bez prstí sa stáva; Kdi jen nemůž
            ukúsati, nedbaj, dopusť psu štekati; Za predními kolesami zadnje sa vlečú; Nehraj Miško
            s Mačků; Naučja tě v kostole hvízdat, Po katjech sa mu zvjedlo; Pochodil po kurvej
            Materi; Nech se Novini ustojá, Netreba hned všemu veriti; Pletje jako na mukách; Na
            melém zajačku učja sa psi srni jest; Jednů svadbů dve dczeri vidati, Jednů metlů dve
            izbi vimjesťi; Neutantuje zlého maga; Behúň mnoho zbehá sveta, a nikde nenájde brata;
            Dluhšja Sobota než Nedela; Až po hrdlo v dluzjech; Nemá co bi mucha krídle unjesla;
            Musela bi se umit tvá robota proti mojej! Zažmuročki trafil bich; Neurodí sova sokola;
            Poď Kubo do vojta; Čuje se (t. j. male sibi conscius est)
     </em>
    </span>
    atď. atď. Uviedli
         sme schválne viac tých porekadiel, lebo máme zato, že pri nedostatku takýchto starých
         spisov aspoň výťahy z nich vďačne sa od nášho obecenstva uvítajú; ale najmä slovenské formy
         mali by byť tiež po chuti, lebo ich hojnosť iste ukazuje na dačo iné, ako by mysleli tí, čo
         slovenský čechizmus pánbohvie od ktorých časov odvodzujú.
   </p>
   <p>
    Predmluva k tomuto spisu latinsko-slovenskému (vysvetľuje zaiste tamtie porekadlá
         dvojakým až aj šestorakým spôsobom v latinskej reči), tiež po latinsky spísaná, je
         pamätihodná pre tú hlbokosť citu a namáhavosť slovenskému rozumu chcieť prebudiť kmeň
         slovenský k povedomiu národnému, slovanskému. On málo slovami ospravedlňuje to zbieranie
         prostonárodných slovenských porekadiel, ktoré sa on
    <span class="emphasis">
     <em>
      („ad latus dilectissime
            Matris olim sessitans puer tales loquendi formulas“),
     </em>
    </span>
    <sup>
     [
     <a class="footnote" href="#ftn.id2581524" name="id2581524">
      47
     </a>
     ]
    </sup>
    ako sám píše, ešte od svojej matere naučil.
    <span class="emphasis">
     <em>
      „Nam talia quae cum lacte
            materno sunt imbibita, tanto nobis sunt gratiora, quanto rudiores illi et liberiores
            infantiae anni cariores sunt atque jucundiores“.
     </em>
    </span>
    <sup>
     [
     <a class="footnote" href="#ftn.id2581545" name="id2581545">
      48
     </a>
     ]
    </sup>
    Naši česko-slovenskí spisovatelia zabudli na toto; tento cit lásky k svojmu
         domácemu je u nich udusený školskou literatúrou, do života slovenského nezasahujúcou
         vycibrenosťou českej reči. Aspoň, sa nám zdá, že čo tu Horčička hovorí o porekadlách
         slovenských, to samé má platiť aj o samej reči tohto národa. — Sťažuje sa ďalej v tejto
         predmluve na
    <span class="emphasis">
     <em>
      „linguae nostrae Slavonicae, prope intermissam culturam. Nam quamvis
            lingua haec nostra excellat antiquitate, puritate, amplitudine, brevitate, et id genus
            aliis virtutibus, tamen vitio temporum, et id pravitate hominum, eo deventum, quod
            ejusdem cultura, perpaucis hactenus curae cordique fuerit. Unde haud dubie factum, quod
            tam multa, eaque insignia majorum merita, silentio obliterata, posteritatem lateant, et
            quod admodum paucos libros, hac lingua conscriptos legamus“.
     </em>
    </span>
    <sup>
     [
     <a class="footnote" href="#ftn.id2581593" name="id2581593">
      49
     </a>
     ]
    </sup>
    A aby Slovákov povzbudil k vzdelávaniu ich reči, privádza na príklad iné národy
         a horlivo rozpráva o tom, ako Rimania, podľa svedectva Dionovho, Ciceronovho, Suetondovho
         atď. svoju reč hore držali, ako Kartáginčania, Gréci, Germáni,
    <sup>
     [
     <a class="footnote" href="#ftn.id2581633" name="id2581633">
      50
     </a>
     ]
    </sup>
    Česi a iné národy jazyk svoj ctili, milovali, bránili, vzdelávali. Všetko
         potvrdzuje obšírnymi príkladmi a naposledy sa spytuje:
    <span class="emphasis">
     <em>
      „An indignam censemus
            gentem nostram, quae exemplo aliarum gentium, ob antiquitatem, amplitudinem, dignitatem
            etc. celebretur?“
     </em>
    </span>
    <sup>
     [
     <a class="footnote" href="#ftn.id2581680" name="id2581680">
      52
     </a>
     ]
    </sup>
    Púšťa sa potom do historického preukazovania slovanskej starostlivosti nielen v
         Európe, ale aj napospol vo svete, a bárs síce nie je priateľom báječného odvodzovania
         Slovanov od Adama, predsa nie menej smelé ako geniálne sú jeho úvahy, závery a kombinácie.
         Aj on pristupuje k tej, medzi učenými panujúcej mienke, že vlasť starodávnych Slovanov iste
         boli naše Tatry, lenže, pravda, rozdĺžené ich sedaliská zasahovali až za Tatry. Dosť na
         tom, že už Horčička hľadel na kolísku Slovanov, aby u Slovákov tiež vzbudil túžbu po
         zdedenom podaní, vzkriesil národného ducha, vlievajúceho sa do oceánu obecného žitia
         všetkých štepov slovanských — Horčička má za pravdu, že onen pamätný list Alexandra Veľkého
    <span class="emphasis">
     <em>
      „ad illyr. populos“
     </em>
    </span>
    je skutočný list Slovákom písaný a ktorý aj on
         uvádza.
    <span class="emphasis">
     <em>
      Quoniam,
     </em>
    </span>
    povedá,
    <span class="emphasis">
     <em>
      semper nobis praesto fuistis, in
            fide firmissimi, in armis strenui, egregiam bello operam navantes: damus vobis libere
            &amp; cedimus perpetua totam plagam terrae, ab Aquilone usque ad fines Italiae
            Meridionalis, ut nullus valeat ibi consistere, residere seu locare, nisi vestrates. Si
            quis autem ibi commorari deprehensus fuerit, sic servus vester &amp; postea ii omnes
            sint servi nepotum vestrorum. Datum in Civit. nostra Alexandrina An. VII. Regnor. nostr.
            arridentibus Magnis Diis, Jove, Plutone, Marte, et maxima Dea Minerva. Valete.
     </em>
    </span>
    <sup>
     [
     <a class="footnote" href="#ftn.id2581747" name="id2581747">
      53
     </a>
     ]
    </sup>
    — Keď pán Kollár priťahoval sv. Pavla k Slovanstvu,
    <sup>
     [
     <a class="footnote" href="#ftn.id2581783" name="id2581783">
      54
     </a>
     ]
    </sup>
    divili sa všetci tejto smelosti, ktorá sa zakladala na jednom mieste jeho listu
         Rimanom písaného (15, 24 a 28); ale v tom Kollár nebol prvší, už Horčička spomína učených a
         vyhrabáva učených, ktorí o tom mysleli, hovoriac:
    <span class="emphasis">
     <em>
      „Obhanc causam sunt qui
            Slavonicarum gentium Ecclesias primas ab ibso Apost. Paulo, ejusque Collaboratoribus,
            ortum suum duxisse existiment, eo quod Paulus ipse in ea, quam ad Romanos scripsit
            Epistolam non Hispaniae tantum meminit, quam adire gestiebat, sed usque ad Illyricum
            etiam se implevisse Christi Evangelium aperte testetur.“
     </em>
    </span>
    <sup>
     [
     <a class="footnote" href="#ftn.id2581852" name="id2581852">
      55
     </a>
     ]
    </sup>
    Pravda, že Horčička trochu skromnejšie, aspoň Pavla zrovna Slovanom nemenuje.
         Rozpráva ďalej s veľkým obľúbením aj o iných Slovanoch, menovite ľutuje polabských a
         lužických, ktorí sú mu
    <span class="emphasis">
     <em>
      „miserae gentis Henetae S. Slavicae reliquiae“.
     </em>
    </span>
    <sup>
     [
     <a class="footnote" href="#ftn.id2581883" name="id2581883">
      56
     </a>
     ]
    </sup>
    A podáva tuná Otčenáš v nárečí lužickosrbskom, obdivujúc tiež veľkosť a
         rozsiahlosť národa slovanského, na potvrdenie čoho zas veľmi mnoho starých spisovateľov
         nemeckých aj latinských dovádza. Pyšný je už náš Horčička na plemená a kmene slovanské; v
         jeho Predmluve stretáme sa s menami Čechov, Poliakov, Rusov, Moravanov, Slezákov, Kašubov,
         Chorvátov, Bulharov (Rascianov), Srbov, Ilýrov, o ktorých on so svedectvami starých
         spisovateľov s najväčšou chválou rozpráva. Prichádzajúc na reč — s vytržením píše o jej
         krásach; mravy a obyčaje slovanské nevie dosť prenachváliť. Dary a spôsobnosti slovanských
         hláv k hviezdam vynáša a slávne mená slovanskému národu náležiace vyratuje, z ktorých my
         aspoň neznámejšie nášmu obecenstvu tu zo spomínanej predmluvy privedieme.
    <span class="emphasis">
     <em>
      „Ex hac
            (t. j. gente Slavica) prodiere varii Claris. Viri, inter quos eminet D. Hieronymus,
            Confessor praecipuus Stridone Illyrii Civitate oriundus, qui asseverante Piasecio Chron:
            p. 56. in Dalmatarum Slavorum gratiam, Biblia in linguam illorum transtulit. B. Martinus
            Turonensis Episcopus; Matth: Flacius Illyricus natus in oppido Slavoniae Albana, Auditor
            B. Lutheri &amp; Melanchtonis, An. 1540 in Theologicis, a quibus in veritate
            instructus coelesti, egregia ac Theologiae Studiosis utilia Scripta in publicum emisit.
            Ejus popularis Matthias Grabacius (cognomine etiam Slavonico ita vocatus) disciplinae
            rigidus exactor, literarumque Graecar. Tubingae olim Professor. Andr. Dudithius etc.
            Ciryllus etc. Methodius Vulgo Strachota Episcopi &amp; omnium Slavorum Apostoli etc.
            Joh. Hussus etc. M. Hieron. Pragensis etc. Joh. Jessenius de Jessen Rector ol. Acad.
            Witteb. post. Prag. duor Impp. Rudolphi &amp; Mathiae Med. ordinar. M. Benedicti
            Nudozerinus etc. Doct. Daniel Basilicus, Tento — Liptschensis, D. Mich. Ascanius,
            Solnensis,“
     </em>
    </span>
    atď., atď.
    <sup>
     [
     <a class="footnote" href="#ftn.id2581960" name="id2581960">
      57
     </a>
     ]
    </sup>
    V tejto svojej horlivosti vyratuje aj z radu svetského a panovníckeho mužov, zo
         slovanského národa pošlých, medzi ktorých nielenže známych — Petra Révayho, Juraja Thurzu,
         Gašpara Illesházyho, Štefana Tökölyho — s pýchou pripomína a kladie, ale aj, opierajúc sa o
         svedectvá starých spisovateľov, cisára Decia, Aureliána, Proba, Diokleciána, ba
    <span class="emphasis">
     <em>
      „Pannonius fuit et fovius Augustus, item Valentinianus et huius frates Valens,
            atque filius Gratianus Impp.“
     </em>
    </span>
    <sup>
     [
     <a class="footnote" href="#ftn.id2582016" name="id2582016">
      58
     </a>
     ]
    </sup>
    My sa nejdeme s naším Horčičkom o tieto mená hádať, radi vidíme už v tomto veku
         ducha, ktorý chtiac prebiť sa k podstate národnej myšlienky, chtiac seba samého a za sebou
         národ uistiť a ubezpečiť o pravde národného slovanského života, hľadá ideálnu pomoc v
         široko-ďalekom živote celého Slovanstva. Zásluhami celku chce pozdvihnúť čiastku kmeňa
         svojho, ktorý na seba zabudol. Taktiež stavia pred oči svojich rodákov nábožnosť
         slovanského národa a menovite jeho ochotnosť v prijímaní kresťanského náboženstva, akú
         dokázali
    <span class="emphasis">
     <em>
      „Bulgari, Rascíi, Sorabi, Bosniaci, Croatae Dalmatae, Illyrii, Bohémi,
            etc.“
     </em>
    </span>
    Pripomína aj bájeslovie pohanských Slovanov a dovádza svedectvo
         carihradskej synody, roku 680 držanej,
    <span class="emphasis">
     <em>
      „celibris“
     </em>
    </span>
    povedá:
    <span class="emphasis">
     <em>
      „fit mentio pietatis Slavorum in sexta Constantinopolitanensi synodo anno Chr.
            680 habita, ubi pro imaginibus laborabatur“.
     </em>
    </span>
    <sup>
     [
     <a class="footnote" href="#ftn.id2582059" name="id2582059">
      59
     </a>
     ]
    </sup>
    Zlatú bulu Karola IV. so zápalom spomína, lebo v nej je uložené kniežatám, aby
         sa pri reči nemeckej, latinskej, talianskej učili aj jazyku slovanskému, na čo privádza
         skutočné príklady cisárov Otta Veľkého a Ferdinanda III, ktorí sa vyznačovali známosťou
         reči slovanskej. A po toľkýchto dôvodoch sa obracia s izaiášovskou horlivosťou na svojich
         spolurodákov!
   </p>
   <p>
    <span class="emphasis">
     <em>
      Haes cum ita se habeant,
     </em>
    </span>
    hovoriac,
    <span class="emphasis">
     <em>
      nescio qua dicam
            stultitiae an superbiae vertigine laborare illos vertumnos, qui gente, lingua, cognomine
            Slavi, solius plerumque evanidi temporariique lucri causa, ab hac se gente avellunt,
            originem suam ad aliam gentem transferunt, et quod turpissimum est, Matrem a qua, et ex
            qua prodierunt, variis calumniis onerant et detestantur. Quasi vero non esset satis
            honorificum, denominari a gente illa, quae tot virtutibus, jam pridem viam sibi stravit
            ad immortalitatem. Et Deus non est acceptor personarum. Pridem sane multis displicuit,
            inveterata illa excolendi studii Slavonici desidia. Unde quondam ad me Amicorum non nemo:
      <sup>
       [
       <a class="footnote" href="#ftn.id2582118" name="id2582118">
        60
       </a>
       ]
      </sup>
      Prijdeli czo mluviti aneb psati, volí i obecný človek k Paní Latině
            mendikatum jíti, a od ní nekteru hrstku strovy sobe nažebrucze, leda byl list zplesti,
            nežli svemu jazyku dosti peknému a prytreffnému, té chvály dopríti.
     </em>
    </span>
   </p>
   <p>
    Takto sa usilujúc prebiť k jadru povedomia národného, naposledy sa ešte obracia
    <span class="emphasis">
     <em>
      „ad nobilissimos Adolescentes“
     </em>
    </span>
    , rodín hore nami vyložených, z čoho
         všetkého vidieť, kto bol Horčička, ktoré jeho horúce túžby a žiadosti. Jeho knižka by sa
         mala poznovu vydať, aby sa z nej učili naši lenivci, odpadlíci, úskoci, posmievači,
         slovenskí terzitovia, ktorí od nás nechcú prijať slovo upomenutia. Tam hen v roku 1678
         svieti im zvestovateľ pravdy a života slovenského, k hanbe všetkým novším Slovákom, ktorí
         nechtiac alebo nevediac sa povýšiť k pravde v diabolskom nihilizme, pri svojich ženách a
         peciach len ako zvery živoria a na hanbu nášmu národu svoje vyziabnuté, duchomorné,
         cituprázdne tváre vyškľabujú, mäsožrútne svoje zuby na vyvolené synovstvo slovenské
         vycerujúc.
   </p>
   <p>
    Spísal náš Horčička, mimo už pripomenutých spisov, ešte aj dáke:
    <span class="emphasis">
     <em>
      Symbola
            Imperatorum Romanorum,
     </em>
    </span>
    o ktorých v spomínanej predmluve zmienku robí, ako
         tiež myslel vraj
    <span class="emphasis">
     <em>
      „de edendo Cicerone Phraseologo; sed horum, et aliorum
            evulgationem ob certas causas in aliud distuli“,
     </em>
    </span>
    <sup>
     [
     <a class="footnote" href="#ftn.id2582222" name="id2582222">
      61
     </a>
     ]
    </sup>
    ako sám píše. My nevieme o tom všetkom nič povedať, možno to všetko dakde
         spráchnivelo. Lež čo by nič iného nebol spísal, ako len tie porekadlá a tú predmluvu, už
         vieme, že Horčička bol muž, na ktorom s radosťou a potešením spočinie každé oko slovenské!
         Najmä ale to oko, ktoré, majúc roztrhnuté beľmo hriešnej studenosti k vlastnej krvi
         slovenskej, hľadí do neba budúcich vekov slovenských a slovanských.
   </p>
   <p>
    S radosťou stretáme sa v týchto vekoch so spismi neteologickými, lebo ony sú u nás
         riedke dôkazy zaoberania sa ducha aj tými vecami, ktoré vedú k národnosti a národnému
         povedomiu. Spisovateľstvo skoro všetko sa alebo len v nábožných knižkách, alebo v
         smrtonosnej polemike teologickej hýbalo, preto aj nemal kto v ľude kriesiť cit národnosti,
         práva, krásy, filozofie. Nachádzame síce ešte okolo roku 1645 znaky, že Slováci aj o dačom
         inom písali ako len práve o predmetoch teologických. Darmo je, časy tvoria spisovateľov, a
         ako náboženské tlaky donášali teologických, tak mor stvoril lekárskych spisovateľov; a máme
         nádej, že postup veku a človečenstva aj u nás vzkriesi spisovateľov do všetkých okresov
         národného života zasahujúcich. Okolo spomenutého roku panoval v Uhorsku mor, a preto hneď
         toho roku vyšla v Levoči lekárska kniha pod nasledujúcim názvom:
    <span class="emphasis">
     <em>
      Zpráva o moru,
            spísaná od apatekára prešovskjeho
     </em>
    </span>
    Jána Webera. Chválu ako knihy, tak
         spisovateľa obsahujú slovenské básničky, k predmluve od kňaza Kruziusa a dákeho P.
         Kuriániho pridané. Pre riedkosť z toho veku pochádzajúcich básní takéhoto obsahu podávame
         tuná verše Kruziusove:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Když smrt Mars v Uherské zemi
     <br/>
     strelbou svou lid hubí, plení:
     <br/>
     Weber z lekárské zbrojnice
     <br/>
     strelby mocné na tisíce
     <br/>
     zvlášť proti smrti stavíte,
     <br/>
     a strelbu její kazíte.
     <br/>
     Smrt na to se rozhněvala,
     <br/>
     štús domu Vašemu dala.
     <br/>
     A však i hned ustoupiti
     <br/>
     musila a dále jíti.
     <br/>
     Posavád lekarství Vaše
     <br/>
     nemocným prospěšné zdá se.
     <br/>
     I zdravým sloužiti chcete,
     <br/>
     jimž knihy dobré píšete.
     <br/>
     Již chcete i zelinámi
     <br/>
     nás hojiti i kňihámi,
     <br/>
     i z zelin i kňih nemalou
     <br/>
     budete mít pochvalu.
     <br/>
     A když nemocným sloužíte
     <br/>
     i zdravým tak, jak umíte;
     <br/>
     nemocným, zdravým budete
     <br/>
     milý i na druhém svete!
     <br/>
    </p>
   </div>
   <p>
   </p>
   <p>
   </p>
   <p>
    Spisovatelia z tohto veku sú: Juraj Zábojník, básnil pobožné piesne, ktoré sú pre
         ustavičné biedy a kríže, v akých sa nachádzal, všetky napospol trúchlivé a melancholické, o
         čom sa presvedčí každý, kto čítal piesne:
    <span class="emphasis">
     <em>
      Pán Bůh opatri můj synu, Paciencia jest
            bylina
     </em>
    </span>
    a iné v Tranovského zbierke vytlačené. Bol aj za krátky čas
         superintendentom a zomrel v roku 1672. Jeho piesne zobral a vydal v Levoči roku 1686 Štefan
         Francisci, hrhovský kňaz v Spiši. Mimo týchto pripomenutie ešte zasluhujú: Peter Hrabovský
         z Hrabova, komandant zámku budatínskeho, od ktorého vyšla kniha:
    <span class="emphasis">
     <em>
      Manuale
            Latino-Hungarico-Slavonicum
     </em>
    </span>
    v Bardiove roku 1662; Michal Láni, vrbovský kňaz
         († 1708), v Nitre St. vydal 4 diely:
    <span class="emphasis">
     <em>
      Duchovní zbraně pokojík,
     </em>
    </span>
    roku
         1682 — 3; Jonáš Bubenka, kňaz v Ochtinej, vydal roku 1683 Komenského Orbis pictus, ku
         ktorému obrázky sám do dreva rezal. Ján Sexti písal okolo roku 1688, ktorého ale spisy
         historické sa potratili v prúdoch časov, literárnym pamiatkam nepriaznivých, len daktoré
         jeho ostalé piesne spolu so svojimi vydal Blazius. Ešte nám ostávajú mená daktorých
         duchovných básnikov a spisovateľov katechizmov a modlitieb, ako: Adam Plintovic (okolo roku
         1650), Matúš Rudinský (okolo rokov 1656 — 1682), Simonides, Kromholz, Roháč, Urbanovič a
         iní. Ich knihy ležia roztratené v knižniciach a dávajú málo potravy spytateľovi. Ako
         svedectvo o duchu, v tomto veku u väčšiny — čo do pochopovania národnosti — panujúcom,
         pripomenieme tu ešte dačo z knižky Jána Milochovského
    <span class="emphasis">
     <em>
      Ornamentum magistratus
            politici (Ozdoba vrchnosti světské).
     </em>
    </span>
    Vyšla táto knižka v Drážďanoch, kde aj
         jej pôvodca vo vyhnanstve žil. Píše on na str. 155 o vlastenectve a národnosti toto:
    <span class="emphasis">
     <em>
      „Vlastne dve toliko nationes aneb národové nacházejí se na světe: jeden, z
            něhož věrní, pobožní, uprimní a stateční; druhý, z kterého nevěrní, zlí a bezbožní
            pocházejí. Dobrí byť by pocházeli odkudkolvek, slušně za compatriotů jednej natii,
            smyslu a pokrevnosti mají držáni býti.“
     </em>
    </span>
    A k stvrdeniu tejto svojej pravdy
         užíva tento pekný dôvod:
    <span class="emphasis">
     <em>
      „Povidá se v prísloví, že cizí kočka, která dobre myši
            loví, byťby i z inzule aneb ostrovu Cypru aneb z Indie byla, hospodárovi je užitečnější,
            nežli všickni v jeho domě zplození potkanové a myši.“
     </em>
    </span>
   </p>
   <p>
    Chúďatká títo naši kresťania slovenskí, od samého plaču nad neprávosťami sveta by skoro
         do perzského dualizmu upadli. Je to žiaľ pohliadnuť na ducha neupovedomeného. Keď sa duch
         cíti v sile a v pružnosti svojej, teda ho každá búrna vlna len o toľko tvrdším a v sebe
         zranenejším robí; keď ale nemá vyššej hviezdy povedomia ako masy mohutnejšej, zráža ho
         každý odpor do nízkeho plaču a duch skostnatie na samý praktický, ohľadný, reflexívny
         rozum. Celý Milochovského traktát o vrchnosti je len suplika ukrytá, aby sa mohol k svojmu
         domácemu ohnisku vrátiť, a dovedené myšlienky o národnosti sú iba konzekvencie jeho
         sťažovania sa, že ich (vyhnancov) všade na rukách nenosili. Keď vyjmeme málo výnimiek, ako
         Benediktiho, Horčičku a ešte daktorých, teda je celý tento vek iba plačom alebo preklínaním
         naplnený. Domáce ohnisko a pokojný kus chleba je potencia života a prác ducha, samého rázu
         a ráznosti mravnej, posvätenosti za ideu, v trpení potechy povedomia, tak ako ani
         rozvinutejšej lásky k národnosti nieto v týchto časoch na Slovensku. Samé to vyhnanstvo sa
         zakladá nie tak na veľkosti charakterov s veľkosťou nepriateľstva sa zrážajúcej, ako na ich
         neopatrnosti, na tej nezrozumenosti evanjelikov s vládou a behom politických udalostí, na
         tej slovenskej kútkovitosti a malosvetárstve, pre ktoré sa nevedeli k myšlienke, k idei
         svojho života, k ujednostajneniu v jednom ráznom skutku povzniesť a povýšiť. S celým
         trpením týchto slovenských vyhnancov nebol spojený duch národný, neboli na tie ich lósy
         pripnuté veky budúcich sympatií; povedomie národné chýbalo, s ktorou chybou išiel
         nedostatok zápalu, bez ktorého človek je len taký rumádzgajúci Ovídius. Tuná mi idú do
         pamäti postavy českých vysťahovalcov. Čo sú to za krásne stĺpy a pamätníky ľudského zápalu!
         Aká to sila mysle, aký to ozorný, obrovský duch. Plačú síce aj oni, ale to je plač
         jeremiášovský, nie nad sebou, lež nad vlasťou, ktorú donaha vyzlečenú zanechali; nad
         národom, ktorý bez verných synov opustili: bo oni vyšli z lona jeho. Zato oni robia v
         ďalekej cuzine na sláve a pamiatke jeho, v žiali svojom nehynú, ale ho vteľujú do skutkov,
         česť českého mena hlásajúcich. V kmeni českom bolo povedomie Čecha a češstva, povedomie
         vlastenectva, národnosti, obsah života to veľký, bohatý, ktorý je vstave vytvoriť
         charaktery ozorné. Každý taký Čech sa cítil byť naveky zrasteným so svojou vlasťou, so
         svojím národom; kdekoľvek teda sa mu bolo ocitnúť, v akomkoľvek položení mu bolo žiť, všade
         sa cítil byť povinným seba celkom tamtým a ich sláve obetovať. Zato, kam sa len pohli títo
         ľudia, čoho sa chytili, na čo svoju českú pravicu priložili, všade a na všetkom ostala
         pritlačená večná pečať ich mena a národnosti. Nielen literárne, vojensky, staviteľsky ich
         šľaky doteraz poznávaš, ale samé kraje, zámky, mestá, dediny, doliny popečatili svojou
         národnosťou. Máme Čechy v Honte, v Heveši, v Boršóde, v Saladskej, v Šomodskej, v Bihari a
         v iných stoliciach, České Brezovo v Novohrade, kde je aj Praha, a inde iné podobné
         pomenovania dedín, miest, krajov atď. nachodíme, z ktorých vidíme, čo za duchovia tu pred
         vekmi bývali. Tohto a takéhoto ducha by sme darmo u Slovákov v týchto vekoch hľadali. Čo sa
         vzkriesilo na Slovensku, to je pravda, že to bolo pekné, najmä keď nielen obrazom mysle
         rodoprajnej, lež aj vonkajším okolnostiam svoje zrenie doprajeme a spravodlivo budeme
         chcieť súdiť, a práve zato nám, ich potomkom, je to milé, drahocenné, vďačné, slávne a
         pamätné. Lež keď si zas pravdu povedať máme, bola v tom viacej len tá z vonkajšku
         prichodiaca politúra a nie klíčenie pôvodné, vlastné z jadra slovenského, nie živý puk
         sebavedomosti ducha národného. Bolo to české semeno, ktoré bolo ešte nezbudilo k
         samorastlému životu semä slovenské. Keď pohliadneme na 17. storočie, teda vidíme v ňom vždy
         viac a viac sa ozývajúci ohlas českých hlasov, tôňu českých postáv. Zato aj život slovenský
         tohto veku je ako ohlas, málo trvajúci, po hlase vydanom skoro sa tratiaci a omdlievajúci.
         Sem i tam sa zjavujú silnejší duchovia, ktorí formou času hlbšie pohnutí a dotknutí boli a
         ktorí tiež v slovenskom živote hlbšie šľaky zanechali; ale národom ako národom tieto zjavy
         ešte len iba trochu ponatriasali, v ostalom ho aj ďalej len spať nechajúc. — Teraz by nám,
         pravda, pán Kollár chcel dokázať, že sme my Slováci zavše jedno boli s Čechmi; ale my
         nezaslúženú slávu zhabať nechceme a vyznávame, že sme my v tých vekoch len národné
         nedochôdčatá proti mužným tohovekým Čechom. Zo všetkého vidieť — že sme zato boli len
         rumádzgajúci domkári, že sme nemali vzkriesené svoje vlastné slovenské srdce, vzbudeného
         svojho vlastného kmeňovo-národného ducha a povedomie!
   </p>
   <p>
    Pripomenuli sme hore z príkladov daktorých starších rukopisov túžbu génia slovenského z
         ohľadu reči svojej vlastnej, sebou stvorenej, a ukázali sme, že Slováci skutočne už dávno
         pred nami skláňali sa k sebe a k formám domácim. Tento nisus slovenského ducha sa nám aj v
         daktorých tlačených knihách ešte ku koncu 17. storočia objavuje. Matúš Rietmüller vydal v
         Trnave roku 1677
    <span class="emphasis">
     <em>
      Konfesiu katolícku;
     </em>
    </span>
    od Benigna Smrtníka, františkána,
         vyšiel roku 1681
    <span class="emphasis">
     <em>
      Poklad serafínsky;
     </em>
    </span>
    knižka táto je obetovaná
         Františkovi Vittingerovi, farárovi mestečka Chtelnice a vice-archidiakonovi, — je obsahu
         náboženského a spisovateľ veľmi slovenčí.
    <sup>
     [
     <a class="footnote" href="#ftn.id2582639" name="id2582639">
      62
     </a>
     ]
    </sup>
    Od neznámeho spisovateľa vyšla v Trnave roku 1698 knižka slovenská:
    <span class="emphasis">
     <em>
      Zlatý prameň, vedúci k životu večnému,
     </em>
    </span>
    ktorej spisovateľ sa celkom
         z úzkych českých foriem vyzúva. Podobne slovenskú knihu spísal a vydal jeden žilinský zeman
         menom Mikuláš Tamáši, a síce pod týmto názvom:
    <span class="emphasis">
     <em>
      Pravá katolícka ručná
         knížka,
     </em>
    </span>
    vytlačená v Trnave skrze J. Ad. Fridla 1691. Spis to polemický proti
         Hoemu písaný a
    <span class="emphasis">
     <em>
      „Illustrissimo Comiti Georgio Erdödy“
     </em>
    </span>
    <sup>
     [
     <a class="footnote" href="#ftn.id2582688" name="id2582688">
      63
     </a>
     ]
    </sup>
    posvätený a pre veľmi dôsledné a časté užívanie slovenských foriem pre nás
         dôležitý. Všetky tieto spisy sú v knižnici už chválne pripomenutého pána farára M. Rešetku.
         Vidieť teda, že sa Slováci dávno pred Bernolákom hlásili k svojmu nárečiu, čo toľko
         znamená, ako že tento terajší život v literatúre a kmeňovitosti našej slovenskej nie je
         preskočenie. Pravdaže, môže na toto dakto povedať, že sú to ešte len slabé tône, a my to
         uznávame; veď keby sa už vtedy bol náš kmeň tak prichytil svojho génia, ako to teraz robí,
         neboli by sme tu, kde sme. Ale čože nás tu do takých priečnych dôvodov; dosť na tom, že sme
         sa už v 17. storočí hlásili k slovenčine.
   </p>
   <p>
    Povedali sme hore, že aj Slovensko bolo zachvátené následkami bielohorskej hrmavice, a
         práve tieto boli oslabili tie struny života slovenského, aké už zaznievať počínali, z
         vlasti českej vykypeným prúdom života vzbudené. Bitka bielohorská bol hrom, s ktorým prišlo
         trasenie sa sveta, prívaly a povodne, takže kde domy pováľali, kde krásne záhrady
         znivočili, kde brehy popretrhúvali, ale dakde tiež aj zem zúrodnili! U nás sa stalo toto
         dvoje, zúrodnila sa zem literárneho života a ľud sa roztrhol na dve, vražedné proti sebe
         postavené strany. V 16. storočí sa vzdor rozstúpeniu sa cirkvi na dve strany tak zaceľovali
         tieto rany, týmto rozstúpením v národe urobené, že ako sestry vedľa seba kráčali cirkev
         evanjelická a katolícka, jedna druhú nie umenšujúc, ale doplňujúc. Nebolo utiskovania práv,
         posmechu strán, žihadiel potupy, bočenia úradov, záduchy podozrenia, nebolo v živote týchto
         dvoch cirkví toho raka a kŕča na seba rozpajedených osobností. Ale po bitke bielohorskej,
         keď vyhnanci českí aj na Slovensku svoje prítulky a chyžky pokoja našli, značne sa
         rozstúpili evanjelici s katolíkmi. A to vieme, že keď sa strany rozstúpia, ony v ohni
         svojich bojov na svoje zničenie bijú a udierajú. Je to boj o život a smrť. Mračno z Bielej
         hory sa nieslo na Tatry a hasenie zapálených náruživostí a krotenie rozpajedených strán
         bolo márne. Víchor dul, blesk sa križoval, hrom burácal, metal, ráňal a zrážal, čo len kde
         spopadol. Ani pacifikácie viedenské, linecké, ani koncesie pri rozličných korunovaniach
         kráľov, ani snemové a zákonodarné klauzuly a nóty nemohli zdržať strany rozpálené, do ohňa
         bojov rušajúce. Meč sa ťahal, delá hrmeli ako odpovede na nárady sprostredkovania a cesty
         prostredné. Strany našli svojich vodcov, Rákóczi a Thököly vyviedli už na kraj domácej
         vojny silu i omdletie. K tomuto pripomenieme turecké pustošenie krajiny našej, pálenie a
         zbojnícke napádanie; z týchto bied nesmieme vytrieť ani smrteľné boje evanjelikov proti
         dvíhajúcemu sa na svetlo života krypto-kalvinizmu, ktorý, hryzúc na dogmách kresťanských
         zápalistú vôľu, posvätenie sa v národe bezohľadne udúšal, a tým len väčší tieň aj na samú
         cirkev evanjelickú metal. Lebo toto posledné je tá najhlavnejšia príčina, pre ktorú sa v
         17. storočí nanovo vzbudila stohlavá hydra nenávisti náboženskej, menovite u katolíkov
         proti evanjelikom; kalvíni zaiste keď kde čo verejného robili, vždy to pod menom
         ausburského vyznania sa pridŕžajúcich robili, a tým hrôzy ich vín zväčša aj na hlavu
         evanjelikov uvalené boli. Keď toto všetko dovedna zoberieme, nájdeme skoro, že tieto
         okolnosti a konštelácie národnocirkevno-náboženské sú ozaj vysoké, široké a hlboké vedrá,
         že sú to ozorne veliké kolesá, ktorými sa aj tá najhlbšia studňa národného ducha a života
         vyťahať mohla, a ako sa aj skutočne sily slovenské, áno, sily celej krajiny uhorskej,
         vyvážili. Všetky teda zjavy literárneho života Slovákov, tak živo sa zjavivšie, museli od
         pokroku odstať a čas svojho dozrievania v blesku a tresku hromov olovených a oblakov
         prachových, v hrôzach vojen a búrok domácich vyčkávať. Keď už raz národ počne preciťovať,
         duch prebudený nemôže celkom klesnúť; lebo čo ho priam aj prikvačia odporné osudy, po
         lahodnom oddychu často dosť málo, príležitosť ho nanovo vyvolá na bojisko, a on, zakosíliac
         sa na posledné doby svojho života, pokračuje ďalej v pobehu ideálnom a preťahuje niť
         duchovného svojho žitia na ďalšie stoletia. Tak, hľa, čakal aj na Slovákov po veľkých
         pohromách a biedach čas krajšieho znovu sa zrodenia, a to tým skutočnejší, čím dlhšie len
         na kôre a povrchnosti duch svoje sily skusoval. Lebo ešte kus dnuká do 18. storočia čujeme
         len teologické ohlasy predošlých vekov, iba s tým rozdielom, že v krásnych postavách Belov,
         Krmanov, Ambrosiov, Hruškovicov a iných nám už aj väčšia hojnosť myšlienok a spisov, aj
         čistejší a rozšírenejší obsah naproti kráča. A samý koniec tohto storočia nám už práve
         krásnu epochu čistejšieho, výslovnejšieho povedomia národno-slovenského otvára, tá samá
         doba je to, v ktorej beh svoj dokončieva jeden systém národného vzdelávania sa kmeňa nášho
         a ukazuje sa puk nový, odkliaty z jadra slovenského ako dielo dlhovekých prác a usilovaní.
         Vek tento má svoju poéziu v celku. Nech nám láskavý čitateľ prepáči, keď miestami svojimi
         reflexiami tok samého predmetu pretrhujeme, ako tiež keď z ideálnej atmosféry na empíriu
         zaprášených bachantov razom nám tam prechodiť prichádza. Už sme vybehli na samý koniec 18.
         storočia, a ešte sme jeho samého literárnu skutočnosť neobzreli, ideme to teda urobiť, a to
         tým ochotnejšie, že už tuná nájdeme častejšie pohľady slovenského chcenia, vôle národnej,
         ešte síce len tajne v túlení sa k reči slovenskej založenej a patrnej, predsa ale už
         výslovne slovenskej.
   </p>
   <p>
    Prehliadneme tu v slušnej a potrebnej krátkosti slovenčiacu literatúru, v ktorej vidieť
         namáhanie ducha slovenského a ťažkú prácu o reč domácu, o vymanenie sa z okov českých
         foriem jazyka. Už roku 1702 vydal v Trnave kanonik ostrihomskej kapituly Ján Robík spisok
         pod týmto náslovom:
    <span class="emphasis">
     <em>
      Viložení o užitku a potrebe Katechizmusa.
     </em>
    </span>
    Nato
         roku 1708 vyšla tiež v Trnave polemická knižka od nemenovaného:
    <span class="emphasis">
     <em>
      Vinaučení
            nekatolíka.
     </em>
    </span>
    A v Žiline tlačou Daniela Chrastinu roku 1715 vyšla:
    <span class="emphasis">
     <em>
      A.
            M. D. G. Dúkladná, dúležitá zpráva a odpoveď.
     </em>
    </span>
    Činný bol na poli polemickom od
         roku 1716 do roku 1723 najmä Štefan Dubniczay, farár tepliansky a vicearchidiakon
         trenčiansky, ktorý v spomenutých rokoch vydal šesť spisov slovenských, medzi ktorými
         pripomínam:
    <span class="emphasis">
     <em>
      Prvotini Bohu a barankovi.
     </em>
    </span>
    V Trnave:
    <span class="emphasis">
     <em>
      Krátičké
            katolické dokázání.
     </em>
    </span>
    Od nemenovaného spisovateľa vyšlo v Prešporku roku 1716
         slovenské:
    <span class="emphasis">
     <em>
      Prátelské rozmlúvání katolíka s nekatolíkem,
     </em>
    </span>
    v ktorom je
         veľká bohatosť slovenských spôsobov reči; tiež od neznámeho spisovateľa vyšli v Trnave roku
         1717 v tlačiarni Fridr. Gala
    <span class="emphasis">
     <em>
      Článki najhlavnejšé víri Katolickej. Poklad
            Mariánskí
     </em>
    </span>
    od Math. Uzerotzi, farára stupavského, v Prešporku 1722. Od
         nemenovaného vyšla roku 1734 v Trnave
    <span class="emphasis">
     <em>
      Pobožnosť kresťanská.
     </em>
    </span>
    Od
         neznámeho spisovateľa vyšlo
    <span class="emphasis">
     <em>
      Krátké naučení pre arcibratrství sv. Otca
         Františka.
     </em>
    </span>
    V Trnave roku 1736 a v Prešporku roku nasledujúceho
    <span class="emphasis">
     <em>
      Naučení
            krátké o rúženci. Lékarství duchovné
     </em>
    </span>
    od Baraňay Matúša, vyšlé v Košiciach
         roku 1737, str. 624, sa vyznačuje slovenčením češtiny. Podobne v Košiciach je roku 1742
         vytlačená kniha
    <span class="emphasis">
     <em>
      Krátké ale velmi užitečné do svedomí svého stupování.
     </em>
    </span>
    Spisovateľ nie je známy, obetovaná je Matheidesovi Jánovi, kanonikovi spišskému a farárovi
         svätomikulášskemu. Roku 1744 vyšlo v Trnave
    <span class="emphasis">
     <em>
      Kresťanského učení zretedlné
         viložení
     </em>
    </span>
    od neznámeho spisovateľa. Rukopis slovenský z roku 1747 vo štvorke, 527
         strán silný,
    <span class="emphasis">
     <em>
      Menologium, t. j. krátké rozmlúvání o životoch bratrou a sester
            svatých treťého Radu Sv. Františka,
     </em>
    </span>
    Hugolínom Gavlovičom spísaný, nachádza sa
         v knižnici pána farára Rešetku. Roku 1748 vyšli v Trnave
    <span class="emphasis">
     <em>
      Regule slavného
            Bratrstva umírajíceho Ježiše Krista v chráme Sv. Ladislava v Rajci.
     </em>
    </span>
    Roku 1756
         tiež v Trnave
    <span class="emphasis">
     <em>
      Traktat Rabbi Samuele Žida
     </em>
    </span>
    od Andreja Rabčeka, farára
         janíkovského a vicearchidiakona. Od nemenovaného v Trnave roku 1759 vyšla
    <span class="emphasis">
     <em>
      Pobožnosť k vetší sláve Boží.
     </em>
    </span>
    Tlačou Jozefa Ant. Škarniczla v
         Skalici vyšiel roku 1761
    <span class="emphasis">
     <em>
      Poklad duchovní
     </em>
    </span>
    od Jána Bapt. Pinka, opáta,
         protonotára apoštol., vicearchidiakona žilinského a farára novomestského, kysuckého.
    <span class="emphasis">
     <em>
      Kresťanské naučení o Sv. písme,
     </em>
    </span>
    v Trnave 1764, od neznámeho
         spisovateľa; ako tiež v Prešporku 1768
    <span class="emphasis">
     <em>
      Život sv. Jozefa Kalazanského:
     </em>
    </span>
    podobne od toho v Trnave roku 1764
    <span class="emphasis">
     <em>
      Páni Lutheráni evanjelíci, Jedna
         vira,
     </em>
    </span>
    v Trnave roku 1768, strán 302, v osmorke, znamenitá knižka pre slovenčinu.
    <span class="emphasis">
     <em>
      Denníček ranní, polední a večerní
     </em>
    </span>
    v šestnástke, v Trnave roku 1755.
    <span class="emphasis">
     <em>
      Príklad života kresťanského, t. j. život svatích
     </em>
    </span>
    od J. Valášika,
         farára v Batke a v Trnave, 1768.
   </p>
   <p>
    Ale že sa v týchto vekoch ešte aj viac na poli slovenskej literatúry robilo, ako
         vytlačené svedectvá zvestujú, toho dôkazom sú tie veľmi mnohé slovenské rukopisy po
         knižniciach, súkromných i verejných archívoch panských rodín aj miest. Ja privediem tuná
         iba daktoré, ktoré som v knižnici pána farára Rešetku videl a prehŕňal; sú nasledujúce:
    <span class="emphasis">
     <em>
      Dvojictihodného Otca Pána
     </em>
    </span>
    Antónia Guevara atď.,
    <span class="emphasis">
     <em>
      Listy a
            rozmlúvaní,
     </em>
    </span>
    preložil Alexius Nozdrovitzky, asesor, fóliových strán 725, z
         roku 1773. — Františka de Salignac
    <span class="emphasis">
     <em>
      de la Motte Fenelon, príbehi Telemacha, syna
            Ulissesa,
     </em>
    </span>
    z latinského preložené skrze Alexandra Nozdrovitzkého, v Žiline
         1778, v štvorke, strán 789. Od toho samého kazateľa historického príklady neobyčajných
         príbehov z latinčiny, roku 1769, diely 3, v štvorke, strán 1049.
    <span class="emphasis">
     <em>
      Škola
         duchovná,
     </em>
    </span>
    v štvorke, s veľa obrázkami, dosť podarenými, od Hugolína Gavloviča z
         roku 1777.
    <span class="emphasis">
     <em>
      Kázne
     </em>
    </span>
    Imricha Šlandora, v štvorke, strán 473, z neznámeho
         roku, ale iste padajú do časov, keď ešte v Košiciach mali františkáni svoj kláštor. —
    <span class="emphasis">
     <em>
      Kázání času letného na dni nedělné
     </em>
    </span>
    od Štefana Augustínyho, farára v
         Prenčove, rukopis z roku 1774, 5 dielov, v osmorke, strán 2662.
    <span class="emphasis">
     <em>
      Cvičení
         duchovné
     </em>
    </span>
    od H. Gavloviča, v štvorke, strán 355, z roku 1778.
   </p>
   <p>
    No a teraz už zas poďme od zunúvajúceho sa prehŕňania v starej literatúre k tomu, ako sa
         to všetko tvorilo, k spriadaniu tej nite, po akej sa tiahne história národného povedomia
         Slovákov. Musíme sem aj tam ako po jednom, tak po druhom, tak po treťom ohľade života a po
         poli života slovenského sa poohliadať, kusy zo života povynímať, poskladať, a tak k jadru a
         bytu v ľude živého ducha preniknúť. Povedali sme, že 18. storočie má vo svojom celku istú
         poéziu; schválne sme riekli v celku, lebo v zvláštnostiach jej jesto málo. A celok práve
         zato, že jej prechod má poéziu, vykúpenú storakými nehodami jednotlivcov.
   </p>
   <p>
    Rákócziovské a thökölyovské nepokoje ešte ako oblaky po búrke nad krajinou preletovali;
         veď sám Matej Bel by bol skoro o svoju hlavu len tak nevdojak prišiel.
    <sup>
     [
     <a class="footnote" href="#ftn.id2583194" name="id2583194">
      64
     </a>
     ]
    </sup>
    Medzitým tí muži, ktorí stáli na čele literárneho hýbania, istotne pôsobili aj
         na život vtedajšieho búrneho veku; tak napríklad známe je napospol, že Krman rákócziovské
         zástavy posviacal. Ale po týchto nepokojoch počínala vychádzať dennica pokojnejších časov
         aj literárnemu životu slovenskému. Mária Terézia a Jozef II. sú ochranní anjeli, ktorí sa
         nad bránou novších a nad rozvalinami starých, hrozných vekov v ligotnom blesku nebeskej
         slávy zjavili. Pod ich panovaním sa sloboda ducha a svedomia rozvinovať počala a táto
         vyviedla na denné svetlo to požehnané hýbanie v národoch poddaných slávnej rakúskej berly,
         aké sa na konci minulého storočia započalo a dodnes také a toľké skutky literatúry, vedy a
         umenia stvorilo. Lebo zaraz s nastúpením pokojnejších chvíľ v krajine sa mužnejším krokom
         počalo kráčať po pustých poliach ľudského vedenia a cítenia. Zazneli struny radosti aj
         žalosti života slobodnejším brnením a v piesňach a v pojednaniach literárnych nevial už
         viacej ten mizantropický duch opovrhovania sveta a ľudstva; oslavovala sa už aj táto zem a
         radosť života slobodnejšími pohľadmi ducha. Rozširovalo sa pomaly ľudské srdce, aby v ňom
         mohli bývať pamiatky, poklady a cítenia aj iných svetov ducha a srdca ľudského. Sama
         literatúra teda musela dostávať sociálnejšie vzťahy a poklady myšlienok na svoje
         priestraniny; lebo život a ľudské srdce sú najlepšie faktory literatúry, najmä u národov
         slovanských, u ktorých slovo síce tvorí život, ale tento zas je litera, z ktorej sa slovo
         skladá. Z týchto vekov nás už stretajú nielen zádumčivé žalmy, ale aj veselé svadobné
         dityramby a láskavé hymny, alebo smiešne karhaniny mravov. Aj láska k národnosti slovenskej
         schytávala sa na svoje ideálne krídla, bo v celých tých predošlých vekoch bola ona iba ako
         vtáčatko vo vajci, a až tie slobodnejšie časy, ktoré zo svätého trónu rakúskych mocnárov
         dolu na verné národy zleteli. Povedomie slovenskej národnosti prichádzalo vždy viac a viac
         do slova literárneho; lebo už nájdeš sem aj tam hrdosť slovanskú, staroadamský to spôsob
         Slovákov — vždy ďalšieho pochopu ako bližšieho sa lapať. Prvý raz od pádu slovenského
         kráľovstva vidíme v tomto veku dvíhať sa hlasy slovenské ako také, duchom aj formou
         slovenskou. Mickiewicz nedávno veľkú pravdu povedal Slovanom,
    <sup>
     [
     <a class="footnote" href="#ftn.id2583299" name="id2583299">
      65
     </a>
     ]
    </sup>
    keď sa z Paríža dal čuť, že keď vraj jeden alebo druhý kmeň slovanský akoby
         zdrevenieval a pôvodnú, slovanskú činnosť svojho ducha utratil, že ho vždy dáky cudzí duch
         napadol, ktorý v ňom činnosť kriesil, zdržoval, ale aj často po krivých cestách tak dlho
         vodil, až týmto spôsobom sám k sebe privedený bol, sám sa vzkriesil, prebudil, odporným na
         samého seba upozornil, blud vlastný poznal, a tak sa ku svojej pravde prinavrátil. —
         Mickiewicz je pamätné zjavenie sa v Slovanstve, jeho prednášania nie sú plod systémov, a
         tak ani systém v sebe, ale o toľko drahocennejšie perly pre nás, ktorí sa teraz ťažkou
         prácou z klamných systémov cudzinstva vymáhame. Slovanstvo mu iste vďačným bude za mnohé
         jeho pohľady do vnútorného stroja a organizmu histórie slovanskej, a najmä, že ich vyslovil
         v tom meste sveta, v tom sídelnom meste sociálnej myšlienky sveta. Týmto nechcem sa
         vysloviť za Mickiewicza celkom, najmä nie za tie jeho myšlienky, ktoré vyjavuje, keď sa
         púšťa do zvláštnych oddielov či rádu, či vedy, či vlády, či filozofie. Tu ho musíme ako
         smelého básnika obdivovať, ale naňho sa spoľahnúť nie je radno. Tamtou hore dovedenou
         myšlienkou povedal aj našu slovenskú pravdu, aj náš kmeň bol dlho, dlho posadnutý cudzinou,
         takže nielen cudzím princípom, cudzím národom slúžil, ale aj cudzím kmeňom slovanským
         loptou a hračkou býval, sám svoju podstatu v najhlbšom zapomenutí zhrdzavenú ležať
         nechávajúc. Ale tento démon ho vyviedol až na koniec 18. storočia, na ten vrch jeho dlhého
         mámenia a bez povedomosti habkania, kde ale razom oči otvoril a jednou rukou seba, druhou
         nebo Slovanstva chytil a v prúde najdivnejších príhod a udalostí sa týchto anjelov drží do
         terajšej chvíle. Tuná už stretáme na poli literatúry slovenskej krásne postavy slovenského
         povedomia, ktoré ale blatom a špinou zahádzali tí, ktorí boli opanovali pusté divadlo
         slovenskej literatúry. Každý počiatok ťažký, toto vraví každý filister, keď sa lepší
         duchovia žalujú na prevrátenosť veku a ľudské klady v ceste zvalené, ale práve filistri sú
         sami tie najväčšie prekážky, pre ktoré sa počiatky vyššieho života ťažkými stávajú. Ťažký
         veru to bol počiatok, ktorý urobili tí muži, čo slovensky písať započali, lebo sa postavili
         na pole pusté, neobrobené, nepripravené, a proti nim stálo pole už zrobené, pred sto rokmi
         pripravované, k tomu z inadiaľ pomoc a popravu dostávajúce. Ale predsa ten dnukajší faktor,
         ktorý sa vzkriesil v duchu slovenskom, lásky tej skutočnej k ľudu slovenskému, mocnejší
         bol, než aby sa bol dal tým hrozným prekážkam pokoriť a umŕtviť. Hýbalo sa v Slovákoch, ako
         sme videli už so samým koncom 17. storočia, čosi vlastného, pôvodného, nového, chcenie
         akési slovenské, čomu všetkému ale ani sami tvorcovia, ani sám národ nerozumel. Všetka
         forma, v akej sa to slovenské šípenie čohosi vlastného objavilo, bola vôľa chcieť k
         Slovákom a k srdcu slovenskému po slovensky hovoriť. Bolo to driapanie sa nového povedomia
         z podzemských dier na svetlo obecného pochopu, zdnuká na vonkajšiu kôru zádumčivé klopanie,
         cez husté oblaky hore do neba slávy hmlisté prehliadanie. Zato v tých spisoch, z konca 17.
         a dlho ešte do 18. storočia vydávaných, nenachádzame ani pravidla v reči, ani slovo v
         spisoch o tom, že chce slovenský kmeň svoju reč. — Všetka naša radosť, ktorú tuná cítime,
         je, že zbadávame chcenie to slovenské, ten nisus slovom nevtelený, nevyslovený vôle
         národnej, národného pôvodného života v slovenskej literatúre.
   </p>
   <p>
    Ale veľa sme preskočili už týmito myšlienkami skutočných zjavov literatúry slovenskej;
         menovite musíme sa poohliadať po činnosti tej precitlejšej strany, ktorá myšlienky rozumu
         svojho, obsah vzdelanosti svojej, česko-slovenskou rečou najavo a svetlo dávala. Že sa
         neviažeme na schémy a systémy, na roky a knižtičky, nemôžeme ani rigorizmu spisovateľskému
         dane dávať, nech nám teda ten láskavý čitateľ náš, ktorý je priateľ toho, prepáči, veď mu
         to zas inde nahradíme, a my i tak bárs nie všetko chronologickým poriadkom vyprávame,
         predsa zas inde poriadku sa dočítať dovoľujeme. A naposledy ešte aj za toto intermezzo
         ostatných pánov čitateľov odprosujeme.
   </p>
   <p>
    Ostali sme teda na konci 17. storočia a teraz nám ostáva ohliadať 18.; z ohľadu totiž
         česko-slovenského spisovania; lebo so slovenským povedomím ako takým sme už prišli ďalej,
         teraz len aj vidieť musíme tie empirické šteble, po ktorých sa ono driapalo. Duch
         slovenského národa bol kŕmený tými myšlienkami, ktoré mu išli v odeve českom, to je pravda,
         a my by sme sa hriechu dopustili, keby sme chceli vravieť, že slovenský národ bol väčšmi
         prebudený tými daktorými polemickými spismi a ich málo slovenskými formami reči ako tou
         veľkou literatúrou čechizujúcich Slovákov. Tuná len to poznamenanie pripojiť musíme, že sa
         pri slovenskom povedomí naplnilo to povedomie Písma svätého:
    <span class="emphasis">
     <em>
      Ja som vás poslal
            žať, okolo čoho ste vy nepracovali; iní okolo toho pracovali, a vy ste len do ich práce
            vnišli!
     </em>
    </span>
    (Ján 4, 38). Lebo skutočne tí, ktorí vyslovili potrebu slovenského
         literárneho života, najmenej pracovali; oni boli takí povolaní synovia tajného ducha
         slovenského kmeňa, ktorý bol k zrelosti privedený vyššími letmi myšlienky a ducha. Lebo
         jesto tajný život v národoch, ktorý sa tvorí naspodku, hlboko, pod tými zjavmi, ktoré svet
         vída a čuje, a vystupuje v nemluvniatkach, v tých, na ktorých sa ocapujú uzurpátori týchto
         vonkajších svetov, literatúr, umení, cirkvi, filozofie a ktoré musia dorastať v bojoch,
         vypestované k mužstvu a skutočnej hierarchii sociálneho života krížom a trápením. No ale
         poďmeže k veci. — V 18. storočí vystupujú pred náš zrak krásne postavy na poli literatúry
         slovenskej, a to síce na oboch stranách, predstavujúcich literárnu činnosť slovenského
         spisovateľstva. Na dvoch stranách stáli duchovia slovenskí a pohľadmi svojimi boli obrátení
         k jednému cieľu. Veď sa my prizrieme ta nižšie na obe strany razom, aby sme nakoniec tým
         bezpečnejšie poukazovať mohli, kade by sa malo vyrúbavať okno do budúcnosti. Matej Bel
         zošľachtil v sebe ducha 17. storočia, v ktorom sa zrodil, a preniesol ho ako zárodok
         lepšieho a krajšieho 18. veku. Uňho je klasičnosť, učesanosť a uhladenosť slohu, pobožnosť
         mysle, sociálny ráz — pochlebnosť a frázová uklonkovanosť, čo do národnosti prekypujúci
         kozmopolitický cit, a píše, ako kto chce, hneď je latinár plno frázový, hneď Nemec
         altväterovský, hneď Maďar veľkomyseľný, a rozumie sa, aj Čech kralicko-biblický, tak
         circiter, ako ho pán Palkovič mať chce. Bel je ten jeden hlavný punkt, na ktorom sa
         slovenské povedomie ako známosť a milovnosť českej reči zjavuje. Narodil sa v Očovej roku
         1684, spočiatku bol na viacej miestach učiteľom, až naposledy sa stal kňazom v Prešporku a
         tamojšieho gymnázia rektorom. Písal vo všetkých v Uhorsku panujúcich rečiach, bol svojho
         veku slávny muž medzi učenými a rád dopisoval aj po slovensky, čo toho času bolo dačo
         nevídané. V spojení s Danielom Krmanom vydal Bibliu, vytlačenú v Halle a roku 1722 spísal k
         nej obšírnu predmluvu, ako tiež vyšiel jeho prácou s predmluvou od neho spísanou v tom
         samom meste Nový zákon roku 1709. Jeho spis je tiež z nemeckého preložená Rajská záhradka
         Jána Arnda. Mimo týchto vydal 24 spisov, ktoré ale jednak pre obmedzenosť miesta, jednak
         preto, že nie všetky mali vplyv na slovenskú literatúru, tuná spomínať nemôžeme. — Písal
         Bel aj verše rozličného obsahu, formy, aj v rozličných jazykoch, a bol údom veľa učených
         spoločností, aké sa v Berlíne, v Londýne, v Olomouci atď. nachádzali. K jeho literárnej
         zásluhe sa musia pripočítať jeho latinské spisy, ktoré on z kadejakých archívov povyťahoval
         a svojimi historickými predmluvami a poznamenaniami opatrené povydával; ale pre literárnu
         históriu uhorského novinárstva a časopisectva je to pamätné, že náš očovský Bel bol prvý,
         ktorý v Uhorsku počal vydávať literárne noviny, a tak sa stal otcom všetkých terajších
         novín. Netrvali síce len dva roky (počaté 1721) a boli vydávané latinčinou, ale už sa nimi
         predsa cesta bola urobila, po ktorej samej potom, a síce roku 1765, počal Vindisch kráčať,
         za ktorým zaraz náš Korabinský, potom Tállay, Rath, Zentner sa na divadlo novinárske
         pustili a menovite títo traja poslední už aj v materinských jazykoch — slovenskom,
         maďarskom a nemeckom — noviny svoje píšuc a vydávajúc. Tak, hľa, zas len naša je zásluha,
         na ktorú si teraz málokto z cudzincov pomyslí s vďačnosťou. Uhorská žurnalistika by mala s
         vďačnosťou meno Belovo menovať ako takého, ktorý bol prvý, čo tento užitočný spôsob
         zjednocovať myšlienky, veky, krajiny, duchov do obce literárnej uhorského spisovateľstva
         uvádzať pomáhal. Po veľa prácach zomrel Bel v 65. roku svojho veku, a síce roku 1749, dňa
         29. augusta.
   </p>
   <p>
    Ako Slovák vyššie nad tohto stojí Daniel Krman, muž veľa odpornosťami sem a tam hádzaný,
         v ustavičných prenasledovaniach a prácach čistou láskou k národu slovenskému a jeho
         literatúre vyznačený a naposledy v áreštoch umučený. Jeho spisy sú diela v samých búrach
         poskladané, ktorých aj šľaky na sebe nesú. Cirkevne aj národne bol muž znamenitý, ktorého
         ducha vidíme hneď s posviacaním vojenských zástav rákócziovských sa zaoberať, hneď učené
         pojednanie o pôvode Slovanov písať, hneď Agenda
    <span class="emphasis">
     <em>
      Ecclesiastica
         Slavonica
     </em>
    </span>
    vydávať! Roku 1706 bol ako žilinský kňaz vyvolený za superintendenta,
         ale s veľkým odporom samých kňazov, ktorí nemôžuc zniesť kázeň, poriadok a prísnosť tohto
         muža, ktorého pilnosť aj prísnosť znali, prenasledovali. Chyba to, na akú cirkev
         evanjelická od svojho počiatku v Uhrách stenala a stene doteraz. Aj vtedy, pri Krmanovi,
         kričali všetci na hierarchiu a hierarchiu a radšej sa podvoľovali lízať päty svojich
         patrónikov, ako sa poddať zákonu, poriadku a disciplíne. Ale nič to nepomáhalo a sami
         svetskí Krmana podopierali, takže aj skutočne superintendentom zostal a tento úrad k
         poriadku a šťastiu cirkvi nosil. Z jeho spisov len daktoré na nás prešli, zväčša jedny v
         búrnych časoch pohynuli, druhé sú v rukopisoch dakde potratené. Zostala po ňom medzi inými
    <span class="emphasis">
     <em>
      Slovenská gramatika;
     </em>
    </span>
    jeho piesne na nás zachované sa vyznačujú
         hlbokým citom, najmä tie, ktoré ako väzeň na prešporskom zámku skladal. Láska k reči
         materinskej sa uňho javí ako vrúcna modlitba k bohu za ten dar, že nedopustil, aby jazyk
         nášho národa bol v dlhých búrach padol a sa stratil. On je z tohto ohľadu tak nad Bela
         vyvýšený ako Kriváň nad Tatry; lebo čo priam aj Bel je literárne pamätnejší a vyšší nad
         neho, srdcom je Krman slovenskejší. Krman je svieži rezký Slovák, nemá pochlebnosti Belovej
         ani toho jeho kozmopolitického náhľadu, ale zato ani nezná toho podlého strachu, ktorý z
         tamtoho spisov na nás vykukuje; Krman nemá tej panskej komplesantnosti slohu ako Bel, ale
         zato je oveľa živší. Aj v sociálnom položení sa delia — Krman dôsledne náležal jednej
         strane, Bel by bol rád všetky v sebe stopil. Nech človek už len tie belovské dedikácie
         číta, veru sa mu zunuje ta nízka pochlebovačnosť, podlizovanie sa a skrúcanie. Ako
         kvetnato, plno-latinsko-frázno hovorí Bel o reči slovenskej, a ako čisto-srdečne, s
         pohľadom do neba mnohodcérnej Slávy to Krman robí, je hodné pamäti, na čom sa spolu dôvod
         za náš náhľad na týchto mužov stvrdí. Píše o reči našej Bel:
   </p>
   <p>
   </p>
   <p>
    <span class="emphasis">
     <em>
      Neque enim si quid ex vero judicare poterimus Hispanicae gravitate, majestateque;
            blanditie et facilitate Galicae; Anglicae sublimitate, efficacitateque; Germanicae
            sensus et emphaseos ubertate; lenitate ac svavitate Italicae; denique Hungaricae nostrae
            imperiosa illa severitate quidquam concedit; ita absolutarum est qualitatum si viri ea
            utantur docti, eloquentes et ad societatem nati, efformatique.
     </em>
    </span>
    <sup>
     [
     <a class="footnote" href="#ftn.id2583711" name="id2583711">
      66
     </a>
     ]
    </sup>
   </p>
   <p>
    A Krman po česko-slovensky:
   </p>
   <p>
    <span class="emphasis">
     <em>
      Chvála budiž tobě, náš predobrý Bože, z tak velikého
     </em>
    </span>
   </p>
   <p>
    <span class="emphasis">
     <em>
      dobrodiní, že neklesl náš i do konce jazyk!
     </em>
    </span>
   </p>
   <p>
    <span class="emphasis">
     <em>
      Náš jazyk obzvláštní, starodávný dosti, slovanský!
     </em>
    </span>
   </p>
   <p>
    <span class="emphasis">
     <em>
      Jenž jazyků plodná jest v světě mátě iných.
     </em>
    </span>
   </p>
   <p>
    <span class="emphasis">
     <em>
      Český, chorvátský, ruský, polský a moravský,
     </em>
    </span>
   </p>
   <p>
    <span class="emphasis">
     <em>
      bulgarský, srbský jsou z něho, jsou i jiné atď.
     </em>
    </span>
    <sup>
     [
     <a class="footnote" href="#ftn.id2583784" name="id2583784">
      67
     </a>
     ]
    </sup>
   </p>
   <p>
   </p>
   <p>
    Pod slovanským patrne rozumie jazyk slovenský; aká to už v týchto riadkoch srdečná
         oddanosť svojmu, aká hrdosť na svoj národný jazyk, ktorý mu je prameňom slovanských rečí! V
         Belovej výrečnosti človek vidí mudrca diplomatického, ktorý si iste najprv v makulátoch
         múdro porozpisoval, čo má povedať; v Krmanovi slovenské srdce nachodíme, ktoré sa modlí za
         to bohu, že mu zachoval reč slovenskú. Vydal Krman aj viac katechizmov a čo do jeho
         teologických zásluh, jeho hore spomenutá
    <span class="emphasis">
     <em>
      Agenda
     </em>
    </span>
    je bez odporu
         najlepšia, bárs na ňu dosť planší ľudia čo len môžu najviac špincú; a vtedajší stav cirkvi
         spieva mu históriou slávu, lebo on jednak lenivé kňažstvo k práci viedol, jednak nezbednosť
         a taľafatkárske zachádzanie s duchovnými vecami svetských na uzde držal, čo ale všetko sem
         nenáleží. Oveľa viac by bol náš Krman vykonal pre celý národ slovenský, keby už roku 1731
         nebol lapený býval a mučený po väzeniach a v prenasledovaní, v akom kríži neborák až do
         roku 1740, dňa 17. septembra sa nachádzal; potom ale v spomenutom dni a roku vyslobodený
         bol uložením božím, prenesený zo smrti do života vyššieho.
   </p>
   <p>
    S ním, aj za ním nasleduje veľa spisovateľov, ktorí ale výhradne len teológii náležia.
         Spomenutiahodní sú: Juraj Ambrosius, superintendent (zomrel roku 1746). Vydal mnoho
         slovenských knižiek, medzi ktorými najhlavnejšia je:
    <span class="emphasis">
     <em>
      Príprava k smrti, s
            pripojením jiních, užitečních kňížeček,
     </em>
    </span>
    roku 1742.
    <span class="emphasis">
     <em>
      Katechismus
            učení křesť.,
     </em>
    </span>
    roku 1738.
    <span class="emphasis">
     <em>
      Gruntovní vysvetlení
         katechysmu,
     </em>
    </span>
    roku 1738.
    <span class="emphasis">
     <em>
      Rozebírání částek katechysmu D. M.
         Luthera,
     </em>
    </span>
    roku 1742.
    <span class="emphasis">
     <em>
      Jádro křesť. učení,
     </em>
    </span>
    roku 1745. Viď o
         ňom:
    <span class="emphasis">
     <em>
      Memor. prov. Csetnek,
     </em>
    </span>
    <sup>
     [
     <a class="footnote" href="#ftn.id2583891" name="id2583891">
      68
     </a>
     ]
    </sup>
    str. 103. Znamenitý prozaik tohto veku je Pavol Jakobej, o ktorom s istotou
         povedať môžeme, že svojím slohom prevyšuje samých českých spisovateľov. Narodil sa v
         Prietrži roku 1695 a bol kňazom v Modre roku 1721. Pomimo kázní, katechizmov a ich
         vysvetlenia vydal:
    <span class="emphasis">
     <em>
      Ortographia Bohemo-Slavica, Modlitebný poklad, Velmi důležité
            příčiny proti hodování, opilství
     </em>
    </span>
    atď. Horlivosť tohto muža za slovenskú
         literatúru bola bezpríkladná, hodná aj nášho nasledovania. On sám, v tom veku!, dobrovoľne
         predkladal žiakom študujúcim na modranskom gymnáziu gramatiku československú. — Prichádzame
         teraz na „slovenského Gellerta“
    <sup>
     [
     <a class="footnote" href="#ftn.id2583934" name="id2583934">
      69
     </a>
     ]
    </sup>
    , ako obecenstvo Samuela Hruškovica menovalo, a ktorý aj skutočne toho mena
         zasluhuje, lebo zložil veľké množstvo, a to naozaj krásnych piesní, aké doteraz cirkev
         evanjelická s nábožnosťou spieva. — Ešte aj iní skladatelia piesní sú nám známi, a síce:
         Lovčáni, Ertel, Blazius starší aj mladší, Glozius, Stránsky, Tešlák, Strečko, Daniel
         Jesenský, povestný latinský básnik, ale zložil aj daktoré slovenské básne, Samuel
         Palumbíny, Ondrej Ambrosius, tento ešte pri začiatku 18. storočia, Ján Čerňanský, Juraj
         Peterman, tento vydal viacej spisov rozličného obsahu, napríklad:
    <span class="emphasis">
     <em>
      Čechorečnost ve
            dvoch dieloch,
     </em>
    </span>
    v Prešporku roku 1783. Eliáš Mlynarovich a Ondrej Šafarovský,
         mešťania, vydali svoje piesne; Jonatan Nigriny, Daniel Barány, Ján Straka, Daniel Bocko,
         tento bol výborný kazateľ a vydal celoročný beh kázní, a mnohí iní. A títo všetci boli zo
         stavu duchovného; ostáva nám teda ešte ohliadnuť sa s radosťou srdca na tých spisovateľov
         slovenských, ktorí zo stavu svetského na toto pole literárne vystúpili, medzi ktorými
         stretávame sa s Matejom Bodom, mužom v hodnostiach a úradoch svetských vysoko postaveným.
         Toto nám je tým vítanejšie, že práve takýchto poriedko vídame so slovenskou literatúrou, a
         ešte menej so slovenským spisovaním sa zapodievať. Písal mimo iných latinských kníh:
    <span class="emphasis">
     <em>
      Zvuk evanjelium večného,
     </em>
    </span>
    pekné piesne od rozličných spisovateľov,
         ale sám v tejto zbierke ich má do 253.
    <span class="emphasis">
     <em>
      Obrana kresťanského
         náboženství.
     </em>
    </span>
    — Spísal tiež, ale nevydal, jeden spis na spôsob Komenského
         Labyrintu pod názvom
    <span class="emphasis">
     <em>
      Poutník
     </em>
    </span>
    atď. Ján Ambrozy, slúžnodvorský oravskej
         stolice, vydal roku 1780
    <span class="emphasis">
     <em>
      Škola Kristova.
     </em>
    </span>
    Job Zmeškal, vicišpán
         oravský, spísal a vydal roku 1781
    <span class="emphasis">
     <em>
      Školu Jobovu.
     </em>
    </span>
    Baltazár Pongrátz,
         advokát a viacerých stolíc asesor, preložil Amadea Kreutzberka
    <span class="emphasis">
     <em>
      Pobožná
            přemyšlování,
     </em>
    </span>
    roku 1783. Ján Demian z Trenčína, advokát v Prešporku (zomrel
         1799), skladal slovenské verše, ktoré sa sem aj tam v rukopisoch povaľujú, daktoré Tablic
         vychvátil záhube z hrdla, dajúc ich vytlačiť vo svojich
    <span class="emphasis">
     <em>
      Veršovcoch,
     </em>
    </span>
    II. zväzku. Tento istý veršoval aj žartovné latinské veršíky; tuná z jeho
    <span class="emphasis">
     <em>
      Merendy
     </em>
    </span>
    dačo na ukážku:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Merenda
     <br/>
     <br/>
     Ego vere
     <br/>
     Hospites gratos prehendam,
     <br/>
     et bonam dabo merendam.
     <br/>
     <br/>
     Saginatur anser unus
     <br/>
     qui est judaicum munus,
     <br/>
     hune cum commodis amicis
     <br/>
     conquassabo absque tricis.
     <br/>
     <br/>
     Haec sunt saepius audita,
     <br/>
     sed nihil agitur ita,
     <br/>
     unde posset judicari
     <br/>
     serio nos convocari.
     <br/>
     <br/>
     Ad tollendum hunc scrupulum
     <br/>
     fiet posteras periculum,
     <br/>
     ego illudam nemini — —
     <br/>
     Ergo venite Domini.
     <br/>
     <br/>
     Haes dicens non jocabatur,
     <br/>
     coquae mandatum dabatur:
     <br/>
     Ut capiat penicillum
     <br/>
     et mactet anserem illum,
     <br/>
     <br/>
     Quem mensibus octo pavit,
     <br/>
     qui triginta devoravit
     <br/>
     posonienses turcici
     <br/>
     metretas puri tritici.
     <br/>
     <br/>
     Anser ille saginatus
     <br/>
     tantois edidit boatus,
     <br/>
     ut pagos viciniores
     <br/>
     turbaverint hi clamores. etc.
     <sup>
      [
      <a class="footnote" href="#ftn.id2584103" name="id2584103">
       70
      </a>
      ]
     </sup>
    </p>
   </div>
   <p>
   </p>
   <p>
    Vidieť tu veselú myseľ slovenského zemana. Veršovstvo tohto spôsobu aj v slovenskom
         jazyku dlho panovalo medzi naším, slovenským zemianstvom. Veselosť, domáco-rodinné bravúry
         a žarty, myseľ od politických náruživostí vzdialená, vo všetkom povrchná, je
         charakteristické znamenie sociálneho života nášho zemianstva v týchto časoch. Kvet z tohoto
         života, dosť pekný a vyvinutý, vidíme na Jánovi Chrastinovi, tomto celkom spoločenskom
         mužovi a prostonárodnom veršovníkovi. Jeho
    <span class="emphasis">
     <em>
      Kalendár
     </em>
    </span>
    je až doteraz
         pamätný, ktorému sa ani Palkovičov ani Fejérpatakyho čo do krasochuti a výberu
         spoločenských žartov a vtipov nevyrovná. Chrastina bol učiteľom nižších, meštianskych tried
         na prešporskom gymnáziu a mal veľké zásluhy o tlačiarsku správnosť česko-slovenských kníh u
         Landerera od roku 1758 na svetlo vychádzajúcich. Jeho rozprávky vo veršoch o
    <span class="emphasis">
     <em>
      Taubmanovi, Geľovi
     </em>
    </span>
    atď. sú známe doteraz, hoci meno Chrastina akosi
         odznelo v literatúre aj v živote. Do tejto vrstvy literárne, aspoň literárne slovenských
         zaslúžilcov patria istotne aj tí, čo po ňom v korektorstve česko-slovenských kníh
         nastúpili, lebo toto náležalo bez odporu k tomu večnému nešťastiu českého spisovateľstva u
         Slovákov, že ani najučenejší ľudia nevedeli vždy bezchybne gramaticky písať. Veď to aj
         teraz ešte zakusujú tí, ktorí v mestách bývajú, keď skoro každú kázeň naskrze ortograficky
         sami prepopravovať musia. To je bieda. Najprv sa dá taká kázeň najbližšiemu priateľovi,
         ktorý vie trochu viac z českej gramatiky ako pôvodca, potom druhému, ktorý stojí v pokútnej
         povesti ako dobrý Čech, tak sa to už prekorigované potom komentuje daktorému z novších
         náčelníkov literárnych v mestách, s maličkou výhovorkou, že veru je to len tak napochytro
         písané, aby to teda trochu prekorigovať ráčil. A ten neborák sa ešte iba potom s tým do
         potu nakoriguje. Za starých časov tieto plienky českého spisovateľstva na Slovensku právali
         istí ľudia, ktorí sa tomu trochu priučili a už stále miesto prebývania, obyčajne v
         Prešporku pri tamojších školách, mávali. Časy sa ale zmenili a už teraz prosiť musia istí
         páni zas istých pánov, a — to je ad animam bieda! Ale aj pamiatku tých stálych korektorov
         si my obnoviť ideme. Boli medzi inými: Juraj Molitor, kostolník pri slovenskej cirkvi, a
         pracoval do roku 1749. Pavel Bordáč sa schválne učil slovenskej gramatike u P. Jakobeiho, a
         keď sa okolo roku 1752 učiteľom nižších tried na prešporskom gymnáziu stal, prijal na seba
         korektorstvo. Za ním potom dosadli na jeho stoličku korektorskú: Juraj Melian, hore
         spomenutý Chrastina, Samuel Čerňanský a iní. Najčistejšie sú knihy spod Chrastinovej
         korektúry. Najpamätnejší ale predsa bol Juraj Bahil, korektor slovenských kníh v Levoči,
         muž veľmi vzdelaný a pre slovenskú literatúru činný; vydal nedeľné perikopy a spísal
         historicko-kritický úvod ku knihám Starého i Nového zákona, pomáhal vydávať Komenského
         Orbis pictus a prehliadal slovenskú časť. Potom súkromne na Klenovci žijúc spísal
    <span class="emphasis">
     <em>
      Históriu kníh symbolických, O viere;
     </em>
    </span>
    mimo toho spísal výklad
         českých slov v Biblii Slovákom nezrozumiteľných atď., to všetko do roku 1759, v ktorom roku
         zomrel.
   </p>
   <p>
    Už sa aj prozaici častejšie zjavovali na literárnom poli, menovite zasluhuje chválu
         Martin Lauček, ktorý pomimo veľkého množstva zanechaných rukopisov vydal:
    <span class="emphasis">
     <em>
      Vypsání
            života Gotharda, Zlatá baně, Konkordancia, Slze mučedlníků, Radostné
         prozpěvování
     </em>
    </span>
    a mnohé iné; pravda, skoro všetko len teologické. Narodil sa vo Sv.
         Martine v Turci roku 1732, naposledok bol v Skalici kňazom a zomrel roku 1802. Kázeň na
         jeho pohrebe od Sepešiho, sobotištského kňaza držaná, vyšla v Skalici roku 1804. Daniel
         Sartorius (nar. 1704) vydal viacej teologických spisov, tiež veršoval, a zostali po ňom v
         literatúre mnohé pamiatky. Matej Markovič (nar. 1707) písal veršom aj prózou a
         znamenitejšie jeho spisy sú:
    <span class="emphasis">
     <em>
      História cirkevní, Vypsání stolic království
            Uherského, História králů Uherských.
     </em>
    </span>
    — Pavel Doležal je pamätný pre jeho
    <span class="emphasis">
     <em>
      Gramatiku slovensko-českú
     </em>
    </span>
    roku 1746 vydanú a
    <span class="emphasis">
     <em>
      Donatus
            latino-slavicus,
     </em>
    </span>
    <sup>
     [
     <a class="footnote" href="#ftn.id2584295" name="id2584295">
      71
     </a>
     ]
    </sup>
    roku 1746 na svetlo pustený. Výborný je ale aj jeho
    <span class="emphasis">
     <em>
      Šlabikár
     </em>
    </span>
    z roku 1756, opatrený obrázkami a vtipnými veršíčkami. Na
         každú literu prikladá vtipný veršík, napríklad:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     S) Sekera vyvrací stromy,
     <br/>
     hněv boží bezbožné domy.
     <br/>
     T) Tele skáče v nemoudrosti,
     <br/>
     jemu jest podobných dosti.
     <br/>
    </p>
   </div>
   <p>
   </p>
   <p>
   </p>
   <p>
    Michal Institoris Mošovský je povestný toho veku spisovateľ a hojnejší než mnoho
         druhých. Narodil sa roku 1733, na samý nepárny počet, ako aj jeho celý život je naozaj len
         taká jednotka, sedmička a dve trojky! Pre slovenskú literatúru urobil mnoho, pre slovenský
         národný život veľmi málo; vidieť na Mošovskom rozum, nieto v celom jeho živote čistej
         posvätenosti za život ľudu slovenského. On písal ako dáky Nemec, ale zisku sa korila jeho
         duša za živa a márnej chvály žiadosť po smrti; porobil dobre cudzím, aby ho chválili, ale o
         chválu vďačného potomstva slovenského nestál! Zlorečené to zabudnutie na svoj národ
         popečatilo veľa slovenských spisovateľov a Mošovský otvára bránu toho mrzkého počtu
         literárnych slovenských skrbcov. Mošovského príklad pilnosti nám môže všetkým slúžiť za
         zrkadlo; ale jeho zabudnutie na vlastný národ pri smrti nech nám je za výstrahu, lebo
         potomstvo sa nedá oslepiť daktorými našimi almužnami a vyrečie ostrý súd nad hnusnými
         žgrlákmi. Muž tento bol pilný spisovateľ, vydal mnoho spisov veršom aj prózou, viedol veľa
         vydaní kníh, písal k nim predhovory, pôsobil a účinkoval všestranne, bol neženatý a náramne
         zbohatol z literatúry slovenskej. Ale slovenský národ sa nestal účastným jeho bohatstva. A
         keď si pomyslíme, že už teraz s jeho peniazmi hospodária tí, ktorí našu mládež slovenskú zo
         škôl vyháňajú, chudobných do deviatej kože zodierajúc
    <sup>
     [
     <a class="footnote" href="#ftn.id2584374" name="id2584374">
      72
     </a>
     ]
    </sup>
    a slovensky sa jej učiť nedovoľujúc, teda nás len tým väčšia ľútosť nadchádza.
         Mošovský poručil tisíce cudzím, slovenskej literatúre, totiž ústavu prešporskému, mizerných
         sto zlatých, a to práve v tom veku, keď sa národ slovenský na krídla svoje chápať počínal!
         Čo to mohlo byť za srdce! Spisovateľstvo naše slovenské v tomto časovom okrese nenesie ešte
         so svojimi spismi hotovosť skutočného posvätenia sa za svoje ideály; písalo sa — písalo,
         ale tak úzko, tak clivo je človeku preberajúcemu tieto spisy a spytujúcemu ich okolnosti, v
         ktorých sa zjavili. Bár sa už obsažnejšie myslieť, spisovať a radiť počínalo, bár sa už
         krajšie hviezdy slovenských osobností zjavovali, všetko to ešte neuspokojuje slovenského
         človeka, lebo všetko to zas vidíme upadať späť tam do špinavej ziskovnosti, tu do žiadosti
         márnej chvály sveta alebo do podlej bojazlivosti, ktorou ogabalosťou ducha stravované sú aj
         samé skutky dobré a vôľa pôvodne šľachetná. Tablic vyhováral Mošovského, že tak málo urobil
         pri smrti pre literatúru slovenskú, akoby si bol chcel popredku zotrieť fľak zo svojho
         hrobu; nevieme, kto bude Tablica vyhovárať za to, že nechal Maďarom svoje slovenské
         peniaze! Kollár aspoň obom vyčítal ich skrbecké hriechy. Tí naši boháči nastĺkali v 18.
         storočí peňazí, aby ich v 19. naši nepriatelia na zničenie nás mohli spotrebovať. Nech
         prepáči láskavý čitateľ, že sme sa pri tomto nemilom predmete trochu dlhšie pobavili,
         museli sme o týchto veciach hovoriť, hovoriac o literárnom živote slovenskom, najmä keď nám
         život nie je to číre pedantné spisovanie, ale s tým spojené skutky opravdivého posvätenia
         seba národnému životu. Kde ale človek špinavé žgrliactvo pri tých, čo vedú predok, v
         spisovateľstve zhliada, hriech by bol neohlásiť sa pri tom, aspoň k výstrahe živých!
   </p>
   <p>
    Vyznačili sa za časov Mošovského ako spisovatelia v próze aj vo verši ešte aj iní, ako
         Ján Tonzoris, kňaz istebniansky, ktorý pomimo teologických spisov zanechal po sebe aj
         lekársku knižku:
    <span class="emphasis">
     <em>
      Sana consilia medica, aneb zdravá rada lekárska,
     </em>
    </span>
    v
         Skalici roku 1771. Samuel Čerňanský zložil veľa piesní a modlitieb, písal tiež
    <span class="emphasis">
     <em>
      Nejhlavnější pravidla slovenské dobropísebnosti, Pamatné Příhody Hraběte
            Beňovského
     </em>
    </span>
    a iné. Pavel Šramko sa v okoliach slovenských až doteraz ako muž
         veľkej učenosti chváli. Narodil sa vo Veľkej Revúcej v Gemerskej stolici, zomrel v Klenovci
         ako kňaz roku 1808. Spísal pomimo menších prác, ako sú
    <span class="emphasis">
     <em>
      Běh života Marie Theresie,
            Česko-slovenská Liternice,
     </em>
    </span>
    obzvlášť veľké diela:
    <span class="emphasis">
     <em>
      Recko — slovenský
            Slovár,
     </em>
    </span>
    vo fólii, 3 hrubé diely;
    <span class="emphasis">
     <em>
      Vypsání skazy Jeruzalemské,
            Pamatný sloup,
     </em>
    </span>
    atď., atď., ktoré ale len v rukopisoch ostali. Jeho pôsobenie
         sa vzťahovalo hlavne na jeho okolie, v ktorom veľa duchov k činnosti mal a tiché podanie
         národného života svojim veľkým vplyvom na súvekých prenášaním šíril a udržoval, zato aj
         jeho pamiatka doteraz ostáva živá u potomkov. U nás Slovákov je to pozoruhodné, že aj medzi
         samými učenými má podanie veľkú moc. Nie jeden učený a zaslúžilý muž hoci priam ani nevydal
         bachanty, nech len robil na poli národného hýbania sa, lepšiu má povesť medzi potomkami ako
         takí tablicovci a mošovskovci, čo pri smrti zabudli na svoj národ, z ktorého mozoľov, pokým
         žili, sa obohacovali. A toto prechovávanie podania o dobrých dušiach je spravodlivé. — Ján
         Hrdlička, maglódsky kňaz, účinkoval mnohými spismi na svoj vek, ktorých sedmoro
         teologického obsahu vydal, pomimo ktorých aj články časopisecké písal. Matej Šulek bol muž
         bezpríkladnej trpezlivosti a pilnosti v spisovaní. Pospisoval veľké množstvo kníh, ale po
         slovensky len veľmi nepatrné veci vydal, napríklad:
    <span class="emphasis">
     <em>
      Recept Boží,
     </em>
    </span>
    jednu
         kázeň, daktoré verše a podobné maličkosti. V rukopisoch po ňom ostalých sa viacej jeho
         spisovateľských prác nachodí, sú to veľké folianty v Tisovci pod opaterou tamojšej cirkvi
         evanjelickej schované.
    <span class="emphasis">
     <em>
      „Všetky Šulekove rukopisy nevládali sa na talige
         odviezť“,
     </em>
    </span>
    píše mi Škultéty
    <sup>
     [
     <a class="footnote" href="#ftn.id2584564" name="id2584564">
      73
     </a>
     ]
    </sup>
    náš ako hodnoverné svedectvo jedného očitého svedka. Šulekovský rod je pamätný
         pre slovenský národ, lebo tento dostal z neho veľa činných, ráznych, horlivých mužov, z
         ktorých doteraz veľa požehnane účinkuje na blaho a šťastie Slovenstva. — Výborný prozaik je
         aj Michal Semian, dakedy pezinský kňaz, narodený vo Vradišti pri Skalici roku 1741. Písal
         mnoho veršom aj prózou, menovite zložil veľa krásnych piesní, hymny a od svadobných mimo
         teologických spisov a vydania Biblie spísal a vydal:
    <span class="emphasis">
     <em>
      Historické vypsání knížat a
            králů uherských,
     </em>
    </span>
    v Prešporku roku 1786. Obľúbený román
    <span class="emphasis">
     <em>
      Kartigám
     </em>
    </span>
    preložil
    <sup>
     [
     <a class="footnote" href="#ftn.id2584598" name="id2584598">
      74
     </a>
     ]
    </sup>
    a slohu svojho plynnosťou a krásou v spoločnostiach slovenských udomácnil. Sloh
         Semianov je príjemný, snadný, okrúhly a kvetnatý. Jeho živá pamiatka doteraz trvá nielen v
         spisoch, ale aj vo vnukoch, reči a národnosti slovenskej tak ako on milovných. Ľudovít
         Semian, jeho vnuk, terajší kaplán myjavský, vydal už tiež daktoré literárne pokusy, najmä
         ale blahoplodne účinkuje na vzdelanie ľudu slovenského. Pripomenuli sme toto len tak bokom,
         že sa radi stretáme na poli literárnom s vnukmi slávnych dedov, tým radšej, o koľko redšie
         sa stáva, že by cena ducha a znamenitosť dedená bývala vnukmi. — Štefan Leška bol veľmi
         plodný spisovateľ teologický, vydal desatoro spisov rozličného obsahu, zomrel v Kereši ako
         bývalý pražský superintendent a naposledy tamojší ev. kňaz. Jeho šľachetný syn, statočný
         dedič mena aj cností otcových, je interesantná postava v terajšej slovenskej literatúre, o
         ktorom i tak nám príde čas zvlášť hovoriť. Eliáš Marček vydal v Prešporku roku 1768
    <span class="emphasis">
     <em>
      Spis o Životném květě;
     </em>
    </span>
    Daniel Lehocký roku 1786 tiež v Prešporku
    <span class="emphasis">
     <em>
      Spis o Vychovávání.
     </em>
    </span>
    Jeden z najposlednejších spisovateľov ku koncu
         18. storočia je Ondrej Plachý. Spísal a sčasti aj vydal do dvadsať rozličných väčších
         spisov. On je pamätný pre literatúru a žurnalistiku slovenskú menovite vydávaním svojho
         spisu pod menom
    <span class="emphasis">
     <em>
      Staré noviny,
     </em>
    </span>
    ktorý vychádzal štvrťročne a
         obsahujúceho známosti a dobré články hospodárske, historické, geografické, filozofické,
         fyzikálne atď. Dlho sa síce tiež neudržal, ako Belove, Tállayho, Korabinského a iných,
         svedectvá to hrozné o národe našom v tých časoch, toľko učených ľudí bolo a ani len takéto
         časopisy si nevedeli udržať! Medzitým — tak to ide, kde nieto rozvinutého národného
         povedomia, tam čo by archanjeli vstupovali na zem a počínali robiť, predsa nevydržia a
         národ vždy len odkväckáva. Knihy Plachého sú ešte aj tieto:
    <span class="emphasis">
     <em>
      Primitiva latina cum
            interpretatione Slavonica,
     </em>
    </span>
    <sup>
     [
     <a class="footnote" href="#ftn.id2584695" name="id2584695">
      75
     </a>
     ]
    </sup>
    v Trnave roku 1807.
    <span class="emphasis">
     <em>
      Evanjelický Funebrál,
     </em>
    </span>
    v Štiavnici roku
         1798, druhé vydanie v Prešporku roku 1820 obstarané.
    <span class="emphasis">
     <em>
      Život Martina
         Luthera,
     </em>
    </span>
    v B. Bystrici roku 1791.
    <span class="emphasis">
     <em>
      Reči písma sv. s
         Predmluvou,
     </em>
    </span>
    v Bystrici roku 1799.
    <span class="emphasis">
     <em>
      Zákon krajinský, z ohledu
            náboženství vydaný,
     </em>
    </span>
    roku 1791.
    <span class="emphasis">
     <em>
      Postylla domovní,
     </em>
    </span>
    v
         Bystrici roku 1805. Dva hrubé diely: 1. strán 264, 2. strán 527,
    <span class="emphasis">
     <em>
      Agenda
            Ecclesiastica slavica. Kochaní se s Bohem,
     </em>
    </span>
    <sup>
     [
     <a class="footnote" href="#ftn.id2584737" name="id2584737">
      76
     </a>
     ]
    </sup>
    z nemeckého preložené, v dvoch dieloch, strán 1154. Mimo týchto vyšli ešte aj
         daktoré jednotlivé kázne od neho. Ale v rukopisoch zostalo po ňom veľa znamenitých diel,
         ktoré sú dôležité pre literatúru, z ktorých pripomíname tuná len daktoré, a síce:
    <span class="emphasis">
     <em>
      Atheismus ex principiis veteris philosophiae populariter refutatus, De nexu
            Protestantium &amp; Romano-Catholicorum, relate ad negotium religionis in Hungaria,
            Historia Ecclesiarum Ev. A. C. in Inclita Provincia Thurociensi a reformationis
            temporibus deducta, Historia Eccl. Protest. sub regimine Aug. Mariae Theresiae in
            Hungaria.
     </em>
    </span>
    <sup>
     [
     <a class="footnote" href="#ftn.id2584770" name="id2584770">
      77
     </a>
     ]
    </sup>
    Ale načo bych viac vyratoval, veď je toto dostatočné k tomu, aby sa pamiatka
         muža tak horlivého a pilného vo vďačných srdciach jeho potomkov obnovila. Michal Štaigel,
         narodený roku 1769 v Slanej, napokon kňaz v R. Brezove, vydal
    <span class="emphasis">
     <em>
      Metodológiu
     </em>
    </span>
    a daktoré pojednania v
    <span class="emphasis">
     <em>
      Solenniách
     </em>
    </span>
    Malohontskej bibliotéky vytlačených. — Zvláštna tiež jedna postava z veku tohto sa díva na
         nás v mužovi literárnom, bystrom, a síce v Ladislavovi Bartolomaeidesovi. Bol kňazom v
         Ochtinej, narodil sa v Klenovci roku 1754, jeden to z tých živších a pružnejších duchov
         slovenských, ktorí zdrúzgajúc reťaze polemickej, úzkoprsej pedantickosti, bombastického
         scholasticizmu a mŕtvej štylistiky, sa slobodnejším duchom na veselšie pole učenej činnosti
         pustili a ideálnejšiemu spytovaniu histórie a života cestu kliesnili. Články
         Bartolomaeidesove, ktoré do mnohých novín posielal, pripravovali cestu spravodlivejšej
         literárnej kritike, objasňovali otázku slovenskej literatúry, oceňovali plody literárne a
         oboznamovali obecenstvo so stavom a lósmi slovensko-literárneho života. Zvláštnych spisov
         do pätnásť spísal a zväčša aj tlačou vypustil na svetlo, medzi ktorými pamätnejšie sú
         tieto:
    <span class="emphasis">
     <em>
      Commendatio de Bohemis Kis-Honthensibus, Vittenbergae anno 1783.
     </em>
    </span>
    <sup>
     [
     <a class="footnote" href="#ftn.id2584842" name="id2584842">
      78
     </a>
     ]
    </sup>
    Spis veľmi dôležitý, krásnym duchom a historickou spravodlivosťou písaný.
    <span class="emphasis">
     <em>
      Spis užitečný a velmi potrebný od Doctora Grobiana s uprimností učinený, v
            němž napomíná pilně k ostřihání mravů,
     </em>
    </span>
    v B. Bystrici roku 1784, kniha
         mravokárna a na svoj vek dobre pôsobiaca.
    <span class="emphasis">
     <em>
      Rozmlouvání Jozefa II. s Matějem I.
            Korvínus rečeným,
     </em>
    </span>
    roku 1790.
    <span class="emphasis">
     <em>
      Geographia,
     </em>
    </span>
    roku 1798.
    <span class="emphasis">
     <em>
      Memorabilia provinciae Csetnek. Notitia historico-geographico-statistica,
            Comitatus Gömör,
     </em>
    </span>
    v Levoči 1806 — 1808.
    <span class="emphasis">
     <em>
      De Sajone amne natura
            navigero.
     </em>
    </span>
    <sup>
     [
     <a class="footnote" href="#ftn.id2584893" name="id2584893">
      79
     </a>
     ]
    </sup>
    Vydal aj daktoré kázne slovenské. Pamätný a pre svoju učenosť doteraz spomínaný
         je Matej Holko najstarší, ktorý nie tak v literatúre ako viac v živote učenom spoločenskom
         literatúru a umenie medzi Slovákmi rozširoval, ale sám tiež veľa nevydaných spisov po sebe
         zanechal. Narodil sa v Tisovci roku 1719 a zomrel 1785. Medzi jeho mnohými rukopismi
         pamätnejšie sú:
    <span class="emphasis">
     <em>
      Index virorum literatorum Bohemorum, Moravorum etc. — Errores, a
            Bohemis et Slavis decantati, sive loca in cantionibus bohemico — slavicis calculum non
            promerita, vel virgula censoria digna. — Jiskra in Hungaria, sive de rebus gestis
            Jiskrae et Bohemorum in Hungaria. — Exules Bohémi et Moravi, quorum memoriam vitarum
            scriptorumque ab iis editorum recensione hoc specimine ad posteros propagare
            illustrareque voluit Matth. Holko.
     </em>
    </span>
    <sup>
     [
     <a class="footnote" href="#ftn.id2584928" name="id2584928">
      80
     </a>
     ]
    </sup>
    Všetky tieto rukopisy sú bohaté pramene pre históriu českých vysťahovalcov,
         škoda, že tam v prachu hnijú bez úžitku; kto bližšie nich býva, mohol by veľkú službu
         preukázať literatúre a histórii, keby aspoň kratšie výťahy z nich porobil a v časopisoch
         našich so slovenským obecenstvom zdelil. Lež pre našu slovenskú literatúru bez odporu
         najdôležitejší jeho rukopis by bol tento:
    <span class="emphasis">
     <em>
      De eo, quod nimium est in restituenda
            et sectanda linguae slavico — bohemicae puritate, sive adversus Bohemismi superstitiosos
            sectatores, et id genus alia.
     </em>
    </span>
    <sup>
     [
     <a class="footnote" href="#ftn.id2584969" name="id2584969">
      81
     </a>
     ]
    </sup>
    Z tohto názvu vidieť hlboký hlas slovenského srdca, búriaceho sa proti tomu
         neprirodzenému a pre Slovákov neprimeranému čechizovaniu slovenskej reči. Holko bol prorok
         síce na pustatine, ale predsa veľký prorok krajšej budúcnosti literárno-slovenskej. Lebo
         nielen tamten rukopis svedectvo vydáva o tom, ale aj tie hojné zbierky prostonárodných
         slovenských piesní, ktoré toľké služby preukázali Kollárovi pri jeho vydávaní spievaniek
         slovenských. Celý rukopis týchto spievaniek svedčí o jeho veľkej pilnosti, pečlivosti a
         svedomitosti, s akou tieto drahé kvapky krvi národnej, tieto poklady a diamanty z búrky
         časov zachované opatriť sa usiloval. Nadpis toho rukopisu svedčí, akým cieľom ich zbieral:
    <span class="emphasis">
     <em>
      Cantiones etc. de patria nostra, bellis, arcibus, viris et variis casibus etc.
            ne intercidant collectae atque descriptae manu Matthiae Holko.
     </em>
    </span>
    <sup>
     [
     <a class="footnote" href="#ftn.id2585020" name="id2585020">
      82
     </a>
     ]
    </sup>
    A s akou útlosťou opatroval tieto dedičstvá národné, svedčia jeho slová v
         predmluve:
    <span class="emphasis">
     <em>
      Rythmos inconcinnos, vel alia non attendam prorsus, historica unice
            respiciam. Aequorum censorum nemo unquam vitio mihi vertet, si quid fabulosi etiam
            connotavero. Licebit ex his et similibus et historicas et alias veritates perspicaeibus
            elicere.
     </em>
    </span>
    <sup>
     [
     <a class="footnote" href="#ftn.id2585049" name="id2585049">
      83
     </a>
     ]
    </sup>
    Dobre si prorokoval, nebohý, my požehnávame hrob tvoj a tešíme sa z príchodu
         tvojho do tmy, v ktorej si zažíhal svetlo, aby sme my k čistejšiemu poznaniu prísť mohli. V
         slovách tohto muža sa silou prorockou derie na svetlo génius národa slovenského, a ešte nám
         nadhadzujú daktorí, že sme my novotári, zvestujúci čosi nového, čosi nevídaného. Veľa mužov
         chcelo to, čo my chceme, ako aj ďalej budeme vidieť. Život tohto muža by nám mohol jeho
         vnuk pán Matej Holko, terajší rimabanský kňaz, spísať a odostrieť, srdce tak šľachetné,
         myseľ tak živú predviesť pred obecenstvo vďačného potomstva malo by veľmi dobré následky;
         nech by svedectvá minulosti ešte aj terajšie tmy predsudkov rozháňali, pri ktorej
         príležitosti by sa aj o jeho rukopisoch obšírne pohovoriť mohlo. To samé by aj o svojom
         otcovi, tiež Matejovi, ten samý (mohol) urobiť a v oslavovaní a oceňovaní deda a otca tiež
         svoju zásluhu a česť hľadať. A my by sme aspoň o daktoré nákresy pre nás časopis
         predmenovaného pána farára prosili.
   </p>
   <p>
    Tento druhý Matej Holko, syn tamtoho a otec terajšieho rimabanského pána farára, je tiež
         veľmi dôležitá postava pre literárny život Slovenska. — Narodil sa v Skálniku roku 1757,
         zomrel v Rimabani roku 1832. Tento muž je zakladateľom Malohontskej bibliotéky, ktorá má
         veľké zásluhy o literárny život tamtých strán a o samu literatúru. On prebudil jak známeho
         aj v literatúre slovenskej Jána Feješa, tak aj Petra Kubíniho, pánov slávnych a literatúry
         slovenskej pomocníkov a napomáhateľov horlivých, ktorí jeho samého potom podporovali. Táto
         bibliotéka mávala svoje schôdzky, pri ktorých sa držiavali reči a čítali všakové práce a
         pojednania, ktoré sa potom aj tlačou vydávali pod názvom
    <span class="emphasis">
     <em>
      Solennia Bibliothecae
            Kis-Honthanae.
     </em>
    </span>
    Týchto solenií vyšlo doteraz 25 zväzkov. Obsahujú v sebe
         pojednania historické, filologické, filozofické, geografické atď. v reči latinskej,
         slovenskej, uhorskej; pravda, že s neduhom ducha času aj táto spoločnosť od úmyslu
         zakladateľa sa vzdialila, takže čím ďalej, tým redšie sa slovenské práce v tých zväzkoch
         nachádzajú. Teraz už sám tento ústav len živorí a najmä pre náš slovensko-literárny život
         je celkom stratený. Zakladateľ tejto bibliotéky písal tiež veľa pojednaní do tých solenií,
         ako aj rukopisy daktoré po sebe zanechal. Urobil si aj tento zásluhy o zbieranie národných
         piesní, a tak môžeme s hrdosťou o týchto našich mužoch hovoriť; ale najmä štúdiá mladých
         Slovákov sa bezpečne môžu zakosíliť o zmýšľanie týchto mužov a ich náhľad na život
         literárny slovenský. Po dlhom premŕvaní sa v staršej slovenskej literatúre s radosťou sme
         sa pozastavili pri týchto mužoch, ktorí celým srdcom národnosti slovenskej oddaní súc tak
         ideálnymi pohľadmi do budúcnosti v praktickom pracovaní sa vyznačili. Z pliec týchto mužov
         dostávame snadnejší priehľad na vrch všetkých tých snažení literárno-slovenských, lebo v
         nich je možnosť vidieť nevyhnutnú potrebu ako snaženia bernolákovsko-fándlyovsko-hollovskej
         strany, tak tiež usilovanie Kollár — Godra — novoliterárne. Lež aby sme zas veľmi vysoko
         nevyleteli, musíme sa spiatkom poohliadať, či nám daktoré klasy na poli povedomia
         slovenského nezaostali, ktoré tiež zobrať a do stodoly literárnej vniesť musíme. Lebo jesto
         ešte za nami daktoré dôkazy toho, že Slováci, bár si ešte ani tak, ako to vidíme u
         Holkovcov, nevyslovili svoju nevôľu nad češtením ich jazyka, predsa praktickým citom vedení
         slovenčili a k nárečiu svojmu sa skláňali.
   </p>
   <p>
    Nestihli sme pre valiaci sa prúd reflexií o slovenskom živote pripomenúť ani Alexandra
         Macsayho, kňaza z rádu pavliniánov, ktorý už roku 1718 svoje kázne poslovenčené vydal pod
         názvom
    <span class="emphasis">
     <em>
      Panes primitiarum aneb Chleb prvotiny, t. j. Kázně na nedele celého
         roku,
     </em>
    </span>
    v Trnave roku 1718. Posvätené sú grófovi Adamovi Kolonitsovi. Ani sme
         nemohli menovať jednotlivé kázne, ktoré od roku 1743 na svetlo povychádzali, a teraz nám
         stačí pripomenúť, že ich skutočne veľa vyšlo a že ich v rokoch 1831—1834 pilno pozhľadávané
         pán Michal Rešetka v Trnave na svetlo poznovu v dvoch dieloch vydal; náklad viedol na ne
         nebohý kanonik Juraj Palkovič. Daktoré mená pôvodcov nebude od veci pripomenúť, a síce:
         Ignác Fr. Hozlpek, Ján Terlanday, Ján Najmer, Michal Petrík, Serafín Pissek, Ján Besko,
         Anton Gyattel, Jozef Nagy, David Gašpar Lukačovský, Ján Filo a mnoho iných. No už teraz
         môžeme si dačo povedať o celom tomto slovenskom, vždy viac a viac proti čechizovaniu
         slovenského literárneho jazyka sa stavajúcom hýbaní. To je pravda, že od konca 17.
         storočia, čo totiž, nakoľko je nám známe, v slovenskom nárečí vyšla prvšia kniha hore
         spomenutého Žilinca Mikuláša Tamášiho, až po samého Bernoláka v celom 18. storočí nezjavil
         sa duch povolaný, ktorý by bol to povedal a priviesť sa osmelil, čo len tušil Holko a čo
         Bernolák vyslovil a vyviedol. Pusto a clivo je z tohto ohľadu skoro v celom storočí, aspoň
         clivo po Bernoláka, nebolo tuná ani muža, ktorý by bol tajnej myšlienke slovenského kmeňa
         sa posvätil a cestu razil, ani verejnosti a národa hýbavého, ktorý by bol mohol pokrmu
         dávať vyslovovateľom dnukajších túžob národa. Sám obsah tých kníh, ktoré sú a predsa ostanú
         reprezentantmi úsilia slovenského, nemohol si cestu vyrúbať k srdcu národnému, lebo bol
         veľmi obmedzený, menovite ale preto nedostatočný, že sa obmedzoval len práve na polemiku
         teologicko-náboženskú, na ktorej i tak veľmi mnoho sa prv po česky pracovalo, ktoré teda už
         nič nové nedonášalo, žiadne nové myšlienky v národe nekriesilo a práve preto ani samej
         slovenčine výraznú a rozhodujúcu boj-službu nedonášalo. Samej polemike len slabo slúžilo
         odchodenstvo od českej reči; medzitým, už sme povedali, že to bol čo do národného
         slovenského povedomia istý nisus, ktorým hovorili tajné moci života slovenského. — Živel
         český mal viacej sily v samom kmeni slovenskom, bo bol hneď gramaticky, hneď syntakticky,
         hneď lexikálne, hneď numeračne dokonalejší ako to vtedy ešte len slabé chcenie slovenské.
         Mdlobu túto napomáhal aj ten ohľad, že sa vlastne len pokazenou češtinou písalo, tak totiž,
         ako sa nikde na svete nehovorí, vo všetkých spisoch, ktoré po Bernoláka vyšli, panuje samá
         nedôslednosť, viacej sú české ako slovenské, večný galimatiáš, žiadna typickosť, žiaden
         blahozvuk, žiadna forma reči! Akože by teda táto mdloba, tento nefilologický hriech bol
         mohol zachvátiť národ, ktorý videl, čítal a počúval oveľa krajšiu, vycibrenejšiu,
         vyokrúhlenejšiu reč česko-slovenskú. K tomu si predstavme tie veky, kde literatúra ešte
         nebola národná potreba a nevyhnutnosť! Medzitým išlo to predsa svojou nutnou cestou, a inak
         to ani ísť nemohlo. Prečo, povieme si v daktorých nákresoch.
   </p>
   <p>
    Nič nie je tak zodrané ako to ustavičné opakovanie plačov a jeremiád na nekonečnosť
         nárečí a nárečíčkov, podnárečí a podnárečíčkov slovenských, pre ktoré vraj Slováci nemôžu
         mať jednej, svojej vlastnej reči literárnej a literatúrnej, lebo vraj ktoréže sa dá
         pozdvihnúť na trón vojvodský a panovnícky, či krekáčtina, či šariština, či zemplínčina, či
         hanáčtina, či liptovčina atď.? Zasmiať sa človek musí na to, koľko tu títo páni nárečí
         natvorili. Pán Štúr im ale pomohol ešte k daktorým nárečiam, a síce k „tustovskému“ (od
         trenčianskeho slova tustý miesto tlstý) a iným, lebo veru práve tak oni robia nárečia
         slovenské, hneď každý kocúrkovsko-krekáčsky žargón na stupeň vlastného nárečia povyšujúc.
         Môže sa nás teda pán Kollár teraz spýtať, či to tustovské nárečie nepovýšime na literárnu
         reč. Ale všetky tie rečové rozličnosti na Slovensku sú len domáce a časové a nič
         neprekážajú literárnej jednote medzi Slovákmi, lebo jesto v Slovanstve jedno slovenské
         nárečie, ktoré je také ukončené, zaokrúhlené, sami v sebe dôsledne koncentrované ako
         ktorékoľvek druhé nárečie slovanské, ba nárečie naše slovenské má také cnosti, také
         bohatstvá a poklady, aké vari žiadne vzdelané nárečie slovanské nemá. To je nevkusná reč
         pomenovať jedno nárečie sviniarčinou a kočištinou, a tento spôsob rozumovania náleží medzi
         luzu a nie do literárnej debaty.
    <sup>
     [
     <a class="footnote" href="#ftn.id2585328" name="id2585328">
      84
     </a>
     ]
    </sup>
    To vieme všetci, že nuansí jesto v našom nárečí dosť, jazyk je odblesk národa,
         jeho ducha, mravov a povahy, živý, čerstvý, svieži kmeň slovenský má aj reč takú. Váhavý,
         pustovný Maďar má aj reč jednotvárnu; proti tomu Slovák jeden celok z tisíc rozmanitostí
         krásne a súmerne spletený. Opravdivá okrúhlosť jazyka sa nedá vytvoriť z jednotvárnosti,
         ale z plnokvetnej, plnoživotnej rozličnosti, ako práve naše nárečie je utvorené. Maďari
         dobre cítia túto potrebu a to, čo im chýba, hľadia silou-mocou doplniť. Tak si už nedávno
         vo svojej učenej spoločnosti 12 rozličných maďarských nárečí vytvorili a menovali výbor,
         ktorý tieto nárečia skúmať a z nich pomoc ťahať má. My naozaj máme bohatosť nárečovú — a
         chceme ju potupovať a zahadzovať. Podľa nášho presvedčenia nieto na Slovensku ani viacej
         ani menej nárečí ako jedno, a to je čisto slovenské, za aké toto naše nárečie spisovné
         priatelia aj nepriatelia uznali aj uznávajú. Ak má čo byť z kmeňa slovenského, ak on má byť
         platným kmeňom v Slovanstve a platným národom v človečenstve, ak má náš kmeň byť to vo
         svete, čo je implicitne v sebe, v svojich vlastnostiach, možnostiach a daroch, teda
         neomylne musí dosiahnuť ideál čistého Slováka. A keď si to uznáme, že musíme byť najprv
         Slováci vzdelaní a osvietení, to už potom samo sa bude rozumieť, že z tej vzdelanosti
         nevytvoríme najvlastnejšie sedalisko ducha, jazyk národný. Čo by to za hybrid bol náš kmeň,
         keby on sám v sebe žitie hľadal, sám sa k vysokosti vzdelaného národa driapal a ani by len
         reč nemal, jedni by mu písali po česky, druhí po trnavsky, tretí po šarišsky, lebo že česká
         reč nemá tej moci, aby stopila v sebe slovenské zvláštnosti, to sa dokázalo do zunovania
         všetkých, ktorí chceli aj skutky národné a nielen knihy. Od tristo rokov sa usilovala
         čeština podmaniť si sestru slovenskú, a predsa to nebola vstave. Prišla teda potrebne tá
         hodina, aby kmeň slovenský, prebudiac sa k povedomiu svojho určenia a povolania, aj svojej
         reči sa lapil a chtiac jednotu v sebe, zjednotil sa aj v reči. Na tomto stanovisku a obrate
         národného života iste nenapadne žiadnemu rozumnému človeku, hlasovať za krekáčtinu,
         trpáčtinu, trnavčinu, čo priam sa aj sem a tam pieseň, sloha, verš, výkričník a sada v tom
         samom podrečí vytlačí. Nuž veď Viedenčania, Berlínčania atď. dosť sa natlačia svojich
         uličníckych žargónov, a predsa nemecká literatúra nezná nič o podobných nápadoch, aké na
         nás daktorí pánkovia pre slovenčinu urobili. Tá smiešna miešanina slovenčiny s nemčinou po
         banských mestách, s maďarčinou po Dolniakoch, s rusnáčtinou po Abaujskej, Zemnenskej a
         Beregskej stolici, so srbčinou v Báčskej, Banáte, po hraniciach atď., s chorvátskym nárečím
         v Železnej stolici, nie je žiadne nárečie, ani si ona žiadnych nárokov na literárnosť
         neosobuje. — Dajte vy, páni odporníci, len nám pokoj a nebojte sa, že by tieto vami tak
         menované nárečia robili prekážku stálej jednote slovensko-literárnej. Miešaninu tú za
         embryo vyhlasovať, z ktorého by sa mal literárny organizmus vytvoriť, môže len blázon,
         ktorému sa mozog pomútil, a nie vzdelaný človek! — V ľude slovenskom je jedno podanie živé,
         a síce to: že slovenská reč je najdokonalejšia, najrozšírenejšia, najkrajšia; s týmto
         podaním sa myseľ slovenská zaoberala a nevedela vlastne, čo s tým má robiť. S českou rečou
         sa nie dostatočne mohla uspokojiť, lebo vidíme, že Slováci oddávna svoju slovenčinu kde len
         mohli, tam vtískali, veď sme videli, odkedy sa čeština naozajstne slovenčiť počínala od
         slovenských spisovateľov. Slovenské knihy sa množili s ďalším a ďalším písaním, lebo čo rok
         to rok prichádzali Slováci jasnejšie k tomu povedomiu, že aj Slováci dačo sú a byť majú.
         Povedali sme, že nebolo zvolené šťastné nárečie, ako také, ktorým sa vlastne nikde
         nehovorilo, a to musíme ospravedlniť. Nebolo možné, aby slovenský kmeň urobil preskok, zato
         ani naraz neprišiel k tomu Bernolákovmu princípu: Slováci, píšte si po slovensky, ale sa to
         stávalo pomaly. Čistá slovenčina, ako nárečie hlbokých Tatier, ako reč pôvodná, od všetkých
         nárečí slovanských odchodná, nemala ešte v tých i tak dosť napnutých a obmedzených časoch
         žiadne poručenstvo z minulosti, žiadnej podpory v prítomnosti, rozpadnutej po interesoch
         sebe odporných, žiadnej historickej podstavky, a tak žiadneho práva k životu, hoc priam sa
         ona aj vtedy vyznačovala tou istou, ktorou teraz, logickou aj estetickou, ako Kollár vraví,
         dokonalosťou. To sa nemôže teraz ako pium desiderium vyslovovať, aby ňou sa bolo písalo.
         Krajomluvy nemali zástupcov, iba jedna takáto krajomluva slovenská ukazovala aj svoje
         poručenstvo, aj mužov literárnych ju zastupujúcich, a tá sa menom slovenského génia
         odvážila kročiť na pole samostatnej slovenskej literatúry. Bolo to podrečie trnavské. Keď
         pozrieme do tých, nami hore vyrátaných kníh, teda nachádzame, že je to tam miešanina
         českého so slovensko-trnavským nárečím. Lebo nielen to, že česká reč bola panujúca a mysle
         všetky na Slovensku prenikla, ale aj samé geografické položenie to so sebou donášalo, aby
         vystupovanie slovenského nárečia na literárnu hodnosť neodskakovalo ďaleko, ale kročilo na
         najbližší schod, a ten bol geograficky aj lingvisticky najbližšie k českému — nárečie
         skalicko-trnavsko-slovenské. Veď vieme, že ako v prírodnom, tak ani v duchovnom procese
         nieto skoku, a tak aj kroky slovenského povedomia, podľa toho uvažované, ospravedlnené sú
         pred tými, ktorí v pravde veci chápať vedia. Slováci kráčali ťažko, pomaly, zdĺhavo, ale
         keď máme len trochu filozofickej trpezlivosti k šľakovaniu šľakov národného ducha, môžeme
         sa veľmi ľahko presvedčiť, že oni predsa celkom dôsledne ako jeden mravný celok, ako jedna
         národná osoba žili a pokračovali. Naša literatúra je svedectvo jasné, že sme sa ťažko, a
         len akoby po kvapkách, ale že sme sa predsa kryštalizovali a utvárali v jednu obecnosť
         literárnu, v jednu myšlienku Slovenska.
   </p>
   <p>
    Slováci v tom najprvšom sebacite, v tej sviatočnej hodine svojho precitnutia nemohli
         razom vidieť to, čo my, ich potomci, my, ďalší synovia podania slovenského o slovenstve,
         teraz vidíme, nemohla sa ich duša pre búrlivosť vekov, aké ju na reči držali, prebiť do
         tých ďalekých zásvetov rozvinúť sa majúceho v budúcnosti povedomia národného. — Ako keď sa
         zo sna vzbudí človek a razom pohliadne do bleskov vychádzajúceho slnca, nič istého nevidí,
         necíti, ako dáku blahoslavenú krajinu svetla, a zažmúriac oči v mysli chová obraz skvelou
         hmlou zjavenej krajiny. Tak sa môže slovenská myšlienka prirovnať k tamtomu vzoru z ohľadu
         tých precitlejších Slovákov, ktorí teda vyvolili to, čo im bolo najbližšie. Horné strany
         tatranské v tuhom chrapote dospávali sen svoj tisícveký; kraje dolné, ako bližšie k
         historickým kmeňom, a menovite k historicko-literárnemu českému, sa živšie prebudili k
         národnosti. Prebudený mal právo svoje slovo na štebeľ životného panovania v literatúre
         povýšiť; prvší nálezca je vždy uzurpátor slobody a panstva: a to boli Slováci z týchto
         okolí, v ktorých sa práve teraz čistejšia slovenčina k životu svojmu hlásiť počala. —
         Darmo, darmo sa na našich mužov uharkali českí aj slovenskí spisovatelia, že robia rozbroj,
         že píšu proste, že sú pôvodcovia slovenského nešťastia; márnosť a nedôvodnosť tohto
         posmešného uharkania sa naše časy už dosýta sa napreukazovali. Ale pravda, že aj toto
         kapriciózne nedorozumenie sa dá ospravedlniť; česky a česko-slovensky píšúci spisovatelia
         boli ako v dedičnom práve úžitku a filozofická vzdelanosť nebola u nich toľká, aby sa boli
         mohli povýšiť nad stoletý zvyk a počuť hlasy hlboké národného ducha a povolania. Všetci tí
         naši starkí nevideli v reči slovenskej ešte nič inšie ako len nástroj v modlitbe, aj to
         nota bene len k tej forme modlitby, akú im minulosť zanechala. To si teda môžeme pomyslieť,
         aké to bolo vzbúrenie v duši takého dobráčika, keď si on pomyslel, že by sa ináč mal
         modliť, než sa jeho dedovia modlili. Zato aj čo nemalo formu modlitby alebo kázne, to bolo
         od zlého; stadiaľto si môžeme vysvetliť aj to terajšie odvolávanie sa aj tých
         najobmedzenejších ľudí na Slovensku na biblický sloh! Medzitým toto všetko je slabé proti
         stentórnemu hlasu návalov života a potrieb národných! Tieto si pretínajú a prestreľujú
         cestu cez ozorné skaliská a priečne naváľaniny a nejdú módnymi nôžkami, ale hrmenným krokom
         víťaziaceho povedomia tisícvekej spravodlivosti. Zato aj nemohlo byť to počínanie udusené a
         čím ďalej sa pomkýnali veky k predku duchovných slobôd, tým väčšmi rástlo a kvetom sa
         obsýpalo toto žitie duchov slovenských. My teraz veru musíme obdivovať tú stálosť ducha, tú
         vytrvalosť slovenskej mysle, ktorou sa vyznačovali tí, čo sa usilovali písať po slovensky,
         lebo na nich hrmelo zo všetkých strán a pomoci nemali žiadnej. Múdrosť sveta je vždy
         nadutá, ale nikdy nevie povážiť tú moc, ktorú má v sebe vystupovanie novej skutočnosti,
         ktorá bár je v svojich počiatkoch, formou výstupov prvotných sprostá a nevkusná, predsa
         pribýva a šíri sa očividne a potom zatriasa bránami pekla. To boli nápady hrozných bôľov —
         ktoré sa rozvinuli teraz, keď už skutočne syn slovenský na svetlo prichodí, ten pravý, ten
         skutočný jazyk slovenský.
   </p>
   <p>
    My tie nápady národných bôľov nakreslíme, a to tým ochotnejšie, že čím viacej sa
         myšlienka slovenská z ohľadu literárnej reči slovenskej vynárala a objasňovala, tým širšia
         sa nám aj sama literatúra objavuje. Napnutosť duchov bola veľká, odpor silný, boj ukrutný,
         ktorého sa slabosi ľakali, ale silní ho pekne-rúče a statočne až na naše časy prechovali, v
         ktorých, ako vieme, s celým vybúšením plameňov náruživosti sa obnovil, vari aby nikdy
         viacej nepovstal, a prišlo k nám to vyžiadané, vyplakané, vytúžené, ťažko vybojované
         zmierenie a stopenie sa v jedno všetkých spisovateľov a vedomcov, áno, všetkých synov a
         dcér slovenských.
    <sup>
     [
     <a class="footnote" href="#ftn.id2585604" name="id2585604">
      85
     </a>
     ]
    </sup>
   </p>
   <p>
    Lež ako sa javila empíria literárna, z ktorej sme svoje reflexie naťahali, o tom musíme
         tiež počet svoj zložiť. Nárečie slovenské, ktoré už koncom 17. storočia svoju hlavu dvíhať
         začalo, menuje sa napospol bernoláčtinou, bár Bernolák len na konci 18. hlas svoj
         pozdvihol. Maličké porovnanie nám tu trochu svetla dá: ako daktorí evanjelici
         protestantizmus ešte hen do Mojžišových časov hľadať idú, tak aj u daktorých pochopy
         nespytujúcich Slovákov je bernoláčtina všetko to slovenské slovensky písať probovanie, a to
         počnúc od Žilinca Mikuláša Tamášiho až po Jána Hollého. Nech sa teda ten storočný odsek, v
         ktorom sa na literárnu hodnosť domáhala tá s češtinou pomiešaná slovenčina, menuje
         bernolákovský, s celým tým štvrťstoročím, ktoré vybieha do 19. veku: muži znamenití krstia
         na svoje meno nielen budúcnosť, ale istotne aj veľkú časť minulosti. O to hádku
         nepovedieme. Na tamtie naše reflexie pripneme už teraz bezprostredne nášho Bernoláka a jeho
         vek a pôsobenie.
   </p>
   <p>
    Mladé pokolenie je taká mladá dedinská chasa, keď sa na zvon šturmovať má pri príhodách
         osudných, prvšia letí na vežu a bije na jeden bok zvonov, keď horí, combáľa slobodne
         zvonmi, keď ide biskup alebo kráľ! Príchod nového princípu, klepanie podzemských,
         predživotných duchov na kôru skutočnosti čuje najsamprv duch mladého, slobodného pokolenia.
         Tu je srdce dengľavé, tu sú čuvy pružné, tu je duch čujný, lebo tu nemá šľapy vyryté ťažký
         obrovský zvyk, tu nieto stuhnutý rozum, ktoré veci len k počtom a skúsenosťou sto ráz
         vyopakovaným gajdošským hudlikaniam vedú: a preto nová sila mladými duchmi vyslovovaná aj
         uskutočňovaná, podopieraná, aj k zrelosti doprevadená býva. Po tých predchodných krokoch
         slovenského génia prostriedkom jednotlivých zjavov literárnych urobených, clivo bolo vo
         vzduchu literárneho života a s ťažkosťou sa čakal dáky vysloboditeľ z toho labyrintu, do
         akého to habkanie, tie pokusy a hádaniny slabo-literárne obecenstvo uvádzali. Lebo, ako sme
         už nadriekli, nebolo naprosto žiadneho pravidla, žiadnej gramatiky, tým menej slovníka,
         syntaxe, filozofie reči slovenskej. Tu teda povstal v útlom veku, srdcom dengľavým mládenec
         slovenský, ktorého oko bolo obrátené k nebu ktorého duch smelo letel nad zaprášené cesty
         zastaralého zvyku, a ktorý prvý povedal zreteľným slovom: Slováci, píšte po slovensky, tu
         máte moje slovo o vašej reči — a tento mládenec bol Anton Bernolák, učenec prešporského
         semeniska. Slovo jeho bolo pojednanie v latinčine spísané:
    <span class="emphasis">
     <em>
      Dissertatio
            philologico-critica de Literis Slavorum, de divisione illarurn, nec non accentibus, cum
            adnexa linguae Slavonicae per regnum Hungariae usitate compediosa simul et facili
            Orthographia. Roku tisíceho sedmistého osemdesiateho siedmeho!
     </em>
    </span>
    <sup>
     [
     <a class="footnote" href="#ftn.id2585706" name="id2585706">
      86
     </a>
     ]
    </sup>
    A hlas tento nebol viac hlasom na pustatine, lebo stá hlasov sa ozývalo a
         mládenca pozdravovalo, o ktorom neznámi mysleli, že je sedemdesiatročný, bachantmi
         obklopený, prachom starých biblioték zapadnutý starec, a známi i neznámi, starí i mladí
         menovali ho svojím otcom, vodcom, náčelníkom literárnym, povolaným za vyslovovateľa ich
         vlastných myšlienok. Bolo to nadšenie sviatočné, pozdravujúce nový vek s vrúcnosťou a
         pobožnosťou. Prvší hlas, ktorý sa vinul z priehlbín slovenského národa, bol hlas obrátený k
         mladému Bernolákovi, aby dal Slovákom slovenskú gramatiku, slovník, syntax, prozódiu,
         slovom žiadalo sa od neho nielen vyslovenie, ale aj uskutočnenie idey a myšlienky
         slovenskej. A mladý duch sa lapil do všetkého, a mladý duch slovenský prvší, po dlhých
         storočiach posvätil sa celkom myšlienke národnej a robil ako na gramatike, tak na
         slovenskom slovníku, a robil najmä na rozšírení sa v živote myšlienky literatúry
         slovenskej. Už roku 1790 vyšla v latinskej reči jeho gramatika, prv už ústne a priateľsky
         medzi mladším pokolením rozšírená. Na veľkom svojom slovníku pracoval cez celý život,
         ktorého ale vydania sa nedočkal. Muž tento svoje peniaze, hodnosť, úrad, čas a život
         obetoval na vzkriesenie sa života slovenského. Ako kaplán čeklísky, kde gramatiku vydal,
         pôsobil na okolité strany, menovite na mladé kňažstvo; ale najmä ako farár a arcidekan
         novozámocký celým vplyvom svojím o to stál, aby len bolo dačo zo slovenského kmeňa. On
         rozožíhal sviecu v tmách, on zreťazoval priateľov slovenskej literatúry po Prešporskej,
         Nitrianskej, Trenčianskej stolici, a v jednu spoločnosť knihy slovenské kupovať sa
         zaviazavšiu ich zvádzal, a tak na povedomí slovenského ducha a povolania neúnavne pracoval.
         Je to nekonečná radosť pre citlivého a vzdelaného Slováka, vidieť po storočnom mlčaní
         najväčšej čiastky národa dvíhať sa muža uprostred tých najhroznejších bied a nedostatkov,
         ktorý vyletiac nad ne obživí tisíc zanedbaných duchov, ako to urobil náš nezabudnuteľný
         Bernolák. Škoda večná, že ho život duchovný, že ho milenka jeho večná, myšlienka slovenskej
         úlohy a slovenského povolania skoro a privčas strovila; skončil svoju cestu v nesláve
         národa slávnu a nepoškvrnenú roku 1812. Ale nie, prajme mu odpočinku, neskončil cestu
         privčas, keď na ňu pohliadneme okom tým, ktorým sa čítajú nie roky, ale kroky urobené na
         tej ceste, po ktorej národ kráča k poznávaniu seba, svojej úlohy a sily k tamtej potrebnej.
         Kosti Bernolákove ležia na pokojnom cmiteri novozámockej fary: s ním a po ňom dostalo toto
         snaženie slovenského génia meno bernolákizmus, nárečie ním vzdelané bernoláčtina; a toto
         pomenovanie slovenskí Terzitovia aj ako posmech užívali a užívajú. Medzitým sa za meno
         Bernolákovo žiaden Slovák (iba ak dáky Ďurgala)
    <sup>
     [
     <a class="footnote" href="#ftn.id2585802" name="id2585802">
      87
     </a>
     ]
    </sup>
    nezahanbí, ba s nábožnou vďačnosťou ho bude klásť do panteónu histórie svojho
         národa. Medzitým uznať musíme odporníkom, že svoju myšlienku nevyviedol a nedokončil, lež
         ktože to z ľudí môže a smie žiadať? Gramatika jeho je chybná, nedôsledná, na bohatosť
         slovensko-slovanskú nášho nárečia potrebný pozor neobracajúca, ale ktože môže chcieť, aby
         jeden duch vyťahal na dno tú najbohatšiu studňu tisícvekých prameňov a životodarných žíl
         takej reči, ako je slovenská? Kto to všetko žiada od Bernoláka, ten nech seba najprv skúsi,
         či má len jeden necht zo zásluh Bernolákových, a potom nech hovorí. Inde sme hovorili, že
         táto reč je prostriedok medzi češtinou a čistou slovenčinou a ospravedlnili sme tento krok
         dostatočne; kto teda chce súdiť, musí to stanovisko pred oči vziať a z toho kritizovať
         Bernoláka. Už aj to pomenovanie bernolákizmu, nakoľko od samých úprimných a dobrých,
         Bernolákovmu snaženiu oddaných Slovákov pochodilo, svedčí, že tieto počiatky samy si
         neosobovali čistotu slovenčiny, za čo ju ani slovenčinou nemenovali. My ale cítime, aj
         oceniť vieme tento krok, ako aj o jeho historicko-filozofickej nevyhnutnosti a potrebe
         presvedčení sme, a práve zato aj každý z nás s tou literatúrou dobre oboznámený je, a kto
         nemohol byť, toho my už aj týmto pojednaním o stave a veciach literárnych poučiť, ako aj
         budúcne poučovať chceme a silne vo svojom predsavzatí máme. A práve zato, aby sa nezdalo,
         že si svoje všeobecné náhľady na literatúru slovenskú z prsta ciciame, zase sa ideme
         poohliadať po skutočnosti, tam nami vystaveným povedomím stvorenej. S Bernolákom a v
         najbližších rokoch jeho života vystúpilo veľa spisovateľov, ako kniežacie dvoranstvo okolo
         kniežaťa myšlienky, zaskvievajúc sa nám v sláve najlepšieho chcenia povýšiť kmeň slovenský.
         Ignác Bajza vydal roku 1783
    <span class="emphasis">
     <em>
      Cvičení pobožnosti, Právo o živení farárov, Obrana
            Blahoslavenej Panni Marie, Veselé účinki a rozprávki k stravení trúchlivých hodin, O
            epigramatech, Kresťansko-katolické náboženství
     </em>
    </span>
    v 5 dieloch (v Žiline v rokoch
         1789—1796),
    <span class="emphasis">
     <em>
      René mláďenca príhodi a skusenosťi
     </em>
    </span>
    v Prešporku 1783,
    <span class="emphasis">
     <em>
      Príklady ze sv. Písma,
     </em>
    </span>
    2 diely. Toto bol hodný, smelý, plodný
         počiatok po dlhšom len preletovaní spisov a menších spiskov. Muž tento bol odporrečný tým,
         ktorí sa chceli prebíjať k jadru čistej slovenčiny, on sa dal zmiasť reminiscencii na
         slovenské nárečia, menovite na české; schádzala mu jednak známosť iných nárečí, jednak
         pravý náhľad na to, čo je slovenské. On chcel počeštiť slovenčinu a poslovenčiť češtinu,
         ideál to slabých duchov; pohliadnime len trochu na spôsob jeho! Píše v spisku svojom o
         epigramatách:
    <span class="emphasis">
     <em>
      Dlhozvučná jest tež, anebo krátkozvučná skládánka, která to z
            víslovností obsáhla; ale z víslovnosti pravéj, dobréj. Túžto já ne z običajného mluveňá
            chcem zebírati, kdiž bich tak na všéch, slovenskú, zvláštne včilejšú reč znajících,
            pochopení neujistitedlnému hádaňú bránu odevrel; a kdiž i proti jiních národuv príkladu,
            i proti rozumu jest chcéti reč napráviti a vikrásiti z obecného toliko mluveňá: než že
            slovárov (dikcionárov) a jiních, skrze učeních mužuv zloženích kních. Jakých ménem,
            ponevádž my Uhro-Slováci vlastních naších málo počtujeme, ovšem české
         pochopujem.
     </em>
    </span>
    A takto Bajza ďalej habká porád a porád. Ale mu na jeho úmysly
         odpovedali iní, menovite Bernolák, ktorý bez mena vydal spisok roku 1794 v Žiline (?) pod
         menom:
    <span class="emphasis">
     <em>
      Ňečo o Epigramatéch, anebožto malorádkoch Jozefa Ignáca Bajzi,
            dolnodubovského pána farára, oprávdivím Slovákom k uvažuváňú predložené.
     </em>
    </span>
    Menovite na tamtie jeho reči odpovedá:
    <span class="emphasis">
     <em>
      „Toto bich však nebol od p. Bajzi
            občekával: než skorej od takého nejakého človeka, kterí buďto v hlavu zachádzá, buďto
            ale na mukách postavení sám neví, čo nezmiseľne pletie. Nebo zdáliž to není i proti
            inich národov príkladu i proti samému rozumu zdravému? Slovákom predpisovať, aby sa
            pravú a dobrú svej reči víslovnosť od Čechov učili? — Od Čechov? — prečo ne i od
            Horvátov, Polákov a Rusňákov, kterížto též slovenského rodu sú, a jak slovári, tak aj
            iné mnohé skrz učeních ludí zložené knížki majú.“
     </em>
    </span>
    Že Bajza bol opozícia
         novoslovenského hýbania, ten asi a taký moment in parvo predstavujúc, aký teraz u nás
         daktorí in magno so slovenskou češtinou a českou slovenčinou prevádzajú, svedčí aj jeho
         irónia, s akou sa dotkol až hore mnou nadrečeného spolčovania sa slovenských priateľov.
         Pustil sa vo svojich epigramoch takto do nich:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Tovarišstvu novo-slovenskému literného umeňá
     <br/>
     <br/>
     Milé Tovarišství! Víš, tú česť sem ja mál,
     <br/>
     bich prvný ke knihám slováckím led lámal.
     <br/>
     Prečo si techdi mňa v seba též nevzalo?
     <br/>
     Snáď bis’ predce za mňa též osóžček bralo?
     <br/>
     Dohlídača kasi (nevím jakéj?), juž máš.
     <br/>
     Znáš-li, že čo techdi? Kontrolleurství mne dáš.
     <br/>
     <br/>
     Tomužto
     <br/>
     <br/>
     Libé Tovarišství! Žádámť, bis’ tak lechce
     <br/>
     neprestalo, jako si povstalo tešce.
     <br/>
    </p>
   </div>
   <p>
   </p>
   <p>
   </p>
   <p>
    Komu tu nejdú na myseľ tí naši opozičníci, ktorí sa len zato proti slovenčine pechoria,
         že neboli o radu prosení, že ich Slováci nenosili na rukách; komu tu nejde na myseľ posmech
         tých novších Terzitov, ktorí sa zo spolčovania slovenského, z Tatrína, z Novín, z Nitry
         slovom aj perom dosýta navysmievali? Hľa, hľa, tak to išlo, tak to ide, tak to pôjde naveky
         s myšlienkami, ony musia aj samy v sebe mať odpor, aby sa vyvarili, nerátajúc sem istý
         odpor, ktorý z vonku princípu vždy prichodí a k udržaniu rovnováhy celku, k zachovávaniu
         posvätného ohňa novej myšlienky potrebný je. Bajza ale neostal bez soka, ktorý ho ako
         náleží na slovo vzal: odpovedal mu zas Bernolák, a síce takto:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Tovarišstvo literného umeňá slovenského pánu Bajzovi Jozefovi odpovedá.
     <br/>
     <br/>
     Milý Jozefe! Víš, žes’ tej česti nemal,
     <br/>
     bis’ první ke knihám slovenskím led lámal.
     <sup>
      [
      <a class="footnote" href="#ftn.id2586079" name="id2586079">
       88
      </a>
      ]
     </sup>
     <br/>
     Začal si jakusi, predtim neznamu reč:
     <br/>
     kteru nikdo nechce, ti lúbíš. Divná vec!
     <br/>
     <br/>
     Prečo bich ťa tehdi bolo k sebe vzalo?
     <br/>
     Však bich i tak z teba osohu nebralo.
     <br/>
     Dohledača kasi (vím ja, jakéj?), uš mám,
     <br/>
     není si mi dobrí, kontrolórstvo-ť nedám.
     <br/>
     Čo tehdi? Poprav sa, drž sa reči mojej;
     <br/>
     takže k čemu prídeš, nabudeš si nádej.
     <br/>
     <br/>
     Tomužto
     <br/>
     <br/>
     Závistníku moj! Bez teba sem povstalo:
     <br/>
     to ti nevivedeš, bár bich i prestalo.
     <br/>
    </p>
   </div>
   <p>
   </p>
   <p>
   </p>
   <p>
    Menovite poznameniahodný je spis Juraja Fándlyho v piatich dieloch v Trnave roku 1792
         vydaný:
    <span class="emphasis">
     <em>
      Piľní hospodár.
     </em>
    </span>
    Ako tiež:
    <span class="emphasis">
     <em>
      Príhodné a svátečné
         kázne,
     </em>
    </span>
    dva diely, v Trnave 1795.
    <span class="emphasis">
     <em>
      Dúverná zmluva medzi mníchom a
            diablom,
     </em>
    </span>
    v Prešporku roku 1789. Bol on najhorlivejší pomocník Bernolákov, ako
         farár naháčsky výborne pôsobil na celé svoje okolie. Proti nemu ostro písal Anton Kubovič,
         expaulinus, a vydal bez mena knihu:
    <span class="emphasis">
     <em>
      Anti-Fándly, aneb dúverné zmlúvání medzi
            Theodulusem a Jurem Fandly,
     </em>
    </span>
    <sup>
     [
     <a class="footnote" href="#ftn.id2586135" name="id2586135">
      89
     </a>
     ]
    </sup>
    v Halle (?) roku 1789. Adalbert Gazda vydal:
    <span class="emphasis">
     <em>
      Zrelé ovoce slova
            božího,
     </em>
    </span>
    dva diely v Trnave roku 1796,
    <span class="emphasis">
     <em>
      Kvetná záhrada,
     </em>
    </span>
    v
         dvoch dieloch v Trnave roku 1798,
    <span class="emphasis">
     <em>
      Dvanást kázní
     </em>
    </span>
    roku 1798 a roku 1799
         dva diely zas iných kázní. Peter Zaborský, notár, vydal:
    <span class="emphasis">
     <em>
      Stav sedlácky a jeho
            chvála.
     </em>
    </span>
    Anton Benčič spísal:
    <span class="emphasis">
     <em>
      Manna spasitedlná,
     </em>
    </span>
    v
         štyroch dieloch. Ondrej Mészáros, kapitulník v Nitre, vydal veľa pojednaní, kázní,
         modlitieb,
    <span class="emphasis">
     <em>
      Život Tobiáša, Učení náboženství rímskokatolického, Rímskokatolický
            katechizmus, Velmi vážné s Bohem obcování.
     </em>
    </span>
    Michal Klimka zložil jednu
         smutnohru a preložil daktoré spisy. Matej Kyselý, hornozelenický farár, vydal v Trnave roku
         1795:
    <span class="emphasis">
     <em>
      Dúverné a spasitedlné rozjímaní, v rukopise po sebe zanechal: Obecná
            krížová cesta, aneb krátké naučení o všeobecných sveta bídách s obrázkami,
     </em>
    </span>
    v
         štvorke, strán 303. Július Dvorak, r. sv. Pavla pustovníka kňaz, vydal v Trnave roku 1798:
    <span class="emphasis">
     <em>
      Úzká cesta pobožného života,
     </em>
    </span>
    preklad z latinského. Jozef Otrokocy
         vydal v Trnave roku 1792:
    <span class="emphasis">
     <em>
      Krátky výklad kresťanského katolíckeho
         učení.
     </em>
    </span>
    Písali ešte veľmi mnohí iní, ako sám knieža, prímas uhorskej krajiny
         Alexander Rudnay, František Habel, Ján Rayczy, Jozef Bonaventura Mauchs, Ján Danys, Štefan
         Godoll, Jozef Kubányi, veľmi plodný spisovateľ, Jur Hollý, kapitulník nitriansky Ondrej
         Turzo, nech mlčím o iných, najmä tých, ktorí zasahujú do novších časov a o ktorých budúcne
         ešte hovoriť budeme. Lež nemôžeme sa ešte odtrhnúť od tejto činnosti, aby sme nepoznačili
         to, že duch slovenský ešte aj ináč bol činný pri diele svojho zbavenia, pri prácach
         vedúcich ho k úplnému poznaniu svojho povolania, aj ináč, ako len v týchto spisoch a
         spiskoch tlačou na svetlo vyšlých. Ako veľmi štedrí podporovatelia slovenskej literatúry
         zasluhujú byť pomenovaní Ján aj Štefan Illesházy, najmä tamten viedol veľké nákladky na
         mnohé knihy od roku 1797. Fraňo Xaver Fuchs, biskup nitriansky, vydal veľké množstvo
         slovenských kníh; Juraj Palkovič, ostrihomský kanonik, bol nielen spisovateľ znamenitý,
         pilný prekladateľ Biblie do slovenčiny, ale aj nedostihnutý podporovateľ a patrón
         literatúry. Mimo vydaných kníh jesto z toho veku veľa rukopisov, my daktoré tuná
         pripomenieme.
   </p>
   <p>
    <span class="emphasis">
     <em>
      Hodegus k pravde vedúci Kalaus,
     </em>
    </span>
    ktorého spísal v uhorskom jazyku
         roku 1613 kardinál Peter Pázmán, na slovenský obrátil páter Anton Benčič, františkán, roku
         1791, vo fólii, 552 strán. Diel II. z roku 1792 obsahuje 1092 fóliových strán. Práca to
         jednak veľká, jednak aj veľmi ťažká. Známe je, že tento Hodegus najviac pomohol Pázmánovi
         na jeho ceste obracania evanjelikov na katolícku vieru.
    <span class="emphasis">
     <em>
      Kázne
         polemické
     </em>
    </span>
    od Petra Serafína Vicena z roku 1801, v štvorke, 560 strán.
    <span class="emphasis">
     <em>
      Výklad katechizmu
     </em>
    </span>
    od Jána Podvazského, farára bobotského, v
         štvorke, dva hrubé diely, 620 strán, z roku 1790.
    <span class="emphasis">
     <em>
      Uhelný kamen náboženstva
            rímskokatolického
     </em>
    </span>
    od Pavla Foldy de Nagy-Schelmetz, advokáta, v osmorke, 1260
         strán, z roku 1794. Plodný spisovateľ bol na konci minulého storočia zo svetského stavu Ján
         Turčáni, asesor, po ktorom veľké bachanty prekladov ostali a v knižnici pána farára Rešetku
         sa schovávajú, sú to romány a histórie z latinčiny, nemčiny a maďarčiny poprekladané, vyše
         500 fóliových strán.
    <span class="emphasis">
     <em>
      Pet sto naučení o dobrých mravoch
     </em>
    </span>
    od Hugolína
         Gavloviča, 118 strán, v štvorke. —
    <span class="emphasis">
     <em>
      Opravdové náboženstvo v katechizmusových
            nedelních kázňach
     </em>
    </span>
    od Jura Hollého, kapitulníka, nitrianskeho farára a
         vicearchidiakona vestenického, z roku 1815, vo veľkej osmorke, 12 dielov.
    <span class="emphasis">
     <em>
      Laskavé
            pokarhání smiešno-pochabných svetských mravov, kde není šanovaní z lásky k pravde
            nekterých stavov; príhody rozličné tu sa predstavujú, nech sa jak v zrkadle ludé v nich
            zhlédajú.
     </em>
    </span>
    Toto je rukopis od Jána Sekáča, šaštínskeho farára, z roku 1800, v
         osmorke, 140 strán. Veselé to verše. Všetky tieto rukopisy a veľa iných ťažkou prácou,
         peniazmi a neustávajúcou horlivosťou pozbieral a svedomite opatruje už toľko ráz spomenutý
         pán Rešetka, ktorého láske a priateľstvu my tuná povinnú vďačnosť skladáme a mu za ochotu,
         ktorou spisovateľovi tohto naklonený bol, srdečne ďakujeme. Z vyrátaného už teraz vidíme,
         že duch národa nášho nespal ani nedriemal, keď sa mu jeho hodina precitnutia blížila, ale
         pracoval, koľko v jeho slabých silách stálo. S novým vysloveným princípom vidíme letieť na
         krídlach anjelských nové, z hrobu povstalé postavy; lebo to, čo sme vyrátali, je len samá
         čistá škola bernolákovcov. Takto, hľa, teda sa povedomie slovenské pri dvoch ohňoch na
         jednom, ohnisku rozvatrených vyváralo a prepaľovalo. Obidve strany sa k centrám svojim
         zrážali a konsolidovali, až sa pekné kryštály z oboch utvorili; kryštály to krásne, majúce
         slúžiť na okrasu toho čistého chrámu povedomia, sebavedomosti, sebaciteľnosti
         pravonárodnej, pravoslovenskej. Každá strana zbierala svoje sily, jedna pred druhou ich
         zostriť a k víťazstvu uspôsobiť sa usilujúc. Povstávali teda spolky, najprv tamten hore
         spomenutý, bernolákovcov dovedna zahrnujúci, ktorého údovia boli rozšírení po dolnom
         Slovensku až hore ku Kysuciam; málo časov po tejto konsociácii pratala sa do života učená
         spoločnosť slovenská v Prešporku. Tamtí si položili za cieľ: kupovať a rozširovať slovenské
         knihy, títo sa zaujali reči a literatúry československej, majúc za cieľ spisovať a vydávať
         prostonárodné, najviac školské a nábožensko-evanjelické spisy. Bolo to, pravda, všetko
         jednostranné, tamtí len katolíkov, títo len evanjelikov pod svoju opateru prijímali a zato
         aj jeden čínsky múr medzi sebou postavený mali, ktorý bránil životným pokrokom, jednej aj
         druhej strany. Medzitým ale každá strana dvíhala len Slovákov, bár časom jedna na druhú
         krivo zazerajúc. Slováci evanjelickí sa domnievali, že pravdu, a to úplnú pravdu majú, keď
         mohli povedať, že česká reč je vzdelanejšia ako slovenská, a zato dvojnásobnú prácu
         vynakladať museli, lebo im bolo reč aj veci učiť. Bernolákovi nášľapníci sa zas nazdávali,
         že oni majú úplnú pravdu, keď mohli s dobrým svedomím povedať, že pre Slovákov sa má po
         slovensky písať. Ale toto by ešte všetko bolo ušlo, keby sa len tá úzkosrdečnosť náboženská
         bola vysťahovala z hláv slovenských, pre ktorú sa nemohli synovia jedného národa po bratsky
         objať. Pravda celá bola na oboch stranách spolu, nakoľko obe tieto strany priviedli
         Slovensko k tomu povedomiu, v akom sa pracovať počalo, počiatkom terajšieho storočia.
   </p>
   <p>
    Tamtie spolky nemali dlhého trvania a nad tým sa už dosť mnoho sĺz vylialo; neplačem nad
         ich rozlúsknutím sa práve zato, že ich považujem len za rozlúsknuté struky, z ktorých nové
         zrnká vypadli na roľu národnej literatúry a života. Kto tie konsociácie už tak považuje ako
         spolky zrelých, historických, mocných národov, ten musí plakať, lebo vidí, že inde sa
         zdarili a iba u nás nie! Ale my sa s tým nezrovnávame. Nielen okolnosti vonkovské
         nedopúšťali tým spolkom zveľadiť sa v ich formách, ale ani sama idea nebola ešte v
         povedomosti, na čase. Prosím, okolo čohože sa mali tie konsociácie udržovať? Či to číre
         čítať a knihy kupovať mohlo k sebe silne pritiahnuť duchov? Veď len pritiahlo dajakosi, to
         je pravda, ale akéže to bolo držanie? Hneď sa do všetkého dala tu žiadosť mrzkého zisku,
         tam prostá a chabá malodušnosť závisti a osobnej nenávisti a rozmrvila tie na slabom
         základe postavené spolčovania. Nebolo v tom vyššieho obsahu, aký ide len z prameňa idey a
         upovedomenej myšlienky; táto je obsah stvoriteľský, ktorého stvoriteľstvo záleží nielen v
         sebe, ale aj v stvorovaní takých stĺpov, o ktoré sa sama idea opiera. Dedičný hriech, na
         ktorý dočasná forma tamtých túžob zomrela, bol tento. Slováci katolícki, podopieraní
         bohatými priateľmi slovenskej literatúry, len o to stáli, aby sa knihy vydávali, aby aj oni
         mohli dačo slovenského proti česko-slovenským spisovateľom postaviť a preukázať, a zato
         nešli veľmi na obsah veci. To vieme, že mnohé tisíce dali do slovenskej literatúry, ale z
         nej naspäť neprišli, knihy sa potom, rozdarúvali skrze nakladateľov, aké príklady máme na
         Rudnaymu, Palkovičovi, Fuchsovi, Habelovi, Vurumovi, Illesházymu, ba i na samých
         spisovateľoch, ako bol aj sám Bajza, ktorý dľa svedectva Fándlyho 1500 zlatých len za svoje
         kázne vydal a sotva 115 zlatých z nich naspäť dostal! Tak sa táto literatúra udržiavala
         viac patrónstvom a spolčovania tie boli viac len materiálne. Slováci evanjelickí zas
         hnusnou ziskužiadosťou posadnutí priam ničového nič nechceli obetovať, ale ako Mošovský,
         Tablic a iní, nadrhnúc zo Slovákov peňazí, v ostatnom, nie mnoho dbali o literatúru. To je
         pravda, že obsah ich spisov bol vyšší, forma už uhladenejšia, ale nám neostalo po nich
         pevné stavenie, do ktorého by sme my boli mohli vpratať obsah našej myšlienky. Spojiť sa
         musíme, spojiť v reči, spojiť učenosť, myšlienku ducha s telom, so životom, s obeťami.
         Literatúru musíme mať jednu vo forme aj obsahu, a túto jednotu nie ako cieľ, ale ako
         prostriedok užívať máme na vytvorenie z národa nášho národ vzdelaný, sebavedomý, k svojmu
         cieľu rázne kráčajúci, nie rozcapartený a roztrhaný tam na katolíkov, tu na luteránov, tam
         na bernolákovcov, tu na čechistov, tam na meštiakov, tu na dedinčanov, tam na horniakov, tu
         na dolniakov, tam na miernych, tu na fanatických atď. Medzitým tomuto, nebol ešte čas, keď
         Bernolák svoje tovarišstvo, a Hamaliar, Tablic, Palkovič svoju prešporskú spoločnosť
         zakladali, a to, čo mohli urobiť, urobili tak, že nám aj po nich nové zrnká ostali, ktoré
         doniesli nové struky. V Budíne stojí spolok milovníkov reči a literatúry slovenskej, ako
         ostalo semä po tamtom tovarišstve literárnom; hen na rozvalinách učenej slovenskej
         spoločnosti zadržala sa katedra slovenská. Táto síce dlhé a dlhé roky vlastným profesorom
         zanedbávaná málo úžitku donášala slovenskej národnosti. Predsa ale, súc pri najvyšších
         školách evanjelických v Uhorsku, kde sa mládež slovenská hlavne na učenie schádzala a že,
         ako sme hore povedali, mládež najprv čuje tajné klopanie budúcich vekov vyššieho povedomia,
         aj ona prisilená bola vydať službu národnému duchu. Pri nej, keď nie na nej; pri nej sa
         rozložili mladé konáre, rozumiem spoločnosť mládeže slovenskej na prešporskom lýceu. Táto
         síce búrkou, aká sa strhla nad nemaďarskými národmi v Uhorsku, sklátená bola tiež; z jej
         drobkov prijala zas vädnúca katedra posilu a Palkovič dostal námestníkov, ktorí
         prechovávali čo najlepšie slovenskú myšlienku. Ale nové povedomie slovenskej národnosti
         prevrátilo čím hore tým dolu vzťahy a pomery starších spisovateľov k mladším a pán
         Palkovič, spojený s nepriateľmi slovenskými, odstránil námestníkov a nemôžuc staré veky
         povzbudiť v mladých dušiach, sám drží české lekcie na prešporskom ústave. A ešte by sa o
         jednom struku, ktorý je donesený ústavom pod námestníkmi, dalo dačo povedať; ale už sme
         ďaleko zabehli!
   </p>
   <p>
    Sme na bráne nového veku, kde keď sa zastavíme a nazad ohliadneme, oddýchneme si s
         radosťou, že už predsa z toho najhrubšieho sa národ náš vyťal a vyrúbal: lebo čo priam
         hroznejšie boje nám nastanú k ohliadaniu, veselšie je predsa človeku okolo srdca práve
         preto, že sú to boje! Bez boja sme hnili, v bojoch ukrutných vieme, že žijeme, v tých
         bojoch sme vyrazili životné iskry, ktoré zapaľujú bohato zavinuté lunty slovenskej
         národnosti a toho povedomia, že aj Slovensko má svoj diel v rozvíjaní sa budúcnosti
         slovanskej a že tam, na tom búrnom divadle histórie civilizovaných národov aj my Slováci
         ako Slováci so cťou stáť máme!
   </p>
   <p>
    Vstúpime teda v budúcom zväzku Pohľadov na bohatšie pole slovenskej národnosti,
         slovenského literárneho života, a počneme Tablicom a Palkovičom a ich činnosťou, a skončíme
         prácu, ktorú sme si boli pred seba vzali.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580824" name="ftn.id2580824">
        42
       </a>
       ]
      </sup>
      <span class="emphasis">
       <em>
        Disertatio de perioecis…
       </em>
      </span>
      (lat.), — Rozprava o
               krivoprísažníctve. Wittentaerg 1659, Historicko-chronologické, evanjelicko-panónske
               (slovenské) drobnôstky atď. Pamätihodnosti dvoch martýrov v Hungárii.
     </p>
    </div>
    <div class="footnote">
     <p>
      <sup>
       [
       <a class="para" href="#id2580910" name="ftn.id2580910">
        43
       </a>
       ]
      </sup>
      <span class="emphasis">
       <em>
        Verše Petra Benického…
       </em>
      </span>
      — Verše slovenské uverejnil prvý raz
               Fr. Sasinek v Archíve starých česko-slovenských listín, písemností a dejepisných
               pôvodín… Diel II, zv. I, Turč. Sv. Martin 1873, s. 5 — 50.
     </p>
    </div>
    <div class="footnote">
     <p>
      <sup>
       [
       <a class="para" href="#id2581224" name="ftn.id2581224">
        44
       </a>
       ]
      </sup>
      <span class="emphasis">
       <em>
        Salomonea Postila…
       </em>
      </span>
      (lat.), — Šalamúnova postila atď.,
               Podivuhodný voz boží, atď., Prvé práce a ustanovenia Jána Herrmanna atď.
     </p>
    </div>
    <div class="footnote">
     <p>
      <sup>
       [
       <a class="para" href="#id2581303" name="ftn.id2581303">
        45
       </a>
       ]
      </sup>
      <span class="emphasis">
       <em>
        Lechica nos tandem…
       </em>
      </span>
      (lat.) —
     </p>
     <div class="literallayout">
      <p>
       <br/>
       Konečne nás láskavo prijala Lechova zem
       <br/>
       a podľa božej vôle nás aj dodnes chová.
       <br/>
       Ja trávim život trpezlivo v školskej práci
       <br/>
       a starám sa o prospech zverenej mládeže.
       <br/>
      </p>
     </div>
    </div>
    <div class="footnote">
     <p>
      <sup>
       [
       <a class="para" href="#id2581362" name="ftn.id2581362">
        46
       </a>
       ]
      </sup>
      <span class="emphasis">
       <em>
        Milochovského knižke o vrchnosti…
       </em>
      </span>
      — kniha Jána Milochovského
               Ozdoba vrchnosti svetské, aneb kterými ctnostmi krestianska vrchnosť má ozdobena a
               okrášlena býti vyšla v Drážďanoch roku 1768.
     </p>
    </div>
    <div class="footnote">
     <p>
      <sup>
       [
       <a class="para" href="#id2581524" name="ftn.id2581524">
        47
       </a>
       ]
      </sup>
      <span class="emphasis">
       <em>
        Ad latus dilectissime Matris…
       </em>
      </span>
      (lat.), — sedávajúc kedysi po
               boku najmilovanejšej matky, chlapček také porekadlá —
     </p>
    </div>
    <div class="footnote">
     <p>
      <sup>
       [
       <a class="para" href="#id2581545" name="ftn.id2581545">
        48
       </a>
       ]
      </sup>
      <span class="emphasis">
       <em>
        Nam talia quae cum lacte materno…
       </em>
      </span>
      (lat.), — lebo to, čo sme
               vpili do seba s materinským mliekom, tým nám je milšie, čím oné neumelejšie a
               slobodnejšie roky detstva sú nám drahšie a príjemnejšie…
     </p>
    </div>
    <div class="footnote">
     <p>
      <sup>
       [
       <a class="para" href="#id2581593" name="ftn.id2581593">
        49
       </a>
       ]
      </sup>
      <span class="emphasis">
       <em>
        Linguae nostrae Slavonicae…
       </em>
      </span>
      (lat.), — to, že zušľachťovanie
               našej slovenskej reči takmer ustalo. Lebo hoci táto naša reč vyniká starobylosťou,
               čistotou, vážnosťou a stručnosťou a onen rod inými cnosťami, predsa nepriazňou časov
               a nerozumnosťou ľudí dostali sme sa tam, že o jej pestovanie sa doteraz iba veľmi
               málo ľudí staralo a malo záujem. Tak sa nepochybne stalo, že také veľké a vynikajúce
               zásluhy predkov mlčky upadnuté do zabudnutia sú skryté pred potomstvom a že v tejto
               reči napísaných čítame naozaj iba málo kníh.
     </p>
    </div>
    <div class="footnote">
     <p>
      <sup>
       [
       <a class="para" href="#id2581633" name="ftn.id2581633">
        50
       </a>
       ]
      </sup>
      Pri týchto s veľkým zápalom opisuje, ako pred čítaním Augsburskej konfesie volenec
               saský žiadal, aby sa nie po latinsky, ale po nemecky čítala, a síce: — — — Elector
               Saxoniae amore gentis &amp; veritatis surrexit, petiitque ac obtinuit a Caesare,
               ut Germanica lingua uterentur, quoniam in Germania consisterent.
      <sup>
       [
       <a class="footnote" href="#ftn.id2581645" name="id2581645">
        50
       </a>
       ]
      </sup>
      — Medzitým ale povedať musíme, že sám Horčička ešte iba teóriu života
               poznal, keď sám aj predmluvu svoju radšej v latinčine ako v slovenčine spísal.
     </p>
    </div>
    <div class="footnote">
     <p>
      <sup>
       [
       <a class="para" href="#id2581633" name="ftn.id2581633">
        5050
       </a>
       ]
      </sup>
      <span class="emphasis">
       <em>
        Elector Saxoniae…
       </em>
      </span>
      (lat), — saský kurfirst z lásky k
                     národu a k pravde povstal, žiadal a dosiahol od cisára, aby sa rozprávalo po
                     nemecky, keďže sa zdržiavajú v Nemecku.
     </p>
    </div>
    <div class="footnote">
     <p>
      <sup>
       [
       <a class="para" href="#id2581680" name="ftn.id2581680">
        52
       </a>
       ]
      </sup>
      <span class="emphasis">
       <em>
        An indignam censemus…
       </em>
      </span>
      (lat.), — či azda pokladáme za nehodný
               náš kmeň, ktorý sa podľa príkladu iných kmeňov preslavuje starobylosťou, vážnosťou,
               hodnosťou atď.?
     </p>
    </div>
    <div class="footnote">
     <p>
      <sup>
       [
       <a class="para" href="#id2581747" name="ftn.id2581747">
        53
       </a>
       ]
      </sup>
      <span class="emphasis">
       <em>
        Quoniam semper nobis…
       </em>
      </span>
      (lat.), — pretože vždy ste nám boli
               nápomocní, vo vernosti najpevnejší, v bojovaní rázni, preukazujúci znamenité vojnové
               služby, dávame vám a slobodne postupujeme naveky celé končiny zeme od severu až po
               okraj južnej Itálie, aby sa tam nikto nesmel zdržiavať, usadiť alebo udomácniť, iba
               vaši. Ak tam však niekoho pristihnete zdržiavať sa, nech je vaším otrokom a potom
               nech oni všetci sú otrokmi vašich potomkov. Dané v našom meste Alexandrii v siedmom
               roku našej vlády za priazne veľkých bohov Jupitera, Plutóna, Marsa a najväčšej bohyne
               Minervy. Buďte zdraví!
     </p>
    </div>
    <div class="footnote">
     <p>
      <sup>
       [
       <a class="para" href="#id2581783" name="ftn.id2581783">
        54
       </a>
       ]
      </sup>
      <span class="emphasis">
       <em>
        Priťahoval sv. Pavla k Slovanstvu…
       </em>
      </span>
      — v štvrtom speve — Lethe
               — Slávy dcery Kollár píše o „slavských nebešťanoch“. V 399. znelke (cit. vyd., s.
               226) píše o Cyrilovi a Metodovi a v poslednom trojverší uvádza:
     </p>
     <p>
     </p>
     <div class="literallayout">
      <p>
       <br/>
       Ještě jeden v jejích řád se stavěl,
       <br/>
       ale skrytý v blesku velice,
       <br/>
       zdálo se však, jak by sám byl Pavel.
       <br/>
      </p>
     </div>
     <p>
     </p>
     <p>
      Vo Výklade Kollár hovorí, že jestvuje „podánka čili tradice o Pavlovi jako
               apoštolovi slávském“ (c. d., s. 430). Kollár o tom hovoril i vo svojej kázni Sv.
               Pavel jako prví apoštol našeho národu (Nedělní sváteční a příležitostné kázně a řeči)
               II. diel, Budín 1844, s. 419 n.
     </p>
    </div>
    <div class="footnote">
     <p>
      <sup>
       [
       <a class="para" href="#id2581852" name="ftn.id2581852">
        55
       </a>
       ]
      </sup>
      <span class="emphasis">
       <em>
        Obhanc causam sunt…
       </em>
      </span>
      (lat.), — pre tento dôvod vyskytujú sa
               ľudia, ktorí sa vraj domnievajú, že prvé cirkvi slovanských kmeňov odvodzujú svoj
               pôvod od samého apoštola Pavla a jeho spolupracovníkov, pretože sám Pavol v liste,
               ktorý napísal Rimanom, spomína nielen Hispániu, ktorú túžil navštíviť, ale že vraj
               otvorene dosvedčuje, že sám priniesol Kristovo evanjelium do Ilyriku.
     </p>
    </div>
    <div class="footnote">
     <p>
      <sup>
       [
       <a class="para" href="#id2581883" name="ftn.id2581883">
        56
       </a>
       ]
      </sup>
      <span class="emphasis">
       <em>
        Miserae gentis Henetae S. Slavicae reliquiae…
       </em>
      </span>
      (lat.) — biedne
               pozostatky kmeňa Henetov čiže Slovanov.
     </p>
    </div>
    <div class="footnote">
     <p>
      <sup>
       [
       <a class="para" href="#id2581960" name="ftn.id2581960">
        57
       </a>
       ]
      </sup>
      <span class="emphasis">
       <em>
        Ex hac prodiere varii Claris…
       </em>
      </span>
      (lat.) — z toho kmeňa vzišli
               viacerí najslovutnejší mužovia, medzi ktorými vyniká svätý Hieronym, vynikajúci
               vyznavač, pochádzajúci z ilýrskeho mesta Stridóna, ktorý podľa tvrdenia Kroniky
               Piaseckého (strana 56) na vďačnosť dalmátskych Slovanov preložil Sväté písmo do ich
               reči. Blahoslavený Martin, biskup v meste Tours. Matej Vlašić Illyricus, narodený v
               slovinskom meste Labine, v roku 1540 poslucháč teologických prednášok blahoslaveného
               Luthera a Melanchtona, ktorí ho v nebeskej pravde vzdelali, uverejnil vynikajúce a
               študentom teológie užitočné spisy. Jeho krajan Matej Grabacius (tak nazývaný tiež
               slovanským priezviskom), prísny strážca disciplíny a kedysi profesor gréčtiny v
               Tübingene. Andrej Dudić atď. Cyril a Metod, ľudovo Strachota, biskupi a apoštoli
               všetkých Slovanov atď. Ján Hus atď. Majster Jeroným Pražský atď. Ján Jesenius z
               Jesena, kedysi rektor akadémie wittenberskej, neskôr pražskej, osobný lekár dvoch
               cisárov, Rudolfa a Mateja. Majster Benedikti z Nedožier atď. Doktor Daniel Basilicus
               z Nemeckej Ľupče, pán Michal Ascanius zo Zvolena.
     </p>
    </div>
    <div class="footnote">
     <p>
      <sup>
       [
       <a class="para" href="#id2582016" name="ftn.id2582016">
        58
       </a>
       ]
      </sup>
      <span class="emphasis">
       <em>
        Pannonius fuit et fovius Augustus…
       </em>
      </span>
      (lat.) — z Panónie bol aj
               milostivý Augustus, tiež cisári Valentinianus a jeho brat Valens a syn
            Gratianus.
     </p>
    </div>
    <div class="footnote">
     <p>
      <sup>
       [
       <a class="para" href="#id2582059" name="ftn.id2582059">
        59
       </a>
       ]
      </sup>
      <span class="emphasis">
       <em>
        Pannonius fuit et fovius Augustus…
       </em>
      </span>
      (lat.) — z Panónie bol aj
               milostivý Augustus, tiež cisári Valentinianus a jeho brat Valens a syn
            Gratianus.
     </p>
    </div>
    <div class="footnote">
     <p>
      <sup>
       [
       <a class="para" href="#id2582118" name="ftn.id2582118">
        60
       </a>
       ]
      </sup>
      <span class="emphasis">
       <em>
        Haec cum ita se habeant…
       </em>
      </span>
      (lat.) — keď sa tieto veci majú
                  takto, neviem, čo by som povedal, akým závratom hlúposti alebo pýchy trpia tí
                  odrodilci, ktorí rodom, rečou, priezviskom Slovania, iba pre obyčajne pominuteľný
                  a dočasný zisk odtŕhajú sa od tohto kmeňa, svoj pôvod prenášajú k inému kmeňu a čo
                  je najhanebnejšie, matku, od ktorej a z ktorej vzišli, rozličným hanobením
                  zahŕňajú a preklínajú. Ako keby nebolo dosť čestné pochodiť z toho kmeňa, ktorý
                  toľkými cnosťami už dávno si pripravil cestu k nesmrteľnosti. A boh nie je
                  prijímateľom osôb. Už skôr sa zaiste mnohým znepáčila oná zakorenená nečinnosť v
                  zušľachťovaní slovanského štúdia. Preto raz ktosi z priateľov takto mi
               povedal:…
     </p>
    </div>
    <div class="footnote">
     <p>
      <sup>
       [
       <a class="para" href="#id2582222" name="ftn.id2582222">
        61
       </a>
       ]
      </sup>
      <span class="emphasis">
       <em>
        Haec cum ita se habeant…
       </em>
      </span>
      (lat.) — keď sa tieto veci majú
               takto, neviem, čo by som povedal, akým závratom hlúposti alebo pýchy trpia tí
               odrodilci, ktorí rodom, rečou, priezviskom Slovania, iba pre obyčajne pominuteľný a
               dočasný zisk odtŕhajú sa od tohto kmeňa, svoj pôvod prenášajú k inému kmeňu a čo je
               najhanebnejšie, matku, od ktorej a z ktorej vzišli, rozličným hanobením zahŕňajú a
               preklínajú. Ako keby nebolo dosť čestné pochodiť z toho kmeňa, ktorý toľkými cnosťami
               už dávno si pripravil cestu k nesmrteľnosti. A boh nie je prijímateľom osôb. Už skôr
               sa zaiste mnohým znepáčila oná zakorenená nečinnosť v zušľachťovaní slovanského
               štúdia. Preto raz ktosi z priateľov takto mi povedal:…
     </p>
    </div>
    <div class="footnote">
     <p>
      <sup>
       [
       <a class="para" href="#id2582639" name="ftn.id2582639">
        62
       </a>
       ]
      </sup>
      Od toho samého vyšiel v Trnave roku 1697 v štvorke strán 399
      <span class="emphasis">
       <em>
        Kunšt dobre
                  umríti,
       </em>
      </span>
      kde spisovateľ už patrne odstupuje od češtiny, píše napríklad:
      <span class="emphasis">
       <em>
        večnej, milujem, najvýš, šťastlivej, premilej, prečistej, tejto,
               dobrej
       </em>
      </span>
      atď.
     </p>
    </div>
    <div class="footnote">
     <p>
      <sup>
       [
       <a class="para" href="#id2582688" name="ftn.id2582688">
        63
       </a>
       ]
      </sup>
      Že vyššia šľachta priala slovenskej literatúre, to aj tuná vidíme; pripomenutý
               gróf bol vtedy Oravskej, Šarišskej, Tekovskej atď. stolice hlavný župan, kráľovský
               radca, komorník,
      <span class="emphasis">
       <em>
        „Cubiculariorum Regalium Magister, Artium et Bonorum Arva
                  et Ljetava Director“,
       </em>
      </span>
      etc.
     </p>
    </div>
    <div class="footnote">
     <p>
      <sup>
       [
       <a class="para" href="#id2583194" name="ftn.id2583194">
        64
       </a>
       ]
      </sup>
      Pripravujúc totiž ako kňaz na smrť odsúdeného jedného kuruca, ako sa rákócziovskí
               vojaci volali, držal prenikavé napomínanie a reči k delikventovi, a pre tieto upadol
               do podozrenia najvyššieho poručíka vojska cisárskeho v B. Bystrici, menom Hajstera.
               Natoľko vystúpila nemilosť tohto k tamtomu, že aj ortieľ smrti vyslovený bol nad ním
               ako nad takým, ktorý potajmo s rákócziovcami drží. Hajster bezpochyby závidel
               delikventovi, mal potešenie z rečí, ktorými ho Bel na smrť chystal a pripravoval.
               Medzitým ale predsa našli sa ľudia, ktorí vysvedčili o Belovi, že je muž pokojný a
               spravodlivo poriadku oddaný, takže Hajster znad jeho hlavy strhol súd smrti.
     </p>
    </div>
    <div class="footnote">
     <p>
      <sup>
       [
       <a class="para" href="#id2583299" name="ftn.id2583299">
        65
       </a>
       ]
      </sup>
      <span class="emphasis">
       <em>
        Mickiewicz nedávno veľkú pravdu povedal Slovanom…
       </em>
      </span>
      — ide o
               Mickiewiczove Parížske prednášky, a to o prednášku z 21. I. 1842. Za informáciu
               ďakujeme dr. J. Ambrušovi. Nevieme, odkiaľ poznal text Hurban.
     </p>
    </div>
    <div class="footnote">
     <p>
      <sup>
       [
       <a class="para" href="#id2583711" name="ftn.id2583711">
        66
       </a>
       ]
      </sup>
      <span class="emphasis">
       <em>
        Neque enim si quid…
       </em>
      </span>
      (lat.), — ani trochu totiž nezaostáva, ak
               budeme môcť správne posúdiť, za vážnosťou a vznešenosťou španielčiny, ani za pôvabom
               a hladkosťou francúzštiny, ani za vznešenosťou a silou angličtiny, ani za bohatstvom
               zmyslu a dôrazu nemčiny, ani za mäkkosťou a ľubozvučnosťou taliančiny a konečne ani
               za veliteľskou prísnosťou našej maďarčiny; má všetky tieto vynikajúce kvality, ak ju
               používajú mužovia učení, výreční, rodení a uspôsobení pre spoločnosť.
     </p>
    </div>
    <div class="footnote">
     <p>
      <sup>
       [
       <a class="para" href="#id2583784" name="ftn.id2583784">
        67
       </a>
       ]
      </sup>
      <span class="emphasis">
       <em>
        Chvála budiž tobě…
       </em>
      </span>
      — citát preberá Hurban z Tablica (Poezye
               II, 1807, Paměti česko-slovenských básnířův…, s. XXVI), ktorý uvádza, že sú z
               Krmanovej rukopisnej knihy In nomine Jesu! Svetlonoš český cestu do češtiny
               ukazující…
     </p>
    </div>
    <div class="footnote">
     <p>
      <sup>
       [
       <a class="para" href="#id2583891" name="ftn.id2583891">
        68
       </a>
       ]
      </sup>
      <span class="emphasis">
       <em>
        Memor, prov. Csetnek…
       </em>
      </span>
      — rozumej Memorabilia provinciae
               Csetnek — Pamätihodnosti kraja Štítnik, spis Ladislava Bartolomeidesa vydaný roku
               1799 v Banskej Bystrici.
     </p>
    </div>
    <div class="footnote">
     <p>
      <sup>
       [
       <a class="para" href="#id2583934" name="ftn.id2583934">
        69
       </a>
       ]
      </sup>
      <span class="emphasis">
       <em>
        Prichádzame na „slovenského Gellerta“…
       </em>
      </span>
      — Christian
               Fürchtegott Gellert (1715 — 1769), nemecký básnik a moralista. Keď Hurban hovorí o
               Hruškovicovi ako o „slovenskom Gellertovi“ (pomenoval ho tak po prvý raz Pavol
               Valaský), myslí na jeho pôvodnú i prekladovú duchovnú poéziu a náboženskú
            hymnológiu.
     </p>
    </div>
    <div class="footnote">
     <p>
      <sup>
       [
       <a class="para" href="#id2584103" name="ftn.id2584103">
        70
       </a>
       ]
      </sup>
      <span class="emphasis">
       <em>
        Merenda…
       </em>
      </span>
      (lat.) — Výslužka
     </p>
     <div class="literallayout">
      <p>
       <br/>
       — — Ja naozaj
       <br/>
       vďačných hostí prijmem
       <br/>
       a dám im dobrú výslužku.
       <br/>
       <br/>
       Už sa kŕmi jedna hus,
       <br/>
       ktorá je židovským darom,
       <br/>
       túto s ochotnými priateľmi
       <br/>
       ponatriasam bez ťažkostí.
       <br/>
       <br/>
       Toto sú častejšie počuté slová,
       <br/>
       ale nedeje sa nič takého,
       <br/>
       z čoho by bolo možné usudzovať,
       <br/>
       že nás vážne pozývajú.
       <br/>
       <br/>
       Na odstránenie tejto pochybnosti
       <br/>
       bude v nebezpečenstve potomstvo,
       <br/>
       ja si nebudem zahrávať s nikým — —
       <br/>
       teda poďte, páni!
       <br/>
       <br/>
       Toto vraviac nežartoval,
       <br/>
       kuchárke hneď rozkaz vydal,
       <br/>
       aby chytila za krídlo
       <br/>
       a zarezala tú hus,
       <br/>
       <br/>
       ktorú osem mesiacov pásla
       <br/>
       a ktorá zožrala tridsať
       <br/>
       prešporských meríc
       <br/>
       čistého tureckého žita.
       <br/>
       <br/>
       Hus tá dobre vykŕmená
       <br/>
       také spustila vám kriky,
       <br/>
       že až susedné dediny
       <br/>
       zburcovali tie náreky. Atď.
       <br/>
       <br/>
      </p>
     </div>
    </div>
    <div class="footnote">
     <p>
      <sup>
       [
       <a class="para" href="#id2584295" name="ftn.id2584295">
        71
       </a>
       ]
      </sup>
      <span class="emphasis">
       <em>
        Donatus latino-slavicus,
       </em>
      </span>
      — správny titul znie: Donatus
               latino-germanico-hungarico-bohemicus — Mluvnica
            latinsko-nemecko-maďarsko-česká.
     </p>
    </div>
    <div class="footnote">
     <p>
      <sup>
       [
       <a class="para" href="#id2584374" name="ftn.id2584374">
        72
       </a>
       ]
      </sup>
      Jedna chudobná matka, ktorej syna nitriansky senior, vdp. Ján Roy vyučoval a do
               rétoriky pripravil, šuhajca spôsobného dovedúc do Prešporka, musela aj s ním odísť
               preč, čo toľko dukátov za exámen vydierali od úbohej.
     </p>
    </div>
    <div class="footnote">
     <p>
      <sup>
       [
       <a class="para" href="#id2584564" name="ftn.id2584564">
        73
       </a>
       ]
      </sup>
      <span class="emphasis">
       <em>
        Píše mi Škultéty…
       </em>
      </span>
      — August Horislav Škultéty (1819 — 1892)
               bol v tomto čase ev. kapl. v Tisovci. Citovaný list nepoznáme.
     </p>
    </div>
    <div class="footnote">
     <p>
      <sup>
       [
       <a class="para" href="#id2584598" name="ftn.id2584598">
        74
       </a>
       ]
      </sup>
      <span class="emphasis">
       <em>
        Obľúbený román Kartigám preložil…
       </em>
      </span>
      — ide o preklad
               dobrodružného románu Kartigám z maďarčiny od Ignáca Mészárosa (tento ho preložil z
               nemčiny).
     </p>
    </div>
    <div class="footnote">
     <p>
      <sup>
       [
       <a class="para" href="#id2584695" name="ftn.id2584695">
        75
       </a>
       ]
      </sup>
      <span class="emphasis">
       <em>
        Primitiva latina cum interpretatione Slavonica
       </em>
      </span>
      (lat.), —
               základy latinčiny so slovanskými vysvetlivkami.
     </p>
    </div>
    <div class="footnote">
     <p>
      <sup>
       [
       <a class="para" href="#id2584737" name="ftn.id2584737">
        76
       </a>
       ]
      </sup>
      <span class="emphasis">
       <em>
        Agenda Ecclesiastica slavica
       </em>
      </span>
      (lat.), — Cirkevno-slovanská
               agenda.
     </p>
    </div>
    <div class="footnote">
     <p>
      <sup>
       [
       <a class="para" href="#id2584770" name="ftn.id2584770">
        77
       </a>
       ]
      </sup>
      <span class="emphasis">
       <em>
        Atheismus ex principiis…
       </em>
      </span>
      (lat.), — ateizmus zo starších
               filozofických základov ľudovo vyvracaný atď. O spojení protestantov a rímskych
               katolíkov, vzhľadom na náboženskú činnosť v Uhorsku atď., História cirkvi ev. a. v. v
               slávnej turčianskej stolici od čias reformácie atď., História protestantskej cirkvi
               za kraľovania vznešenej Márie Terézie v Uhorsku atď.
     </p>
    </div>
    <div class="footnote">
     <p>
      <sup>
       [
       <a class="para" href="#id2584842" name="ftn.id2584842">
        78
       </a>
       ]
      </sup>
      <span class="emphasis">
       <em>
        Commendatio de Bohemis…
       </em>
      </span>
      atď. (lat.), — odporúčanie o
               malohotských Čechoch, vo Wittenbergu roku 1783. Pamätihodnosti kraja Štítnik.
               Dejepisné, zemepisné, štatistické vedomosti o gemerskej župe.
     </p>
    </div>
    <div class="footnote">
     <p>
      <sup>
       [
       <a class="para" href="#id2584893" name="ftn.id2584893">
        79
       </a>
       ]
      </sup>
      <span class="emphasis">
       <em>
        De Sajone amne natura navigero
       </em>
      </span>
      (lat.), — o splavnosti
               šajavského potoka.
     </p>
    </div>
    <div class="footnote">
     <p>
      <sup>
       [
       <a class="para" href="#id2584928" name="ftn.id2584928">
        80
       </a>
       ]
      </sup>
      <span class="emphasis">
       <em>
        Index virorum…
       </em>
      </span>
      (lat.), — zoznam literárne činných Čechov,
               Moravanov atď. — Bludy ospievané Čechmi a Slovákmi čiže miesta v československých
               piesňach nezasluhujúce schválenie alebo hodné cenzorského napomenutia atď. — Jiskra v
               Uhorsku čiže o vojnových činoch Jiskru a Čechov v Uhorsku. — Českí a moravskí
               exulanti, ktorých pamiatku prehliadkou ich života a spisov nimi vydaných týmto
               príkladom chcel odovzdať Matej Holko.
     </p>
    </div>
    <div class="footnote">
     <p>
      <sup>
       [
       <a class="para" href="#id2584969" name="ftn.id2584969">
        81
       </a>
       ]
      </sup>
      <span class="emphasis">
       <em>
        De eo, quod nimium est…
       </em>
      </span>
      (lat.), — o tom, čo je dôležité v
               obnovovaní a nasledovaní čistoty slovensko-českej reči čiže proti príliš horlivým
               prívržencom češtiny a iné toho druhu.
     </p>
    </div>
    <div class="footnote">
     <p>
      <sup>
       [
       <a class="para" href="#id2585020" name="ftn.id2585020">
        82
       </a>
       ]
      </sup>
      <span class="emphasis">
       <em>
        Cantiones etc. de patria nostra…
       </em>
      </span>
      (lat.), — piesne atď. o
               našej vlasti, vojnách, zámkoch, mužoch a rozličných príhodách atď., aby nezapadli do
               zabudnutia, zozbierané a odpísané rukou Mateja Holku.
     </p>
    </div>
    <div class="footnote">
     <p>
      <sup>
       [
       <a class="para" href="#id2585049" name="ftn.id2585049">
        83
       </a>
       ]
      </sup>
      <span class="emphasis">
       <em>
        Rythmos inconcinnos…
       </em>
      </span>
      (lat.), — nebudem si všímať neobratné
               rytmy alebo iné veci, ale budem prizerať iba na historické skutočnosti. Nech mi však
               nikto z prísnych posudzovateľov neráta nikdy za chybu, ak zaznačím tiež dačo
               rozprávkové. Bystrý človek dokáže z týchto a z podobných údajov vyťažiť aj historické
               aj iné pravdy.
     </p>
    </div>
    <div class="footnote">
     <p>
      <sup>
       [
       <a class="para" href="#id2585328" name="ftn.id2585328">
        84
       </a>
       ]
      </sup>
      <span class="emphasis">
       <em>
        To je nevkusná reč…
       </em>
      </span>
      — Ján Kollár v spise, ktorý podnietil —
               Hlasové o potřebě jednoty spisovného jazyka pro Čechy, Moravany a Slováky (1846) —
               ostro napadol spisovnú slovenčinu (bačovčina, krčmařčina, smetiščina a sviňařčina“,
               „reč luzy a černilidu“ atď.). J. M. Hurban v rozsiahlej kritickej recenzii vyvracia
               náhľady autorov spisu a hlavne Kollára (por. SP 1846, I, 1, s. 35 n., o Kollárovi s.
               56 n.).
     </p>
    </div>
    <div class="footnote">
     <p>
      <sup>
       [
       <a class="para" href="#id2585604" name="ftn.id2585604">
        85
       </a>
       ]
      </sup>
      A pri tejto príležitosti vďačne odvolám to, čo som ešte roku 1842 v
      <span class="emphasis">
       <em>
        Ilýrskom Kole,
       </em>
      </span>
      zv. I., na str. 104 — 105, vzpierajúc sa
               slovenskému spôsobu písania popísal; ako žiak tej školy, ktorá utláčala pôvodného
               ducha slovenského, nemohol som ináč písať. Samostatné štúdium slovenského života musí
               ísť u nás cez nižšie šteble predsudkov, ktorými prekypujú knihy a literatúry.
     </p>
    </div>
    <div class="footnote">
     <p>
      <sup>
       [
       <a class="para" href="#id2585706" name="ftn.id2585706">
        86
       </a>
       ]
      </sup>
      <span class="emphasis">
       <em>
        Dissertatio philologico-critica…
       </em>
      </span>
      (lat.), — Kritická
               filologická rozprava o slovanských písmenách, o ich rozdelení, ako aj o prízvukoch s
               pripojenou stručnou a zároveň ľahkou ortografiou slovenského jazyka používaného v
               Uhorskom kráľovstve.
     </p>
    </div>
    <div class="footnote">
     <p>
      <sup>
       [
       <a class="para" href="#id2585802" name="ftn.id2585802">
        87
       </a>
       ]
      </sup>
      <span class="emphasis">
       <em>
        Iba ak doky Ďurgala…
       </em>
      </span>
      — J. Kollár uverejnil v diele Hlasové…
               (s. 404 — 410) list Martina Ďurgalu a Emericha Šuleka, písaný v Trnave 9. marca 1846
               Jánovi Kollárovi „jménem mnohých jiných prešp. a nitranských Slováků“. V liste sa
               zatracuje spisovná slovenčina. Por. J. Ambruš, Listy Ľudovíta Štúra II, 1956, s.
            390.
     </p>
    </div>
    <div class="footnote">
     <p>
      <sup>
       [
       <a class="para" href="#id2586079" name="ftn.id2586079">
        88
       </a>
       ]
      </sup>
      Že má Bernolák pravdu, vie láskavý čitateľ tohto nášho literárneho pojednania; a z veršov Bajzových poznáva, ako sa to dakedy ľudia sami radi chvália!
     </p>
    </div>
    <div class="footnote">
     <p>
      <sup>
       [
       <a class="para" href="#id2586135" name="ftn.id2586135">
        89
       </a>
       ]
      </sup>
      <span class="emphasis">
       <em>
        Anti-Fándly, aneb dúverné zmlúvání…
       </em>
      </span>
      — autorstvo spisu
               Anti-Fándly sa pripisuje J. I. Bajzovi, ktorý ho napísal s Vojtechom Šimkom a ďalšími
               spoločníkmi. Spis nevyšiel v Halle, ale v Trnave na Halenárskej ulici u typografa
               Jelínka. Pozri o tom I. Kotvan, Bernolákovské polemiky, s. 358.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2586609">
       </a>
       3
      </h2>
     </div>
    </div>
   </div>
   <p>
   </p>
   <p>
   </p>
   <p>
    Našu pretrhnutú rozprávku o literárnom živote Slovenska
    <sup>
     [
     <a class="footnote" href="#ftn.id2586625" name="id2586625">
      90
     </a>
     ]
    </sup>
    s božou pomocou nanovo ideme láskavému obecenstvu vykladať, duchovnú niť
         národného vedomia napriadať a ukazovať, pokiaľ rafika na hodinách nášho života prišla. —
         Naša práca bola dlho pretrhnutá, ale hrdina našej rozprávky, myšlienka národa, najlepšie v
         literatúre živá, nezaspal, ani nebol vo vojnách zastrelený, ani krvavými súdmi slobodného
         maďarského národa zadusený. Všetko, čo sme hovorili v prvších zväzkoch Slovenských pohľadov
         sa medzitým, čo sme my s Pohľadmi a s literárnymi prácami zamĺkli, životom potvrdilo. A pre
         spisovateľa niet lepšieho vysvedčenia ako život sám, ktorý sa v pozadí teórií na divadle
         krajinských a národných dejov rozvinuje. Ak nasledujúce deje stvrdia predchodivšie
         myšlienky, idey a teórie, vtedy sa už len môže dôverovať ich spisovateľom: bo oni sú
         povolaní byť mentormi národa. Za naše náhľady odsvedčil už život i nášho kmeňa i našej
         krajiny; a to je naša pobudka k ďalším prácam. Že naše náhľady teraz nevďak zakusujú a že
         sa veľa ľudí nachodí, ktorým sa zdá, že sa im môže všeličo nedokonalé nadhodiť, to nie je
         nič nového, je to obyčajný plod ľudskej márnosti, ktorá sa časom ešte viac napaprčí a ešte
         k iným prostriedkom siahne, aby ohlušila tichých kňazov národno-svätej myšlienky
         slovenskej. My sa ale nášmu postaveniu a rezultátom, našou teóriou dosiahnutých, chovať a
         držať budeme.
   </p>
   <p>
    My sme sa nedali mýliť pred marcom v hľadení našom na život nášho národa; teórie svoje
         sme stvrdili i v búrach osudných, my sme s celou svojou stranou na Slovensku hotoví, pokiaľ
         boh bude žehnať našu prácu, i dokončiť započaté dielo, na dokázanie, že myšlienka naša nie
         je naša, ale národa nášho, ktorý chce byť vradený do počtu bratských slovanských kmeňov.
         Kto túži po literárnych ideáloch a rád by vidieť na Slovensku takú literárnu reč, ktorou by
         viac miliónov ľudu rozprávalo, ako hovorí slovenskou, my si ho vážime, bo je to iste i
         horlenie krásne i cieľ toho snaženia veľký; ale dľa nášho zdania je to pridlhá cesta k
         cieľu; zato ideme my kratšou a nakoľko to stojí v našej moci, i tamtých podporovať sme
         hotoví.
   </p>
   <p>
    Kto pozorne čítal naše prítomné pojednania o Slovensku a jeho živote literárnom, nemohol
         nezbadať, kam je namierený duch nášho národa; my sme tlmočili verne tie hovory, aké viedol
         národ v rozličných formách svojho vedomia. Naša starosť bola vystaviť Slovensko a náš kmeň
         tak, ako v skutočnosti sú i boli. Slovensko sme označili ako ozajstnú kolísku Slovanov, o
         tom svedčí mimo historických dát i slovenský jazyk, ktorý je ako centrum všetkých
         slovenských nárečí, z ktorého je najbližšia cesta ku všetkým a ku ktorému je najbližšie od
         všetkých. I sám ráz Slovákov nám ukazuje vo všetkých svojich stránkach všeobecnú povahu
         génia slovanských kmeňov. Istá všeobecnosť duchovných darov, mäkkosť a okrúhlosť,
         dobrotivosť a snivosť, duma národná, veselie mysle zmierňujúca a v strede týchto ťahov
         životných sa ťahajúca červená niť túžby stať sa i na poli dejov tým, čím je Slovensko a
         Slovák v prírode: toto všetko sa nám doteraz ukázalo i v literárnej histórii. Bo myslieť si
         literatúru len tak samú pre seba je nízke filozofické povedomie. Nám sú všetci
         spisovatelia, všetkých vekov vedomci a básnici iba jedny ústa génia národného a títo všetci
         svedčia, že slovenský kmeň jednak má túžbu slovanskú, jednak ako taký chce byť platným vo
         svojej spoločnej rodine, dôstojný štep na velebnom kmeni. — Slovenskému kmeňu doteraz ešte
         žiaden kmeň slovanský spravodlivosti neprislúžil; a predsa on ostrihal spoločnú slovenskú
         kolísku. Jeho zabudnuté deje, jeho tisícročná nehoda a v strede neprajných udalostí skúpo
         vyslovené slová dajú sa uviesť na toto krátke napomenutie:
   </p>
   <p>
    „Národe slovenský! Posilni sa sebou samým, pokým bratské kmene v nehode žijú pre baženie
         po panstve jedny nad druhými a nemajú citu za teba nešťastného, posilni sa sebou samým,
         vydobudni si čestné meno slovanského kmeňa, aby si mal právo hovoriť o spoločných
         dôležitostiach a upomínať mohol tým platnejšie tých, čo len pre svoj kmeňový zisk a len
         nakoľko tento dopúšťa školy a teórie zakladajú a hrob ešte nenarodenému spoločnému šťastiu
         kopú! Posilni sa, národe slovenský, svojimi hlasmi, svojimi liekmi, svojou silou ducha a
         vraď sa do počtu bratských slovanských kmeňov, aby si mal čo v obeť doniesť na oltár blaha
         národného!“
   </p>
   <p>
    Touto myšlienkou, ktorá hľadí na nás z osudov nášho národa, by mal byť preniknutý každý
         precitlejší Slovák a pracovať podľa nej: v tom jedine leží spasenie národa. — A čo poviem o
         vyvolených synoch národa? — O tých, čo vedú obecné veci, čo súdia a spravujú, čo
         myšlienkami myšlienku národa šľachtia, o spisovateľoch, učených, umelcoch? Ich mysle, ich
         perá, ich srdcia kúpať by sa mali v svätom prameni onoho zápalu; v ňom je ich osobné
         spasenie, zvečnenie!
   </p>
   <p>
    My ideme už teraz ďalej v našej literárnej rozprávke, aby zasa na skutkoch národného
         génia, na literárnom živote, na spisovateľoch a duchu skutočného života stvrdené boli naše
         osobné náhľady, akými sprevádzame beh literatúry slovenského kmeňa.
   </p>
   <p>
    Zo všetkých slovenských spisovateľov do konca 18. storočia najurčitejšie a najskvelejšie
         sa formulovalo národné povedomie v Bohuslavovi Tablicovi. On otvoril dôstojne bránu nového
         veku, vošiel sám a voviedol svoj národ do 19. storočia s myšlienkou svojich otcov vo
         vlastnej mysli ušľachtenou a zreteľne formulovanou. Jeho povolanie bolo kňazské a stal sa
         svojou snahou i kňazom vo vyššom zmysle, kňazom nielen sviatosti, ale aj myšlienky svojho
         národa. Jeho spisy budú večný pamätník znova sa kriesiaceho života na Slovensku. V žiadnom
         zo spoluvekých slovenských spisovateľov sa nezrkadlí národné povedomie tak ako v
         Tablicových spisoch. Nad matériou jeho spisov blýska a svetlí sa nám akási vyššia
         atmosféra. Je to boj ducha — nad ktorým sa vznáša to nevyslovené čosi, o čo sa boj vedie, a
         to oné čosi, ktoré vyslovúvajú len pozdejší spisovatelia, tí, čo si zastali na vybojované
         už pole myšlienky. Tablic bol takýto predchodný spisovateľ, ktorý veľa nadriekol, čo iní po
         ňom dopovedali. Preto jeho cena pred veľa inými je väčšia a vzácnejšia.
   </p>
   <p>
    Tablica vyznačuje živý pohľad do neba budúcnosti, on omáčal svoje pero do zlatej žiary
         budúceho slovenského dňa; a to obyčajné spisovateľské remeselníctvo, pri ktorom sa nič
         nepotrebuje, len dajaká mechanická pilnosť pri kompilácii cudzích pochopov a myšlienok,
         nepočítalo Tablica medzi svojich. Tento spisovateľ prvší medzi nepočetnými predchodcami a
         mnohými spoluvekými obrátil svoju pozornosť na už hynúce drahocenné pamiatky, správy a
         známosti spisovateľské. On pozbieral dovedna veľa literárnoslovenských živlov sem a tam
         roztratených, ktoré jednak pre svoju cenu, jednak pre to svetlo, ktoré sa z nich dostalo na
         čas a život pominulý, sú dôležité a neoceniteľné pre literárneho historika. Sem náležia
         jeho správy zo života starších slovenských básnikov a napospol spisovateľov, podobne celé
         práce a literárne spisy, ktoré on zabudnutiu z hrdla vyrval a obecenstvu daroval. Medzitým,
         keď iní slovenskí spisovatelia viac len isté svoje jednotlivé polia obrábali, a tu výlučne
         teológiu, tam zas výhradne hospodárstvo, inde zas len pedagogiku atď. vzdelávali, alebo len
         prekladačstvom z cudzích jazykov sa zaneprázdňovali, Tablic samojediný bol všetko vo
         všetkom a duch jeho pracujúc vo všetkých tamtých oboroch nad to i vyššej idei ľudského
         spoločenstva slúžil a slúžil s veľkým nadaním ducha, so znamenitou spôsobilosťou a istou
         vzpruhou duchovnou, ktorá nad všetky činnosti životu nové podnety a národu jarejšieho
         života dodáva. Tablic spojoval minulosť s prítomnosťou, hľadiac bystrým okom v budúcnosť,
         časnému oku zakrytú. Kliesniť vedome cestu budúcnosti je najlepšia čiastka spisovateľských
         povinností; a tejto výborne znal vyhovieť Tablic. Čokoľvek bolo v minulosti zakryté a mohlo
         poslúžiť budúcim nositeľom slovenskej myšlienky, bársako sa vtedy preučeným ľuďom zdalo
         nepatrné, všetko to útlou pravicou zbieral tento spisovateľ a neopustil nič, len aby si
         budúci vedomec mal na čo zastať a ďalej viesť živé podanie v národe. Historik, politik i
         básnik slovenský bude istotne meno Tablicovo dlho spomínať a vďační mu budú všetci za jeho
         trudy a starosti, ktorými opatroval drahé pamiatky.
   </p>
   <p>
    Mimo spisovateľských zásluh, ktoré nižšie podotkneme, náleží Tablicovi i tá česť a veľká
         zásluha — založenie a do života uvedenie učenej spoločnosti prešporskej a až dodnes sa
         zachovavšej učiteľskej stolice reči a literatúry slovenskej na prešporskom lýceu. Na
         spomenutú spoločnosť síce čakal ten samý osud ako všetky ostatné slovenské podujatia v
         Uhorsku; opustený slovenský národ od svojej šľachty nenachodil tej podpory, akú nachádzal
         povstávajúci v tom veku maďarizmus. A spomenutá spoločnosť, odkázaná na chudobnejších
         kňazov a daktorých profesorov zo stránky evanjelickej, chradla chudobou a spoločenskou
         nedostatočnosťou, až jej maďarizmus konečne život vzal. Ktorýsi inšpektor prešporskej
         cirkvi verejne vraj v konvente lámal pečať tej spoločnosti. K týmto odporom a
         prenasledovaniam zo stránky vrahov slovenského národa pridružila sa ešte i nezhoda dvoch
         tohočasových národných vodcov, Palkoviča s Tablicom. Nevčasná revnivosť a sočenie jedného
         oproti druhému, z toho pošlé hádky, vlastne lepšie povieme zvady a jalové čarbanie splodili
         u obecenstva isté znechutenstvo a spoločnosť sa rozpadla. Obaja títo muži boli sekretármi a
         bolestná spomienka nám zostala pamiatkou po ich vedení národných záležitostí. Obaja sú už
         pred súdom. My, ich nástupníci, sa len učiť môžeme na zlom príklade. Hlavná chyba bola iste
         na Palkovičovi, ktorému aj, ako citlivejší a ideálnejší človek ustúpil Tablic a pred svojou
         smrťou sa práve obaja i pomerili. Toto je síce kresťanské, ale málo užitočné bolo národu;
         lepšie by bolo bývalo, keby obaja vo svojej mladosti viac boli hľadeli k spoločnému cieľu
         ako k svojim osobným cieľom a náruživostiam. Palkovič bol remeselný spisovateľ s hrdosťou
         svojich nemecko-univerzitných štúdií; on preniesol nové teórie racionalizmu, toho času sa
         počínajúceho, na pole národno-slovenské. Tablic bol citlivý Slovák, hľadiaci k pôvodnému sa
         vyvíjaniu slovenského národa. Pohľad tohto bol velebnejší, vznešenejší, ideálnejší; tamtoho
         pohľad bol obmedzenejší, pedantnejší, prozaický. Ich boj bol nerovný, Palkovič ho
         zhumpľoval na karikatúrnu osoblivosť — na omrzlosť sa obrátil u Tablica. Toto je začernalý
         obraz oboch týchto mužov, ktorý bude visieť v galérii slovenských obrazov. Daj boh, aby
         vždy jasnejšie a skvelejšie obrazy sa zhromažďovali v tejto galérii, ktoré by pozorovateľa
         odvolávali od onoho.
   </p>
   <p>
    Ako sme povedali, Tablic je jediný z tohovekých spisovateľov, ktorý jasnejším okom hľadí
         do slovenskej budúcnosti. On má istý určitý takt a bije veľmi trefne svojimi myšlienkami na
         struny národného, vtedy ešte hlboko ukrytého citu a povedomia. Jeho slovo je plné citu,
         jeho sloh kvetnatý, v každom diele je vyjavená túžba, horiaca horúcimi vzdychmi po uhádnutí
         toho, čo by národným životom hýbať malo. On ako pilný a nadaný umelec zbiera rozmanité tóny
         na uliatie jedného súzvuku, na utvorenie fantastického sveta, život a svet skutočný na
         zabudnutie na seba privodiaceho. Kníh vydávaných v tomto oddiele času nebol nedostatok,
         ušľachtilejších myšlienok a životného revnenia sa nedostávalo národu; zato aj pusto bolo v
         živote. Tablic sa s dobrou vôľou a hravou fantáziou lapil do ohromnej práce a stal sa v
         niekoľkých rokoch národu svojmu básnikom, historikom, životopiscom, kritikom, mravokárcom,
         rečníkom, zábavníkom, lekárom, spoločníkom, domácim radcom, prekladateľom znamenitejších
         cudzojazyčných plodov, a všetko toto ohromné napnutie ducha, túto ťažkú prácu oživoval
         myšlienkou na budúcnosť svojho národa, vytrhujúcou skľúčený národ z vedomia bied a
         nedostatkov porážajúcich a zmalomyseľňujúcich na úslnie krajších nádejí.
   </p>
   <p>
    Hlavnejšie Tablicove spisy sú nasledujúce:
    <span class="emphasis">
     <em>
      Poezye
     </em>
    </span>
    v štyroch
         dieloch, v osmorke, vydané v rokoch 1806 — 1812. Tieto knihy sú najlepší slovenský prameň k
         histórii slovenskej literatúry. Jesto tuná veľa dobrých životopisov slovenských básnikov a
         iných spisovateľov, ako tiež i veľa zachovaných literárnych plodov neznámejších
         spisovateľov.
    <span class="emphasis">
     <em>
      Slovenští veršovci,
     </em>
    </span>
    dva diely, vydané v rokoch 1804 a
         1809. Tento spis má tú zásluhu, že jeho pôvodca v ňom podal veľmi šťastný výber básnických
         plodov z predošlých a už zabudnutiu blízkych časov. A nachodia sa medzi týmito literárnymi
         plodmi tak znamenité práce ducha, že nimi vpravde oživené bolo slovenské obecenstvo a
         hlavne nižšie časti národa, vrstvy ľudu najviac odjakživa zanedbávané. Jesto i teraz ešte
         dosť príkladov, že sám pospolitý ľud mnohé z tých plodov spamäti zná, nachádzajúc v nich
         veľkú obľubu. Medzi inými tejto cti sa hojne účastným stal spis Pilárikov, Tablicom
         ochránený od záhuby.
   </p>
   <p>
    Veľkej obľuby u slovenského obecenstva došla i kniha
    <span class="emphasis">
     <em>
      Lidomil,
     </em>
    </span>
    vo
         Vacove roku 1813 na svetlo vyšlá. Praktická strana života a ľudských potrieb vyvážená je tu
         podľa najlepších skúseností a spisov najvzdelanejších európskych národov. A aká myšlienka
         viedla Tablica i pri tomto diele, ukazuje nám spisovateľ v predmluve, pridanej k spisu. S
         potešením môže tam i Slovák terajšieho povedomia čítať medzi iným i toto miesto:
    <span class="emphasis">
     <em>
      „Jiný národové dávno se podobnými spisy o těchto materyích honosý; jen my
            Slováci, nešťastným osudem sobě samým zanechaní, o veliké škodě celého rakouského cisařství
      <sup>
       [
       <a class="footnote" href="#ftn.id2587176" name="id2587176">
        91
       </a>
       ]
      </sup>
      , kteréž dvě třetiny Slovanů počítá, všudy na zadu zůstávame.“
     </em>
    </span>
    Jemu bolo vždy na mysli národné vedomie, a zato upozorňoval naň svoj národ, ukazujúc
         medzery a nedostatky a povzbudzujúc k ich zatarasovaniu.
   </p>
   <p>
    Keď zostúpime ale aj na zvláštne pole jeho povolania, i tu nachodíme Tablica veľmi
         zvedeného a dokonalého. Ako evanjelický kňaz ukazoval ostatným cestu, po ktorej majú viesť
         Slovákov svojej viery. — Zvláštne miesto v slovenskej literatúre si zasluhuje Tablicovo
         vydanie
    <span class="emphasis">
     <em>
      Augsburskej Confesie,
     </em>
    </span>
    ku ktorej pridal vydavateľ veľmi
         podarené historické nákresy evanjelickej cirkvi v Uhrách. Do toho času nemala evanjelická
         cirkev v slovenskom jazyku skoro žiadnych správ o sebe a lósoch jej vyznania a vyznavačov.
         Mimo týchto spisov preložil do slovenčiny z cudzích jazykov ešte mnohé iné a podporoval
         stále svojimi článkami literárne spisy, v tom čase na svetlo vychodiace. Roku 1795 počal
         vydávať A. J. Puchmajer
    <span class="emphasis">
     <em>
      Sebrání básní a zpěvů,
     </em>
    </span>
    nie nepatrné to zbierky
         básnických prác, ktorých do roku 1814 až päť dielov vyšlo a ktoré založili novú epochu v
         českej literatúre. Na tomto podujatí bral svoju účasť i náš Tablic. Pracoval tiež do
    <span class="emphasis">
     <em>
      Prvotin pěkných umění,
     </em>
    </span>
    literárneho časopisu, Hromádkom vo Viedni od
         roku 1813 do roku 1817 vydávaného; podobne do
    <span class="emphasis">
     <em>
      Kroku,
     </em>
    </span>
    vedeckého
         časopisu, založeného roku 1821 nedávno umrelým J. Sv. Preslom, zasielal svoje práce,
         neúnavne pracujúc k dobru Slovanstva.
   </p>
   <p>
    O Tablicovi ako o básnikovi vo vyššom zmysle sa nedá, pravda, veľa hovoriť; nebola to
         úloha ani jeho veku ani jeho génia. Vyššie nad veršovníka sa nepovzniesol, čo priam aj
         vznešenejšie, ideálnejšie svety sa mihotali jeho duchu. On previedol veršovníctvo po
         Kollára a Hollého, ktoré títo schopili, formu svoju vyhladili a korytom dobre vzdelanej
         reči a vyhľadaného slohu prelievali myšlienky nového sveta. Ostatne, verše Tablicove sa
         milo čítajú, sú aj obecnosti zrozumiteľné, podobajúc sa muškám svätojánskym, v zelenom
         kroví večierkom a nôckou svietiacim a zabávajúc detinnú myseľ národa, ako tamtie bavia
         bystrého chlapčeka. Úloha poézie, aby totiž ňou vychytený bol národ na úslnie vyššieho
         života, ktorým počatá je jeho historická bytnosť a ktorý k jeho povedomosti má prichodiť
         vždy viac a viac, túto úlohu poznať nebolo dané ani Tablicovi, ani jeho spoluvekým. Miesto
         toho ale je Tablic dobrý prozaik, plynný a jadrný sloh vyznačuje jeho spisy. I ako kritik
         pekné vlohy vyvinul v dajedných svojich prácach, menovite v posudkoch dajedných slovenských
         básnikov. S učenými mal Tablic veľké spojenie; a veľkú službu by literatúre i histórii
         dokázal ten, kto by jeho listy nakoľko-natoľko vedel zobrať. V týchto by sa iste lepšie
         zobrazil jeho vek, než v bársako pilne spracovanom náčrte druhého spisovateľa.
   </p>
   <p>
    Naposledy nemôžeme náš súd o Tablicovi ako spisovateľovi zavrieť prv, než nepodotkneme o
         ňom ako o človeku, najmä keď zo dňa na deň vidíme šíriť sa istú chybu u našich
         znamenitejších ľudí, ktorá viac je škodná i im samým i národu, ako čo by tuším menší
         spisovatelia a lepší ľudia boli bývali. Tablic je druhý známejší slovenský skrbec. On tiež
         nazbieral zo slovenských mozoľov peňazí a kapitálu a svojmu opustenému národu nezanechal,
         neobetoval nič. Áno, Tablicove peniaze prešli na Maďarov a maďarónov, v rukách ktorých sa
         obrátili na vražedný meč tých samých myšlienok, ktorými chcel nebohý vzkriesiť svoj národ.
         Za života bol vraj Tablic celkom obyčajný skrbec, mizantrop, omrzlec, úžerník sebe
         neprajúci. Smútok napáda našu dušu, keď z tejto strany považujeme ráz našich učených mužov!
         Akože bude s národom, ak by sa táto nemoc mala i ďalej prasiť? Naši literárni vodcovia si
         sťažúvali i sťažúvajú doteraz na nedostatok literárnych mecenášov a keď im šťastie popraje
         tak, že zbohatnú, vtedy už zabúdajú na národ a skrbný život k potupe svojej vedúc i pri
         smrti na svoj opustený národ zabúdajú. Večná škoda, že ideálnejšia postava Tablicova týmto
         závojom karhavej rozpomienky ostane prikrytá! Táto podlosť neprebíja tak krikľavo na
         obyčajnom človeku, na neslávnom pútnikovi tuzemskom, ktorý si nikdy neopálil svoje krídla o
         zápalné lúče slnka vyšších žitia ideálov a ktorý so zmrašteným čelom len svoje zisky
         sčitoval, neznajúc duševné nepokoje, vytekajúce z túžob o blaho ľudstva; ale na Tablicovi,
         na mužovi veku svojho pamätnom, ktorý viedol záležitosti svojho biedneho národa s takou
         prevahou ducha, na tomto mužovi škrečí do zhnusenia tento mrzký ťah jeho rázu! Takáto
         škvrna sa vpletá do samého pásma histórie slávneho muža, ona premenená na potvoru zasadá si
         na hrob takého zábudlivca pri smrti na život a zvestuje kuvičím hlasom, ničím neoživenú
         jeho smrť. Na Tablicovom hrobe vzdychá si žiaľne verný Slovák: Ach, škoda obrazu drahého, v
         ktorom dlho bývala duša vyšších myšlienok, chovanica anjelov, ktorá ale potom padla do
         náručia mrzkých zemských pudov a pokalila večnosť svojej krásy a veleby! Písal si pekne,
         ale si špatne skončil život, bo my vieme, že si ho skončil bez skutkorodého pomyslenia na
         nešťastný slovenský národ, z ktorého si zbohatol.
   </p>
   <p>
    Ľúto nám je od srdca, že takýto náhrobný nápis nášmu Tablicovi musíme klásť na hrob; ale
         nech je to aspoň výstraha živým. Tablic vyhováral túto hanbu na Mošovskom, ktorý tiež tak
         zomrel; obom ale spravodlivo vyčítal túto nečinnosť Kollár
    <sup>
     [
     <a class="footnote" href="#ftn.id2587377" name="id2587377">
      92
     </a>
     ]
    </sup>
    ; my tiež nechceme okrašľovať, čo samo v sebe je nízkosť a poroba pred národom!
         Kázať a spievať a písať celým životom o láske k národu, a pri poslednej hodine žitia
         zabudnúť na národ, neodkázať mu nič — je horká satira, ktorá sa smeje celou budúcnosťou
         národa z takého kazateľa, básnika, spisovateľa, vlastenca. Na hroboch takýchto vlastencov
         smutno a clivo je človeku!
   </p>
   <p>
   </p>
   <p>
   </p>
   <div class="literallayout">
    <p>
     <br/>
     A či tej chvíli tesknej rozumiete —
     <br/>
     Slováci, ktorí v bohatstve žijete?
     <br/>
    </p>
   </div>
   <p>
   </p>
   <p>
   </p>
   <p>
    Druhý koryfej na počiatku tohto storočia bol v literárnom svete ešte len donedávna medzi
         nami živý veterán Juraj Palkovič. Zomrel 13. júna 1849, vyplniac osemdesiat rokov svojho
         života, plného práce, hojného na boje a jednou myšlienkou, myšlienkou čistoty českého
         jazyka oživeného. Palkovič nevynikal pôvodnosťou génia, ale svojou pilnosťou nahradil úkony
         a práce tamtej. Narodil sa v Rimavskej Bani v Gemeri 26. februára 1769. Školy si vybavil vo
         svojej vlasti; za hranicou v Nemecku, na najslávnejších univerzitách Germánie toho veku,
         dovŕšil svoje štúdiá. Lež tieto okolnosti nie sú našim predmetom, pri prítomnom pojednaní.
         Tu nám prichodí hovoriť nie o ľuďoch ako o osobách, ale o osobách ako o nositeľoch
         národného ducha a vedomia. Palkovič bol polstoročný svedok národných vývinov, súc sám
         kolovodcom a náčelníkom jedného odseku času, jednej veľkej školy slovenských vedomcov. Pri
         mene tohto muža sa nám tlačia do mysle rozmanité myšlienky; hlavnejšie z nich chceme teda
         pri tejto príležitosti zdeliť s naším pozorným obecenstvom.
   </p>
   <p>
    Palkovič bol stály bojovník za práva nešťastného ypsilonu. Známe sú súboje, ktoré medzi
         ním a najslávnejšími českými spisovateľmi o
    <span class="emphasis">
     <em>
      y
     </em>
    </span>
    boli zvedené. Novší
         českí spisovatelia pod náčelníctvom blahoslavenej pamiatky nebohého Jungmanna nepíšu za
    <span class="emphasis">
     <em>
      c
     </em>
    </span>
    nikdy
    <span class="emphasis">
     <em>
      y,
     </em>
    </span>
    za
    <span class="emphasis">
     <em>
      s
     </em>
    </span>
    a
    <span class="emphasis">
     <em>
      z
     </em>
    </span>
    ho kladú len vtedy, keď to požaduje gramaticko-analogická
         dôslednosť. Títo majú teda za sebou ako dôvod svojich novôt gramatickú dokonalosť, Palkovič
         klope na dvere kralických spisovateľov a má autoritu zo zlatého veku českej literatúry ako
         dôvod svojho držania sa pri starých spôsoboch písania. Len ten jediný ypsilon stál viacej
         spisovateľskej krvi ako celá abeceda spolu! Darmo je, boli také časy! Lež nielen
    <span class="emphasis">
     <em>
      y,
     </em>
    </span>
    boli aj iné živly, ktoré Palkoviča toľko ráz do zbroje vyvolali.
         Nové dvíhanie sa českého, moravského a slovenského kmeňa, alebo ako si daktorí obľúbili
         písať československého národa, k národnému životu potrebovalo aj novú reč ako tlmočníka
         nových ideí a pochopov, vzkriesených v národe, potrebovala novú reč menovite poézia a
         rozsiahle vedy. Ale Palkovič sa už bol zostaral pri jednej vrstve a pri jednej okoline
         pochopov a ideí, takže mu to všetko, tie rozličné tóny, zobrané do harmónie života, akosi
         vrčalo a škrečalo, jemu, ktorý visel celou svojou bytnosťou na klasickosti
         gramaticko-syntaktických a slohových foriem z kralických časov a ktorého duch nebol
         prenikol novú vrstvu vied, aké bol duch človečenstva zložil v chráme človečenskej
         vedúcnosti. Už samé oko a ucho Palkovičovo nebolo spôsobné odlúčiť sa od tých ideálov
         jazykovej krásy, aké skutočne do zaľúbenia hľadia na nás zo spisov Veleslavínových,
         Komenského, Všehrda, zo šesťdielnej Biblie atď.
   </p>
   <p>
    Novší vek vyzval slovanských vedomcov na vyššie pole, ako bolo to, na ktorom sa vedomci
         16. a 17. storočia nachodili a pohľady ducha na tomto novom stanovisku požadovali aj iný
         jazyk, primeraný novému náhľadu ducha. Reč je nositeľom myšlienky a tým stálym spojením s
         ňou, prijíma do seba aj jej obzor a formu. Čím ďalej pokročí duch, tým je aj reč od svojich
         počiatkov vzdialenejšia, bohatšia, ohybnejšia, všestrannejšia. Na tej výške, k akej bol
         dospel náš národ, to jest lepší duchovia z neho, za ktorými i hromady národa pokročiť mali
         v druhej štvrti tohto storočia, tu na tejto výške už nič nepomáhala Palkovičovi a daktorým
         jeho priateľom, milovníkom peknej stariny, sympatia ku kvetnatým dokonalým formám českej
         reči, tu zvyk lahodných, uchu tak milých spôsobov stratil svoje právo a ohromný duch
         diktoval pôvodné zákony jazyka. Palkovič náležal ako časom, v ktorom sa vychoval, tak
         okresom vzdelanosti, akú si nadobudol, celkom minulosti; oproti tomu jungmannovci,
         šafárikovci, palackovci, kollárovci, amerlingovci, klácelovci atď. boli vystrojení k bojom
         a pobehom duchovným mimo vyšších letov myšlienky pomazaním tým a nadšením oným, aké sa leje
         z prameňa budúcnosti. Stadiaľto sa môže vysvetliť i tá ostrosť, s ktorou bol vedený z
         obojakej strany boj i konečné podľahnutie Palkoviča so všetkými jeho nášľapníkmi v boji s
         ľuďmi budúcnosti. Celá literatúra bola dosť dlho rozdelená iba na tie dva tábory —
         Palkovičov a Jungmannov; nebolo tretieho momentu, ktorý iba neskôr, so zrelším, totiž
         národným vedomím vstúpil do života a poznania na Tatrách. Boje o literky sa skončili, aby
         urobili miesto bojom zásad a hlbšie do života Slovanstva siahajúcich myšlienok. Palkovič
         ostal sebe a svojmu veku až do posledného dychu verný a často sa mu zdávalo, že
         „novátorstvo“ koryfejov československých prehrozné nešťastie uvalí na národ. On držal veľmi
         veľa na čistotu a presnosť českého slohu. Z tohto ohľadu sa musí Palkovičovi vzdať úplná
         česť i chvála. Jeho spisy sú českejšie česky písané než najlepších Čechov, ale hlavne má
         veľké zásluhy tým, že býval stálou kontrolou českých spisovateľov, ktorí vydávali nekonečne
         veľa každodenných spisov, ale užívali náramne špatnú češtinu; týchto vedel náš Palkovič
         naberať, ako náleží, čoho bola vskutku aj veľká potreba. Ani teraz by taký mentor nebol
         zbytočný, lebo čo sa toho popíše, tej zlej frazeológie, o tom vieme my, ktorí čítame dennú
         českú literatúru. Teraz je jediný
    <span class="emphasis">
     <em>
      Musejní časopis,
     </em>
    </span>
    <sup>
     [
     <a class="footnote" href="#ftn.id2587612" name="id2587612">
      93
     </a>
     ]
    </sup>
    ktorý češtinu čistotne zachovanú má; iné časopisy náramne germanizujú a zo dňa
         na deň viac sa v slohu odslovaňujú.
   </p>
   <p>
    Palkovičov český sloh je znamenitý, jeho reč je jadrná, čistá a krásna. Rozumie sa, že
         my na jeho jazyk a sloh neprikladáme inú mieru ako tú, ktorú nám dáva povaha samého
         predmetu, o ktorom on písal. Napríklad: Palkovičov
    <span class="emphasis">
     <em>
      Týdenník,
     </em>
    </span>
    zrovnaný
         s inými časopismi a týždenníkmi hneď podáva literárnemu sudcovi veľký dôvod tamtoho
         slohovej a jazykovej dokonalosti a my hovoríme, že by s málo výnimkami terajší českí
         spisovatelia sa mohli priúčať češtine od Palkoviča. Tento veterán až veľmi rozhorčene
         pásaval oproti „nedoukom“, ako volával mladších a novôt sa pridŕžajúcich spisovateľov a my
         sa nazdávame, že práve tá povedomosť, že sám najlepšie píše po česky, mu tú náruživú
         horúčosť nalievala do pera. Veľké zásluhy o vzdelanie reči mu, ostatne, nikdy nikto
         neupieral. V tom bol jedine blud Palkovičov, že chcel veľa dokázať; chtiac totiž dokázať,
         že sa česky zle píše, dokazoval, že sú zlé novoveké pohyby a miatol formu s ideou veku!
         Jazykové obnovy kráčali nutne s obnoveným duchom. Prírodné vedy, filozofia, poézia,
         filozofické bohoslovie, história pošmykli sa nekonečne dopredu. Nuž tu veru s kralickými
         pochopmi a veleslavínsko-komenského slohom a jazykom sa už nemohlo, nič vykonať. Na tomto
         punkte stratil Palkovič svoju pravotu — a stal sa v literatúre nepotrebný. Prišiel čas, kde
         sa na jeho ostré útoky už ani neodpovedalo. Pravdaže, nebohý starček to považoval za svoje
         víťazstvo, domnievajúc sa, že sa mu neodpovedá pre vnútorné nezdolanie. Nedoukovia si ako
         na to načim ospravedlnili svoje opravy, čo priam im on tak tuho a tak dlho odopieral
         povolanie doplňovať jazyk česko-slovenských vedomcov zo zlatého veku českej literatúry. Oni
         prevalili Palkovičom postavené hradby valným životom, aký vzkriesili v národe a nevedeli sa
         zastaviť v prúde svojich opráv až dodnes, čo je ich blud a chyba. Lebo vtedy bol už starý
         sloh premožený, bolo sa malo do istého času ostať stáť na tom punkte opráv, ktoré boli
         zvíťazili, a to dotiaľ, až kým by boli všetky vrstvy národa vsiakli do seba opravy jedného,
         oddielu času a jedných národných vedomcov. Ale takto — národ nemôže ledva pokuľhávať, tým
         menej kráčať za toľkonásobnými opravcami, a toto platí najmä o našom slovenskom kmeni.
         Český kmeň zaiste kráčal voľným krokom dopredu, majúc na svojom čele slávnych spisovateľov,
         podporovaný horlivým meštianstvom, osvecovaný výborným učiteľstvom, rodoľubným kňažstvom a
         majúc práve ochranu a podporu mnohých šľachticov a bohatých ľudí, mohol vydržovať množstvo
         spisovateľov, časopisov, ústavov. Matica česká, ústav to na vydávanie dobrých kníh, sa
         zmohla peniazmi i údmi, áno, i samé školy, čo priam im Nemci veľké prekážky kládli do
         cesty, sa pomaly predsa pozdvihovali a ujímali sa literatúry. Týmito cestami a kanálmi
         prúdili do života obnovy dozreté v mysliach vedomcov a národ ako-tak pokračoval za
         literárnymi vodcami a reformátormi. Ale my Slováci! Čo sme my mali robiť? Tie časté premeny
         v pravopise a napospol tie pokroky v myšlienkach, v slohu, vo vede, v poézii ostavili
         ďaleko za sebou národ slovenský, ktorý do času obnov kráčal zároveň s českým v literatúre i
         v živote. Pokým boli tie dva tábory na nivách domácej literatúry rozložené, tábor totiž
         Palkovičov a tábor novších, spisovatelia a mládež slovenská pracovala týmto do náručia a
         vyučovala a ťahala národ ku vďačným obnovám; čo sa ale tie obnovy v nekonečno roztáčať
         začali, ustali i spisovatelia i národ nasledovať českých reformátorov. Slováci nemali
         časopisov; čo bolo, to alebo nebolo trvalé, ako
    <span class="emphasis">
     <em>
      Hronka,
     </em>
    </span>
    alebo bolo
         staré, ako
    <span class="emphasis">
     <em>
      Tatranka,
     </em>
    </span>
    ktorá neuspokojovala, reprezentujúc vždy iba
         obmedzené pomysly svojho redaktora. Nemali sme literárne ústavy, národné školy, národný
         život. Maďarizmus ako miazma otrávil bol spoločnosť i ľudské pomery. Pospolitý ľud
         ochudobnieval čím ďalej tým viacej na duchovný pokrm. Meštianstva nebolo žiadneho.
         Politický beh mládeže nedopúšťal ani len pomyslenie na národ. Všetko sa hrnulo k tučným a
         mastným stolom maďarománie. Hŕstka verných, tých vyvolených synov národa, bola malý
         ostrovček stred rozpeneného mora náruživostí, nepriateľských slovenskému národu. A tu v
         tomto nezdolaní — stáli pred ňou veľké a časté obnovy, rozletená bez videného „non plus
         ultra“ choroba premien a zmätkov! Na jeden raz stál tu slovenský národ smädný a túžiaci po
         kalichu vedomostí a ducha — a rozvadení vedomci volali ho za sudcu svojich hádok
         filologických. Ale v susedstve každého, kto sa opovážil na šťastie Slovákov len pomyslieť —
         stál dáky svetskou mocou vyštafírovaný maďarón! Na tú okolnosť nesmieme zabudnúť: bo v tých
         časoch povstala už vedomejšia vôľa národnoslovenská, než sme mali doteraz príležitosť
         vidieť, tá stará vôľa génia Tatier a ich pranároda, vôľa chopiť sa práce, dať sa na cestu
         novú, užiť k mocnému otraseniu národa jeho vlastné zvuky, písať užitočné veci v reči
         slovenského ľudu, v čistej, rýdzej slovenčine. Tohto skutku sa Palkovič naľakal, Česi
         zhíkli, lárma sa strhla a národ sa viac zobudil než za celé polstoletie krásne, ticho
         zapísané. Palkovič to pripísal novotám Jungmannovým; Havlíček to pripísal ruským
         podšoptávaniam, iný našej nedospelosti, iný Štúrovej ctižiadosti; ale národ za tými zvukmi
         išiel na pole bojov za seba a za spoločnú vlasť a cisársky trón. Históriu polemie vedenej z
         oboch strán nebudeme tuná pripomínať, bo je v živej pamäti všetkým, čo brali účasť na
         novších pohyboch a počínaniach. A veď sa i tak nazdávame, že už teraz, keď ochladli prvšie
         náruživosti, keď už dajedni bez zlých následkov i svoje presvedčenie zmenili, keď sa
         ukázalo donesené ovocie literárnej presvedčenosti jedných i druhých, nazdávame sa, že si už
         teraz budeme vstave spoločne prislúžiť spravodlivosť. Cieľ máme jeden; nám sa zdá, že sme
         my na kratšej ceste k nemu, tamtým sa zas zdá, že oni sú na kratšej ceste k pohnutiu, k
         zobudeniu, k osvieteniu nešťastného slovenského národa. A toto spoločné zdanie zase skúsi a
         prepáli čas. Medzitým a do času skúšok nových
    <span class="emphasis">
     <em>
      „idźmi každy w swoję
         drogę!“
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Cesty mohou býti rozličné,
     <br/>
     jenom vůli mějme všickni rovnou!
     <br/>
    </p>
   </div>
   <p>
   </p>
   <p>
   </p>
   <p>
    Sám Palkovič, blízky svojmu hrobu, dal na sebe znamenitý príklad tejto znášanlivosti. Za
         svätú povinnosť si pokladám zložiť tuto jeho posledné slová strany slovenčiny, ktoré on
         pred pánmi Ľudovítom Štúrom, Jaroslavom Bórikom a spisovateľom týchto riadkov vyslovil pred
         svojou smrťou. Prvý raz po búrkach navštívili sme nášho nestora. S nevýslovnou radosťou
         uvítal nás šedivý starček, dvoch z nás, ináč sebe veľmi dobre známych, nepoznajúc: tie
         búrky nás vraj značne premenili. Prišla reč na slovenčinu. Palkovič sa osvedčil, že on len
         preto bojoval proti nej, že nemohol predvídať jej nekonečné pôsobenie na národ. Týmito
         slovami skončil svoje obdivovanie posledných výjavov:
    <span class="emphasis">
     <em>
      „Když takovéto věci vyvedlo
            to slovenské hýbaní, když slovenčina takovou moc měla na srdce národa, že právě k tak
            krutému boji je roznítila, nu, nech že si bude! Nu — nech že je! Já sem byl proti ní,
            ale teď ji požehnávám, já psal proti nim, avšak oni životů svých nasazovali, Bůh nech je
            žehná! Ó, však se ja mám co těšiti, že národ náš tak se za jejich vedením pozdvihl! Já
            již myslil, že Slováci navěky jsou pochováni: a hle, slovenčina byla jejich křísitelem z
            mrtvých! Ó, což sme my již proti nim — Bůh je požehnej!“
     </em>
    </span>
   </p>
   <p>
    My sme ďaleko od tej márnosti a toho sebaklamu, že by sme sebe to pripisovali, čo je
         skutok národa a jeho génia, ktorých faktorov sme my iba nástroje boli a iba nad tým sme
         potešení, že sme vo svojej teórii vyslovili skutočnú vôľu života a génia národného. Nuž veď
         konečne neprichodí žiaden duchovný proces na inšie, ako na to, aby slúžil vývinu života; čo
         život a beh dejov stvrdí, to bolo podstatné v hŕbe nepodstatných zapleteností v pohyboch
         literárnych tak ako v politických. Zásada slovenskej školy bola: pozdvihnúť okapalý, lenivý
         a žiadneho národného sebavedomia nemajúci slovenský kmeň, pozdvihnúť ho k sebacitu a
         sebavedomiu slovenskému slovenskými zvukmi a slovenskou, domácou mysľou i skúsenosťou! Táto
         zásada vyšla jednak zo skúsenosti, jednak z tušenia a hľadenia samého vnútorného ducha
         národa. Zo skúsenosti tak, že všetci živí videli nezdolanie a nedostatočnosť češtiny; z
         tušenia tak, že národ slovenský ani vo svojom najhlbšom ponížení neprestal o tom sny mávať,
         čo je skutočne v Slovanstve, čo bol a čo byť má. Zavrhnutý ako kmeň, zavrhnutý ako národ —
         hodil sa vo svojej fantázii na kraj najideálnejší, do skutočnosti pochopenej mysľou,
         odopieranej skutočnosťou empirickou, do skutočnosti kmeňovej a národnej, a povedal si
         smelo, že je slovanský kmeň. že má svoju reč, svoju vôľu ako hociktorý druhý kmeň. Teraz
         už, myslel si ten skľúčený svetom i bratmi brat slovanský na Tatrách, teraz už robte si, čo
         chcete, ja idem svojou cestou!
   </p>
   <p>
    A toto rozčúlenie sa národného srdca vyviedlo národ na výšku tých najvzácnejších
         dôsledností a rezultátov v histórii. Zásada slovenská sa platnou ukázala v búrnom živote;
         literátorská teória bola učúchla — a skryla sa za maďarské bašty a zákopy. — Nech si teraz
         prečíta dakto
    <span class="emphasis">
     <em>
      Hlasové o potřebě jednoty,
     </em>
    </span>
    nech si teraz prečíta Slovák
         brožúrky a články od Seberíniho, Ferienčika, Launera, Lanštiaka, Adamiša, Klsáka atď. za
         češtinu písané: a uvidí, že ich zásada i bola slabá, nemôžuc nájsť žiadnej strany v národe,
         i jej nositelia chasa biedna, hotová v rozhodnej dobe opustiť národ za márny zisk. Všetci
         bojovníci za češtinu síce nepísali brožúrky za Kossutha, ani neverbovali s červenou
         zástavou honvédov, tí šľachetnejší z nich, ako Palkovič, Kollár a Chalupka, zostali sebe,
         národu i svätému trónu verní, ale to si aj oni uznať musia, že so svojou literátorskou
         zásadou prepadli pred tribunálom búrnych časov, zásady životom a smrťou skusujúcim. A
         refrén piesne nášho života je: Slovák môže len slovenčinou povstať z blata svojho nežitia,
         z priepasti kliatby a zapomenutia!
   </p>
   <p>
    Týmto bol i Palkovič pred svojou smrťou premožený. My sme sa cítili byť primusenými
         terajšími okolnosťami k nadrieknutiu tých myšlienok, aby sa na tie mnohé rozpravy, oproti
         nám vedené, aspoň dačo povedalo, najmä keď my ani doteraz sme neodpovedali, ani odteraz
         jalovými polemikami o litierky zapodievať sa nemienime. My budeme sami pracovať a tešiť sa,
         keď aj iní budú pracovať; o tom, ako kto pracuje, nech vynesú súd samé dosiahnuté následky
         a skutky. Čo časom svojím príde národu z neba — tomu sa my nebudeme tak protiviť, ako sa
         protivili jedni ľudia tomu, čo s nami a s naším časom dobrého prišlo k národu. Žiadne
         zväzky sme nepotrhali, ako nám nadhadzovali krivosudcovia, bo sme vstúpili len do
         mocnejších zväzkov s národom; a čo sa druhých slovanských kmeňov týka, i s tými sme ešte v
         bližšom spojení mocou centralistickej slovenčiny než do toho času, v ktorom sme písavali po
         česky. Ako čistí Slováci rozumieme dobre Čecha, snadnejšie než doteraz Srba, Poliaka, Rusa.
         Náš cieľ je svätý, bo chceme vzkriesiť slovenstvo, chceme na Slovensku založiť, uskoriť
         možnosť národného života a sebavedomia. Keď dopomôžeme k tomuto, dopomôžeme iste i k tomu,
         čo predstierajú naši odporníci, totiž: aby sa viac kmeňov v jednu spisovnú reč spojilo.
         Vzdelaný, sebavedomý slovenský národ lepšie si bude vedieť otvoriť širšie polia aj pre
         literatúru ako teraz, kde pár po česky sa naučiacich ľudí rozhodovať chce nad budúcnosťou
         národa. Národ vzdelaný vstúpi sám do takého spojenia i literárneho i spoločenského, aké
         jemu i svetu úžitok donesie. Do toho času vzdelávajme si my Slováci slovenstvo naše. O
         zakladaní veľkej literatúry my aspoň ešte nesnívame, my snívame len o zachovaní slovenského
         života. Bohužiaľ, že len tu ešte stojíme; ale my zato nemôžeme. Oni tiež síce len tam
         stoja, ale predsa myslia o veľkej literatúre československej. Dobre: na svoje zodpovedanie
         robíme všetci. Punctum.
   </p>
   <p>
    Poďme už teraz zase k nášmu Palkovičovi. S týmto mužom sa dokončila jedna epocha
         slovenského života, epocha tá historicky pamätná českého spisovateľstva na Slovensku. Lebo
         on je zo Slovákov najplnší kvet, najvyššia koruna i sláva češtiny. Nikto pred ním ani s ním
         nepísal dokonalejšie po česky. Tu si i sám Kollár musí odpustiť a chtiac-nechtiac
         Palkovičovi nechať prednosť. On bol väčší Čech ako najväčší Česi v Čechách a žiaden tak
         túžobne, tak prácne nekeroval do prístavu zlatých vekov českej literatúry ako Palkovič.
         Prišiel ale vek európsko-sociálnych túžob a politických náruživostí aj na Slovanov — a
         úloha Palkovičova bola dokončená.
   </p>
   <p>
    Znamenitejšie a väčšie Palkovičove diela sú:
   </p>
   <p>
    <span class="emphasis">
     <em>
      Slovník česko-německo-latinský,
     </em>
    </span>
    ktorý až po Jungmannov bol najlepší
         v literatúre a ktorý ešte i teraz s veľkým osohom sa potrebuje. Ostrú recenziu naň napísal
         Kollár v Kroku I, 4, str. 128 a nasl. Po desiatich rokoch ešte ostrejšiu odpoveď na ňu
         napísal Palkovič v Tatranke.
    <sup>
     [
     <a class="footnote" href="#ftn.id2588082" name="id2588082">
      94
     </a>
     ]
    </sup>
   </p>
   <p>
    <span class="emphasis">
     <em>
      Kunšt prodloužení života
     </em>
    </span>
    od Hufelanda preložil Palkovič a stal sa
         touto knihou veľmi zaslúžilým o slovenskú domácnosť, chudobnú na podobné spisy. Od roku
         1801 neprestával vydávať až do roku 1848 svoje kalendáre, ktorých veľké rozšírenie urobilo
         Palkovičovo meno známym i v tých najnižších vrstvách ľudu, takže za živa jeho starí ľudia
         myslievali, že je už dávno umretý a len pod jeho menom sa kalendáre z úcty vydávajú, a
         teraz zas mnohí veriť nechcú, že umrel, čo tak boli na neho privyknutí. Od roku 1812 do
         1818 vydával Palkovič hospodársko-politický časopis
    <span class="emphasis">
     <em>
      Týdenník,
     </em>
    </span>
    ktorého
         čistý sloh, rozmanitý, poučný i zábavný obsah si po celom Uhorsku pripravil veľké
         obecenstvo. Škoda bolo zanechať toto pole periodickej literatúry. Potom mala Tatranka
         nahradiť Týdenník, ale tento spôsob vydávania časopisov, totiž po zväzkoch, sa pre zlú
         premávku nemohol doteraz dobre dariť. I Tatranka len veľmi poriedko vychádzala a nemajúc
         podpory kuľhávala, až sa jej konečne pán Ľudovít Štúr, ktorý sa vrátil z nemeckých
         univerzít, ujal. Zväzky, ktoré vyšli pod jeho vplyvom, boli oživené znamenitým duchom a
         obecenstvo sa napodiv rozšírilo, literárne sily získali. Potom, ale s dosiahnutým povolením
         na vydávanie Slovenských národných novín a Orla tatranského ujal jej Štúr svoju účasť a tak
         i ona zas sklesla, až aj konečne celkom zanikla. Zemepis uhorskej krajiny spísaný
         Palkovičom a vydaný pod názvom
    <span class="emphasis">
     <em>
      Známost vlasti
     </em>
    </span>
    dosiahol veľkej obľuby,
         rozšíril sa po školách a pre svoju pedagogickú znamenitosť všeobecne až doteraz je
         chválený, ba ani doteraz nieto lepšieho spisu v tomto ohľade pre školy súceho. Palkovič
         vydal
    <span class="emphasis">
     <em>
      Bibliu,
     </em>
    </span>
    a síce veľmi korektne tlačenú, pripojac k nej i
         predmluvu, ktorá ale bola kameňom urážky u nábožného slovenského ľudu. Spisovateľ užil v
         nej rezultáty nemeckého racionalizmu a tie odstrkovali slovenských evanjelikov. Iných
         pomenších spisov a spiskov vydal Palkovič skoro nespočetné množstvo. Pripomeňme z nich
         daktoré, nakoľko sa totiž pamätáme, nemajúc pri rukách svoje poznamenania a potrebné knihy,
         čo všetko vandalizmus maďarský, vlastne pezinských gárd, vypľundrujúcich moju knižnicu i
         dom rozchvátal a zničil. Mimo článkov po novinách, a časopisoch spísal a vydal Palkovič
    <span class="emphasis">
     <em>
      Múzu ze slovenských hor, Dva buchy a tri šuchy, Smlouva pokoje a
         přátelství
     </em>
    </span>
    (preklad),
    <span class="emphasis">
     <em>
      Bestreitung der Neuerungen in der böhmischen
            Ortographie
     </em>
    </span>
    roku 1830. K tomuto spisu zavdala Palkovičovi príčinu mimo
         skutočného ruchu a pohybu rozdielneho od starých pravidiel hlavne rozprava vydaná v Prahe
         roku 1828
    <span class="emphasis">
     <em>
      O počátku a proměnách pravopisu českého, a v čem tak nazvaná analogická
            od bratrské posavád užívané ortografie se rozděluje.
     </em>
    </span>
    V pripomenutom
         Bestreitungu písal Palkovič náruživo a bezohľadne a dlho bol pyšný na toto dielko, bo vraj
         nikto nebol vstave mu ho podvrátiť. Nebadal, nebožtík, že netreba tam literárneho
         podvracania, kde život zmetá i šľaky odporu!
    <span class="emphasis">
     <em>
      Sněmovní artikule, Slabikář, O
            očkování, O zmaďaření Slováků
     </em>
    </span>
    (preklad Čaplovičovej nemeckej knižky) — a iné
         spisy a spisky.
   </p>
   <p>
    Palkovič veršúval odjakživa, a to síce nielen úradne v kalendároch, ale aj v celých
         knižočkách, áno, zdá sa nám, že by bol rád platil za básnika, ba sa tuším i sám kládol za
         vzor druhým veršovníkom! Púšťal sa aj do kritiky a ktorúsi báseň Kuzmányho práve obruboval
         tešlou svojej kritiky. V týchto ríšach ostatne — bol on veľký idiot. Jeho verše sú niže
         kritiky. Ako jazykovedný kritik ukazuje veľkú známosť a povolanie; ale kazí ho tá náramná
         potreba autority. Jeho štúdiá boli pristaré, než aby bol býval vstave premôcť rezultáty
         novších jazykovedných bádaní. Ako polemik je viac kúsavý ako vtipný.
   </p>
   <p>
    Ako vodca jednej strany, ako straník národný vyznačuje sa stálosťou charakteru,
         neústupnosťou a zaťatosťou. Kým sa dodriapal na učiteľskú stolicu v Prešporku, veľa vystál
         posmechu, potupy a krivdy od maďarónskych Nemcov. Na nej sediac, bol vystavený stálym
         útokom, a nezaklátil sa ani na okamženie. — Uprostred mrzutosti — pracoval vo dne do mrku,
         v noci do svitania, a nezašiel nabok, keď sa oproti nemu gúľali vrahovia. Pretrval skrz
         búrky — a dočkal búrky ešte onakvejšie. Ale — ani tieto šibeničné zimnice nevynútili z jeho
         pera slovo, ktoré by sa bolo dotklo zásady polstoročného žitia. Jeho stálosť a jeho
         pracovitosť stoja ako strážcovia nad pamiatkou mena jeho. My sme si ho odjakživa ako
         patriarchu vážili, čo priam sme nejeden raz i do nemilého styknutia sa s ním privedení
         boli. V ustavičnom hýbaní sa nových myšlienok a zásad a v odpore s nimi postavený súc bol
         Palkovič dlho jedinké stredisko literárneho života na Slovensku. Okolo neho bolo zídené
         všetko, čo vo svojom srdci vyšší cit, vo svojej mysli svätejšie tušenie a velebnejších
         letov myšlienky badalo. Ale najmä starší spisovatelia česko-slovenskí pod jeho
         pokroviteľstvom vypúšťali na svetlo svoje kázne, rozpravy a iné spisy a spisočky. On
         čistil, opravoval, piloval, strihal, nadkladal a vydával. — Mládež študovala jazyk a
         nasledovala svojich vodcov, síce vždy v odpore gramatickom so svojím bezprostredným
         učiteľom. Čo gramatiku, to postretlo aj prozódiu a najmä táto priviedla, mládež do veľkého
         odporu s Palkovičom. Učiteľ veršoval dľa prízvuku, žiaci za Hollým a Kollárom naučení boli
         na pádnejšie metrum; kuľhavý prízvuk Palkovičov býval nám iba na posmech. Jungmannova
         Slovesnosť bola potom každodenným učiteľom vo formách poézie. Metrické veršovanie síce
         netrvalo dlho, ustúpiac formám národným. Slovenčina konečne vytisla grécko-rímske formy zo
         slovenskej poézie. I tu sa nedá odoprieť zásluha slovenčine. Lebo to je už len isté, že
         vlastná forma slovenskej poézie je rým.
   </p>
   <p>
    Naposledy ustavičné prenasledovanie slovenskej mládeže na prešporskom lýceu spojilo ju
         užšie a tesnejšie s Palkovičom, ktorý navzájom upustiac od svojich obľúbených myšlienok,
         ponechal mládež v jej štúdiách. Trpel i on s ňou; bol síce ochránený trochu svojimi
         ohromnými kapitálmi, po ktorých profesori číhali a na ktoré prešporské maďarónstvo škúlilo,
         pre ktoré ohľady báli sa Palkoviča rozhnevať. Ako sa zjavila slovenčina, behali potom k
         nemu a harangírovali ho oproti nám. Pod takými vplyvmi položil Palkovič svoju poslednú vôľu
         na papier. Viac vykonal v nej, ako vo svojich vykonali Mošovský, Tablic, Blaho, Ďuga atď.,
         ale nevykonal toľko, koľko mohol a mal vykonať pre svoj národ, z ktorého všetky bohatstvá
         mal. Obetoval na stolicu slovenskú v Prešporku 2000 zl. striebra.
   </p>
   <p>
    Palkovič preniesol svoj život, plný mnohých bojov a práce na tento búrny vek v
         šľachetnej túžbe a namáhaní sa o zvrchovaný ideál reči československej a zaviera jeden dlhý
         vek, vek to českého písomníctva na Slovensku.
   </p>
   <p>
    Povedomie, ktoré sa nám pri pohľade na Palkovičov život a jeho pôsobenie mimovoľne
         nastŕka a v pamäť tlačí, je, že nemá človek zanevierať na čas a jeho rozličnotvárne
         zjavovanie sa v jednotlivých precitlejších duchoch. Cieľ, ktorý si dobrý a duchovný človek
         vystaví, nie je ešte ten vlastný štebeľ do neba slávy a blaha človečenstva. Cieľ ten
         prichodí najprv do rúk histórie ako kameň do rúk murárskych. Ako murár obklope, obrúbe,
         obtína a okreše si kameň a tehlu a iba potom to položí do dvíhajúceho sa hor budúnku a
         stavania, tak aj cieľ vystavený jednotlivým ľudským duchom musí byť prv sformovaný,
         poutínaný a príslušne k patričnému miestu upravený, kým ho história položí tam, kde má byť
         čiastkou stavenia kostola ľudského blaha. Horkosť medzi vznešenými vodcami národných
         záležitostí stadiaľ pochodí, že oni svoje jednotlivé dobré ciele a námery za jediné k cieľu
         vedúce považujú. Z tohoto jedného zlého pochodí potom i to druhé horšie, že keď sa razom v
         týchto zvadách zjaví nový vek, svet nových túžob a záujmov národných a ľudských, namiesto
         aby vo vedomcoch a ľuďoch vyšších myšlienok našiel pomocníkov, nachodí len toľko odporníkov
         svojich, lebo to staršie pokolenie s jeho jednotlivými cieľmi a pochopmi híka nad smelosťou
         a novotou myšlienok, prichádzajúcich s novým vekom. Tu je ten obyčajný čas pechorenia sa
         tých ovenčených básnikov a filológov, historikov a filozofov, nazdajúcich sa, že už
         človečenstvo letí do večnej záhuby.
   </p>
   <p>
    Pobožný pohľad na voľný, neúprosný beh ľudsko-národných udalostí a dejov, vyvierajúcich
         z tajných priestorov národného ducha a života, pobožný pohľad na ruch lepších,
         posvätenejších duchov v človečenstve je uspokojenie čisté pre ľudského ducha. Len ten
         pohľad, ktorý nepripúšťa pýchu k duchom činným v histórii, akoby len na nich všetko
         záležalo a nepripúšťa zúfalstvo k trpným, keď je utrpenie dlhé, akoby to večné malo byť a
         nebol k dosiahnutiu ideál človečenstva. Nižší každodenný duch pasuje sa s tými nižšími
         záujmami, a to, čo mu je pred okom, čo je jeho či zamestnanie, či povolanie, či časná
         výživa, je jeho osobná miera, ktorú prikladá na zjavy vonkajšie, na beh vecí verejných.
         Takíto ľudia, už či jeden so svojím pluhom, či druhý so svojím sklepom a loďou, či tretí s
         jeho kapitálom, či štvrtý s jeho knihou, s istým okresom myšlienok, či piaty s jeho
         kumštami politickými, či šiesty s jeho klubom a spoločným v istom zvláštnom interese, či
         desiaty a stý s iným jeho zvláštnym záujmom, bez onoho pobožného pohľadu nemajú a nemá
         žiaden uspokojenia a útechy pri svojej účasti a pri hľadení na históriu! Miera osobných
         záujmov prikladaná na záujmy človečenstva zahadzuje človeka v zámoty a krútňavy zúfalstva,
         bo nikdy nezodpovedá osobným ideálom duše, túžbam počtujúceho rozumu, nádejam zisku, tento
         náš spoločný ľudský život, aký prúdi na trhovisku sveta. Zjavy okamžitých udalostí, výjavy
         života, ich deje a účinky sú celkom rozdielne od osobných túžob. Len v tom vyššom,
         potešnejšom názore, ktorý horúce srdce flegmatickým byť učí a ktorý oko ducha vždy obracia
         tam spoza opony zjavov videných vo večné kráľovstvo, vyvinujúce sa na svete len skrz bôle a
         utrpenia. Tu, na tejto výške vedomých vyšších cieľov prúdi rieka útechy a spokojnosti, bo
         len ten, kto si osvojil tento náhľad na jasný priehľad skrz neustavičnosť a omyl k výbehu
         všetkých udalostí histórie, k vždy lepšie a lepšie dosahovanému cieľu ľudstva, k blíženiu
         sa k najvyššiemu. Tam prestáva interes a obmedzenosť, blud i náruživosť, bo u výtokov
         všetkých dejov do mora histórie oslávený je blud i zápal dosiahnutou pravdou ďalej sa
         pomknutého k dokonalosti človečenstva.
   </p>
   <p>
    A v ľuďoch dobrá vôľa zasluhuje slávu a ocenenie. Palkovič bol muž dobrej vôle. Iní mali
         hádam viac ducha, pôvodnosti, génia, ale nie toľko rázu a vytrvalosti.
   </p>
   <p>
    Súkromný život Palkovičov bol ale neslávny.
   </p>
   <p>
    Do Palkovičovho času a okresu jeho myšlienok padá veľa slovenských mužov, spisovateľov a
         učených ľudí, ktorých uloženia, diela a zásluhy ale nepresahujú čiaru činnosti a povolania
         Palkovičovho a ktorých podobne tu pripomínať už nemôžeme, ponechajúc zvláštnemu
         historicko-literárnemu peru podrobné rozoberanie. Nám ani spočiatku, pokým sme sa
         pohybovali v časoch na literárne plody a na myšlienky skúpych, neišlo o lajster mien a
         kníh, ako viac a hlavne o označenie rozličných stupňov národného povedomia, o omakanie tých
         štebľov, po ktorých kráčal génius národa slovenského. Jedného muža ale nemôžeme
         nepripomenúť, ktorý síce ako spisovateľ netvoril novú epochu v živote, ale myšlienky v
         mysli a cit hlboký v srdci mal, ktoré poklady vložiac do rodiny svojej, touto poslúžil
         národu, spôsobiac, aby naveky oddelené nebolo jeho meno od života a histórie slovenského
         národa. Myslím tu na Jána Šuleka, dakedy sobotištského ev. kňaza, spisovateľa viacerých
         užitočných spisov, otca mučeníka v mukách a žalároch komárňanských zomrelého Ľudovíta, otca
         mučeníka na šibeniciach lásku a vernosť svoju zapečativšieho Viliama, otca tam na juhu
         Slovanstva slúžiaceho Karola Šuleka. Darovanie takýchto synov národu je väčšia zásluha ako
         sto spisov! Starý Šulek viedol svoje deti i sobotištskú cirkev k láske k národu. On v
         svojich šedinách mal najväčšiu obľubu v obchode s mládežou precitlou k národnej
         povedomosti. Bol vždy prvý, ktorý jej činnosť podporoval, schvaľoval jej práce a podujatia,
         dokazujúc vo svojej starobe silu a vôľu mládeneckú. Vo svojej chorobe i pred samou smrťou s
         neuhasiteľnou túžbou sa domáhal správ o národných záležitostiach, vyjavujúc vždy prianie,
         aby len zopár rokov ešte žil, aby videl lepšie časy slovenského národa. Tieto túžby
         vyniesli zdarnejšie a duchom nadanejšie deti z otcovského domu. Starček dokonal život v
         najlepších nádejach. Po jeho smrti cirkev jeho padla do rúk nájomníckych; a dvoch synov
         svet vzal za obeť. Zato menujú rodinu pusté duše nešťastnou. Oj, mizerné pochopy šťastia a
         nešťastia! Akoby šťastie bolo pre ducha tučnieť na pečienkach a hlivieť v bezčinnej
         okapalosti. Lež nebudeme reformovať pochopy ľudských zemeplazov; táto práca by bola
         nevďačná, ak nie celkom daromná. Šulek vpísal zlatými literami svojho ducha do rodiny; ale
         jeho synovia Ľudovít a Viliam vpísali meno svojej rodiny krvou do knihy národnej slávy a
         cti. Nielen život Šuleka otca sa skončil v pokoji, ale i synov v búrach časov a skončí sa i
         náš prv a pozdejšie jedného za druhým, lež na konci nášho slovanského oddelenia v histórii,
         keď po tisícich a tisícich menách ani chýru ani slychu nebude, bude sa skvieť diamantovým
         ligotom meno Šulek.
   </p>
   <p>
    Šulek ako spisovateľ nech nám teda zatvorí tento rad slovenských spisovateľov,
         predstavujúcich jednu kňazskú rodinu povolanú k tomu, aby ochraňovala v neprajných časoch
         posvätný oheň slovenskej národnosti. Šulek vydal viacej evanjelických katechizmov, podobne
         bohoslovecký spis
    <span class="emphasis">
     <em>
      Premyšlování,
     </em>
    </span>
    k zábave a poučeniu spísal
    <span class="emphasis">
     <em>
      Kunšt živé ploty dělati,
     </em>
    </span>
    spísal i latinskú gramatiku pre slovenskú
         mládež v slovenčine; po jeho smrti bol vydaný skrze Wachtera v Trnave
    <span class="emphasis">
     <em>
      Vodolekár
     </em>
    </span>
    a zostalo po ňom veľa iných nevydaných spisov. Ako kňaz,
         pedagóg i domáci radca a priateľ veľmi mnoho vykonal vo svojom okolí Šulek, ktorého meno
         doteraz ostáva v živej a vďačnej pamiatke u tisícov a tisícov slovenského ľudu. Od mladších
         kňazov, kaplánov a potom od mládeže, znajúcej ho, bol iba dôverným apkom menovaný. Nech mu
         je zemička ľahká, ako ho milostné spomínanie národa iste netlačí!
   </p>
   <p>
    Okolo týchto, s týmito a pod týmito mužmi pripravoval si génius národa iné orgány svojho
         myslenia a života, iné ústa a jazyky svojho určenia na svete a v histórii. Hollý, Kollár a
         Šafárik sú noví slovenskí proroci, ktorí vyšší stupeň života slovenského národa svojimi
         myšlienkami a spismi označujú a skrze ktorých ústa hovorí duch schovaný v hlbinách
         slovenskej bytnosti. Už tie formy národného povedomia predošlých čias celkom ustávajú a
         miesto robia iným. Medzitým, keď prv len samá teológia v národnej reči vzdelávaná podávala
         sotva tôňu národnej vôle, neskôr už slovanský jazykospyt národného ducha zaujímal, až sa aj
         pomaly ohľad začínal brať na porekadlá, piesne, národné svojstvá, na tie prvky, z ktorých
         sa vlastne skladá národ a národnosť a národný život. Po týchto stupňoch roztáčal sa už
         národný duch aj po užitočných poliach vedomostí a náuk, dozrievajúc k svetoobsažným
         náhľadom, ku svetotvorným hrám fantázie, k smelosti bádavého ducha o pomeroch o poťahoch
         svojich k svetu, histórii a človečenstvu. Na tejto ceste šľakovať slovenského ducha je
         práca rozkošná a najväčšmi osmeľujúca a potešujúca jednotlivca v pohromách časov. V takých
         okolnostiach byť, a tak sa predsa na hradskej histórie utrímať, ako to duch nášho národa
         dokázal, je predsa veľká vec, kriesiť mohúca z krivánskych skál sebavedomých synov
         Slovenska. Slovákov potkali vari najnešťastnejšie osudy v celej histórii slovanských
         kmeňov: a predsa vždy hovoril náš génius skrz jednotlivcov, povolaných do besied sveta, do
         krikov národov, panujúcich nad sebou!
   </p>
   <p>
    Nech sa obzrie Slovák dozadu, na stupeň národného povedomia hen do časov Vavrinca
         Benediktiho z Nedožier a odmeria ho mierou sebavedomosti slovanskej
         Hollý-Kollár-Šafárikovskej; čas tieto slovenské mená vyzval do historických ohrád, my v
         čase živí odmerajme si tie ohromné rozdiely národnej povedomosti a zaplesajme, zavýskajme
         si veselo a vyzvime smutných a zúfalých na odpoveď a pýtajme sa: Či veríš, zúfalče, v
         pokrok národa? Či veríš na jednu hviezdu slovenstva? Či nemáš mať svätej viery v jednotu
         duchovných vývinov skrz najrozmanitejšie veky? Či nie je náš národ jeden, živý, osobný
         duch, ktorý sťa osobný človek zo stupňa na stupeň svojej dokonalosti a sebavedomosti kráča
         a ktorého šteble pokrokov časových jeden v druhom sa nachodia a jeden z druhého vychodia a
         vo svojej spoločnosti priestranstvo nepreletné preletujú a prekrižujú, nesúc život národa
         do večnej vekov slávy!
   </p>
   <p>
    Slovenský národ má rukojemstvo budúcnosti, lebo v ťažkých okolnostiach dal veľký
         závdavok spravodlivému duchu histórie v mužoch umom, duchom, srdcom vehlasných, prejasných,
         prorockých.
   </p>
   <p>
    K ťažkej práci sa priberáme, chtiac nakresliť stupeň národného povedomia, nachodiaceho
         sa v literárnych dielach tamtých troch slovenských spisovateľov; ale naša dobrá vôľa
         zaslúži aspoň prehliadnutie našej slabosti. Povieme len to, ako sme to aj pri iných
         urobili, čo nám bude náš náhľad na pospolité národné záležitosti, svedomito skúšaný,
         dovoľovať a nakladať.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2586625" name="ftn.id2586625">
        90
       </a>
       ]
      </sup>
      Dva zväzky Slovenských pohľadov doniesli tento článok koncom roku 1846. Na nový
               rok 1847 sme pri rozposielaní druhého zväzku sľúbili, že tretí vydáme v júli tohože
               roku. Ale rok 1847 nemal nič na väčšej a súrnejšej práci, ako pripravovať rok 1848,
               to jest: v našej krajine si maďarský národ a jeho prívrženci zasadúvali už za súdne
               stoly nad inými národmi, a hlavne odsudzovať národ slovenský sa priúčali, rozpaľujúc
               svoje náruživosti oproti nám a kopajúc nezahatateľnú priepasť medzi nami a sebou.
               Móda, do akej bol vošiel vtedy maďarizmus a maďarónstvománia, roznemohla sa v
               nešťastnú miazmu, zachvacovavšiu všetky vrstvy spoločnosti; áno, sami štátnici,
               krajinskí sudcovia, muži od zelených zákonodarných stolov zemských, dikastériá, sväté
               stolice, kapituly, hodnostári svetskí aj duchovní zatočení a vtrhnutí boli do týchto
               zákrutín tak, že slabé bolo všetko volanie miernych duchov, márna sila, ktorou sa
               vytrhalo a ktorou o spravodlivosť kričalo povedomie nemaďarských národov. My sme
               vtedy písali tak, ako nám zúfalé položenie slovenského národa kázalo, bez ohľadu na
               hrozné následky, menovite bez ohľadu na krvižíznivé maďarónske pokolenie, a preto sme
               už po vyjdení druhého zväzku Slovenských pohľadov našli tých „slobodomyseľných“ pánov
               nastrojených s polenami a kyjmi na nás. I redaktor Slovenských pohľadov i kráľovský
               cenzor v Skalici dostali „slobodomyseľný zákaz“, tamten vydávať, tento cenzurovať
               Slovenské pohľady. — Consílium nebohé toto vykonalo. — Pánboh mu odpusť! Ja som
               behal, písal, prosil, nakladal: všetko darmo! Až som u najvyššej vtedy kancelárie vo
               Viedni povolenie obsiahol, lenže to už bolo vtedy, keď ja sám písať nemal kedy a keď
               iní už písali aj tlačili, čo chceli, keď bolo už všetko čím hore tým dole, v
               marcových pohyboch roku 1848. Vtedy sa i mne zdalo, že nie je moja úloha sedieť na
               jednom mieste a písať, ale ísť všade, kdekoľvek sa topili hlasy života a zachodila
               nádej Slovanstva. A čo všetko preletelo nad našimi hlavami, o tom vie slovenské
               obecenstvo lepšie ako my. V jednej hlave sa to všetko ani zmestiť nemôže, jedna
               rozpomienka druhú vytíska a mladý vlas šedivie ponad prestálymi a pretrpenými zhodami
               i nehodami. Nejdeme teda ďalej vyhovárať našu prestávku spisovateľskú; prestávka tá
               sa i tak vzťahuje iba na písanie naše, v pracovaní samom k národnému blahu niet veľa
               prestávok v našom živote.
     </p>
    </div>
    <div class="footnote">
     <p>
      <sup>
       [
       <a class="para" href="#id2587176" name="ftn.id2587176">
        91
       </a>
       ]
      </sup>
      Prorocký Tablic, kde si teraz, aby si videl naplnené svoje proroctvo! Keby od
                  časov Tablica rakúska vláda bola čo len dosť málo slovenskú národnosť na nohy
                  dvíhala a na Slovensku národný život podporovala, iste by nebol hvízdal hrozný
                  osud pri Világoši! Ani Maďari so svojou bujnosťou, ani Rakúsko so svojou dobrotou
                  a maďaroprajnosťou by neboli mávali vo svojej histórii világošské scény a
                  výsledky. Ostatne, v histórii je všetko rozumné!
     </p>
    </div>
    <div class="footnote">
     <p>
      <sup>
       [
       <a class="para" href="#id2587377" name="ftn.id2587377">
        92
       </a>
       ]
      </sup>
      <span class="emphasis">
       <em>
        Spravodlivo…
       </em>
      </span>
      vyčítal Kollár, — J. Kollár v Slávy dcere v 431.
               a 432. znelke odsúdili lakomosť Inštitorisa Mošovského a B. Tablica, vyčítajúc im, že
               neporučili zo svojho bohatstva na národné ciele takmer nič. Por. cit. vyd., s. 242 —
               243 a 439 — 440.
     </p>
    </div>
    <div class="footnote">
     <p>
      <sup>
       [
       <a class="para" href="#id2587612" name="ftn.id2587612">
        93
       </a>
       ]
      </sup>
      <span class="emphasis">
       <em>
        Musejní časopis,
       </em>
      </span>
      — ide o Časopis českého Museum, nazývaný aj
               Muzejník, reprezentačnú českú revue, ktorej ťažisko bolo v uverejňovaní vedeckých
               príspevkov.
     </p>
    </div>
    <div class="footnote">
     <p>
      <sup>
       [
       <a class="para" href="#id2588082" name="ftn.id2588082">
        94
       </a>
       ]
      </sup>
      <span class="emphasis">
       <em>
        Po desiatich rokoch… napísal Palkovič v Tatranke,
       </em>
      </span>
      — Kollárova
               recenzia vyšla v Kroku 1823. zv. 4, s. 128 — 141. Palkovič odpovedal v Tatranke 1841,
               s. 62 — 73.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2588767">
       </a>
       4
      </h2>
     </div>
    </div>
   </div>
   <p>
   </p>
   <p>
   </p>
   <p>
    Kollárova mladosť spadá do omladzujúceho veku československej literatúry. České básne
         počali poletovať. Palkovič a Tablic, Puchmajer a Nejedlý boli slávené mená. Mladý Kollár
         pohltil všetok myšlienkový obsah literatúry. Vydal sa na cesty do Nemecka a študoval tam na
         univerzitách. Šafárik bol jeho druh. Palacký oboch priateľ a jednomyseľník. Ej, šťastné
         matky, dve Slovenky a tretia Moravanka, čo ste vychovali takých študentov! Veľkí sú všetci
         traja, bo doniesli v srdci i ume svojom Slovanstvu veľké služby a vykonali ich
         bezpríkladnou pilnosťou.
   </p>
   <p>
    Kollár, pošlý z meštianskych rodičov v Mošovciach v Turci, hneď vo svojom vchode do
         vyššieho života neuspokojil sa s prítomným stavom národnej a literárnej spoločnosti. S
         každým jeho pohľadom na národ sa otvárala obnova. Zavretý slovenský svet, úbočia Tatier,
         hlboké doliny, obmedzené pochopy ľudu i vzdelancov — to všetko bolo úzke pre Kollárovho
         ducha. Rád by bol prelomil tých sto bášt a valov zavierajúcich jeho rodný kraj a morálny
         stav jeho národa, rád by bol vyletieť von z tých úzkych svetov. Ale ho držal tajný zväzok
         na zemi otcovskej. Keď nemohol vyletieť von z tých rodinných zátvorín, vzniesol sa teda
         krídlom svojho génia na najvyššie vrchovce slovanských Tatier a tam plným hrdlom začal
         spievať podivnú pieseň, pieseň slávy a hanby slovanskej, pieseň hlbokých zvukov i milých
         nápevov, nápevov rodinných, hlasov známych po šírom, ďalekom Slovanstve! Ohromnosť
         roztrateného národa ohromila jeho ducha, ustrnutie sa rozlialo v prenikavý plač a keď už
         srdce usedalo spevcovi i poslucháčom, duch národa zletel na lýru Kollárovu a jednotlivé
         piesne, vyrazené zo zmesi krásnych tónov hrmeli povedomosťou a duchom železným do
         slovanského sveta a zapaľovali srdcia, omdlievajúce novým ohňom lásky a oddanosti, viery a
         dúfania v lepšiu budúcnosť. V rozživotnenej, plodistvej Kollárovej obrazotvornosti povstal
         celý minulý svet hriechov a krívd na našom národe spáchaných, bojí sa človek len pomyslieť
         na tie úhony, ale spevec
    <span class="emphasis">
     <em>
      Slávy dcery
     </em>
    </span>
    neľakol sa práve vyspievať hrôzy
         čiernych století, šeredné postavy vrahov národa. Slávy dcera je spev, vyspievaný na Tatrách
         celému Slovanstvu slovenským géniom. Nespokojný Kollárov duch ani s tými ideálnymi svetmi
         zostúpil z vrchovcov Tatier a násilne hľadal v skutočnosti to, čo vídal v hodinách zápalu
         duše. Hravá a tvorivá obrazotvornosť, mýlená empirickou reflexiou, výlety čisto básnické,
         úchvaty zápalu prekrižované žravými starosťami o materializmus národa — z týchto živlov
         zotkaná je osnova života i zásluh Kollárových. Tieto sú zárodok bludov i cností spevca
         Slávy dcery. Doby a jasné bodky slávy ducha Kollárovho, tvoriace česť jeho pohľadom, sú
         obrazotvornosť Slávy dcery, cit a úcta k národnému podaniu, dokázaná v opatrovaní
         prostonárodnej poézie, v zbierke národných spievaniek a kombinácia rozumová, vyvinutá v
         pojednaní o slovanskej vzájomnosti. Kollárova Slávy dcera, spievanky a kniha o vzájomnosti
         je tá trias svätých, nových duchovných pohľadov, aké rozžali nový lúč svetla slovanskému
         národu. Že tieto pomyslové okresy na Slovensku svoj počiatok vzali, je naša radosť,
         závdavok to daný histórii, že sme prijatí i my Slováci do služby ľudstva. Následky, tým
         myšlienkovým okresom, v Slovanstve sa dokonávajúce, budú iste mať svoj vplyv i na dejepis
         ľudstva.
   </p>
   <p>
    Kollár je výraz zúfania slovenského, nachádzajúceho útechu a vyslobodenie v idei
         konkrétneho Slovanstva. On iba telom a podobou svojej lýry ostal na Tatrách; jeho slovenský
         duch zaletel vedome priestranstvami širokého Slovanstva, zaujal sa maličkého kmeňa Srbov,
         osvedčil, že je duchom v Čechách, telom na Slovensku, plakal nad Poľskom, pýšil sa Ruskom,
         bratal sa s Chorvátmi, slovom, všetko bol v Slovanstve radšej — ako Slovákom. Ostatne pri
         všetkom tom:
    <span class="emphasis">
     <em>
      Jen sama zůstává příroda nezměněná;
     </em>
    </span>
    kto zná slovenský
         ráz, pozná v Kollárovi na prvé zídenie sa s ním rýdzeho, čistého Slováka, a to síce ešte k
         tomu Slováka Turčana. Ako sám povedal o Slovanstve vyhynutom v Germánii:
    <span class="emphasis">
     <em>
      Jen sama
            zůstává příroda nezměněná,
     </em>
    </span>
    tak to platí i o prírode spevca Slávy dcery,
         reflexia slovanská, povaha, duch, ráz, príroda slovenská. V tomto obzvláštnom jedinom
         mužovi vyvolil si génius národa ten orgán, ktorý ho mal vteľovať ako čiastku do jeho
         prerodo-duchovného celku, do Slovanstva. Vo svojich osudoch zaotáčaný národný duch
         nezabudol na svoj pochop a boriac sa o najbližšiu svoju bytnosť, vyvoľoval si i také
         orgány, ktoré ho upozorňovali na spoločný pôvod s inými kmeňmi. A kto môže odškriepiť toto
         povolanie Kollárovi? Bol aj on na rázcestí, ako sám hovorí, a klonil sa k myšlienke
         slovenskej, majúc sa stať zvláštnym mentorom slovenského kmeňa; ale nemalo to byť, za to ho
         odsúril vnútorný strach na druhý extrém, na ktorom sa mu zazdalo, že slovenský ľud je len
         „žobrač, černilid, luza“ atď., s ktorým sa nič nedá vyviesť na svete. Darmo je: ľudia, a to
         i tí najvznešenejší duchom a povolaním, sú iba služobníci vyšších mocí, to, čo majú byť,
         sú, a inšie z nich ani svet ani oni sami vytvoriť nemôžu.
   </p>
   <p>
    Viďme teda už ten okres literárneho pôsobenia Kollárovho, ktorý on započal a vyviedol na
         základe nadrečeného povedomia. Slávy dcera je obsah Kollárovej bytnosti, znenáhla a pomaly
         povstalý, ako čas chcel a nutné okolnosti rozkazovali. Ňou vzkriesil spevec, oduševnený
         svojím ideálom, mŕtve pokolenie na Tatrách, povolajúc do života jednu zvláštnu školu —
         školu synov fantázie a posvätenia. V mladých hlavách začalo svitať a obzor nových nádejí a
         svetov rozložil sa pred okom ducha nadanejšieho mladého pokolenia. Žalostný pohľad spevca
         Slávy dcery na krvavú slovenskú minulosť a zapálená túžba po krajšej budúcnosti pôsobili
         neodolateľnou, magickou silou na srdce. Uchvátené bolo malé slovenstvo prúdom žiaľu a
         nádeje a prvá jeho snaha bola rozšíriť sa počtom a stať sa platným v živote. Následkom toho
         pozakladali sa školy a spolky slovenské po lýceách a gymnáziách evanjelických,
         navštevovaných mládežou slovenskou. Slávy dcera slúžila za stredisko. Jej piesne sa
         rečnili, vysvetľovali, čítali a nasledovali.
   </p>
   <p>
    Ku krásnym výsledkom, aké Slávy dcera dosiahla, pristúpilo to veľké národné povedomie,
         aké spôsobili
    <span class="emphasis">
     <em>
      Národné spievanky
     </em>
    </span>
    vydané Kollárom. Ak sa mládež našla v
         Slávy dcere, uspokojac ducha a túžbu po výlevoch skvelých citov, horúcich nádejí a tých
         velebných výhľadov do istej budúcnosti: to isté bolo dosiahnuté u národných hromád, u
         nevedomej masy ľudu, lebo v týchto spievankách sa naraz zhliadla duša národa, poznajúc sa
         doteraz sebe samej neznáma. Slovenský národ sa tu objavil ako inteligentný, nadaný, hlbokej
         mysle a veľkej duševnej nadanosti a spôsobilosti. Sami básnici vyšších letov zadivili sa
         týmto divým krásam, tomuto umeniu. Sami zúfalí filozofi navážili viery o budúcnosti takého
         kmeňa. Bo kde sa toľký prúd poézie valí, tam jesto i stála istá budúcnosť. A sám národ
         pocítil pri videní svojej poézie pulz svojho života. Neklamné znamenie umeleckého povolania
         a dokonalosti pri dielach poézie je rodenie sa túžby v duchu poslucháča nadaného po
         podobnom výtvore. Čítajúc dokonalú báseň, vidiac podarenú sochu zažiada sa nám môcť dačo
         podobného vyviesť, alebo aspoň závidíme takú moc umelcovi. A toto osvedčil celý národ pri
         videných svojich spievankách. Už pred východom Kollárových spievaniek bol vydal Šafárik
         maličký zväzok národných piesní a zdalo sa mu, že národné piesne zo dňa na deň viac a viac
         hynúť počínajú. A tak to bolo aj vskutku. Ale po vyjdení dvoch zväzkov Kollárových
         Spievaniek obživilo sa náramne toto pole. Piesne, nielen tie vytlačené, nanovo sa počali
         ozývať po nivách slovenských, ale prirástli k nim tisíce nových. Teraz by ich ešte na štyri
         zväzky podobnej veľkosti ako Kollárove zobral pilný zberateľ. Národní spisovatelia a
         básnici, ktorí vylievali vodu do Dunaja, hľadiac uderiť do strún Goetheho, Schillera,
         Byrona atď. obrátili svoju pozornosť na národné piesne a básniac dľa ideálu národa večné
         vyrážali zvuky, ktoré sú zapísané v harmónii duše národa. Nevyrovnané piesne Tomášika, Sama
         Chalupku a iných sú toho svedectvom. Sama mládež s túžbou živou hodila sa na nasledovanie
         národných piesní a dokázala, čo za nové svety môže národné podanie vyvolať z duchov
         spôsobných. Študenti Janko Kráľ, Janko Rimavský, Janko Matúška, Bohuš Nosák, Peter
         Kellner-Hostinský a iní vpravde krasocitné, útle i silné, ideálne i skutkorodé plody a
         výtvory poézie svojich duší vyviedli na svetlo. Pravdaže, zásluha táto delí sa, jedna jej
         polovička náleží duši národa, ktorá vyspievala také tóny, a Kollárovi, ochotnému k zobraniu
         roztratených hlasov, druhá ale tej škole mužov národných, čo vyslovili vedomie filozofickou
         formou vyčítanou duchom z materiálu sebe podaného.
   </p>
   <p>
    Vydaním slovenských národných spievaniek skrz Kollára bola prvý raz hodená do národa
         silnejšia iskra činnosti, ktorej výsledky, rozšírenou známosťou a filozofickými štúdiami
         mladších rozrobené, neprehľadnej a nepredvídateľnej platnosti sú pre budúcnosť. Zato medzi
         hlavné momenty Kollárovho povolania a ducha počítame jeho Spievanky. Podivný to bol
         duchovný kvas, aký sa dostal do slovenského národa tými tak od seba odchodnými zásadami,
         vtelenými v Slávy dcere a v Spievankách. Spievanky — čisté slovanstvo so starým podaním,
         Slávy dcera — Slavianstvo so stupňami západnej civilizácie a konštrukcia tamtoho dľa
         týchto! To aj skutočne rozkvasilo národ, rozkvasilo ale k životu. Kollár odklial isté
         životné živly od nežitia, ale výsledky ich života už nebol vstave utrímať v poslušnosti.
         Jeho Spievanky vzkriesili slovenský život, voľný, neobmedzený, určovaný len ideou v samom
         živote ľudu a rosenou a vlaženou národným podaním. Slávy dcera zobudila slovanský život dľa
         obmedzených foriem, aké si sám spevec stvoril pod vplyvom istých západných princípov.
         Pôsobenie oboch týchto živlov muselo teda byť celkom nerovné, ako ich povaha rozdielna.
         Medzitým, keď pôsobenie národnej poézie len množilo život a krepkú vôľu v národe, Slávy
         dcera sama v sebe pri rozličných svojich vydaniach sama so sebou sa rozpadávala a
         ustavičným doplňovaním časových nápadov pôvodcovho rozumu pomazanie a nádych odvečného
         slovanského podania strácala zo seba, nechávajúc v tej miere i obecenstvo vždy väčšmi
         chladné. Rozpadli sa konečne mienky o tomto diele a Slávy dcera prestala byť najvyšším v
         Slovanstve. Lež nie sú ešte nakreslené bezprostredné výsledky poézie Slávy dcery, z ktorých
         tamten vytiekol, zato vráťme sa ešte k tým vplyvom, aké si Kollár Slávy dcerou pripravil.
   </p>
   <p>
    Slovenská mládež bola Kollárova stráž a jeho činné apoštolstvo, ona za ním letela s
         nevýslovnou túžbou, s nekonečnou, medzí a ťažkostí neznajúcou oddanosťou a opravdivou
         posvätenosťou. Postačovalo jedno slovo od spevca Slávy dcery a mládež ho vykonávala so
         zaprením. Ona nosila Kollárovo meno do najoddialenejších kútov Slovenska, do najhlbších
         vrstiev spoločnosti, z jedného slova a z jednej myšlienky roztáčajúc bohaté osnovy svojich
         myšlienkových svetov. Sotva napríklad vyslovil Kollár, že Slovania majú znať svoje rozličné
         kmeňové literatúry a ich plody študovať, jeden kmeň druhý podporujúc a napomáhajúc, tu už
         prešporská slovenská mládež stvorila si novú myšlienku, ustanoviac zložiť básne k pocte
         znamenitejších spisovateľov všetkých slovanských kmeňov. Z tejto myšlienky povstalo celé
         štúdium. Ak mali slovenskí básnici vedieť oslavovať slovanské spisovateľstvo, museli znať
         životy a pôsobenie tých mužov. Rok trvali štúdiá literatúr slovanských a výbor súdil práce;
         zišlo sa vyše sto básní, z ktorých dvadsať bolo uznaných za zdarilé. Vydanie týchto básní
         za nahodivšími sa prekážkami síce zaostalo, ale myšlienka doniesla plod, okúsená známosť
         viedla k hlbším štúdiám.
   </p>
   <p>
    Kollár bol miláčik národa pre tieto príčiny: jeho reči boli plné zápalu a vyšších
         pohľadov, a len toto robí spisovateľa milým; on vystavoval ciele velebné, a len tieto život
         tvoria; on požehnával a chválil činných, hrmel výčitkami a karhaním do lenivých a zradných,
         a len toto kriesi chválnu revnivosť a panuje nad stranami, tvoriac mocnosť jednej strany
         majúcej budúcnosť; on sám bol spoločenským mučeníkom za tieto idey, čo jedine budí dôveru k
         rozširovaným myšlienkam a zásadám. A k tomuto všetkému pristúpila činnosť skutkoschopnej
         mládeže a jej zápalčivé slovo a jej ohnivý príklad. Z prvého abstraktného pochopu
         Kollárovej poézie o Slovanstve formovalo sa v básnickej hlave národné povedomie ako
         bratstvo Slovákov, Čechov, Moravanov. Tu povstal odrazu boj mládeže oproti škole
         Bernolákovej, slovenskej. Nariekalo sa hlavne nad odpadlíctvom Hollého od Čechov. Každý
         slovenský študent priúčal sa slohu čo najvyššiemu, čo najnezrozumiteľnejšiemu českému a
         letel v školských prázdninách so svojimi básňami do národa, zvestujúc jednotu medzi Čechmi,
         Slovákmi a Moravanmi. Rečnila sa znelka:
    <span class="emphasis">
     <em>
      „Slávové! vy ducha
         nesvorného“
     </em>
    </span>
    atď. a dokazovalo sa, že Čech je Slovákovi brat. Toto revnenie bolo
         bez príkladu, zápal bez konca. Ochladil ho ale prúd maďarizmu, hltajúci pomaly slovenských
         synov vo svojej zátoke. Kriky o panslavizme zatriasli spoločnosťou slovenského národa.
         Pomoci nikde nebolo.
   </p>
   <p>
    Myšlienky o slovanskej vzájomnosti od Kollára v slovenčine spísané a v Hronke uverejnené
         posilnili mládež; slovenčina v tomto pojednaní a v jednej kázni od Kollára užitá tisíc
         obživujúcich nádejí vzkriesila na Slovensku.
    <sup>
     [
     <a class="footnote" href="#ftn.id2589216" name="id2589216">
      95
     </a>
     ]
    </sup>
    Rečnila sa spomenutá kázeň, prečitovala s čistým slovenským akcentom. V tomto
         čase sa síce ešte v slovenských hlavách nikomu ani nesnívalo o slovenčine. Autorita českých
         spisovateľov, zhíknuvších nad týmito Kollárovými novotami, protihlas z tohto ohľadu
         Kuzmánym v Hronke pozdvihnutý a nechytanie sa týchto obnov z národnej strany celkom zmýlili Kollára.
    <sup>
     [
     <a class="footnote" href="#ftn.id2589241" name="id2589241">
      96
     </a>
     ]
    </sup>
    A zvrátil sa on od cesty, ale vtisk ním urobený nevyhynul z duše národa najmä
         preto, že potreba obnovy českého jazyka pre Slovákov všeobecne sa už vtedy cítila. Ostatne,
         nehľadelo sa ešte v ten čas na formu tak, ako na nové myšlienky, dotýkajúce sa slovanského
         sveta.
   </p>
   <p>
    Kollár sa dal so Šafárikom hádať o pôvode mena Slovan a ohnivý prúd jeho reči a
         presvedčovania zachytil so sebou mladé pokolenie. Tu sa naraz každý slovenský študent s
         hrdosťou písal Slávom; Slávia a „Slávové bratři“ boli na dennom poriadku. Listy, dopisy,
         reči, básne, pojednania boli plné „slávskej“ pýchy a hrdosti. Tým sa kriesila
         ctižiadostivosť a hrdá vedomosť u mládeže. Doma, v spoločnosti ľudskej, literatúre, v
         škole, v zákonodarstve videl sa byť Slovák potupeným, zahodeným; tu v okrese týchto
         myšlienok a štúdií ale nachádzal svoje zadosťučinenie a duchovnú náhradu za tamtie útržky a
         krivdy. Bola to oslada horkých, každodenne pitých kalichov.
   </p>
   <p>
    Nie menej ako tieto idey schvacovali za sebou slovenský národ i Kollárove kázne a reči,
         menovite ten prvý diel, nový na podobné myšlienky vo forme náboženského povedomia. „To sú
         kázne, a nie tie našich kňazov,“ takýto jeden hlas letel po Slovensku. Teológovia strhli
         krik, že to nie sú kresťanské kázne, bo sa v každej tristo ráz Kristus nepripomína.
         Menovite sypal tieto kritiky pred svoje poslucháčstvo Šimko, ktorý sa do toho času myslel
         byť najlepším rečníkom.
    <sup>
     [
     <a class="footnote" href="#ftn.id2589316" name="id2589316">
      97
     </a>
     ]
    </sup>
    Ale smäd duše národa bol uhasený tou živou národno-kresťanskou vodou, akú
         podával zo studne života Kollár. Kollár síce nie je logický rečník, hádam z tohto ohľadu sa
         najmenej vyznačil; filozofia nie je jeho vec. Jediná jeho vlastnosť ako rečníka je
         uchvátivosť reči a prúdne nahromadenie myšlienok a pochopov, ktoré sa páčili svojou
         novotou. V Kollárových rečiach a kázňach žije pochop mechanického, materiálneho, svojou
         ohromnosťou štatisticko-geografickou vývodiaceho Slavianstva; pre Slováka sa v nich
         rozvinuje pochop čechoslovanstva. To, čo pojal Kollár ako básnik v Slávy dcere, to isté
         rozvodnil vo svojich kázňach a rečiach. Prvý diel uchvátil za sebou slovenské obecenstvo,
         bo bol v tomto obzore nový zjav, druhý diel nenašiel obľuby, bo už bol nenový a mdlé
         vlastnosti rečníctva a filozofie Kollárovej zasadli na vrch, takže napriek zníženej cene
         drahého i tohto druhého dielu nemajú odbytu.
   </p>
   <p>
    Abstraktné Slovanstvo i neúplný pochop čechoslovanstva doniesol Kollár vo svojich
         spisoch slovenstvu. Pomkol napred povedomie, to je pravda, ale nepokročiac sám s pochopom a
         ideou, padol s výsledkami vlastného štúdia do krutých odporov. Tá spojka, ktorá viaže
         jednako všetky čiastky k spoločnému pôvodu i celku, tá spojka, ktorá má jednako viazať k
         Slovanstvu tak Čecha ako Slováka, tak Moravana a Sleziaka ako Poliaka, tak Srba, Chorváta
         ako Rusa, Dalmatínca, Černohorca, Srba, táto spojka nenašla svojho trefného slova a mena
         ani v Slávy dcere a tým menej v pozdejších Kollárových spisoch, v jeho kázňach iba mĺkvo
         súc rozvodnená a roztrúsená. U nás zaiste pochop čechoslovanstva je nič viac platný ako
         pochop rusoslovanstva, chorvatoslovanstva, srboslovanstva, slovákoslovanstva, to jest
         priznávanie sa istých menovať sa mohúcich kmeňov slovanských k Slovanstvu. Má sa ale
         kriesiť vedomie najprv kmeňov, kmeňovské, potom, ako výsledok štúdií kmeňových, tvoriť
         pochop, spoločných osudov, spoločnej jednoty a spoločnej budúcnosti slovanskej. Z
         kollárovského pochopu materiálneho Slovanstva musel ako krajný podpor povstať pochop
         Havlíčkov, že nieto Slovanstva, ale že je len Poliak, Čech, Rus a Ilýr.
    <sup>
     [
     <a class="footnote" href="#ftn.id2589394" name="id2589394">
      98
     </a>
     ]
    </sup>
    Tieto otázky, tento myšlienkový okres už ale presahuje čiaru Kollárovho
         povolania, zato vrátime sa zas len k nemu samému a k zámku, domu, v ktorom jeho duša
         prebýva.
   </p>
   <p>
    V strede uhorskej krajiny bývajúc, mal Kollár dobré príležitosti rozširovať plody svojho
         ducha nielen po krajoch slovenských, ale i do ďalekého Slovanstva. Bol, ako sa hovorí, na
         rane života, na Dunaji, v centrálnom meste veľkej a samostatnej krajiny, na cestách sveta,
         na bráne obchodu a kupectva. Navštívil ho každý znamenitejší cudzinec i zahraničný Slovan,
         on poučoval svojich i o svojich poučenia dával cudzím. Tým sa jeho vplyv rozširoval svetom
         i Slovanstvom. Súc ale v ustavičnom odpore s panujúcimi vtedy Maďarmi, obracal na seba a
         svoje osudy pozornosť národa. Tento ohľad dodával jeho spisom takého záujmu, akým sa iní
         spisovatelia nemohli vyznačovať. Jeho boje a utrpenia mu dodávali akejsi vyššej žiary a
         vábivejšieho blesku. Večná škoda pre život i román slovanského spoločenstva, večná škoda
         pre nový svet, že osobná povaha Kollárova nemala tej ideálnejšej príťažlivosti pre bližšie
         okolie, otáčajúce jeho bezprostredný okres pôsobenia. Spolu je to u takéhoto génia dačo
         anomálneho, že tak málo mal skutočnej obetavosti pri rozširovaní myšlienok v ľudskej
         spoločnosti tak potrebnej. Osobne sa Kollár nemohol s nikým zniesť. S tými dvoma
         slovanskými vlastnosťami, s príťažlivosťou osobnou a obetovavosťou ducha túžbam primeranou,
         bol by Kollár v strede krajiny vystavil mocnejšie ohnisko pre svätý oheň
         národno-slovenského života, zhromaždiac okolo seba mladších slovenských mužov, učených,
         chudobných na statky, ale bohatých na dary a duchovné povolanie. Tieto duchovné vzpruhy ale
         chýbali spevcovi Slávy dcery. My týmto poznamenaním nechceme uraziť osobu pána Kollára, ak
         je vstave uraziť rozumného muža pravda; ale predsa by sme radi jeho morálnym nedostatkom
         upozornili prítomných i budúcich mužov duchom i zásluhami i povolaním, i nadanosťou
         znamenitých na tú okolnosť, že národ má skutočné právo na najvýtečnejších duchov
         najostrejšiu mieru svojho súdu a svojich požiadaviek prikladať. Nie je to dosť hlboké
         poklady vedomosti, vysoké blesky fantázie prinášať v obeť národu; obetovanie možné za svoje
         ideály — je povinnosť vyšších duchov. Na polovičnej ceste ostáva len filisterstvo. Pokým
         budeme len tak nadieľať národ ako z milosti, a nie zo svätej povinnosti tečúcou almužnou,
         dotiaľ zle-nedobre to bude s nami stáť v tomto nášmu duchu i tak dosť neprajnom svete! S
         Kollárovou nadanosťou ducha a jeho časnými prostriedkami by bol druhý, chtiaci doniesť i
         materiálne obete svojim ideálom, oveľa viac vykonal pre slovenský život.
   </p>
   <p>
    Literárne pôsobenie Kollárovo sme dľa svojho najlepšieho vedomia nakreslili; teraz sa
         pokúsime daktorými čiarami nakresliť samý stupeň povedomia dosiahnutého skrz spisy
         Kollárove.
   </p>
   <p>
    Slávy dcera je jedno tajomstvo okrášlené samými ligotnými diamantmi. Tajomstvo to
         neznáme, okrasy sa nám páčia, ony tamto zaujímavým robia; ale duch prerábajúci sa rád by
         vidieť myšlienku, tú kráľovnú, kvôli ktorej je toľko okrás nasypané. Ale od vyššej poézie,
         na akú si môže robiť nároky Slávy dcera, má právo sebavedomý duch národa očakávať aj to,
         aby ona voviedla svoj ľud do chrámu samého tajomstva života. Jednotlivé blesky zapaľujú,
         osvecujú, tešia, hrozia, karhajú, odmeňujú, ale kráľovná krásy, ktorej tamtie okrasy slúžiť
         majú, ale samé tajomstvo života, aké básnik vo svätých hodinách božského videnia poznávať
         sa odvážil, to pôsobí samú čistú, vyššiu poéziu. A toto chybuje Slávy dcere, táto kráľovná
         ďalekých obzorov Slávie nezjavila sa ani samému spevcovi. Ináč nevieme, prečo by nás nebol
         voviedol do svätyne básnik, keď je pravda, čo Goethe vraví, že:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Dichter lieben nicht zu schweigen,
     <br/>
     Wollen sich der Menge zeigen,
     <br/>
     Lob und Tadel muss ja sein!
     <sup>
      [
      <a class="footnote" href="#ftn.id2589557" name="id2589557">
       99
      </a>
      ]
     </sup>
     <br/>
    </p>
   </div>
   <p>
   </p>
   <p>
   </p>
   <p>
    Slávy dcera vyvíja celé prúdy rozkošných, úchvatných nadchnutí, výlevy citov
         najskvelejších, výlety ducha na úslnie najsmelších nádejí; ale neupokojuje ducha, ktorého
         vzkriesila; vzbúrila nepokoj duší a nevie ukázať prístav pokoja. Skrz minulý slovanský
         život vedie ona ducha slovanského pútnika a majúc ho voviesť do brán života, vyhodí ho zas
         na počiatok cesty, a on v Kollárovej poézii sa sklamal. Ona nie je svet stvorený; jesto tam
         materiálu na stavbu jedného sveta, ale majstrova ruka v prípravách sa vysilila, nedostačiac
         na uradenie rozmanitého v súmerný celok. Slávy dcera zapálila dvojitú fakľu nad smutným
         životom Slovanstva rozohnaného svetom, fakľu morálnej pomsty a fakľu morálnej oslavy.
         Pomedzi bleskmi týchto lúčov lietajú ideálne postavy a prúdia city rozbúreného srdca
         slovenského mládenca Kollára. Pomsta i oslava sú dva póly Slávy dcery, ktorým chýba nový
         svet ako ich podstatná spojka. Sú to veľké momenty poézie, to je pravda, ale nestačia k
         pokoju slovanského ducha, roztúženého po novom morálnom svete. Lebo nie v tom vykreslení
         starého sa raz už či dobrého či zlého, nielen v tom skutočnom záleží poézia, ale v
         nevídanom, a predsa skutočne pravdivom svete. Známe svety a postavy majú sa už len ako
         kortina a obsluhovatelia na novom divadle slovanskej poézie objaviť. V Slávy dcere sa nám
         mihá prerozmanité množstvo postáv a osôb, ale behá to všetko samo osebe, bez jedného
         spoločného žitia; svet a minulých vekov výjavy sú v Slávy dcere ako v očistci, neodsúdené,
         neospravedlnené. Veľa životov, ale niet jedného veľkého života. A preto neupokojuje pieseň
         Kollárova. Jeho Slávy dcera je skvelá kniha krásnych mott k veľkému románu, k dejom
         slovanskej drámy. Vznešený let Kollárovej poézie rozdrúzgal sa o skaly politickej
         skutočnosti a rozumovej vzdelanosti.
   </p>
   <p>
    Dľa nášho zdania a našich pochopov má mať vyššia slovanská poézia tieto tri hlavné
         momenty ako základné stĺpy slávneho zámku a svojho bývaliska. Predne: myšlienka na
         Slovanstvo pod vplyvom najdávnejších slovanských podaní dozretá, vykojená a odchovaná
         bolesťami osudných skúseností, posvätená mučeníckou láskou k národu a vymienená horúcou
         túžbou po ideáli človečenstva; a tento obor myšlienkový je ten základný moment vyššej
         slovanskej poézie. Potom pristúpi: vedomosť a jasná myšlienka stavu ľudstva na fórum dejov
         so zreteľným videním rozvalín už kvitnuvšieho a šľakov hynúceho slovanského života, s
         pocítením hanby nad pádom, ľudstva a nad nežitím veľkého národa Slávy, nad biednym
         živorením najnadanejšieho brata rodiny ľudskej — Slovanstva! Napokon: videnie čistých
         foriem bytu a spoločnosti budúceho ľudstva, z ktorého si stvorí obrazivá duša básnika nový
         svet a nových ľudí, postavy plné nového žitia, nespojené s minulosťou iba podaním o jej
         hriechoch a bludoch! Ožiariť túžby a sny týchto postáv je povinnosť poézie, ale zosnovať
         ich zjavy nerozbornej vôle v jeden dej a jeden život je úloha ducha národa, naznačená
         poéziou! A zato ona musí ideál i tohto sveta v spôsobe vzorky (modelu) popredku vystaviť,
         ináč sa ľudstvo ďalej nepohne! Vidieť tieto osnovy nových svetov musí sa pokúsiť budúci
         slovanský spevec. Prvý pokus Kollárov máme pred očami nášho ducha. On vyzval všetky pomocné
         živly k tomu dielu svojho ducha, ktorékoľvek mohol nájsť v histórii a pritiahol ich na
         svedectvo tých svojich videní. Započnúc jeden raz odklínať tých umrknutých svedkov, bol
         potom nimi zavalený, pasoval sa s nimi a namykal, to ho nieslo k výškam, na ktorých dostal
         závrat a — nechal svet nedobudovaný. Hore sa, básnici, na jeho plecia, dnu sa do zapratanej
         pomocnými živlami k stavbe takej komory, skusujte organizačné sily ducha a svojich
         vysokozvučných piesní a skladajte do jedného súzvuku zo svojich koľají zablúdilé zvuky!
         Materiálu dosť, svedectiev za tieto túžby máte hojnosť a najzvrchovanejší čas, najvyššia
         hodina, najsúrnejšia doba, v ktorej sa naša poézia už bezprostredne má dotýkať záujmov
         človečenstva — je už tu! Nebojme sa ani my ostatní načúvatelia tajného klopania ducha na
         dvere života žiadať toto od nevidených síce, ale istých v lone národa synov poézie! Či
         filozofi, či historici, či filológovia, či kritici, či bohoslovci, či politici — všetci
         volajte do priestranstva nevideného a predsa stávajúceho sveta, volajte na tento svet
         duchov, na svätú poéziu, aby vám vydala zákonodarcov života, slovanských básnikov, tvorcov!
         Z týchto budete žiť i vy i národ váš. Keď národ volá — a čo volá — toho sa iste aj dovolá,
         a čo by to blúdilo za tristo horami, za tristo dolami!
   </p>
   <p>
    Takto sme mysleli nakresliť pozitívno-negatívny obzor myšlienok, ten vzduch, v ktorom sa
         pohybuje Slávy dcera, to, čo ona je a čo jej chýba k tomu, aby bola jediným plodom v
         slovanskej poézii. Ideme teraz ku dielu Kollárovho rozumu, k jeho vzájomnosti.
   </p>
   <p>
    Slovanská vzájomnosť, podľa Kollára, je plán stvorený geografickým rozmerom slovanských
         plemien, štatistickým počtom ich hláv a hospodársko-literárnou kombináciou, k čítaniu a
         kupovaniu kníh vydávaných v štyroch hlavných slovanských nárečiach, menovite v ruskom,
         poľskom, českom a ilýrskom. Slovania sa majú dľa Kollára čo najskôr zliať v tamtie štyri
         nárečia a ich spisovatelia najprv, potom ale aj ostatní a najmä učení Slovania majú sa
         poponáhľať v naučení sa ich, aby tak spoločne mohli rozumieť svoje literárne plody. K
         tomuto cieľu sa Kollár ponáhľal veľmi chytrým krokom, on zotrel jedným ťahom pera svojstvá
         menších kmeňov a vlial ich do tých štyroch hlavných. Škoda, že mu nenapadlo len na tri
         uviesť všetky slovanské nárečia; právo by bol mal k tomu ako k tamtomu, a bolo by aspoň
         troje do tretice slovanských nárečí. Potom by bolo mohlo dakomu napadnúť, že lepšie bude
         len o dvoch nárečiach, až by sa bol našiel aj najmúdrejší, čo by bol povedal: „Niet viac
         nárečí ako jedno“, a zlial by všetky do jedného.
    <sup>
     [
     <a class="footnote" href="#ftn.id2589781" name="id2589781">
      100
     </a>
     ]
    </sup>
    Lež ako je ďaleký čas, v ktorom takýto muž povstane, tak ďaleký je i Kollár od
         svojho cieľa, pravdivej redukcie slovanských nárečí len na štyri nárečia. Kollárovu
         vzájomnosť ruší každé slovanské nárečie, ktoré sa dvíha a hľadá slávu a vzdelanosť svojho
         kmeňa, čím náhle nepatrí do jedného z tamtých štyroch; a predsa vlastná vzdelanosť
         spoločného Slovanstva sa len tak dá dosiahnuť, keď každý jeden kus národa bude hýbať a
         kývať a sám svoju vzdelanosť napomáhať. Čím viac sa teda namáhajú zabudnuté kmene k
         osvojeniu si vlastnej úlohy a vlastného stupňa, vzdelanosti, tým rozhorčenejší musí byť na
         nich pán Kollár a tá vrstva v Slovanstve, ktorá ďalej od svojho vodcu nenahliadla, bo oni
         vyrastajú z miery, pochopom tým o vzájomnosti pripravenej na nich! Ale tu máme zas
         príležitosť vidieť, kam to vedie, keď ľudia svoje jednotlivé ciele nasilu cpú histórii a
         skutočnosti do rúk! Svojou vzájomnosťou poslúžil Kollár Slovanstvu preto, že práve v dobrý
         čas hodil svoj pozor na materiálnu veľkosť Slovanov! Lež už zato chcieť žiadať, aby sa
         samostatne nevyvinovali aj menšie kmene na poli svojich literatúr, ktoré jediné najlepšie
         sú vstave presiaknuť až do najtenších záhybov veľkého Slovanstva, ale aby kvôli jednotlivým
         zvedavým vedomcom už nik ináč nepísal, iba ako píše tam v Rusku Rus, hen v Čechách Čech,
         tam v Poľsku Poliak a zas na poludní Ilýr — toto žiadať je veľká nešetrnosť. Slávnych
         literátorov, ktorí plodia zo svojho ducha velikánske výtvory, tých nájdu vedomcovia
         všetkých národov a vekov, či v takej či v inakšej reči písať budú. Literatúra ale napospol
         je na to, aby kriesila zo surových hromád lepších duchov a metala do nich povedomie
         vyššieho povolania na zemi a v histórii. Dvojaké sú literatúry, jedna je sťa oceán sveta,
         kam sa lejú všetky vody žitia národov, táto literatúra nehovorí svetu už iba svojou rečou,
         ona hrmí výtvormi velikých duchov a tam sa obracajú velikánske svety: Homérov, Pindarov,
         Platónov, Horátiov, Líviov, Danteho, Petrarcov, Shakespearov, Gundulićov, Molierov,
         Goetheov, Heglov, Šafárikov, Puškinov, Deržavinov, Mickiewiczov, a vedomec sveta sa nepýta,
         v akej reči písali! Veľkosť tejto literatúry je ráz a farba! A ten druhý spôsob literatúry
         je sťa menších vôd požehnané vlaženie menších krajov a vrstiev ľudstva. V oceánovom koryte
         literatúry sveta, čo priam viac bolo a je slovanských literatúr a nárečí, točia sa predsa
         svety, váľajú sa predsa vlny i génia slovanského! Menšie kmene musia mať, pokým sú
         skutočnými, od celku odorvanými kmeňmi, svoje zvláštne, vo svojich nárečiach pre hromady
         svoje určené literatúry, a bárs si ich potupne pomenujte — literatúrky. Toto musí byť, keď
         nemajú nepočetné menšie kmene, ktoré keď dovedna zoberieš, urobia veľký diel národa, keď
         nemajú tieto menšie kmene ostať pozadu za mohutnejšími svojimi bratmi. Tamtá literatúra
         sveta, ten obsah géniov, a čo by v akej reči bola obsiahnutá, predsa nezostúpi do ľudu; ona
         je výtvor i majetok len tých obzorov géniových, vyšších, hromadami národa
         nepreniknuteľných. A mlieko duchovného života nech sa podáva sladkými materinskými prsami
         neodchovanému národu; literatúra, v ktorej je oslávený domáci hovor, národná pieseň, mluva
         srdca, najlepšie osladí i horkejšie nápoje idey a pravdy a zmäkčí tvrdý orech vedy a
         všakovej vedúcnosti. Touto literatúrou odchované kmene a osoby, ak sú pozvané k vyšším
         svetom, nájdu cestu, nájdu reč k tamtej literatúre, ktorej ráz je velikánstvo géniov!
   </p>
   <p>
    Už z tohto vidieť, ako je obmedzený Kollárov pochop o slovanskej vzájomnosti, keď kvôli
         ekonomicko-literárnemu plánu zotiera spôsoby, ktoré sú nie ľuďmi, ale životom a históriou
         stvorené a k tomu ustanovené, aby skrz ne lialo sa svetlo z vyšších svetov ducha aj do tých
         nižších kútov bytností živých, národových, ľudských.
   </p>
   <p>
    Dľa nášho zdania má opravdivá slovanská vzájomnosť len ten cieľ, aby pomohla pozdvihnúť
         tento veľký národ na ten samý stupeň dokonalosti, na akom sa vždy museli nachodiť tie
         národy, ktoré viedli človečenstvo súc jeho blažitelia, osvecovatelia a dokonávatelia jeho
         diela. Nuž lebo načože je vlastne reč, literatúra, vzdelanosť? Pre nič inšie ako pre onen
         zvrchovaný cieľ! A načože sú národy veľkej vzdelanosti, schopné veľkej duchovnej prevahy?
         Pre nič inšie, ako aby k onomu cieľu pomáhali dochádzať človečenstvu. Ak Slovanstvo má
         naozaj tú úlohu, ak mu je ona uložená od boha a je na poriadku historickom potrebná
         podstatne v organizme histórie ľudskej vzdelanosti, teda musí byť aj vzájomnosť hlbšie
         ponímaná a vystavovaná. Tri sú hlavné doby idey slovanskej vzájomnosti, ktorými sa ona
         spletá do sústavy, a síce tieto: skutočnosť jednoty jazyka a pôvodu všetkých slovanských
         plemien; podanie o spoločnej úlohe; a pochopenie tohto v organizme histórie človečenstva!
         Prvá doba je materializmus, druhá poézia a tretia história. Šťastný je slovanský národ, ak
         jeho učení synovia budú vedieť dokázať jeho potrebu v histórii, šťastný vlastne — ak
         pochopí svoju úlohu v histórii. V Kollárovej vzájomnosti je vyslovené tamto prvodobné
         povedomie. — Poďme teraz ďalej ku jeho Spievankám.
   </p>
   <p>
    Hlavná zásluha Kollárova pri zobraní prostonárodných spievaniek je tá, že obecenstvo,
         nevšímavé k týmto pokladom svojou výhovornosťou osvietil a pozor národa zvrátil na tieto
         hynúce ostatky lepšieho života. Kollár vyjavil veľkého ducha, osmeliac sa so zápalom
         chváliť to, čo bolo odsúdené v obecnej mienke povrchného sveta ako plané a nepatrné. Ešte
         prv než Kollár, urobil podobný pokus Šafárik, vydajúc s Benediktim maličký zväzok národných
         piesní. Ostatne, nad týmito duchovnými pokladmi bola palica zlomená skrz iných slovenských
         učencov. Kollár ich ochránil od zahynutia a svojimi vysvetlivkami dodal chuti k ich
         opatrovaniu. Sám síce urobil svoje zbierky bez kritiky. Nielenže Kollárovo vydanie
         Národných spievaniek nie je uvedené do takého poriadku, z ktorého by osobnosť národnej duše
         hľadela, z ktorého by sa nieslo k nám samé podanie; ale jesto v týchto zbierkach toľko
         smetí a darobnice, že s veľkou mrzutosťou si musí sám čitateľ oddeľovať čistú národnú
         poéziu od kadejakého balamutenia a hulákania zberby. Škoda bola tými storakými veršami z
         krčiem zohyzdiť čistý kostol národného básnictva. Celý život národa je obsiahnutý v jeho
         piesňach, o čom svedčia najmä jednotlivé výraznejšie spevy, keď by tieto ako jasné hviezdy
         boli uložené na svoje miesta, ostatné piesňami vyrazené dôležitosti by stred a okolo nich
         pomáhali ukazovať nám to jasné nebeské sklepenie národnej poézie. Toto bude musieť mať na
         svojom zreteli budúci umelec, básnik, ktorý sa oddá na zbieranie slovenských národných
         piesní. Lebo naozaj v národnom básnictve žije to, čo filozofi v systémoch, historici v
         dokumentoch a knihách hľadajú a nenachodia, žije tu duša národa, o ktorej mnohí vravia, že
         jej nieto a čo je — to že je iba služobnosť a duchovné hynutie Slovanstva. A v slovenských
         národných piesňach zrkadlia sa piesne všetkých zbratrených plemien. Ony sú hodné, aby sa im
         oddal a posvätil slovenský básnik.
   </p>
   <p>
    Aby sme zavreli naše i tak už trochu dlhšie úvahy o Kollárovi, pripomíname ešte, že sme
         nemali v úmysle napospol jeho literárnu činnosť posudzovať, ale vystaviť len obraz jeho
         najpodstatnejších zásluh a vykreslenie ním dosiahnutého povedomia. Ako spisovateľ prešiel
         vo svojom staršom veku na cestu nemeckých spisovateľov, kde sa vydávajú veľké knihy s
         veľkými prídavkami, citátmi, vysvetlivkami a roztáčaním, a pri tom všetkom nový svet
         neodkrývajú. Čo Kollár mal doniesť svetu nového, živého, to už bezpochyby doniesol a druhý
         nový svet nenájde ani v starej Itálii. Lež o týchto veciach nech kritika vynesie svoj súd.
   </p>
   <p>
    My len ešte dodávame o Kollárovi to, že on je jeden z tých šťastných a zriedkavých
         spisovateľov, ktorý z národnej literatúry zbohatol. My mu prajeme, živému medzi nami dlhé
         šťastie a požívanie slávy, ťažko a namáhavo si nadobudnutej a zaslúženej! Len nech pri
         smrti nezabudne na život svojho národa, ako zabudlo veľa jeho predchodcov.
   </p>
   <p>
    Na slovenskom literárnom obzore, v povedomosti svojej slovenskej kmeňovitosti, zo školy
         Bernolákovej povstala najskvelejšia hviezda v Jánovi Hollom, naposledy farárovi madunickom,
         zomrelom v pokoji na Dobrej Vode 14. apríla 1849. Koniec života tohto kňaza slovanskej
         poézie je smutný. Zomrel v biede a opustenosti, v čase, v ktorom rozklátená bola váha
         života a smrti slovenského národa a nedalo sa predvídať, ako vypadne koniec búrok. Žiaden
         zo slovenských básnikov nebol taký podobný svojmu národu ako Hollý. Utiahnutý do posvätného
         hája pri Maduniciach, bez nárokov na hodnosti a uznalosť sveta, v tíšine svojho domáceho
         života dumával on o šťastí a minulej sláve svojho národa. Oproti búram sveta, oproti
         rozkošiam a pýche, nadutosti a ľudskej márnosti mal on jedinú zbroj — svoje piesne. Tieto,
         choval vo svojom lone bez strachu. Medzitým, keď iní stavali svety slovanské, on chodil v
         rozvalinách sveta slovenského a plakal nad týmito a chcel, aby aspoň jeho slzy prebudili
         Slovákov zaostalých i za svetom i za inokmennými bratmi. Aj keď iní synovia národa,
         rozvadení o litierky, sypali na seba strely nenávisti a náruživosti, Hollý nôtil si len
         svoje piesne slovom a jazykom od sveta síce zapovrhnutým, ale vlastným a braniacim sa sebou
         samým. Hollý nikdy neospravedlňoval svoju reč a neprišlo mu na um hádať sa o litierky, ako
         to u iných bolo vošlo do módy. Kombinácie a plány márnych ľudí nezaujali jeho myseľ,
         zamorenú do zašlých slovenských svetov. On plakal — a nádejou sa tešil. Slovenstvo bolo
         predmetom žiaľov jeho duše a Slovanstvo hviezdou jeho nádeje a útechy. Jeho život a
         ponímanie sveta bolo básnickejšie ako sama jeho poézia. Táto len slabo vyrazila to, čo
         ležalo hlboko zakorenené v jeho bytosti. V dávno zašlých časoch necháva tento básnik
         zaznieť jeden hlas, ktorý sa storako odozval v smutnej prítomnosti, a ten hlas zneje
         doteraz príjemne v slovenských ušiach. Ten akord Hollého harfy je:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Ešče Slováci žijú a budú žiť voždicki ze slávú,
     <br/>
     bár i po dňes hrozní vždi čiňá jím súseďi náťisk!
     <sup>
      [
      <a class="footnote" href="#ftn.id2590135" name="id2590135">
       101
      </a>
      ]
     </sup>
     <br/>
    </p>
   </div>
   <p>
   </p>
   <p>
   </p>
   <p>
    Žiaden zo slovenských básnikov nežije tak z podania slovanského ako Hollý. On si vzal za
         základ myšlienku v národe, z pokolenia na pokolenie prenášanú, tú myšlienku, že Tatry sú
         kolíska Slovanov a že títo sú všetci opravdiví Slováci. A všetko, čo v matných podaniach,
         bájach, povestiach a piesňach slovanských žije, nachodí u Hollého svoj krásny svet,
         usporiadaný géniom k bývaniu v ňom pekných postáv fantázie. On zaletel na krídlach
         národných podaní do Indie a vyspevoval o predhistorických dobách národné dumy. V Hollého
         básnickej duši niet medzierky v histórii slovanskej duše. Keď reflexia na známy svet kvári
         mnohých slovanských básnikov, Hollému je živý slovanský svet v čistote poézie a podania.
         Všetky jeho postavy sú junáci slávni na slovo i na meč. Počujme len napríklad jedného, ako
         sa ozýva tam v rade múdrych slovenských starešinov! Zemižízeň hovorí (pozri Svatopluk, spev
         V.):
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Večne-ľi odsúden k tomu náš je tu na svete národ,
     <br/>
     pod cudzím abi len sme zaprahlí díchaľi jármom,
     <br/>
     a vlastnú slobodu, vlastnú neužívaľi volnosť?
     <br/>
     Od koho tak veľké Nemcom sa odevzdalo právo,
     <br/>
     utláčať bídních, a silú k poddanstvu naháňať?
     <br/>
     Ach! Svatopluk, hrozní Svatopluk, čo si predca zamisľel?
     <br/>
     Jak veľkú v tebe oklamaní sme zakládaľi nádej,
     <br/>
     údatnú zmužilosť a neohrozeného viďící
     <br/>
     srdca tuhosť, že ti nás a milú našu krajnu obráníš,
     <br/>
     i v cudzú ňikdá ňedopusťíš vládu upadnuť!
     <br/>
     A hľe, ti včil bídní ju i nás na to dávno slačícim,
     <br/>
     už Ňemcom zapredal si, a schválné kúpil otroctvo!
     <br/>
     Ach! čo za vec, čo ťa za hrozná k tomu potreba núkla?
     <br/>
     Však si ti najvatší bíval volnosťi milovník!
     <br/>
     Ach, prečo sám nepadels’ a raďej v boji záhubu ňevzal?
     <br/>
     Nežľi si mal toľkú, tak hanebnú spáchať ohavnosť!
     <br/>
     Bídu na nás uvaliť, večnéj dať poškvrňe méno!
     <br/>
     Zdáž na to sme predtím už pod Rastislavem, a včil
     <br/>
     pod miľením vodcem Slavimírem toľko prehojnéj
     <br/>
     léľi tokov krvi, a vzácnú, podobíjaľi volnosť,
     <br/>
     bi sme ju včil hotovú z dobrovolnej pusťili hrsťi?
     <br/>
     Čož na to utlačení poveďá nám ňekdi potomci?
     <br/>
     Že sme tedáž, sľišanú blizkéj ľen vojni povesťú,
     <br/>
     od strachu naplašení, mužské odhádzaľi zbrojstvo,
     <br/>
     i skorenú k Ňemcom prosbú a krivíma koľenma
     <br/>
     v mrzkú poslušnosť a boľestné ľézľi otroctvo.
     <br/>
     Zbroj teda, zbroj hroznú zapopadňime, naproťi poďme,
     <br/>
     bráňme zlatú volnosť, a ze záhubi vidrime krajnu.
     <br/>
     Jestlibi však víťazstvom hoveť nám nechcelo sčastí,
     <br/>
     zemrime včil radšej, než bi sme jak otroci Ňemcom
     <br/>
     slúžiť a báborské na šijách nésť mávaľi jarmo.
     <br/>
    </p>
   </div>
   <p>
   </p>
   <p>
   </p>
   <p>
    A za takýmito postavami v rade otcov vidíme povstávať zase junákov, slávnych na silu a
         junáctvo. Pohliadnime si tu na jednu postavu, ktorú nám básnik predstavuje v tomže speve,
         na junáckeho Borislava. Spieva o ňom takto:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Strašní též sa valí Borislav, hrozného preslavní
     <br/>
     jaščera ukroťitel, čo zakáď žil, v zroste pribíval,
     <br/>
     fúkal jed lútí a morícé do smrti púchi;
     <br/>
     lichvu celú i celého naráz muža do tlami zhltnúl.
     <br/>
     Všecko už aj vihubil najšír a na pusto uvédol.
     <br/>
     Až zmužilí, toľkú ňetrpící skázu, Borislav,
     <br/>
     doňho ňeohrozením sa odevzdal srdcem; i práve
     <br/>
     jak sa na ťeplejšém ohríval z náhodi slnku,
     <br/>
     a pri saméj najďál rozťáhlí jaskiňi drichmal,
     <br/>
     náramnú uhoďí a praskňe mu do tlami jedlu;
     <br/>
     a spolu ríchloperé ňeklamúcím šípi lučiščom
     <br/>
     začňe jeden po druhém sipať; i skór, nežľi sa schápe,
     <br/>
     nežľi sa pribľíží, hrozné mu vibodňe okáľe.
     <br/>
     Z veľkím Drak hurtem sa chopí a strašne sipící,
     <br/>
     náramní učiňí lom a pichlí prehrize oščep.
     <br/>
     Trikrát sa zdvíhá na veternú krídlama víšku;
     <br/>
     trikrát spátki padá; sem i tam sa i hádže, a vókol
     <br/>
     všecko trhá, žihadlom stíná a drápami rúcá,
     <br/>
     aj skali aj kameňí a zdvihlé pod nebe sosňe.
     <br/>
     K posledu po známéj sa do jaskiňe vóňi a smutném
     <br/>
     páchu plazí; i v náramném zhiňe obluda siku.
     <br/>
     Odkáď ven para zlá a morícé dušňaľi púchi,
     <br/>
     i všeliké čo blíž pristúpilo, zrážaľi zvíra:
     <br/>
     až ju celú kameňím a hrubími zahádzaľi skalmi.
     <br/>
     Víťaz tak veľkí do ukrutnéj pótki Borislav
     <br/>
     pospíchá, a na svém zabitú ňese potvoru sčiťe:
     <br/>
     čo vťipnú remesľil vavrečskí Mislota prácú,
     <br/>
     a v sedmorzloženú, strhlú z ďivokého bujáka
     <br/>
     obťáhel ho kožú, i tuhích dal toľko mosadzí.
     <br/>
    </p>
   </div>
   <p>
   </p>
   <p>
   </p>
   <p>
    A čo za dojímavá je Svatoplukova rozprávka o pôvode Slovanstva! Akoby si počúval z úst
         samého národa báje o jeho predhistorických dobách. Kráľ nemecký prosí Svatopluka na
         hostine, kde sa už bolo spievalo o pôvode Nemcov, aby zas on zaspieval o Slovákoch.
         Svatopluk síce hovorí, že je vec veľmi ťažká:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Než poneváč každí o svém rád nároďe spívá
     <br/>
    </p>
   </div>
   <p>
   </p>
   <p>
   </p>
   <p>
    odhodlá sa i Svatopluk a zvestuje prítomným Nemcom povesti o svojom národe a povedá sám
         o povesti svojej:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     …rekňem to, čo sem čúvával od inších,
     <br/>
     obzvlášť najstarší čo mi chlapcovi ňekdi viprával
     <br/>
     Cťislav, najvišší Paromou kňaz a ľudstva muláček,
     <br/>
     trikrát let padesát, trikrát zím toľko i vídal,
     <br/>
     a všeľiké z dávnosťi šeréj mal príhodi známé!
     <br/>
    </p>
   </div>
   <p>
   </p>
   <p>
   </p>
   <p>
    A tak potom celkom spôsobom národných povestí rozpráva básnik o slovenskom národe, až
         prevedie ich históriu do času historicky známeho, skončiac tie povesti podivne dojímavými
         zvukmi. Svatopluk hodí svoje zraky na krivdy spáchané nad Slovanmi a končí potom takto:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Tak Čudi, tak vibraní z kaukazskích víšin Aláňi,
     <br/>
     tak bludní Gotové, ďivokích též zástupi Hunnov,
     <br/>
     a vsťeklích Avarou do jejích sa virúťiľi končín,
     <br/>
     pod moc a násilné jich lahko uvádzaľi panstvo.
     <br/>
     Však tito všecci za své hodnú vzaľi záhubu skutki,
     <br/>
     keď ľen ména po ňích a iného ňezostalo vácej.
     <br/>
     Než sami ešče žijú, i budú žiť voždicki ze slávú,
     <br/>
     bár i po dňes hrozní vždi číňá jím súseďi náťisk!
     <br/>
    </p>
   </div>
   <p>
   </p>
   <p>
   </p>
   <p>
    V básni, z ktorej sme vytiahli tieto miesta, vo
    <span class="emphasis">
     <em>
      Svatoplukovi,
     </em>
    </span>
    potom
         v
    <span class="emphasis">
     <em>
      Selankách
     </em>
    </span>
    a v
    <span class="emphasis">
     <em>
      Žalospevoch,
     </em>
    </span>
    dosiahla Hollého
         poézia svojho najvyššieho stupňa. Všetko ostatné, čo nad toto spísal, je už iba pod týmto.
         Celé slovenské žitie je tu v týchto troch oddieloch naznačené. Vo Svatoplukovi najdávnejšia
         minulosť, v Selankách najnižšia prítomnosť, v Žalospevoch je vyspievaná žalosť nad obojím
         nešťastím, dávnym i terajším, s krásne maľovaným výhľadom do krajšej budúcnosti.
   </p>
   <p>
    Na to skonal Hollý, na vieru v budúcnosť slovenského národa, a skonal v ten deň, v
         ktorom podpísal Maďar ortieľ smrti národu, ktorého život bol zapálil zápalisté ohne jeho poézie.
    <sup>
     [
     <a class="footnote" href="#ftn.id2590424" name="id2590424">
      102
     </a>
     ]
    </sup>
    V tomto básnikovi pocítil sa slovenský kmeň vo svojej pôvodnosti a prijal z
         jeho úst obnovené, okrášlené svoje vlastné podanie. Odrodilstvo sa najväčšmi bolo zmohlo u
         Slovákov, takže už bola hanba priznávať sa k svojmu národu; sami tí precitlejší synovia
         Slávy na Tatrách, keď nie za svoj slovanský pôvod, hanbiť sa teda zdali aspoň za svoj
         slovenský kmeň a neopovážili sa kriesiť slovenské povedomie. Vtedy Hollý zaspieval od srdca
         k srdcu slovenskú pieseň a vyhlásil za Slovákov, dľa podania živého v národe, všetkých
         Slovanov. Zvláštny bol v tomto náš básnik; tie idey a pochopy, s ktorými on vo svojej
         poézii vystúpil, boli nové, áno, zdali sa byť mnohým naivné, podivné, a predsa ony boli len
         z úst ľudu vzaté. On ich vzal prvý z jazyka národu a tým osvedčil svoje básnické nadanie. A
         keď už Slovákom trúbili na skonanie mocní Maďari a ich pomocníci na Tatrách, mrzké
         pokolenie odrodilcov, on povolával za odchádzajúcimi:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Iďťe mi tehda z očí kďe sa kalné vodstvo zebírá,
     <br/>
     nosťe ritú na čelách odrodilosťi pečať!
     <sup>
      [
      <a class="footnote" href="#ftn.id2590490" name="id2590490">
       103
      </a>
      ]
     </sup>
     <br/>
    </p>
   </div>
   <p>
   </p>
   <p>
   </p>
   <p>
    Vo dvoch ohňoch postavený básnik náš, v ohni od odrodilstva a v ohni od tých vlastencov,
         čo nehľadeli na život národa a na jeho podanie, ale ako tamtí kombináciám cudzinským, tak
         oni dali priechod kombináciám chybujúcich priateľov slovenských v Čechách a na Slovensku,
         menovite tých, čo len českú reč a český kmeň chceli osláviť, v takýchto dvoch ohňoch
         postavený utrímal sa v rovnováhe na postati toho momentu, že:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Ešče Slováci žijú a budú žiť voždicki ze slávú,
     <br/>
     bár i po dňes hrozní vždi čiňá jím súseďi náťisk.
     <br/>
    </p>
   </div>
   <p>
   </p>
   <p>
   </p>
   <p>
    Hollý videl v svojom krásnom duchu, že skutočne Slovákom nič neostalo z hrozne dlhých
         pohrôm ako život, a to nielen život sám v sebe, život ten bezprostredný, nižší, ale život
         so Slovanstvom. Život, o ktorom sa už iba to „ešte“ mohlo povedať; „ešte žili“ Slováci
         Hollému, a preto „ešte“ sa aj on pousiloval z nežitia vyvolať povedomé žitie. Lebo žitie
         národa našiel Hollý v stave túžbam svojej duše veľmi zle primerané. Hollý chcel maďarónom
         rieknuť, že ešte Slováci žijú; a tým Slovanom, čo to žitie už iba ako odblesk českého žitia
         považovali, hrmel básnik do duše, že i jeho národ má budúcnosť v Slovanstve! Teda nie inde
         — ako so slávou budú žiť Slováci. V tejto myšlienke sa utrímal do smrti. Ani na chvíľu
         nezaprel ani svoj slovanský národ ani svoj slovenský kmeň. A od Slovana sa nateraz, a najmä
         v časoch Hollého viac nemôže očakávať.
   </p>
   <p>
    Okolo tohto básnika sa stvorila jedna škola mladších, najmä katolíckych Slovákov.
         Povedomie a ducha vyvinutého Hollým ale neprevýšila, ba sotva dosiahla. Osobná povaha
         básnika a jeho okolnosti nedonášali so sebou možnosť rozsiahlejšieho zasiahnutia na národ.
         Jednotliví jeho spolupracovníci a podpory jeho prác a namáhaní, ako nebohý kanonik
         Palkovič, Rešetka, Hamuljak, Ottmayer, Petrovič a iní, zasluhujú byť slávne menovanými pri
         mene Jána Hollého. Z týchto najmä traja najprv menovaní, Palkovič peňažitou podporou,
         Rešetka literárnou činnosťou a pilnosťou v zhromažďovaní slovenských rukopisov a kníh,
         Hamuljak najrozsiahlejšou činnosťou i literárnou i praktickou, a najmä zásluhou o vydanie
         všetkých Hollého spisov sa vyznačili, ktorým slovenský národ večne vďačný ostane a pokým
         nezhynie meno Hollého v národe i ich mená budú slávne spomínané.
   </p>
   <p>
    Všetky Hollého diela vydal Spolok milovníkov reči a literatúry slovenskej v štyroch
         zväzkoch, ako sme to vo zväzku druhom Slovenských pohľadov na strane 47 pripomenuli.
    <sup>
     [
     <a class="footnote" href="#ftn.id2590618" name="id2590618">
      104
     </a>
     ]
    </sup>
   </p>
   <p>
    Tretí a najvyšší velikán, najdokonalejší syn Slávy je Pavol Jozef Šafárik. Kedykoľvek
         hľadím so slzavým okom na ten náš biedny, deväťstoročným jarmom spotvorený národ,
         kedykoľvek sa svojou mysľou preberám v histórii našich súžení a vždy väčšmi a väčšmi sa mi
         maľujú tie hlboko do slovenského ľudu všliapnuté šľaky otroctva, nad čím už toľko Slovákov
         zúfalo, v týchto trudných hodinách oratúva ma pred pochybenstvom o mojom národe slávny syn
         nešťastných Tatier, ešte nedohonený slovanský vedomec Šafárik. Že sa tento muž mohol zrodiť
         v našom národe, je mi rukojemstvom živej žily slovenskej, jarosti národa majúceho svoju
         budúcnosť; lebo vo fajtách ľudu nepovolaných k stolu histórie, to je istá skúsenosť,
         nerodia sa takí géniovia.
   </p>
   <p>
    Slovanský národ je hrdý na Šafárika. Hlas žiadneho spisovateľa nemá takej všeobecnej
         váhy a platnosti ako tohto muža. Najdôležitejšie diela všetkých kmeňov slovanskej
         literatúry bývajú jemu odosielané na posúdenie. Skoro žiadne ťažké pýtanie, otázka, na
         jazyk slovanský sa vzťahujúce, nerozlúšťuje sa bez rady tohto múdreho Slováka!
    <sup>
     [
     <a class="footnote" href="#ftn.id2590680" name="id2590680">
      105
     </a>
     ]
    </sup>
    Sami Rusi, ktorí nie tak ľahko dakoho pochvália, u ktorých je kritika vari
         najostrejšia na svete, povedali v najvyšších literárnych okresoch o tomto mužovi, „že je
         ťažko rozsúdiť, čo má viac človek pri Šafárikovi obdivovať, či jeho dokonalosť ako človeka,
         či jeho vlastenectvo a či konečne hlbokú jeho učenosť“ (Časopis Ministerstva osvety, Moskva
         1837, mesiac júl, str. 146 a nasl.). Skutočne, Šafárik je tichý génius, v ktorom nieto nič
         končitého, nič zbytočného, a ktorému sa podarilo dosiahnuť vysoký stupeň tej dokonalosti,
         ktorú tak zriedka u múdrych Slovákov a Slovanov nachodíme, a síce vysoký stupeň vysokej
         učenosti bez fantastického blúznenia, dobroty srdca a úmyslov ducha bez konečných nárokov a
         neprebraný prameň slovanskej lásky, rovno na všetky slovanské štepy neustávajúcou pilnosťou
         vylievanej! Skromnosť pri povedomosti najvyšších zásluh, pokora pri najvyššom cítení seba
         samého, vážne, hlboké štúdiá pri potlesku a oslave od obecenstva plytkým a povrchným plodom
         sypanej, toto je charakteristika Šafárika. Slovanstvo má jedinákov svojich v duchovnej ríši
         svojho sveta, má jediného Jungmanna, Amerlinga, Mickiewicza, Puškina, Rajaćića, ktorí
         nedelia slávu svojho pôvodného génia so žiadnym druhým, ale má aj naozaj jediného len
         Šafárika, pred ktorého prevahou iste i ten najslovnejší Slovan vďačne sa pokloní. Povedal
         by som, že pre národ slovenský je večitá škoda, že tento génius von z lona svojej rodiny
         žije, keby som sa nemusel ako Slovák pokoriť tej myšlienke, že spravodlivý osud podelil
         bytnosťou touto i kmeň slovenský, z ktorého pošiel, i národ slovanský, na ktorý tak ohromne
         mal pôsobiť, dajúc Tatrám ochranu požehnanej kolísky veľkého Šafárika a ostatnému národu
         jeho nesmiernu činnosť. Tu na Tatrách, úzko bolo veľkému géniovi a osud ho povolal na
         vyššie miesto slovanského sveta. Nášmu kmeňu ostala tá zásluha, že sme Slovanstvu dali
         Šafárika, a jeho činnosť vzal zaslúžene všetkým spoločný osud vývinov slovanských, ktorému
         tento vedomec tak platne poslúžil. Bez Šafárika sa skutočne nedá ani myslieť terajší pokrok
         napospol slovanského povedomia. A povedzte mi, ktorý zo slovanských spisovateľov by mal
         takú populárnosť u všetkých slovanských kmeňov bez rozdielu, ako ju má náš krajan Šafárik?
   </p>
   <p>
    Tento muž, vyjdúc z tatranských dolín, zo železného Gemera, svojho rodiska, a sotva jeho
         hlboký duch sa na svetlo prebíjať započal, obstúpený bol storakými diablami a potvorami,
         ktoré ho vychytiť chceli slovanskému národu. A títo: diabli škrečali skuhravými hlasmi,
         sypúc ohne nenávisti a kydajúc nečistotu potupy, na slovanský národ, ktorý si mládenček
         Šafárik počínal obľubovať neupovedomenou síce, ale nekonečnou túžbou. Potom neskôr sa
         vyžaloval svojmu národu a my vieme, ktorí diabli mu chceli takto zhnusiť jeho národ! Boli
         to títo ľudia, medzi sto inými trochu lepšími i veľa horšími:
    <sup>
     [
     <a class="footnote" href="#ftn.id2590857" name="id2590857">
      106
     </a>
     ]
    </sup>
    J. P. Ludvig, ktorý vysmieval zlatú bulu Karola IV., v ktorej, ako je známe,
         nakladala sa nemeckým kniežatám známosť slovančiny, hovoriac, „že by sa vraj bolo muselo
         každé knieža hanbiť za to, keby sa o ňom mohlo riecť, že čas i pilnosť vynakladal na
         naučenie sa tej otrockej reči, ktorou za čias Karola IV. vraj len potupení Vendi hovorili,
         a títo iba ako otroci a psi boli považovaní“. Taube, ktorý o Slavónii tára, že tamojší
         Slovania mnohoženstvo udržujú a deti nahé po zime behať nechávajú. Gróf Teleky, ktorý v
         Slavónii nevidel iba tri murované mestečká a skoro žiadnej dediny. Hacquet, ktorý o
         poludnom [južnom] Slovanstve takto blúzni: „Slovania sú zato otroci despotizmu, že si
         nevedia lepší pochop o vláde stvoriť, oni sú nečistí, bývajú v chalupách, v blate a
         pľuhavosti veľa rodín dovedna, v jednej chyži, sú kmíni a všetkých Slovanov charakter je
         trucovitosť, nepríjemnosť, žiarlivosť v láske je vraj tak veliká u Srbov, že okná ustavične
         zastierajú a kníh naprosto žiadnych že nemajú!“ A. Dugonics, ktorý odvodzoval slovo Morava
         od marha (hovädo) a istí, že Moravan a hovädo vlastne znamená jedno a to isté; Rusov
         prirovnáva k Cigánom a hovorí, že ruský a cigánsky je jedno; Čechov menuje potupne len
         „Copakok“ a Svatopluka hnusnými vymysleninami usiluje sa zoškliviť pred národom, Slovanov
         napospol menuje len „hladovitými, vycivenými, slamonohými, končitohlavými“ (fejek mint az
         Isten nyila hegyesek), proti tomu ale strká Maďarov do očí ako junákov, víťazov i s ich
         maďarským bohom (magyarok istene). Nemecký časopis Oesterr. vaterl. Blätter, ktorý o
         Rusínoch takto papuľuje: „Rusíni sú vraj takí ako druhí Slovania, podozriví, falošní,
         podvodní, úlisní, klamárski, bez najmenšieho znamenia mravnosti, bez pobožnosti a
         náboženstva, neposlušní vrchnosti, pritom najväčšmi hlúpi a suroví, oddaní korheľstvu a
         kurevstvu, takže nešanujú nikoho; v manželstve sú nepoctiví a neverní a neznajú miery v
         týchto výstupkoch, zato vraj je u nich domáca nemoc francúhy a pálené tak pijú, že sa bez
         zmyslov ustavične opíjajú.“ Profesor K. H. L. Pölitz, ktorý s pýchou napomínal nemeckú
         mládež k plesu a radosti nad tým, že Nemci potlačili Slovanov a že také slávne mená ako Hus
         atď. už teraz Nemcom náležia. Nemecký časopis Müncher allg. Lit. Zeitung 1819, ktorý sa
         smeje zo Slovanov preto, že sa opovažujú aj oni svoje nárečie na literárnu hodnosť
         povyšovať, hovoriac: „že je už tu zase čas babylonského zmätenia jazykov, keď vraj každý
         slovanský kmeň a kmeňček sa opovažuje svoju reč za nástroj vzdelanosti povýšiť, takže vraj
         už aj Česi, Poliaci, Slováci, Valasi vo svojich jazykoch chcú filozofovať a drámy písať!“
         Rottek, ktorý v nadutosti svojej slovanskú reč len doprosta rečou otrokov menuje. K.
         Neumann, ktorý sa nehanbí tvrdiť, že Slovania musia byť z inej matérie zložení ako Nemci a
         že oni sú len nato tu na svete, aby Nemcom slúžili, len Nemci vraj majú naveky panovať.
         Kreil, ktorý v spise Mnemosyne, diel I., str. 21, zrovna toto blúzniť sa nehanbí, že
         Moravanom a Čechom je už na tvári vybitý znak otroctva. Crome, ktorý v prostonárodných
         nemeckých knihách o rakúskych Slovanoch takto balamutí: že sú rakúski Slovania suroví,
         ohlúpení, nečistí, zmyselní, ľahkomyseľní, korheľskí, leniví, oddaní krádeži, nespôsobní,
         falošní atď.
   </p>
   <p>
    Náš vedychtivý Šafárik idúc k prameňom vied, z ktorých chcel nabrať jasnejšieho svetla
         do zapálenej a prebúdzajúcej sa svojej duše k bližšiemu životu, stretal tu tieto potvory,
         týchto diablov, odstrašiť ho chtiacich od Slovanstva! On ale o tom všetkom povedal konečne:
         „A či táto hnusná pletenina nezmyslu, zrady, lži, tisícich bludov, streštených ohovárok a
         bohorúhavých ničomností potrebuje podvracanie? Nuž ale ktože by premohol to vnútorné
         priečenie sa, povstávajúce v človeku pri rozoberaní tu tejto nešpidrnej, smradľavej mrchy?
         Kto sa neodvráti s ošklivosťou v duchu i v živote od tejto nahoty všetkých ničomností?“
    <sup>
     [
     <a class="footnote" href="#ftn.id2590978" name="id2590978">
      107
     </a>
     ]
    </sup>
    A tak je. Šafárik sa nedal odvrátiť tými hnusnými potvorami sipiacimi
         posmechom, jedom a zlosťou na Slovanstvo, od národa svojho. Tisíce slovenských rakov a
         rybičiek sa lapilo na tie cudzinské udice: ale velikán Šafárik obrátil, rozostrel svoju
         sieť na more Slávie a vytiahol topiace sa množstvo slovanských synov.
   </p>
   <p>
    Šafárikova činnosť je jedna velikánska obloha, posiata množstvom hviezd jeho zásluh a
         skutkov. My tie menšie ani pripomínať nejdeme. Hneď prvé väčšie Šafárikovo dielo je jeho
         história slovanskej literatúry, v nemčine pod týmto názvom vydaná:
    <span class="emphasis">
     <em>
      Geschichte der
            slawischen Sprache und Literatur, nach allen Mundarten,
     </em>
    </span>
    Offen 1826. V tomto
         spise na 524 osmorkových stranách osvedčil mladý muž svoje velikánske povolanie. Tu
         vyspieval kapitolu tamtým a im podobným protivníkom Slovanstva, premerajúc dostatočne ich
         hlbiny múdrosti a pravdy. Šafárik ukázal Slovanstvu, že má krásne základy k chrámu
         vzdelanosti. V tejto histórii sa ale nielen Slovanom, lež hlavne i cudzincom, ktorí toľko o
         Slovanoch popísali, a predsa mali také malé známosti o národných dôležitostiach, oči
         otvorili, a od toho času sa na západe zo dňa na deň viac strácali z nemeckej literatúry
         tamtie ohavné súdy o Slovanoch. Toľko môže génius! Šafárik je ten muž, ktorý ani jedným
         ťahom pera nekompromitoval Slovanstvo pred svetom.
   </p>
   <p>
    Spomenutá história je ostatne len príprava k Šafárikovým vlastným velikánskym štúdiám.
         Trias jeho veľkých zásluh robí hlavné stĺpy, o ktoré sa podopiera nebo veľkého obzoru
         Šafárikovho myslenia, a to je to trojaké štúdium tohto slovenského vedomca, z ktorého už
         vyšli
    <span class="emphasis">
     <em>
      Starožitnosti, Národopis
     </em>
    </span>
    a vyjde ešte, na čo slovanský svet s
         horúcou túžbou čaká — Slovanský jazykospyt. V
    <span class="emphasis">
     <em>
      Starožitnostiach
     </em>
    </span>
    odokryl
         Šafárik starý zahalený slovanský svet, o ktorom sa už skoro neverilo, že bol; v Národopise
         ho ukázal tu ako rozvaliny časom tknuté, tu ako kryštály časom nepohnuté, tu ako stĺpy a
         paláce Babylonu a Persepoli — slávnych dakedy, rozkálaných prítomne; V
    <span class="emphasis">
     <em>
      Jazykospyte
     </em>
    </span>
    a v druhom diele
    <span class="emphasis">
     <em>
      Slovanských
         starožitností
     </em>
    </span>
    čaká slovanský svet oživenie toho všetkého skrz štúdium
         Šafárikovho génia slovanského jazyka a mravožitia. Duch národa dlho utláčaného zaiste sa
         najlepšie poznáva v jeho najznamenitejšom diele, v jazyku; bo už keď štátny život národa sa
         rozkotá a rozmelní, ako časy rozkotali a rozmelnili veľa slovanských štátov, vtedy sa
         utiahne len s tým väčšou snahou duch do jazyka, mravov a života, v záchrbtí veľkého života
         rozloženého. Čo v záchrbtí histórie natvoril génius slovanského národa, tu uvidíme, až
         vyrozpráva rozprávku svojho žitia veľký Šafárik! Slovanstvo nech len boha prosí, aby
         dokonal svoje diela tento vyvolenec slovanskej vedy, a s dovŕšením týchto umĺkne i konečne
         planodrkotná špintavosť nemeckých mudrlantov o slovanskom barbarstve i otvorí sa nová
         revnivosť a literárna činnosť slovanských vedomcov.
   </p>
   <p>
    O inších stranách sily a činnosti a dokonávajúcej seba samú zvrchovanosti ducha a života
         Šafárikovho, vo všetkom tak slovanského, nejdeme ďalej hovoriť. Pre celosť obrazu tohto
         vedomca nestačí časopis; o Šafárikovi sa môže len kniha písať.
   </p>
   <p>
    Čo vari naše obecenstvo teraz bude zaujímať, podotkneme iba ešte, že Šafárik hlbokým
         svojím bádaním slovanského jazyka i nášmu nárečiu dávno prislúžil spravodlivosť, keď ešte o
         uvedení ho na stolicu literatúry nikto ani nesnil. Neležalo to síce v povolaní Šafárikovom,
         aby sa zanášal sám tvorením novej spisovnej reči, keď pred ním ležala úloha presahujúca
         kmeňové záujmy a vzťahujúca sa na celé Slovanstvo; preto aj on ako tušením len dotkol sa
         otázky terajšej, keď hovoriac o slovenčine ako nárečí zvláštnom, negatívne túto dôležitosť
         a ako mimochodom odbaviť za dobré uznal. Hovorí on v Histórii literatúry slovanskej na str.
         375: „Slovenská reč (slovenský jazyk, slovenčina, ako si ju sami Slováci menujú, a tak teda
         nie ,slovácky jazyk’, ako chcú mať daktorí novší) je zvláštne nárečie, vo svojej terajšej
         podobe najbližšie k češtine stojace.“ Toto a potom tá okolnosť, že Slováci od časov
         reformácie českú reč ako spisovnú užívali, pohlo Dobrovského najprv k prijatiu tej mienky,
         ako by nárečie slovenské nič inšie nebolo ako staročeské. Neskôr ale tento ctihodný
         skúmateľ odvolal svoju mienku a vo svojej
    <span class="emphasis">
     <em>
      Histórii českej reči a literatúry
            (Geschichte der böhmischen Sprache und Literatur
     </em>
    </span>
    1818, str. 32) ako tiež v
    <span class="emphasis">
     <em>
      Institutiones linguae Slavicae
     </em>
    </span>
    (1822, str. IV) vystavuje slovenčinu
         ako zvláštne nárečie, ktoré stojí medzi češtinou, vendčinou a poľštinou. A tak je tomu aj
         skutočne. Slovenčina je most z češtiny do vindo-chorváčtiny alebo prechod z odradu A k
         odradu B a je vo svojej podstate veľmi blízka cirkevnej staroslovančine. Slovenčina sa síce
         následkom zemepisného položenia národa a skrz susedstvo s Čechmi, Poliakmi, Rusínmi, Srbmi
         a Vindmi, potom ale aj preto, že nikdy nebola povýšená na spisovnú reč a žiaden vedomec
         nepriložil k nej vedecký pilník, takže ostávala zanechaná náhode a vplyvom vonkajším —
         rozčesla sa na mnohé podnárečia a tieto zas na krajomluvy, takže teraz je ťažko túto reč
         pod jedno hľadisko uviesť. Ak sa ale bádateľ nezastaví nad množstvom týchto rozličnorečí a
         vyberie si to k považovaniu, čo je všetkým spoločné, presvedčí sa, že slovenčina je
         skutočne charakteristicky odchodná od iných nárečí a menovite jej znamenia, deliace sa od
         česko-moravčiny sú:
    <sup>
     [
     <a class="footnote" href="#ftn.id2591209" name="id2591209">
      108
     </a>
     ]
    </sup>
   </p>
   <p>
    1. Celkove širšie samohlásky
    <span class="emphasis">
     <em>
      o
     </em>
    </span>
    a
    <span class="emphasis">
     <em>
      a
     </em>
    </span>
    namiesto
         užších českých
    <span class="emphasis">
     <em>
      e
     </em>
    </span>
    a
    <span class="emphasis">
     <em>
      i,
     </em>
    </span>
    napríklad ma, ťa, sa, žiaľ,
         žart, duša, podošva, srdce, ľúbosť.
   </p>
   <p>
    2. Veľa diftongov:
    <span class="emphasis">
     <em>
      ia, iu, ou, uo, ieu, iou,
     </em>
    </span>
    napríklad chodia,
         nosia, piu, hnau, huorou, kuoň, stuol, lieuč, diouča. Vo všetkých týchto príkladoch znie
    <span class="emphasis">
     <em>
      u
     </em>
    </span>
    nie celkom ako české alebo nemecké, ani ako
    <span class="emphasis">
     <em>
      v,
     </em>
    </span>
    ale ako dačo stredného medzi
    <span class="emphasis">
     <em>
      u
     </em>
    </span>
    a
    <span class="emphasis">
     <em>
      v.
     </em>
    </span>
   </p>
   <p>
    3. Hláska
    <span class="emphasis">
     <em>
      ä
     </em>
    </span>
    zodpovedajúca staroslovienskemu a ruskému
    <span class="emphasis">
     <em>
      ?,
     </em>
    </span>
    napríklad mäso, väzy, räd, kravär, skäd (hoci v dajedných krajoch
         sa i riad, kraviar atď. vyslovuje), ktorý hlas sa nedá opísať v slovenčine tak ako ani v
         ruštine.
   </p>
   <p>
    4. Mäkkosť spoluhlások
    <span class="emphasis">
     <em>
      b, m, p, n, t, d, v,
     </em>
    </span>
    kde je pozoruhodná
         partikula
    <span class="emphasis">
     <em>
      ne.
     </em>
    </span>
   </p>
   <p>
    5. Celková nepoznanosť česko-poľskej sipiacej hlásky
    <span class="emphasis">
     <em>
      ř (rz),
     </em>
    </span>
    namiesto ktorej Slováci užívajú dakde
    <span class="emphasis">
     <em>
      rj,
     </em>
    </span>
    napríklad rjeka, rjad,
         rjedky, v iných slovách ale
    <span class="emphasis">
     <em>
      r,
     </em>
    </span>
    ako repa, remeslo.
   </p>
   <p>
    6. Premenlivé užívanie hrdelnej hlásky
    <span class="emphasis">
     <em>
      h
     </em>
    </span>
    a
    <span class="emphasis">
     <em>
      g,
     </em>
    </span>
    a síce prvej častejšie, druhej redšie, napríklad: hlava, hriech, uhel, roh, a zas: gunár,
         guba, grman, mliazga, ligot atď.
   </p>
   <p>
    7. Vo vyslovovaní predložky
    <span class="emphasis">
     <em>
      roz-
     </em>
    </span>
    kloní sa Slovák dakedy i k odradu
         A a hovorí: rázsocha, rázsoška (hoci aj rozsocha, rozsoška), rázpora, rázsvit, ráztok atď.
         Napospol má rád
    <span class="emphasis">
     <em>
      a
     </em>
    </span>
    namiesto
    <span class="emphasis">
     <em>
      o
     </em>
    </span>
    na počiatku slov,
         ako: rab, rastem, rasca atď.
   </p>
   <p>
    8. Pod týmto číslom udáva Šafárik ešte dajedny zvláštnosti slovenčiny a naposledy z
         opatrnosti odrádza od jej povyšovania na spisovnú reč, uznávajúc ináč jej prednosti i nad
         samu češtinu.
   </p>
   <p>
    Takto, hľa, hlboký, prenikavý Šafárikov duch neobišiel a neprehliadol ani blízke
         maličkosti, ani, ďaleké otázky slovanského života. V jeho duchu vystupovali svety rad na
         porad, jedny zaujali jeho bytosť, iné preleteli len cez hlbokú myseľ, ktorá ale ostala na
         nich aspoň na chvíľu visieť a vtlačila im znak svojho ostrovidu, až po ňom poznané vošli aj
         ony do točiaceho sa slnečného okolku duchovného žitia Slovanstva.
   </p>
   <p>
    Kto nevidí, že sme už na samom novom veku Slovenska, na verajach najnovšej školy?
         Mohutní géniovia pracovali, aby sme až potiaľ prišli; a my teraz s radosťou vidíme tie
         stupne, po ktorých s rastúcim sebaoživovaním kráčal génius slovenského národa.
   </p>
   <p>
    Lúčiac sa so Šafárikom, týmto najvyšším majstrom, slovanského povedomia, najdokonalejším
         Slovanom, zostúpime ešte na konci prítomného pojednania k mladej, ale samostatnej jeho
         škole, k novej slovenskej škole, aby tak zaokrúhlené bolo toto naše historicko-literárne
         dielko. Ostatne, tu si ani na toľko objektívnosti náhľadu neosobujeme, ako pri iných
         dôležitostiach a otázkach sme to hádam nie celkom bez dôvodov urobili, lebo cítime sa byť
         prihorúco za svojho žitia zápalisté dni a chvíle zaujatými, v ktorom páde veľmi ľahké je
         poblúdenie a len až veľmi nesnadné vykerovanie von na čistú hladinu oceánu pravdy. Ale veď
         tu najviac len historickým spôsobom vyrozprávame našu rozpravu a obecenstvo, a hlavne
         potomstvo, nech potom súdi nad nami.
   </p>
   <p>
    Slovenský génius sa javil najživšie v bystroumnej slovenskej mládeži na prešporskom
         lýceu, o ktorej sme už pri príležitostiach dali daktoré správy. Činnosťou pojedných
         znamenitejších mládencov založilo sa tu semenisko i lepších cností i znamenitejších duchov,
         stanúc sa po krátkom čase strediskom mládeže napospol slovenskej. Nielen evanjelická, ale i
         katolícka mládež prijímala takrečeno rozkazy ducha, ktorý vládol v slovenskej spoločnosti v
         Prešporku. Od roku 1830 až po samý rok 1848 je prešporský Ústav pretkaný nepretrženými
         dejmi. Základ slovenskej spoločnosti bol položený so založením slovenskej knižnice, ktorú
         ochotne napomohli vtedajší českí i slovenskí spisovatelia. Prvý knihovník bol Fraňo
         Dianiška, v rokoch 1828 — 1829. Ďalšie stavanie bolo utvorenie
    <span class="emphasis">
     <em>
      Spoločnosti k
            čítaniu a súdeniu literárnych plodov a ku cvičeniu sa v rečníctve,
     </em>
    </span>
    ako tiež
         pre štúdiá slovenského jazyka. Zakladatelia a ochrancovia tohto mladého družstva boli Karol
         Štúr, ktorého oplakávame, Daniel Lichard, Samuel Godra, Samo Chalupka, Samuel Babylon,
         Matej Holko, Štefan Caltík. Tento posledný sa k žalosti nás všetkých už tiež rozlúčil so
         svetom. Prvý predseda spolku bol Palkovič, ktorý ale tento úrad zastával nedlho, na miesto
         ktorého si zvolila mládež pána Jána Mockovčáka, vtedy Bilnicovho kaplána. Lež tejto
         vedychtivej chase nepostačovala osoba a zadosťučinenie forme, preto si ustanovila úrad
         miestopredsedu, ktorý mal nad pilnosťou a poriadkom držať stráž. Tak sa predstavenstvo
         obyčajne nejapné a len pre zákonnosť vykonávané paralyzovalo: a činnosť spolku napomáhala a
         viedla skrz miestopredsedov. Prvý takýto miestopredseda bol Samuel Godra. Činnosť spolku
         ukázala dosť skoro potrebu tajomníka, ktorý sa aj vyvolil v osobe Samuela Babylona, ktorý
         potom mimo zápisnice (pamätnicou menovanej) viedol i úradné dopisovanie s vlastencami v
         záujmoch Spoločnosti a knižnice. Bolo len dvadsaťšesť údov. Posmechy bola odmena hojne
         udeľovaná týmto šľachetníkom, ale oni vytrvali. Prospechy Spoločnosti neukázali sa veľké
         ani v tomto ani v nasledujúcom roku 1830/31; potýkal sa tento spolok so storakými
         nesnadnosťami a prekážkami. Až roku 1831/32 sa stal požehnanejším, keď na čelo si mládež
         zvolila za miestopredsedu Sama Chalupku, mladého básnika, krásneho, živého mládenca, ktorý
         prvý zachytil slovenské duše ako náleží a rozožal oheň túžby a poézie, čo všetko znamenite
         podporovala i tá okolnosť, že za superintendencionálneho kaplána sa dostal Michal Hlaváček,
         muž to nielen vysokoučený, ale aj ochotný a láskou k svojmu národu horiaci, ktorý prijal na
         seba úrad predsedu a v Spoločnosti s Chalupkom najsvedomitejšie sa staral o odchovávanie
         mládeže slovanským štúdiom. Pod týmito zastával úrad tajomníka výborný Daniel Sloboda,
         terajší evanjelický kňaz v Rusave na Morave. Po odchode Hlaváčka do Levoče a Chalupku z
         prešporských škôl bol Karol Štúr miestopredseda, majúc na svojej starosti spolok, o ktorý
         predseda, vtedajší kaplán a terajší profesor Michnay, dbal neveľa. Neskôr potom bývali
         miestopredsedovia Lichard, Hodža, Hroš, Vanko a Ľudovít Štúr. Vidiac Spoločnosť, že sa
         kapláni často menia a nieto istoty ich národnej spravodlivosti, obrátila sa ku profesorovi
         Ševrlayovi a požiadala ho o prijatie predsedníctva spolku, ktorý i prijal tento úrad z
         lásky k mládeži, nechajúc jej úplnú slobodu vzdelávať sa v slovančine, sám len tu i tu
         navštíviac zasadnutia, aby napomenul ešte k väčšej horlivosti a pilnosti.
   </p>
   <p>
    Keď sa Spoločnosť sama v sebe ustálila, obrátila potom pozornosť a svoju snahu i na iné
         evanjelické školy a konečne i na katolícku mládež. Pričinením a napomínaním prednejších
         údov tejto Spoločnosti pozakladali sa podobné spolky v Prešove, v Levoči, v Kežmarku, s
         ktorými stála prešporská mládež v stálom dopisovaní. Dopisovanie sa rozšírilo i na
         katolícke semeniská; staré predsudky, ktoré delili bratov od bratov pre náboženské vyznanie
         odrazu pukli v jarom duchu mládeže, roztúženej po vyššom živote. Nebolo dosť na tomto,
         medze spoločnosti študentskej toto vyvolené študentstvo roztislo a namáhalo sa stvoriť
         učenú spoločnosť mužov zaujatých za svoj národ. Vyhotovovali sa diplomy pre čestných údov
         Spoločnosti, ktorí boli medzi sebou spojení literárnym pracovaním, súdením si svojich diel
         a dopisovaním, pričom prešporská Spoločnosť zastávala úlohu prostredníka, neosobujúc si súd
         nad takými prácami. Ona prijímala práce a listy a zas ich posielala na svojich čestných
         údov, mužov postavených už v úradoch. Toto bol, pravda, až prismelý skok, zato aj táto
         činnosť dlho netrvala, nájduc nepriazeň v hrdosti dajedných pedantných ľudí. Konečne ale a
         hlavne odzvonili roku 1837 aj samej Spoločnosti, keď jej činnosť bola vzbudila väčšiu
         pozornosť. Boli zakázané všetky podobné spoločnosti na evanjelických školách. Poznamenať sa
         sluší, že Maďari tento rozkaz nezachovávali, majúc vyššie pokroviteľstvo, z čoho vidieť, že
         ten zákaz bol iba oproti slovenským spoločnostiam namierený. Prešporskí Slováci sa teda
         utiahli pod krídla
    <span class="emphasis">
     <em>
      Ústavu reči a literatúry slovenskej
     </em>
    </span>
    a doňho
         preliali všetku činnosť Spoločnosti. Posledný predseda Ševrlay a miestopredseda Ľudovít
         Štúr zavreli Spoločnosť dňa 7. apríla 1837; úradníci Spoločnosti slávne skladali svoje
         úrady. Miestopredsedu zaujal profesor Palkovič a miestopredseda sa premenil na námestníka
         profesorátu, v ktorom úrade ostal Ľudovít Štúr; iné úrady, ako tajomník dostal meno
         zapisovateľa Ústavu, sednica Spoločnosti pomenovala sa výkonná (praktická) hodina k
         rozoznaniu od teoretickej, kde sa prednášala gramatika. Mimo dvoch výkonných a dvoch
         teoretických hodín týždenne pripojili sa k činnosti Ústavu ešte dve hodiny historických
         prednášok, kde námestník prednášal históriu národa i slovanskej literatúry. A tak len forma
         sa premenila, činnosť ostala tá istá, áno, o toľko väčšia sa vzkriesila, o koľko viac jej
         nebezpečenstvo hrozilo. Volenie úradov sa nestávalo voľbou, ale menovaním, iba knihovník
         býval volený údmi knižnice, ktorí, pravda, boli tí istí ako údovia spolku. Potvrdenie
         knihovníkov bolo potrebné od profesora Palkoviča. Takto mládež pomaly navykla na železné
         formy života, zákona, poriadku a nutnosti. Po boku námestníka bola rada, bývalý to výbor
         Spoločnosti, ktorá riadila a spravovala mládež, viedla obšírne dopisovateľstvo a mala stráž
         nad samou súkromnosťou údov Ústavu. Lebo to dobre vedela šľachetná mládež, že oproti toľkým
         nepriateľom len cnosťou, pilnosťou a statočnosťou sa bude môcť utrímať. A tak aj skutočne
         bolo. Na slovenskú mládež prešporského lýcea nebolo žaloby. Každý i ten najmenší výstup
         karhal spomenutý výbor prv, než sa on mohol rozjesť v mládeži alebo v mládencovi. Sám výbor
         ale držiaval každé dva mesiace nad sebou a svojimi údmi ostrý súd, pri ktorom slobodne
         jeden druhému všetko, čo len mohol vytýkať, vytýkal. Po takýchto súdnych hodinách podávali
         si všetci ruky, sľubovali vzájomne svoje chyby napraviť, a ktorý bol nedotknutý, mal
         zadosťučinenie v uznalosti, akú mu bratia vyjavili.
   </p>
   <p>
    Veselosti a zábavy sa odbavovali spoločne, a síce dvojakým spôsobom; alebo v horách v
         sobotu, v stredu a v nedeľu, kde po telesných a telocvičných hrách sa viedli rozpravy o
         národných veciach, a tieto sa len dakedy držiavali v daktorej dvorane, obyčajne v
         gaštanovej záhrade a na strelnici, pri skromnej večeri a pohári piva. Tieto sú známe pod
         menom spevokolov. Tieto spevokoly sa stali veľmi hlučnými, kde sa schádzavalo 80 — 120
         mládencov. Bývali to sviatky plné radosti. Lepší rečníci tu hovorievali dlhé zápalisté
         reči, básnici prednášali svoje básne, speváci nôtili svoje dumy a všetci sa spoločne
         bavili. Nie jeden raz sa všetko rozplakalo nad spomínaním si bied slovenského národa. Lež i
         tieto zábavy zobudili závisť a sočivosť, takže nepriatelia chceli vymôcť zákaz týchto
         schôdzok; ale mládež si ich obránila, zovúc na svedectvo i samých profesorov za stoly
         spevokolov. Odvtedy si obyčajne aj Slováci vyžadovali k tým zábavám zákonné svedectvo.
         Každý znamenitejší slovanský spisovateľ, ktorý navštívil Ústav, bol uctený spevokolom. A
         vieme, že nejeden sa vďačne rozpomenie časom na nevinné zábavy šľachetnej slovenskej
         mládeže! Rečníctvo vyvinuté skrz dajedných v spevokoloch vzkriesilo aj u iných túžbu po
         tejto dokonalosti, a tak sa založil zvláštny rečnícky spolok, v ktorom sa rečnilo dvojakým
         spôsobom, a síce hneď na kvap (ex tempore), hneď z predmetov týždňom popredku ustanovených.
         Predseda vždy v poslednom sedení k druhému vyvolený viedol reči a hádky. Ani na tom nemal
         dosť duch schopnej mládeže, ktorá sa hrnula okolo Štúra a očúvala i študovala už nielen
         slovanské veci, ale aj filozofiu, estetiku, grécku reč, Homérove spevy, najmä potom neskôr,
         keď sa drahý Ľudovít vrátil z nemeckých univerzít.
   </p>
   <p>
    Medzitým, čo bol Štúr v Nemecku, viedol Ústav Benjamín Pravoslav Červenák, po tomto
         Škultéty. V tomto čase charakterizovala slovenskú mládež železná pilnosť. Zachovávali sa
         všetky tamtie spôsoby činnosti a vyplňovali sa ešte ostrejšie. Pristúpil ešte i
         cestovateľský spolok, ktorého údovia mesačne skladali peniaze, za ktoré na konci roku od
         údov vyvolený cestovateľ išiel na cesty do slovanských zemí a zaviazaný bol spolku o svojej
         ceste dať písanú správu. Takíto cestovatelia prešporského Ústavu boli: spisovateľ tejto
         rozpravy, potom Ollík a Škultéty, ale len prvý vydal svoj cestopis.
   </p>
   <p>
    Mimo týchto všakových ústavov pod okrídlím Ústavu, zo slovenskej Spoločnosti zbitého a
         pretvoreného, stávalo ešte dvoje druhých spolkov; a síce jeden mali medzi sebou študenti
         šiestej klasy humanitnej, ktorí ešte nemohli byť prijatí do tamtoho všeobecného Ústavu,
         prijavšieho tento zákon od bývalej Spoločnosti. Títo mali vždy z najstarších a tých
         prednejších údov Ústavu svojich predsedníkov, pod ktorými sa v tých samých veciach cvičili
         ako starší študenti. Druhý spolok zahrnoval v sebe chlapcov v štvrtej a piatej gymnaziálnej
         triede sa nachodiacich, ktorých vyučoval v slovanských veciach podobne jeden z najstarších
         teológov na lýceu.
   </p>
   <p>
    Takto sa z roka na rok i činnosť v slovenskom živote množila, ktorej k napomoženiu si
         usporiadali zas Prešporčania istý spôsob časopisu. Vidiecki vlastenci, aby nevypadli z
         národnej činnosti, zaviazali sa najmenej jeden raz každé dva mesiace písať do Prešporka o
         stave národných vecí a dôležitostí. Tieto listy sa odosielali na odpisovateľa, ako sa
         menoval redaktor týchto spisov, ktorý, dostanúc od každého ročite dve zlatky strieborné,
         každé dva mesiace bol povinný obstarať odpis všetkých naňho došlých správ, nárad,
         napomenutí atď. a poslať ich každému údovi, teda v toľkých odpisoch, koľko bolo
         ustanovených a vyvolených dopisovateľov. Každý úd dostal teda šesť takých odpisov a bol
         zaviazaný oznámiť obsah priateľom vo svojom okolí, ktorí začasto ani nevedeli, skadiaľ k
         tak obšírnym správam prichodili. Redaktor, akým bol i spisovateľ týchto riadkov, vyberal z
         prípisov menšie správy a novinky a posielal do
    <span class="emphasis">
     <em>
      Květov,
     </em>
    </span>
    českého
         časopisu, vtedy na Slovensku veľmi rozšíreného. Takto sa kládli základy lepšieho, národného
         povedomia. Sily sa napli na najvyššie, ale hlboko drichmal slovenský národ, vysoko lietal v
         povedomí svojej prevahy nad ním Maďar a povrchné slovenské pokolenie liplo na panovitom
         maďarizme. Tí šľachetní, čo už ako žiaci a mládenčekovia sa naučili nespávať pre starosti o
         svoj nešťastný národ, príduc do úradov stŕhali sa, o zdravie prichodili, mieniac prelomiť
         čelom temeniská ozorných skál — a všetko nadarmo! Sám Kollár hovoril, napitý kalichom
         nezdarného horlenia, že nič nebude zo Slovákov, že je to samá žobrač, černilid a luza,
         zúfal nad zemianstvom, zúfal nad katolíckym kňazstvom a ľud mu bol bez sily. Ale mládež nie
         tak! Keď neišlo dielo pod pochopmi, aké vyvinula zo svojich štúdií v Ústave, pod pochopmi
         čechovanstva, vidiac i tak, že oproti zúriacim vetrom maďarizmu nepostačuje plášť českej
         reči, majúcej dosť na svojom vlastnom trápení, odskočila rázne od udlapčenej, ale úzkej
         cestičky a metla sa na široký úhor, bujný ako národ sám, stokráskami i tŕním porastený a
         jala sa hrmieť do národa jeho vlastným hromohlasom! Štúr, táto radosť a toto kochanie
         mládeže, vyslovil, na čom sa uzniesli najlepší chlapci v národe! On, vedomec najslávnejšími
         jazykospytcami vychovaný, oddal sa do diela a uviedol do sústavy dobre premyslenej otcovskú
         reč Slovákov. A už kým pracoval na svojom diele, na Náuke reči slovenskej, sypali sa knižky
         a knihy v slovenčine, vychodili básne, almanachy, časopisy, noviny! Zakladali sa spolky
         miernosti, gazdovské spolky, nedeľné školy, Tatrín atď. Nastalo cestovanie, poznávali sa
         ľudia, hora s horou sa už schádzala, pohýbali sa od základov všetky i životné i zmrchatelé
         sily a moci národa, a takto to išlo porád a porád na porád až do časov vzbúrenia sa
         všetkých pekelných mocí oproti slovenskému národu. Tu, kde už stálo tisíce šibeníc nad
         každým slovenským slovom, povstali ešte besné vzteklice v podobe biednych Launerov
         &amp; comp. a tieto rozduchovali ešte viac oheň spaľujúci život slovenského národa. Keď
         už Štúr v Prešporku ani ako vyslanec nebol istý, keď už teda ani jeho zákonné položenie
         nezabezpečovalo jeho život, vtedy sa vyťalupil podlízavý Launer a vykydol z biednej duše
         hnusnú žiadosť pomsty na kriesiteľa nového žitia na Tatrách. Tak sa všetko bolo sprisahalo
         oproti strážcovi slovanskej kolísky, oproti slovenskému národu. Slovenská mládež sa
         rozletela nato po národe, slovenčinou oživená a po zbavení Slovenska túžiaca dočkala tam
         času krutých bojov. Čo zobudila slovenčina, to potom povstalo za národ a jednotu ríše i
         cisársky trón! Nie sme priatelia toho „keby“, ale predsa tu musíme riecť, že keby slovenský
         Ústav bol býval nechaný na pokoji, keby sa bolo našlo vyššie pokroviteľstvo slovenských
         literárnych snáh, národ by bol i sebe i celej monarchii doniesol platnejšie služby. Ale tu
         sme už von z literárneho poľa.
   </p>
   <p>
    Všetkej uznalosti hodni sú ostatne tí, ktorí odložiac všetku pohodlnosť na stranu
         úprimne prehliadali iba k oslobodeniu slovenského národa. Mladá slovenská škola so svojím
         precitnutím ku kmeňovej povedomosti bola prinútená nanovo študovať slovanský jazyk a
         slovenskému sa celkom priúčať. Tí, čo začali slovenčinou písať, znali dobre po česky, áno,
         ľahšie by im bolo bývalo po česky knihy vydávať, ako tvoriť si reč z toľkých slovenských
         rôznorečí. Ale konečne videli, že ak slovanská reč nezobudí polomŕtvy slovenský národ, už
         ho darmo bude zo sna zobúdzať čeština. O Slovanstvo, ba ani o český kmeň nemali mladí
         Slováci nikdy veľkú starosť, lebo ich štúdiá im to pevné presvedčenie opatrili, že ani
         český kmeň, slávny históriou a mocný vzdelanosťou, ani národ slovanský, ohromný na silu i
         povolanie v histórii človečenstva, nezhynú vo vypuchlom potoku maďarizmu, ale videli len
         svoje vlastné hynutie, bo ktože pomáhal zo vzdelaných alebo mocných Slovanov vtedy
         Slovákom? Na seba odkázaní — vzkriesili si aspoň svoju vlastnú literatúru a v tejto
         rozvinuli svojho žitia pokračovanie, oživované slovenské tradície, a táto literatúra,
         potupne literatúrkou prezývaná, doniesla krajšie ovocie života ako sto literátorských
         bachantov.
   </p>
   <p>
    Medzi najznamenitejších nosičov novej slovenskej literatúry a národného povedomia v nej
         vyvinutého náležia nasledujúci čelnejší spisovatelia: Ľudovít Štúr, Michal Miloslav Hodža,
         Janko Kalinčiak, Daniel Lichard, Ondrej Sládkovič, Bohdan Hroboň, Karol Štúr, Ctiboh
         Cochius (Zoch), Janko Kráľ, Peter Hostinský, Ondrej Radlinský, Ján Kadavý, Štefan Závodník,
         Juraj Holček, Janko Rimavský, Bohuš Nosák, Samo Chalupka (v básňach), Mikuláš Dohnány,
         August Horislav Škultéty, Štefan Daxner, Samo Vozár, Ondrej Šoltýs, Ladislav Pauliny, Eugen
         Gerometta, Jozef Podhradský, Ján Trokan, Ján Matúška, Viliam Pauliny, Móric Jurecký a iní.
         Dajedni z týchto, ako je známe, premenili svoju mienku strany spisovnej reči.
   </p>
   <p>
    Už ale nech je, ako chce. Všetci nebudeme nikdy jednako myslieť, vari až len potom, keď
         potomstvo dosiahne nami, ktorí sme úprimne zmýšľali s národom, vyžiadaného cieľa, jednako
         budeme ležať so zásadami i zásluhami svojimi v tom stavaní, ktoré si z nás a našich i
         budúcich časov vystaví história. Jednako si tam odpočinieme po búrkach, ktorým sme sa
         húževnato vzpierali!
   </p>
   <p>
    Na mladej slovenskej literatúre je teraz dokázať, že jej ide o vzkriesenie slovenského
         života v neživom slovenskom národe. Mladí spisovatelia, čo ostali verní svojej úlohe, mali
         by teraz trojnásobne svoje sily napnúť a pilne vynášať poklady ukryté vo svojom duchu na
         svetlo a klásť ich pred národ, nimi sa oživiť, v nich a s nimi majúci povstať.
   </p>
   <p>
    Takto, hľa, sa Slovensko a jeho život literárny zjavilo nášmu oku. My budeme potešení,
         keď sa čo ako málo i touto našou prácou národné povedomie u našich rodákov napomôže a
         objasní. Boh, ktorý nás už vo veľa pohromách od zahynutia ochránil, nech udelí i ďalej
         milosti nášmu národu, tisícročnými nehodami síce strápenému, ale jeho zmilovania a pomoci
         hodnému.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2589216" name="ftn.id2589216">
        95
       </a>
       ]
      </sup>
      <span class="emphasis">
       <em>
        V jednej kázni od Kollára…
       </em>
      </span>
      — ide pravdepodobne o „dvoje
               kázaní“ J. Kollára z roku 1822 O dobrých vlastnostech národu slovanského.
     </p>
    </div>
    <div class="footnote">
     <p>
      <sup>
       [
       <a class="para" href="#id2589241" name="ftn.id2589241">
        96
       </a>
       ]
      </sup>
      <span class="emphasis">
       <em>
        Protihlas z toho ohľadu Kuzmánym pozdvihnutý,
       </em>
      </span>
      — Kollár v
               rozprave O literárnej vzájomnosti uverejnenej v Hronke 1836, I, zv. II., s. 39 — 53,
               použil českoslovenčinu s viacerými slovakizmami. Kuzmány ako redaktor Hronky viedol
               rozpravu tým, že nebude Kollárove „mluvnické a dobropísemné… vlastnosti“ meniť, ale
               pokladá ich za „naskrz nevčasné“ a prospechu vedeckého života „škodlivé“ (s. 38 —
               39).
     </p>
    </div>
    <div class="footnote">
     <p>
      <sup>
       [
       <a class="para" href="#id2589316" name="ftn.id2589316">
        97
       </a>
       ]
      </sup>
      <span class="emphasis">
       <em>
        Menovite sypal tieto kritiky… Šimko,
       </em>
      </span>
      — Immanuel Viliam Šimko
               (1791 — 1875), profesor teológie v Bratislave.
     </p>
    </div>
    <div class="footnote">
     <p>
      <sup>
       [
       <a class="para" href="#id2589394" name="ftn.id2589394">
        98
       </a>
       ]
      </sup>
      <span class="emphasis">
       <em>
        Musel povstať… pochop Havlíčkov…
       </em>
      </span>
      — Karel Havlíček-Borovský,
               prvý zo súčasníkov sa prepracoval k pochopeniu skutočných vzťahov medzi slovanskými
               národmi, k reálnemu nazeraniu na slovanskú otázku bez fiktívnej predstavy o
               Slovanstve ako o jedinej veľkej rodine. Po návrate z Ruska podrobil myšlienku
               slovanskej vzájomnosti verejnej kritike.
     </p>
    </div>
    <div class="footnote">
     <p>
      <sup>
       [
       <a class="para" href="#id2589557" name="ftn.id2589557">
        99
       </a>
       ]
      </sup>
      <span class="emphasis">
       <em>
        Dichter lieben nicht zu schweigen…
       </em>
      </span>
      (nem.), —
     </p>
     <div class="literallayout">
      <p>
       <br/>
       Básnik veru nerád čuší,
       <br/>
       davu ukázať sa túži,
       <br/>
       chvála s hanou musia byť!
       <br/>
      </p>
     </div>
     <p>
      Citát je z úvodnej básne k Lyrickým spisom J. W. Goetheho. Uverejňujeme preklad M. M. Dedinského.
     </p>
    </div>
    <div class="footnote">
     <p>
      <sup>
       [
       <a class="para" href="#id2589781" name="ftn.id2589781">
        100
       </a>
       ]
      </sup>
      Pokým sa Slovania dobrovoľne alebo silou morálno-vedeckej prevahy jedného nárečia
               opanovať majúceho vyššie pole slovanskej literatúry nezjednotia, do toho času nech sa
               usilujú všetky kmene len o to, aby sa čo najlepšie vo svojich nárečiach vzdelali a
               uspôsobili k prijatiu jednej spisovnej slovanskej reči. Toto je najmúdrejšia rada.
               Slovanstvu sa nepomôže deviatimi nárečiami, to je pravda, ale štyrmi ešte menej, lebo
               pri forsírovaní tejto štvorice zanedbajú sa menšie kmene a väčšie budú na seba
            sočiť.
     </p>
    </div>
    <div class="footnote">
     <p>
      <sup>
       [
       <a class="para" href="#id2590135" name="ftn.id2590135">
        101
       </a>
       ]
      </sup>
      <span class="emphasis">
       <em>
        Ešče Slováci žijú…
       </em>
      </span>
      — ide o dvojveršie Hurbanom nepresne citované, resp. upravené. Por. Ján Hollý, Svatopluk. Dielo Jána Hollého, 3, 1950, pripr. J. Ambruš, s. 105, 629. — 630. verš V. spevu. Dvojveršie sa začína slovami: Než sami ešče žijú… Hurban si častejšie citáty pravopisne, ale i štylisticky upravoval, tu však ide o citát, ktorý sa v tejto upravenej podobe uvádzal i pred ním — v Hronke, v Orle tatránskom (por. J. Ambruš. Ján Hollý očami svojich súčasníkov. 1964, s. 346).
     </p>
    </div>
    <div class="footnote">
     <p>
      <sup>
       [
       <a class="para" href="#id2590424" name="ftn.id2590424">
        102
       </a>
       ]
      </sup>
      <span class="emphasis">
       <em>
        Na to skonal Hollý…
       </em>
      </span>
      — Hurban, pochopiteľne, posudzoval
               revolúciu 1848/49 z nacionálneho hľadiska a videl vo vyhlásení maďarskej republiky
               iba nástroj na ďalšie potlačenie Slovákov zo strany maďarského šovinizmu. (Por. J.
               Ambruš, Ján Hollý očami…, str. 347.)
     </p>
    </div>
    <div class="footnote">
     <p>
      <sup>
       [
       <a class="para" href="#id2590490" name="ftn.id2590490">
        103
       </a>
       ]
      </sup>
      <span class="emphasis">
       <em>
        Iďte mi tehdá z očí…
       </em>
      </span>
      — Ján Hollý Plač matki Slávi nad odroďilími sinami. Dielo  Jána Hollého, 7, s. 38. Ide o 113. a 116. verš.
     </p>
    </div>
    <div class="footnote">
     <p>
      <sup>
       [
       <a class="para" href="#id2590618" name="ftn.id2590618">
        104
       </a>
       ]
      </sup>
      <span class="emphasis">
       <em>
        Ako sme to… v Slovenských pohľadoch…
       </em>
      </span>
      — J. M. Hurban v
               Slovenských pohľadoch 1847, I, 2. s. 47. v stručnej recenzii privítal vydanie Hollého
               Básní.
     </p>
    </div>
    <div class="footnote">
     <p>
      <sup>
       [
       <a class="para" href="#id2590680" name="ftn.id2590680">
        105
       </a>
       ]
      </sup>
      Viedenský denník z roku 1850 dňa 22. júla v 12. čísle podáva nasledujúcu, náš
               podotknutý náhlad stvrdzujúcu správu: „V rukou Šafaříkových v Praze nachází se od
               nedávna malý foliant v rukopisu, porovnávající slovník kořenů a kmenů jazyka
               sanskritského se slovanským a některými jinými indoevropskými, práce pána Stanislava
               Mikutského, studenta třetího kursu prvního oddílu filosofické fakulty na universitě
               moskevské, všelikou pochvalu zasluhující. Zasílatel pán B — v i sám důmyselný
               spytatel jazyků píše Šafaříkovi pritom mezi jiným: Ačkoli čtení o slovanských
               nářečíoh O. M. Boďanského a V. J. Grigoroviče a mé o porovnávající slovanské
               gramatice ve spojení s histórií ruského jazyka mohly poněkud působiti na směr prací
               pána Mikutského, však nicméně lásku k linguistice i znamenitou zásobu vědomosti on
               již s sebou na universitu přinesl. Naději se, že ze spisu jeho nemalou radost
               pocítíte nad zápalem, s jakým naše mládež na universtě linguistickému skoumání se
               oddává. Díla západních slovanských linguistů, jakož i bratří Grimmů, Boppa a jiních,
               čítají se od ní i v prospěch obrácejí svědomitě a s uznáním. Pokládám za věc
               nezbytečnou ujišťovati Vás, že v předloženém Vám spisu ani ode mne ani od kterého
               jiného učeného neopraveno ani slova. Tehdejší náš dopisovatel dí o Mikutského díle:
               Opravdu ve spisu p. Mikutského jeví se tak důkladná, hluboká známost jazyků a duch
               tak přísně vědecký, že jej se srdečnou radostí co nově vycházející jasnou dennici na
               obzoru jazykovědy slovanské vítáme! Shoda sanskritu se slovanštinou vystupuje u něho
               tím znaleji a vážněji, že nám jej v čistém rouše dle pravého vyslovení a slovanským
               pravopisem podává, nikoli v potvorném přeoblečení západoevropského německého,
               francouzského, anglického spůsobu čili raději nespůsobu psaní. Kýž pán Mikutský
               nahradí nám výtečných badatelův jazyka, Šimkeviče, jejž časná smrt a Katkova, jejž
               jinorodé povolání vědám a jmenovitě jazykozpytu odňaly!“
     </p>
    </div>
    <div class="footnote">
     <p>
      <sup>
       [
       <a class="para" href="#id2590857" name="ftn.id2590857">
        106
       </a>
       ]
      </sup>
      <span class="emphasis">
       <em>
        Boli to ľudia medzi… lepšími i veľa horšími,
       </em>
      </span>
      — nasledujúca
               pasáž je parafrázou Šafárikových Dejín slovanského jazyka a literatúry všetkých
               nárečí (por. sloven. preklad V. Betákovej a R. Betáka, SAV 1963, s. 82 n. Tam i o
               uvádzaných autoroch v komentároch, s. 467 n.).
     </p>
    </div>
    <div class="footnote">
     <p>
      <sup>
       [
       <a class="para" href="#id2590978" name="ftn.id2590978">
        107
       </a>
       ]
      </sup>
      <span class="emphasis">
       <em>
        A či táto hnusná pletenina…
       </em>
      </span>
      — por. P. J. Šafárik, c. d., s.
               84. Tu ponechávame Hurbanov preklad.
     </p>
    </div>
    <div class="footnote">
     <p>
      <sup>
       [
       <a class="para" href="#id2591209" name="ftn.id2591209">
        108
       </a>
       ]
      </sup>
      <span class="emphasis">
       <em>
        1. Celkove širšie samohlásky…
       </em>
      </span>
      atď., — por. tamže, s. 362 n.
               Tu ponechávame Hurbanov preklad.
     </p>
    </div>
   </div>
  </div>
 </body>
</html>
