<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507058">
       </a>
       Rozpomienky
      </h2>
     </div>
    </div>
   </div>
   <p>
   </p>
   <p>
   </p>
   <p>
    Čítal som a čítam od tridsaťosem rokov o tých našich slovenských prejavoch života
         všelijaké zprávy a posudky, ale len málokedy nachádzam objektívnu, chladnú, priezračnú,
         čistú, historickú pravdu. Nikde skvelý, skutočný obraz, ktorý by bol líčený podľa prírody.
         Pramene maďarské, a to nielen haraburdákov, „Glücksritterov“,
    <sup>
     [
     <a class="footnote" href="#ftn.id2507085" name="id2507085">
      1
     </a>
     ]
    </sup>
    kdejakých Paltaufov, Šimon Zmertychov a pod., ale aj Horváthov,
    <sup>
     [
     <a class="footnote" href="#ftn.id2507095" name="id2507095">
      2
     </a>
     ]
    </sup>
    Kossuthov atď. nevidia v pohnutí národa slovenského iné ako prsty kamarily a už
         potom omáčajúc pero do žlče, kopia lož na lož, prekrúcanie pravdy na prekrúcanie; na druhej
         ale strane vidia iba ideály slobody, túžbu po šľachetnom bohatierstve, junáctvo, víťazstvá
         nad víťazstvá! No ak všetko, čo popísali o nás a o sebe títo historikovia maďarstva, také
         je ako to, čoho som sám očitým svedkom bol a v čom kontrolovať dobrým svedomím môžem ich
         referáty, teda, na moju vieru, samá bieda, čistá lož je celá história, písaná Maďarmi a
         maďarónmi.
   </p>
   <p>
    Pramene slovenské sú poriedku a zdá sa, že tie najbezpečnejšie ležia prachom zametené a
         pokryté a zostávajú od vlastných bratov slovanských nepovšimnuté. „Píšte, otcovia, preboha,
         píšte o udalostiach vášho života, my synovia vaši, nič nevieme, čo dialo sa za vašej doby
         prekrásnej, preslávenej,“ kričíte a voláte k nám! A keď vám čo napíšeme „alto supercilio“,
    <sup>
     [
     <a class="footnote" href="#ftn.id2507150" name="id2507150">
      3
     </a>
     ]
    </sup>
    škrtáte to, prehŕňate sa v tom a tvrdú prácu starých majstrujete, odhadzujete,
         a to ešte len i bez udania takých alebo inakších dôvodov. Ktože má toľko trpezlivosti ako
         ja, ktorý ešte predsa chytám sa pera k naznačeniu rozpomienok svojich, majúc nádej, že už
         aspoň syn nenadužije ochotnosť otcovu v službe národa. I toto patrí k mojim rozpomienkam.
         Okrem toho i pramene slovenské nezriedka páchnu bojazlivosťou, osobnostkárstvom,
         pochlebenstvom a chybuje im tu štetec hogarthovský, tam pero Juvenalovo,
    <sup>
     [
     <a class="footnote" href="#ftn.id2507168" name="id2507168">
      4
     </a>
     ]
    </sup>
    tu zápal za pravdu apoštola Pavla, tuto bezzištná hotovosť vydať svedectvo
         pravde, či sa bude komu páčiť, či zobudí nanovo ňucháčov, kopovov a chrtov najatých k
         honeniu bohatierov myšlienky slovenskej, zápalu slovenského. A bez tejto charakteristiky
         neobíde sa pravá história.
   </p>
   <p>
    Pramene nemecké, bývalý „Wanderer“ a pod., potom konverzačné slovníky všakového druhu a
         farby hudlujú a extemporizujú si sami históriu našu podľa svojich okamžitých kombinácií,
         politických potrieb, alebo aj k rozkazu a podľa kopyta, podaného od šéfov literárnych
         závodov. Od tých teda nedočujete v ich spisoch, nedočítate sa pravdy.
   </p>
   <p>
    Slováci bývali odjakživa predmetom starostí politikánov jednodenných, vždy si zmysleli
         na nich, keď potrebovali či ich klasickú a tak zovšad strategicky veľadôležitú pôdu a
         prírodu, či ich pohyblivú hruď a silné ramená a či tie smeti, akými konečne každý väčší
         národ obdarený je mocou prírody hriešnej, klátov „bez ducha a srdca“, a akými i Slovensko
         obsial nepriateľ satan. Kedykoľvek takýto materiál slovenský potrebovali politikáni, vždy
         boli im Slováci známi; kadenáhle ich využili ku svojim cieľom, ihneď tajili, že by
         jestvovalo Slovensko a národ slovenský. Úvod k mojim rozpomienkam, ako vidí môj láskavý
         čitateľ, sú samé rozpomienky, preto robím nároky na trpezlivosť čítajúcich tento úvod a
         sľubujem, že i bližšie pravdu poviem, kadenáhle dostanem sa do oného starého prúdu, aby
         moje vlastné proroctvo, ktoré som vyspieval r. 1840 pri lúčení sa
    <sup>
     [
     <a class="footnote" href="#ftn.id2507241" name="id2507241">
      5
     </a>
     ]
    </sup>
    s tou oduševnenou bratislavskou junačou, pravdou dokázalo sa byť po
         štyridsiatich piatich rokoch:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       „Nu — zapadaj, slnce blahé,
      </em>
     </span>
     <br/>
     <span class="emphasis">
      <em>
       noci, zastín krásne dny;
      </em>
     </span>
     <br/>
     <span class="emphasis">
      <em>
       však zpomienky budú
      </em>
     </span>
     <br/>
     <span class="emphasis">
      <em>
       vzdorovať osudu
      </em>
     </span>
     <br/>
     <span class="emphasis">
      <em>
       až sa v Sláve rozední!“
      </em>
     </span>
     <br/>
     (Nitra, I, 173.)
    </p>
   </div>
   <p>
   </p>
   <p>
   </p>
   <p>
    Ako vtedy mne zachádzalo slnce rozkošných dní krásnej mladosti na vyvinovaní sa
         spoločnom a nadšenom, ideálnou mládežou slovenskou, ale živili ma a živia dosiaľ
         rozpomienky na ten rozvoj ducha ideálny: tak národu nášmu zastrela noc prítomnosti mnohý
         krásny deň prvého prebúdzania sa jeho k povedomosti národnej, prvého boja oduševnelého po
         tisícročnom spánku netečnosti a neuvedomelosti, ale spomienky jeho nechže vo veľku vzdorujú
         osudu, kým sa v Slovanstve tiež vo veľkom rozodní.
   </p>
   <p>
    A veď skutočne už sa náležite začalo rozodnievať: „Chvalabohu, už je oje nebeského voza
         nad Sobotišťom,“ hovoria naši Hlbočania, ponocujúci na lúkach svojich, a berú kosy do rúk,
         aby sa s chuťou oddali do kosby bujnej trávy vyrastlej v susedstve boru, tichou hudbou
         hôrnou ráno zvestujúceho. Súhvezdie ono ligotné je im znakom, aby ich prvý zásvit
         červenajúcich sa bodov na východnom nebi nenašiel pod dubom lebo v senníku čakajúcich na tú
         chvílenku, o ktorej Janko Kráľ zaspieval, že „za rána, za rosy najlepšie sa kosí.“ Keď je
         Hlbočanovi voz ojom k Sobotišťu obrátený, vtedy mu je už koniec spánku, bo za chvíľu už
         začne obledať jagotná skvelosť jeho hviezd a žiara začne rozlievať sa po omladlých modrých
         nebesiach.
   </p>
   <p>
    Rozodnieva sa! Ohromená bola celá Európa toť len pred krátkym časom sčisto-jasna
         vyskočeným slniečkom na Balkánoch
    <sup>
     [
     <a class="footnote" href="#ftn.id2507348" name="id2507348">
      6
     </a>
     ]
    </sup>
    i v Zabalkánsku. Slnce to ale, ako to často i náš sedliak pozoruje na svojich
         lúkach a poliach, privčas, akoby pred sebou samým vyskočilo, nedočkavo sa ponáhľajúc
         oblažiť svet slávou zjavu svojho prevelebného. Nebolo to ešte ono pravé slnko, dôkazy toho
         boli tie chmúrne, zovšad nahromadené mraky a lúče škaredé, čierne, narudlé a sivasté,
         poprekrižované krvavými fľakmi, jagajúcimi sa bleskami, obkľúčené velikánmi potvornými i
         škriatkami hubenými a ďasmi naježenými. I k nám na matičku prejasnú Tatru zgúlili sa nové,
         desné mrákavy a šarkani kyptaví a škúľaví, kochy a kuchyne znebezpečujúci. Bulharsko a
         Slovensko, Balkány a Tatry, aké to paralely! A predsa, predsa svitá, zasvitáva Bulharom čo
         aj nie úplne, ale ukázalo sa, čo aj trochu privčas, predsa bol to obraz toho pravého od
         vrstvy oblačnej sa odrazivšieho slnca slobody! Po odblesku príde sám blesk slnca živého,
         životodarného. Moje rozpomienky voždy mi paralely kreslili, tak i nedávno, keď odohrávala
         sa tá tragikomédia srbsko-bulharská,
    <sup>
     [
     <a class="footnote" href="#ftn.id2507395" name="id2507395">
      7
     </a>
     ]
    </sup>
    vždy som nevdojak prišiel na našu históriu. Sotva sa zmohol národ náš na dáky
         ráznejší prejav vôle a oduševnenia svojho, dávajúc neklamný, prirodzený výraz svojej vôle
         dobrej, svojho pochopu o prirodzenom práve a požiadavkách svojich, tužbyť už tu boli hneď
         falšovníci jeho histórie v podobe reportérov, žurnalistov, publicistov, encyklopedistov a
         historikov! Všetko bola lož, čo vraveli a písali, pravda jediná bola, keď oznamovali, ako
         víťazi domnelí vo svojich kongregáciách väznili, pri svojich krvesúdoch na šibenicu
         odsudzovali Slovákov! Keď víťazili Slováci, boli to lúpežníci z dier svojich vypadnuvší na
         láskou sa objímajúcich a v pokoji žijúcich občanov uhorských; vražda bratov vlastných, to
         bolo dielo Slovákov. Ale ktože by to opätoval, čo sa nablúznili do sveta falšovníci
         histórie. Poviem len jedno, aby sa videlo celé hajno skribentov, najatých proti nám
         Slovákom, o ktorých som ako budúcnosť maľujúc dávno pred povstaním spieval:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       „Sladké zvuky král a vlasť
      </em>
     </span>
     <br/>
     <span class="emphasis">
      <em>
       nami hýbají,
      </em>
     </span>
     <br/>
     <span class="emphasis">
      <em>
       za ně v slavské ruce se
      </em>
     </span>
     <br/>
     <span class="emphasis">
      <em>
       meče blýskají.“
      </em>
     </span>
     <br/>
     (Nitra, I, 171.)
    </p>
   </div>
   <p>
   </p>
   <p>
   </p>
   <p>
    Akýsi Paltauf napísal v službe Maďarov brožúrku, v ktorej dokazuje, že som sa v Kálnici,
         dedinke v horách beckovských, za kráľa Slovákov dal vyhlásiť, v dedinke to, kde mi krstná
         mať tam v Daránskych mlyne bývala a v ktorej som od chlapčenstva svojho, hádam okolo roku
         1826, keď som si krstnú mať posledne navštívil, ani až dodnes nebol. Toto faktum hovorí za
         všetky tie ostatné histórie maďarského glóbusu.
    <sup>
     [
     <a class="footnote" href="#ftn.id2504875" name="id2504875">
      8
     </a>
     ]
    </sup>
   </p>
   <p>
    Tak sa dialo s nami. Po revolúcii, keď som sa vrátil na svoju hlbockú faru, oddajúc sa
         povolaniu svojmu pokojnému a zverím víťaznému garantovi našich slobôd, vláde, spravodlivosť
         všetkým národom sľubujúcej, národ náš a jeho osudy, vybúšila vojna proti mne: tí, čo
         povstanie naše vykričali za intrigu kamarily, najmúc Wanderera a Paltaufa pre žurnalistiku
         a sami obľahnúc všetky náčelné moci víťaza, pozdvihli proces proti mne čo rebelovi,
         komunistovi — opatrne vyhli drievnejšiemu titulu mne dávanému „sluhovi kamarily“ — a ja som
         bol z útulku svojho vyzdvihnutý a za celých osem mesiacov (máj — december 1850) na škripci
         ich liberalizmu držaný.
    <sup>
     [
     <a class="footnote" href="#ftn.id2504916" name="id2504916">
      9
     </a>
     ]
    </sup>
    Od Prešporku po Košice nebolo miesta temer, ktoré bolo Paltaufom, Wandererom a
         stosedemdesiatimi žalobníkmi maďarónskymi udané čo miesto rebelantských výčinov mojich, aby
         nebola miešaná vojensko-civilná vyšetrujúca komisia tam sa zjavila a prísne vyšetrovanie
         robila.
   </p>
   <p>
    Falšovníci histórie našej liezli mi z ich starých pelechov na oči, keď som v
         kontemplatívnom svojom dumaní najnovšie stopoval priebeh dosiaľnych udalostí balkánskych. O
         tom modernom falšovaní histórie tými malotrafikantmi telegrafických kancelárií a židovských „šornalistov“
    <sup>
     [
     <a class="footnote" href="#ftn.id2504957" name="id2504957">
      10
     </a>
     ]
    </sup>
    a „tokterov“
    <sup>
     [
     <a class="footnote" href="#ftn.id2504965" name="id2504965">
      11
     </a>
     ]
    </sup>
    niet čo hovoriť; ale naflagrantnejší príklad falšovania histórie národov máme
         na oboch moderných náčelníkoch, oboch skutočne bohatierskych, šľachetných kmeňov
         balkánskych, bulharskom a srbskom, na Alexandrovi Battenbergovi
    <sup>
     [
     <a class="footnote" href="#ftn.id2504982" name="id2504982">
      12
     </a>
     ]
    </sup>
    a Milanovi Obrenovičovi.
    <sup>
     [
     <a class="footnote" href="#ftn.id2505001" name="id2505001">
      13
     </a>
     ]
    </sup>
    Oba títo náčelníci udatných kmeňov slovanských prišli milosťou velikých dvoch
         duchov slovanských, tamten Alexandra II. Osloboditeľa,
    <sup>
     [
     <a class="footnote" href="#ftn.id2505022" name="id2505022">
      14
     </a>
     ]
    </sup>
    tento Michala,
    <sup>
     [
     <a class="footnote" href="#ftn.id2505039" name="id2505039">
      15
     </a>
     ]
    </sup>
    nádeje balkánskych kresťanov, ku trónom tak dôležitým. Ich darcovia a
         dobrodincovia obrátili sa istotne v mučeníckych hroboch svojich. Oba pošli do včasného
         hrobu rukou vražedníkov a dielo ich humplujú kniežatsko-kráľovskí laktibriadkovia,
         piadimužíci.
   </p>
   <p>
    Čo Milan stvára po porážkach svojich, ako čepíri sa a rozhadzuje, ako si pripína medailu
         zlatú za junáctvo a zbiera pole k novým výpravám vojenským, o tom niet čo hovoriť, hanebné
         skutky jeho ležia na dlani a naše „Národné noviny“ veľmi dobre tieto fantázie Milanove
         krátko odbili: „Tak hovorí Milan, ktorého vojna vyšla na posmech, v histórii dosiaľ
         neznámy.“ No i Battenberg vychodil nie zo základov čistých, na ktoré dobrodincom svojím
         postavený bol a pokúšal sa kĺzať na korčuliach iného pána
    <sup>
     [
     <a class="footnote" href="#ftn.id2505086" name="id2505086">
      16
     </a>
     ]
    </sup>
    a dokĺzal sa skoro na tie samé chodníčky čo Milan. Battenberg falšoval históriu
         a Milan tiež, lenže každý svojím spôsobom. Battenberg židovským spôsobom mal dvojnú kriedu
         a chcel svojho, ako žid, sedliaka olúpiť; alebo, ako sa hovorí, mal dve tváre, jednou bol
         obrátený k Rusku a harangíroval južných Bulharov, ktorým žid Disraeli
    <sup>
     [
     <a class="footnote" href="#ftn.id2505111" name="id2505111">
      17
     </a>
     ]
    </sup>
    dal meno Rumeliotov,
    <sup>
     [
     <a class="footnote" href="#ftn.id2505127" name="id2505127">
      18
     </a>
     ]
    </sup>
    aby povstali, že to žiada ruský cár; druhou bol obrátený k Anglii a za hotové
         šterlingy poddával budúcu velikú Bulhariu kramárom anglickým. Do zahraničia ale trúbil —
         tak ako to činil i Milan — telegramami o svojom junáctve a udatenstve, tak nedôstojnú hru
         prevádzajúc i s národom bulharským i s hlavným tvorcom a darcom slobody bulharskej, konečne
         i s ostatným svetom. Všetko to keď vyjde na svetlo, nebárs poslúženo bude Battenbergovi
         ľahkomyseľnému. A vyjde istotne na svetlo histórie i toto falšovanie. Veď už teraz po málo
         týždňoch bývalý minister Battenbergov Cankov
    <sup>
     [
     <a class="footnote" href="#ftn.id2505168" name="id2505168">
      19
     </a>
     ]
    </sup>
    vysvedčuje, že dňa 7. novembra (po našom kalendári 19., v ten štvrtok, v ktorom
         sľúbil Milan byť na hostine v Sriedci) v najnebezpečnejší deň rozhodnej bitky pri Slivnici
         naľakal sa tak velice Srbov, že zutekal do Sriedca
    <sup>
     [
     <a class="footnote" href="#ftn.id2505191" name="id2505191">
      20
     </a>
     ]
    </sup>
    a čušal celý deň utajený v meste. Až keď mu doniesli zprávu, že Bulhari
         zvíťazili, Milana z Bulharska vyhnali, priplichtil sa k vojskám svojim odzadku, ani vtedy
         ešte netrúfajúc si kniežatskú kožku svoju vystaviť na dážď guličiek srbských. A predsa chce
         slepiť oči histórii, dávajúc maľovať a opisovať svoje junáctvo, ktoré výlučne národu
         náleží. Najlepšia päsť na oko histórie by ovšem bola, keby tak Battenberg vykumštoval si
         ešte od cára rad svätojurský za udatnosť. Svätojurský rad patrí národu.
   </p>
   <p>
    Medzitým svetlo histórie je prenikavejšie, nad slnce jasné, svietiace z vysokého neba, a
         falšovníkov histórie zlovoľných odokryje i pod radmi ukrytých!
   </p>
   <p>
    Chyby velikých panovníkov zabudnú sa ľahko, ak bona fide
    <sup>
     [
     <a class="footnote" href="#ftn.id2505226" name="id2505226">
      21
     </a>
     ]
    </sup>
    spáchané boli vo službe naozaj velikých dobrodejství namierených k blahu
         velikého dielu človečenstva. Tak napr. chyba veliká cára Osloboditeľa, že diktoval mier
         porazenému sultánovi namiesto v Carihrade, víťaznému vojsku ruskému otvorenom, v San Stefane,
    <sup>
     [
     <a class="footnote" href="#ftn.id2505243" name="id2505243">
      22
     </a>
     ]
    </sup>
    pred bránami stolice padišahovej,
    <sup>
     [
     <a class="footnote" href="#ftn.id2505261" name="id2505261">
      23
     </a>
     ]
    </sup>
    a že ešte i tento mier divní diplomati ruskí dali si židovi Disraelimu,
         ministrovi anglickému, v Berlíne korigovať, tá chyba zabudne sa, kadenáhle donesie ovocie
         moskovský príhlas k národu cára Alexandra II. Ovocie to bude: úplná sloboda kresťanov,
         ktorú stratili konečne s pádom Carihradu r. 1453 dňa 29. mája! Muhameda II.
    <sup>
     [
     <a class="footnote" href="#ftn.id2505284" name="id2505284">
      24
     </a>
     ]
    </sup>
    akcia mala vziať konečný svoj koniec pod údermi Alexandra Osloboditeľa a jeho
         jasných vojvodcov Skobeleva,
    <sup>
     [
     <a class="footnote" href="#ftn.id2505304" name="id2505304">
      25
     </a>
     ]
    </sup>
    Gurka,
    <sup>
     [
     <a class="footnote" href="#ftn.id2505317" name="id2505317">
      26
     </a>
     ]
    </sup>
    Totlebena.
    <sup>
     [
     <a class="footnote" href="#ftn.id2505331" name="id2505331">
      27
     </a>
     ]
    </sup>
    A nová akcia oddania národom tuzemským celého úplného dedičstva, aspoň už zemí
         európskych, premoženého Osmanlica. Keď toto ovocie padne do lona národov oslobodených,
         vtedy zapomenutá bude chyba velikého cára Alexandra II. Kým ale to nestane sa, márne bude
         všetko mastičkárstvo, márne všetko falšovanie histórie, márne všetky protivami sa mámiace
         aliancie, márne fľakovanie a príštipkov na sandále Osmancov prišívanie, „historia magistra“
    <sup>
     [
     <a class="footnote" href="#ftn.id2505360" name="id2505360">
      28
     </a>
     ]
    </sup>
    bude vás učiť, a nie vy ju.
   </p>
   <p>
    Tak moje rozpomienky pri kontemplovaní
    <sup>
     [
     <a class="footnote" href="#ftn.id2505374" name="id2505374">
      29
     </a>
     ]
    </sup>
    terajška vyhrabávajú v zamknutej komore starých upamätovaní nové paralely a
         nejeden raz domrzela ma otázka o tom, čo je pravá velikosť? O ktorej toľké kapitoly a knihy
         prečítal som. Čo je velikosť?
   </p>
   <p>
    V histórii striedajú a zamieňajú sa doby velikosti a maličkosti, a to i pri tých samých
         osobách, často v krátkom priebehu času, hneď zas ako tieň za velikánmi plúžia sa
         laktibriadkovia, piadimužíci a dupkajú si za čas na prknách histórie. Za Augustom
    <sup>
     [
     <a class="footnote" href="#ftn.id2505405" name="id2505405">
      30
     </a>
     ]
    </sup>
    v Ríme dupkal Augustulus,
    <sup>
     [
     <a class="footnote" href="#ftn.id2505426" name="id2505426">
      31
     </a>
     ]
    </sup>
    za Napoleonom I. Napoleonček III.
    <sup>
     [
     <a class="footnote" href="#ftn.id2505447" name="id2505447">
      32
     </a>
     ]
    </sup>
    vo Francii. Veliká doba Európy mala v čele Alexandra I. a povaleného velikána,
         hrôzu sveta, Napoleona I.; nasledovala maličká doba, v ktorej komediant viedol staré
         dynastie, slávne kráľovstvá Európy, previedol alianciu kresťanstva s mohamedánstvom oproti
         Slovanom a poškrabali všetci spolu pätu Rusovi,
    <sup>
     [
     <a class="footnote" href="#ftn.id2505477" name="id2505477">
      33
     </a>
     ]
    </sup>
    zvaliac vežu Malachov pri Sevastopoli a zdiktoval večný mier na — dvadsať
         rokov!
   </p>
   <p>
    Pravá velikosť je ideál mysle hlboko založenej, vysokoletnej, blaho ľudstva
         nameriavajúcej, kýženej a vyhliadanej od celých skupín ľudských plemien a národov. Ale,
         bohužiaľ, i táto velikosť, kadenáhle začne pratať sa do života, roztrieska sa najprv na
         samé caparty jednotlivých maličkostí, tu má potom prácu história, cez hroby týchto
         maličkostí prejdúc až potom stane prvý ideál velikosti pred žasnúcim zrakom pozorovateľa.
         Táto velikosť je najlepšie predstavená v kresťanstve, ale odhliadnuc od tohoto čistého
         ideálu velikých koncepcií a nesmiernych výsledkov, ako od Bohočloveka, s ktorým žiaden
         smrteľník nech sa nezrovnáva, pochádzajúceho, pozorujeme i v dielach ľudských ten istý
         proces. Sama velikosť bola duma oného mladuškého poručíka z Korziky, keď oslobodil Toulon
         od Angličanov, večných súperov Francie, a starých jakobínov,
    <sup>
     [
     <a class="footnote" href="#ftn.id2505528" name="id2505528">
      34
     </a>
     ]
    </sup>
    postrach spoločnosti, porazil v uliciach parížskych. Velikosť samu, čistú
         velikosť niesla v sebe myseľ mladuškého Bonaparta. A tento opravdove veliký mladoň ako
         karikatúrne maličkým objavil sa, keď čo cisár na čele 500.000 mužov silnej armády smial sa
         z modlitieb všeobecných i súkromných národa slovanského na Rusi. Sami maličkí ľudia, špióni
         jeho, s úžasom a tŕpnutím zvestovali mu, že celá Rus leží na kolenách, od cára počnúc až po
         najposlednejšieho mužíka modlia sa k Bohu za zachovanie ich vlasti! Cisár Napoleon na
         vzpínajúcom sa pod ním koni rozosmial sa vtedy a ku blýskavému svojmu sprievodu riekol: „No
         veď ich moje kanóny naučia ešte lepšie sa modliť,“ a dal rozkaz k prechodu ruskej hranice.
         Stalo sa tak r. 1812. Aký maličký je tu cisár Napoleon proti poručíkovi Bonapartovi,
         oslobodzujúcemu národ svoj od dvojakej, vonkajšej i vnútornej biedy, pravda, o veľa ešte
         stupňov menší a nepatrnejší bol v minútu tú, v ktorej preobliekal sa do židovej bundy, aby
         ukrytý v nej bez skvelého sprievodu utekal do svojho Paríža. Polmiliónová, z celej Európy
         nazháňaná armáda s výnimkou pár sborov, šťastne uniknuvších z náručia smrti, našla svoj
         hrob v Rossii, ktorá pred niekoľko mesiacmi ležala v prachu na kolenách pred Bohom.
         Velikosť ležala v prachu, maličkosť smiala sa z bujného koňa!
   </p>
   <p>
    Nie tak markantne, predsa ale dosť do očú bije velikosť s maličkosťou i pri Alexandrovi
         II. Bezsporná velikosť sála z celej postavy jeho, keď v Moskve z posvätného Kremľa posiela
         svojich Skobelevov, Gurkov, Totlebenov na vyslobodenie kresťanov spod jarma tureckého; po
         preslove cárskom nasledujú sťa blesk za bleskom ohlasy spásonosných slov Osloboditeľových
         dielami Totlebenov, Gurkov, Skobelevov, Radeckých;
    <sup>
     [
     <a class="footnote" href="#ftn.id2505588" name="id2505588">
      35
     </a>
     ]
    </sup>
    lode velikány letia do povetria, povíchrica čiat junáckych meria sa s
         povíchricou snehových záchvat a ľadových rozsadlín, a víťazí, tisíce ozbrojených padajú do
         rúk víťazov slovanských, gule, hrádky a pevnosti stečené ležia u nôh víťazov, zvalivších sa
         na brehy Marice
    <sup>
     [
     <a class="footnote" href="#ftn.id2505614" name="id2505614">
      36
     </a>
     ]
    </sup>
    a stanuvších až na brehoch Bosporu! Len jeden povel ešte, posledný, a Carihrad
         je zase toho, čí bol pred 29. májom 1453, kresťanského cára. Ale povel vystal, Skobelev a
         Gurko zaškripeli zubami, a maličkí diplomati bez dychu pracovali na zmenšení slávy a
         velikosti cára Osloboditeľa. Veľký knieža Nikolaj Nikolajevič,
    <sup>
     [
     <a class="footnote" href="#ftn.id2505635" name="id2505635">
      37
     </a>
     ]
    </sup>
    veľký kancelár Gorčakov,
    <sup>
     [
     <a class="footnote" href="#ftn.id2505651" name="id2505651">
      38
     </a>
     ]
    </sup>
    veľký mudrc Šuvalov
    <sup>
     [
     <a class="footnote" href="#ftn.id2505671" name="id2505671">
      39
     </a>
     ]
    </sup>
    naraz stávajú sa malilinkými a veľkým stáva sa Beaconsfield, bývalý židáčik
         Disraeli a ešte hŕbka iných priateľov Rossie z berlínskeho kongresu. Veľký Osloboditeľ mal
         sa pred Totlebenom vysloviť: „Chybili sme! Moja bola chyba prvá, nebudem ju opätovať druhý
         raz, nezverím nikdy veľkokniežaťu vedenie velikej vojny!“ Ak je to pravda, tedy je v tom
         tiež velikosť. Položme ten pád, že by bol Gurkov lebo Skobelev hlavným veliteľom velikej
         armády býval, tí by iste neboli unovali telegraf a kurierov zo San Stefana, aby oznamovali
         cárovi sto bitiek víťazných, ale boli by z Carihradu krátko oznámili: „Sláva Bohu, Carihrad
         leží pod nohami vášho veličenstva a kríž posvätný jasá sa už z chrámu Žofie, hurá!“ Či i v
         tejto skromnosti a zdržanlivosti neleží semiačko velikosti? To ale rozhodne budúcnosť!
   </p>
   <p>
    Proti tejto slovanskej krotkosti a miernosti pri víťazstvách ako inak javí sa Wilhelma
    <sup>
     [
     <a class="footnote" href="#ftn.id2505725" name="id2505725">
      40
     </a>
     ]
    </sup>
    „Adlera“
    <sup>
     [
     <a class="footnote" href="#ftn.id2505741" name="id2505741">
      41
     </a>
     ]
    </sup>
    a jeho spiritusa domesticusa
    <sup>
     [
     <a class="footnote" href="#ftn.id2505748" name="id2505748">
      42
     </a>
     ]
    </sup>
    Bismarcka
    <sup>
     [
     <a class="footnote" href="#ftn.id2505756" name="id2505756">
      43
     </a>
     ]
    </sup>
    povaha pri víťazstve nad Franciou! Tí nezvolávali kongres svojich nepriateľov,
         ani nezverovali výsledky bojov svojich súdu diplomatov, ale povolali do Versailles kongres
    <sup>
     [
     <a class="footnote" href="#ftn.id2505780" name="id2505780">
      44
     </a>
     ]
    </sup>
    svojich kombatantov a vyhlásili proste jednotu ríše nemeckej s cisárom
         Wilhelmom Hohenzollernom v čele, pripojili si kus Francie pod titulom, že to Nemci, časť
         ich ríše zjednotenej, a uvalili na Franciu šesťtisíc miliónov frankov
    <sup>
     [
     <a class="footnote" href="#ftn.id2505797" name="id2505797">
      45
     </a>
     ]
    </sup>
    dane vojenskej a držali obsadenú úbohú zem, kým sa do posledného filiera
         nezaplatila odškodná! I tu však čerí sa na nás karikatúrna maličkosť, taký jeden
         laktibriadok splodený veľkosťou cudzoložne! Maličkosť to biednej pomstychtivosti a
         ziskubažnosti na úkor šľachetnosti, charakteru. Wilhelm Adler vstúpiac do prvej dediny na
         zemi francúzskej, svätosväte prehlásil, že vedie boj len proti Napoleonovi III., a nie
         proti národu francúzskemu, a tento Kaisera
    <sup>
     [
     <a class="footnote" href="#ftn.id2505819" name="id2505819">
      46
     </a>
     ]
    </sup>
    potom, keď sa mu šťastie usmialo a chabého Napoleona už lapil v Sedane, viedol
         i ďalej vojnu a zvíťaziac uvalil na národ, proti ktorému nebojoval, ktorému ani vojnu
         neopovedal, šesťtisíc miliónov frankov dane vojenskej. Nesmierne veliká to suma, ale i
         nesmierne maličký charakter velikých víťazov.
   </p>
   <p>
    Keď som už pri týchto miškulanciách
    <sup>
     [
     <a class="footnote" href="#ftn.id2505842" name="id2505842">
      47
     </a>
     ]
    </sup>
    veľkosti s maličkosťami, rozpomienky historické maľujú mi isté maličkosti
         laktibradské, ktoré bez najmenšieho znamenia bár i len tieňu veľkosti, v dumách pred očami.
         Milánok Obrenovičík, najediac sa klobások a napijúc sa negotínského vína, v pondelok
         rozpublikoval telegramami, že vo štvrtok vtiahne do bulharskej stolice kniežatstva, do
         Sriedca, a že poručil už pre seba a pre svojich vojvodcov skvelú hostinu v konaku
         kniežacom! Ale laktibriadok labužnícky nielenže nehodoval v Sriedci, ale i svoje vlastné
         pivo, ktoré ho do Bulharska sprevádzalo, tam v náhlivom úteku zabudnul k dobrej pochúťke po
         boji bulharských víťazov! Takým namysleným viťúzom bolo by dobre najprv mlčať, a potom zas
         len mlčať.
   </p>
   <p>
    Veľkosť ostatne stáva sa často i mániou. Tá historka o tej muche, čo sediac na koči
         uháňajúcom po zaprášenej hradskej, volala: „Ľudia boží, majte strach, to ja robím taký
         prach!“ repetuje sa, nie síce muchami, bo takto hovoriaca mucha len jedna jestvovala v
         mysli básnika dávno už zomrelého, ale ľuďmi! Ľuďmi veru, ctení moji čitatelia!
   </p>
   <p>
    Vidzme Maďarov. Títo už konečne ani neznajú iného pochopu, keď o svojich veciach
         hovoria, ako „nagy“, „nagyszerü“ a „fő“.
    <sup>
     [
     <a class="footnote" href="#ftn.id2505901" name="id2505901">
      48
     </a>
     ]
    </sup>
    Nemajú dosť na županovi, musí byť főispán, főesperes, főszolgabíró, ba nagyhalál!
    <sup>
     [
     <a class="footnote" href="#ftn.id2505912" name="id2505912">
      49
     </a>
     ]
    </sup>
    Čo to za bombastický pochop o velikej smrti! Rozumie sa, keď Maďarovi pridá sa
         zomrieť, tu musí pre neho prísť nagyhálal s nagy kaszával.
    <sup>
     [
     <a class="footnote" href="#ftn.id2505927" name="id2505927">
      50
     </a>
     ]
    </sup>
    Oni i cudziu geografiu špatia týmito šprýmami o nasnívanej veľkosti. Našu Bytču
         nasilu nám chcú spraviť Nagy-Bitse, a dôsledne, kde je nagy, musí vedľa stáť i kis, teda
         našu milú Bytčicu prekrstili na Kis-Bitse.
    <sup>
     [
     <a class="footnote" href="#ftn.id2505943" name="id2505943">
      51
     </a>
     ]
    </sup>
    Len som veľmi zvedavý, keď povstane dakde v hlbokej, ešte neobydlenej doline
         tatranskej dáka kolónia, z Bytčice vysťahovavšia sa a pomenuje sa Bytčičkou, ako si potom
         poradí ten veľký génius velikej maďarskej reči? Snáď pomenuje ju Kisicske-Bytsitske?
    <sup>
     [
     <a class="footnote" href="#ftn.id2505964" name="id2505964">
      52
     </a>
     ]
    </sup>
    Neviem ovšem, či by to zniesol duch maďarčiny. My na ten prípad, že by to ozaj
         prijal génius reči, vedeli by sme mu ešte natiahnuť veliký mozog jeho s Bytčulienkou, a tu
         by už i sám Hundsdorfer
    <sup>
     [
     <a class="footnote" href="#ftn.id2505985" name="id2505985">
      53
     </a>
     ]
    </sup>
    položil prst na múdre, veľké čelo!
   </p>
   <p>
    Ale tá mánia veľkosti nakazuje maličkých ľudí i medzi nami, národom opravdovou
         originalitou sa vyznačujúcim, v pomenovaní svojich miest, dedín, vrchov, planín, dolín atď.
         Veď už začínajú i Slováci písať Veľká Bytča. Laktibriadčok, ktorý vychodil polgárku,
         pomyslí si pyšne: „Hej i ja som z Veľkej Bytče.“ Ale starý poštár, človek vážny, keď mu
         príde pod oči list adresovaný do Nagy-Bitse, mysliac, že to dakde tam v satmárskej stolici
         dáka jemu neznáma Nagy-Bitse leží, napíše na bok „Szathmár megye“,
    <sup>
     [
     <a class="footnote" href="#ftn.id2506016" name="id2506016">
      54
     </a>
     ]
    </sup>
    najmä ak znie na dákeho Bonyhady Tuhutuma,
    <sup>
     [
     <a class="footnote" href="#ftn.id2506025" name="id2506025">
      55
     </a>
     ]
    </sup>
    o akom mene v Bytči nikto nič nevie, a pošle retour
    <sup>
     [
     <a class="footnote" href="#ftn.id2578038" name="id2578038">
      56
     </a>
     ]
    </sup>
    na hlavnú poštu v Pešti. Starík ale slovenský, Bytčan od koreňa, stretnúc
         cudzinca, pýtajúceho sa „Kde tu Nagy-Bitse?“,
    <sup>
     [
     <a class="footnote" href="#ftn.id2578050" name="id2578050">
      57
     </a>
     ]
    </sup>
    upravuje cudzinca na cestu k Hričovu a k Budatínu, že to bezpochyby bude tam
         dakde za horami v Sliezsku, tuná na blízku že je iba Bytča, a tá leží hen za Váhom, kam i
         on poberá sa, idúc zo Žiliny. Národ slovenský zná len jednu Bytču a jednu Bytčicu. Načo
         vtískať do úst národu hlúposť a chudobu iného národa?
   </p>
   <p>
    Slováci by potrebovali viacej voľnosti než veľkosti. Vy, veľkí na slová, dajte nám teda
         pokoj s veľkosťami a vaším veľkokultúrnym, od vás len si namysleným akýmsi zástojom.
         Vernosť je rodičkou veľkosti, bez vernosti niet veľkosti. U nás bude dobre, dokonale dobre,
         keď budú verní župani, verní sudcovia, verní kňazi, verní biskupi, slovom verní ľudia,
         verní spisovatelia, verní umelci a vedomci, ktorí by rozum verný pôvodcovi svojmu i vedu
         neniesli do služby lži, klamú, podvodu, ale na úslnie pravdy, spravodlivosti a blaha
         národov. Potom prestanú i tie všetky sústavy k ohlupovaniu ľudí namierené, a to ako u nás,
         tak aj inde. —
   </p>
   <p>
    Na to priplichtenie sa Battenbergovo zo zadku k armáde medzi tým časom, čo on sám
         koncentroval sa späť na Sredec, zvíťazivšej, podáva nám v poslednom čase, skoro súčasne so
         vzorkou bulharskou, paralelu Kossuth. Už zdalo sa, že zavesil bol na klinec svoju prvotnú
         myšlienku pomaďarčenia všetkých Slovanov, Rumunov a Nemcov v Uhorsku, bo nielenže dumal o
         konfederácii národov podunajských, ale aj Tiszovmu vladáreniu bol nebárs veľkým priateľom,
         kdežto predsa muselo mu byť známo, ako hrdúsi Slovákov, Srbov, Rumunov, ako zotiera z
         týždňa na týždeň Hungariam polyglottam
    <sup>
     [
     <a class="footnote" href="#ftn.id2578112" name="id2578112">
      58
     </a>
     ]
    </sup>
    a hádže na Uhorsko bundu maďarskú, menuje Hungáriu maďarskou krajinou ako dáke feudum
    <sup>
     [
     <a class="footnote" href="#ftn.id2578122" name="id2578122">
      59
     </a>
     ]
    </sup>
    národa maďarského — a predsa priplichťuje sa teraz k domnele zvíťazivším
         muchotrávkam, k hornouhorským maďarizujúcim spolkom.
    <sup>
     [
     <a class="footnote" href="#ftn.id2578137" name="id2578137">
      60
     </a>
     ]
    </sup>
    V epištole svojej na šéfov kultúrnych spolkov, koncom minulého roku vydanej,
         ktorí ju za tepla zdelili s rozličnej farby muchotrávkami šornalistickými a v ktorej
         podujatie maďarských kultúrnych spolkov ako na čase a nanajvýš oprávneno vychvaľuje a
         odporúča. A tu zase ohrieva staré lži a upodozrievania nás Slovákov, bojovavších za svoju
         existenciu národnú v meruôsmom a deviatom roku. Hovorí tu, že „prvé pohnutie k nenávisti a
         národnej vraždebnosti padá do oného času, keď maďarská spoločnosť počala vyvinovať
         energickú činnosť, aby uvedená bola rovnoprávnosť pre všetky národy, jazyky a konfesie.“
         Teda Slováci, Rumuni, Srbi a Chorváti len za to povstali proti Kossuthovi, lebo, ako on
         hovorí, „proti maďarskej spoločnosti“, že táto im udeľovala rovnoprávnosť. Blázon uverí
         takémuto blbému luhárstvu. Ako by národy povstávali proti tomu, kto práva ich bráni alebo
         uzákoňuje! „Táto národnostná revolta,“ píše Kossuth ďalej, „spadá do oného času, keď
         maďarská spoločnosť“ — nota bene tento titul nevynašiel Kossuth, ani ho nikdy neužíval vo
         svojich žurnáloch, proklamáciách a rečiach, kým viedol verejné veci v Uhorsku — „vybojovala
         túto rovnoprávnosť.“ Do ktorého obdobia jeho panovania padá toto vybojovanie rovnoprávnosti
         pre všetky národy, jazyky a vierovyznania, opatrne neudal starý pán Kossuth, a to predsa
         mal urobiť, aby po tisíce rokov usporil hádku o tom slávnom dni vybojovanej rovnoprávnosti
         všetkých národov, jazykov a vierovyznaní v Magyarországu, ako hádajú sa terajší historici o
         roku milenárskom
    <sup>
     [
     <a class="footnote" href="#ftn.id2578188" name="id2578188">
      61
     </a>
     ]
    </sup>
    slávneho „honfoglalásu“.
    <sup>
     [
     <a class="footnote" href="#ftn.id2578200" name="id2578200">
      62
     </a>
     ]
    </sup>
    Či vari rozumie ta — a len hlasno rieknuť ešte nechce — deň, v ktorom vyriekla
         sa v Debrecíne detronizácia habsburskej dynastie?
   </p>
   <p>
    Kossuth s pýchou spomína patriotizmus slovenského pluku Alexandrovho, ktorý majúc, ako
         obyčajno, dôstojníkov Nemcov uhorských a maďarónov všelijakej rasy, celý opustil panovníka
         svojho a prešiel k revolučným čatám Kossuthovým. Patriotizmus dezertérov my nezávidíme ani
         Kossuthovi, ani Klapkovi,
    <sup>
     [
     <a class="footnote" href="#ftn.id2578226" name="id2578226">
      63
     </a>
     ]
    </sup>
    nech by ho ochraňoval či Kossuth, či Bismarck. Prísaha je prísahou a zrušenie
         prísahy na svete len amnestiou býva zabudnuté, pred Bohom a históriou zostane odsúdeným na
         veky.
   </p>
   <p>
    Kossuth chváli tiež najvyberanejším bombastom stav prvého renegáta srbského Damjaniča,
    <sup>
     [
     <a class="footnote" href="#ftn.id2578258" name="id2578258">
      64
     </a>
     ]
    </sup>
    ktorý sa tak vyznačil v boji proti národu svojmu, že rúbal šabľou do žien a
         detí srbských, fanatizmom bratovraždy rozpálený kričiac, že „keď všetkých Srbov takto
         vykántri, potom nakoniec seba samého zastrelí, aby ani jedného Srba nezostalo na svete.“
         Tento netvor je v očiach Kossuthových „aureólou večnej slávy ožiarený, nesmrteľný srbský
         bohatier Damjanics, je obeť zmierenia za hriechy a poblúdenia svojho národa!“ Také elógiá
    <sup>
     [
     <a class="footnote" href="#ftn.id2578288" name="id2578288">
      65
     </a>
     ]
    </sup>
    spieva Kossuth Damjaničovi, srbskému odrodilcovi, odsudzujúc celý verný sebe a
         kráľovi svojmu národ srbský ako hriešny, a poblúdilý. Takýchto výstredností bolo treba, aby
         sa blud a šaľba celého fanatizmu maďarizujúcich Uhorsko patriotov zaokrylo vykumštovanou
         frázou a maľovkou hriechu ako ctnoty!
   </p>
   <p>
    Ja som chcel len registrovať v rozpomienkach mojich toto čistenie sa rozumu Kossuthovho,
         aby, ak by všetky tie noviny, v ktorých tieto elógiá muchotrávkam, renegátom a dezertérom
         omáľané a opätované boli, na škarnicle a fidibusy
    <sup>
     [
     <a class="footnote" href="#ftn.id2578317" name="id2578317">
      66
     </a>
     ]
    </sup>
    vyšli, predsa pamiatka v našich časopisoch, ktoré sa pilne schovávajú, zostala
         toho, aké to búchaniny šovinizmus maďarský do sveta vypúšťal, aby národ náš i o to posledné
         sústo práva na duchovný svoj byt pripravil.
   </p>
   <p>
    V očiach Kossuthových, „aureolou večnej slávy Damianičovej“ omámených, museli sme my
         bojovníci, oduševnení láskou k národu nášmu slovenskému, vo veľmi špatnom svetle sa zjaviť;
         to sa už samo sebou rozumie i bez nového hodenia po nás kameňom z Itálie. „Skutok je,“
         hovorí v epištole svojej Kossuth, „že národnostná revolta uzavrela zväzok s tou mocou“ —
         indy písaval s kamarilou — „ktorá snažila sa maďarskú vlasť zničiť, a to práve v ten deň,
         keď sme vybojovali rovnoprávnosť pre všetkých.“
   </p>
   <p>
    Zasa spomína teda ten deň slávny a neudáva ho. Pomôcť bych mu rád ku dňu tomu už aspoň
         vo svojich rozpomienkach. Povstanie naše slovenské bolo počaté v Nitrianskej stolici dňa
         17. septembra meruôsmeho roku, a to po zmarených všetkých prosbách, národných rezolúciách,
         zakročujúcich deputáciách národných u palatína, u Kossutha, u ministerstva, petíciách
         písaných i tlačených a na snem krajinský vydaných, kde všade národ náš cestou právnou
         nástojil o rovné právo pre reč slovenskú vo školách, pri správe verejnej, pri súdoch a
         jednaní súdnom. Všetky tieto prosby, rezolúcie a petície boli zodpovedané „spoločnosťou
         Kossuthovou“, do ktorej náležal i palatín a celé ministerstvo, dragonádami, žalármi a
         šibenicami súdov štatariálnych. Kráľ, ktorý vyslal arcivojvodu Jána k spravodlivému a
         miernemu vyrovnaniu sporov národných, medzi občanmi kráľovstva uhorského vzniklých, bol
         opovrhnutý a potupený. Výhľad na odpomoženie stavu tomuto neznesiteľnému bol jedine
         patričných utlačených a ešte viacej pre budúcnosť ohrozených kmeňov národných. Srbi
         povstali najsamprv, potom z prímeria s Hrabovszkým v Petrovaradíne uzavretého po druhý raz
         vystúpili zbrojné a zajedno s nimi i Chorváti po zmarených prostredkujúcich námahách bána
         Jelačića prešli hranice chorvátske.
    <sup>
     [
     <a class="footnote" href="#ftn.id2578387" name="id2578387">
      67
     </a>
     ]
    </sup>
    Týždeň na to vybúšilo i povstanie slovenské samostatné. Kossuth síce vraví, že
         bolo nepatrné, predsa však musel polovicu svojej velikej armády na pravý breh Dunaja proti
         Jelačíćovi vypravenej obrátiť na ľavý breh proti „grupe Hurbanovej“, vlastne proti
         povstaniu slovenskému. Nuž nechže bolo nepatrné, veď ozaj len za štrnásť dní trvalo,
    <sup>
     [
     <a class="footnote" href="#ftn.id2578409" name="id2578409">
      68
     </a>
     ]
    </sup>
    ale čo padá na váhu bola oná výrečná manifestácia vôle národnej, že slovenský
         národ nechce byť ďalej zaznávaný, utláčaný ohľadom svojej národnosti. Ale veď aj nejde
         otázka o to, čo nebolo, čo aj nikto netvrdil, ako by vari zvíťazil bol národ v povstaní tom
         z roku 1848 — ačkoľvek jednotlivými víťazstvami, odrazením vojska radového i gárd,
         odzbrojením riadneho vojska i gardistov vyznačili sa čaty povstalcov —, ale o to ide tu
         otázka, či sa toto prvé národné slovenské povstanie spojovalo „s tou mocou, ktorá snažila
         sa vlasť maďarskú zničiť“?
   </p>
   <p>
    Čo sa už týče tej nepatrnosti výsledkov prvého povstania slovenského, nádobno oceniť
         silu na protivnej strane: vojsko proti Jelačićovi vypravené a proti slovenskému povstaniu
         obrátené cenili časopisy v službe Kossuthovej stojace na 25-30.000 mužov; touto čiastkou
         armády obsnadnené teda bolo Jelačićovo a obťažené dielo hlavné insurgovania
    <sup>
     [
     <a class="footnote" href="#ftn.id2578460" name="id2578460">
      69
     </a>
     ]
    </sup>
    celého Slovenska. Okrem tejto sily kompaktnej stáli proti prvému samostatnému
         povstaniu slovenskému v Nitrianskej župe štyristo kyrysníkov Walmodenových pod majorom
         Vojničom, dve kompánie infanterie ceccopierovcov pod kapitánom Sossaiom a sedemsto
         gardistov od Nitry tiahnucich a dňa 22. septembra za Sossaiom pokračujúcich. K tomu
         nepriateľsky stáli proti povstalcom stoliční úradníci, židia a ešte len i zo susednej
         stolice Trenčianskej, až hen od Hričova komandovaná garda. Táto posledná síce na
         upozornenie slávneho richtára hričovského, keď prišla do Mnešíc, vzoprela sa ísť proti
         Starej Turej, vraviac, že oni len Trenčiansku stolicu brániť budú, ak by ju kto bantoval.
         Náhľad hričovského richtára tým väčšmi imponoval i dôstojníkom i mužstvu, keď videli
         skutočne od Starej Turej utekajúcich vojakov i gardistov.
   </p>
   <p>
    Slovenské povstanie bolo v počiatkoch a narazilo na silu nepomerne väčšiu; do desaťtisíc kombatantov
    <sup>
     [
     <a class="footnote" href="#ftn.id2578504" name="id2578504">
      70
     </a>
     ]
    </sup>
    narástlo v prvý tento týždeň, ale rozšíriť sa nemohlo, preto bolo skutočne vo
         výsledkoch svojich nepatrné. Nepatrnosť túto ešte viacej zvýšilo kráľovské ponúknutie
         Maďarom zo dňa 25. septembra, že povstanie slovenské udusené bude cisárskym vojskom,
         kadenáhle Maďari vrátia sa k povinnej vernosti. Peštianska revolúcia nosiča ratoliestky
         olivovej, grófa Lamberga, zavraždila na moste peštianskom a v deň nato. 30 septembra,
         cisárski husári zrúbali bezbranných dobrovoľníkov slovenských,
    <sup>
     [
     <a class="footnote" href="#ftn.id2578526" name="id2578526">
      71
     </a>
     ]
    </sup>
    rozpustených z povstania, a to na pôde neutrálnej, v Morave!
   </p>
   <p>
    Máte, pán Kossuth, pravdu, že voči toľkej moci i cisársko-kráľovského vojska i armády
         vašej stalo sa to prvé povstanie slovenské nepatrným, a ľahko vám je post festum
    <sup>
     [
     <a class="footnote" href="#ftn.id2578559" name="id2578559">
      72
     </a>
     ]
    </sup>
    smiať sa z tej „Hurbanische Gruppe“
    <sup>
     [
     <a class="footnote" href="#ftn.id2578568" name="id2578568">
      73
     </a>
     ]
    </sup>
    , ale kdeže zostala tá vami spomínaná kamarila? Tá moc, spojujúca sa s tou
         slovenskou revoltou? Či tá moc, vás zničiť chtiaca, tak zle rozumela sa do svojho remesla
         kamarilovského, že svoje vlastné nástroje porúbať dala svojim husárom? „Erkläret mir, Herr
         Örindur, diesen Zwiespalt der Natur!“
    <sup>
     [
     <a class="footnote" href="#ftn.id2578586" name="id2578586">
      74
     </a>
     ]
    </sup>
   </p>
   <p>
    Kto v prvom povstaní slovenskom z r. 1848 vidieť domnieva sa prst akejsi kamarily, je
         zavedený tým večným lživým trúbením židov, Maďarov a maďarónov zlomyseľných a pritom
         povrchných melihubov, nechtiacich čuť hlasy a kriky národa nášho, po slobode, bratstve a
         rovnoprávnosti sa domáhajúceho, a oddávajúcich sa na ľahšiu prácu pomluvy a utrhačstva. Kto
         by chcel dôvodne presvedčiť a poučiť o celom tom prvotnom, samostatnom povstaní slovenskom,
         toho odkazujem na Dohnányho
    <sup>
     [
     <a class="footnote" href="#ftn.id2578608" name="id2578608">
      75
     </a>
     ]
    </sup>
    <span class="emphasis">
     <em>
      „Históriu slovenského povstania“
     </em>
    </span>
    , kde i s mojím svedectvom, komu bude
         ľúbo, stretne sa, a tiež na životopis Ľudovíta Štúra dosiaľ v „Slovenských pohľadoch“
         uverejnený. V oboch spisoch podané sú hodnoverné, pôvodné zprávy o dielach slovenského
         ducha, o povstaní národnom.
   </p>
   <p>
    Nuž ale dosť už úvodu k rozpomienkam špeciálnym, vzťahujúcim sa na dobu povstania
         slovenského z rokov meruosem a deväť, v ktorej slovensko-národná rada prestala samostatne
         účinkovať a spojila sa s malým sborom cisársko-kráľovskej armády pod velením najprv
         podplukovníka Frischeisena
    <sup>
     [
     <a class="footnote" href="#ftn.id2578649" name="id2578649">
      76
     </a>
     ]
    </sup>
    a potom generála Götza.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507085" name="ftn.id2507085">
        1
       </a>
       ]
      </sup>
      nem. Rytierov Šťasteny
     </p>
    </div>
    <div class="footnote">
     <p>
      <sup>
       [
       <a class="para" href="#id2507095" name="ftn.id2507095">
        2
       </a>
       ]
      </sup>
      <span class="emphasis">
       <em>
        Horváthov
       </em>
      </span>
      , Hurban tu cieli na maďarského historika Michala
               Horvátha (1809 — 1878), ktorý vydal trojzväzkové dielo o maďarskej revolúcii (Ženeva
               1865, znova v Pešti r. 1871). Písal tam o Slovákoch z maďarského šovinistického
               stanoviska.
     </p>
    </div>
    <div class="footnote">
     <p>
      <sup>
       [
       <a class="para" href="#id2507150" name="ftn.id2507150">
        3
       </a>
       ]
      </sup>
      lat. s najväčšou vážnosťou
     </p>
    </div>
    <div class="footnote">
     <p>
      <sup>
       [
       <a class="para" href="#id2507168" name="ftn.id2507168">
        4
       </a>
       ]
      </sup>
      <span class="emphasis">
       <em>
        pero Juvenalovo
       </em>
      </span>
      , Decimus Junius Juvenalis (zač. 2. stor.),
               rímsky básnik-satirik, napísal 16 satír, v ktorých podáva veľmi tmavý obraz súvekej
               spoločnosti.
     </p>
    </div>
    <div class="footnote">
     <p>
      <sup>
       [
       <a class="para" href="#id2507241" name="ftn.id2507241">
        5
       </a>
       ]
      </sup>
      <span class="emphasis">
       <em>
        R. 1840 pri lúčení sa.
       </em>
      </span>
      Autor tu podáva poslovenčenú časť
               svojej básne, majúcej nadpis Loučení.
     </p>
    </div>
    <div class="footnote">
     <p>
      <sup>
       [
       <a class="para" href="#id2507348" name="ftn.id2507348">
        6
       </a>
       ]
      </sup>
      <span class="emphasis">
       <em>
        Slniečkom na Balkánoch
       </em>
      </span>
      , rozumej rusko-tureckú vojnu z r. 1877
               — 78, po ktorej nasledovalo oslobodenie Bulharov a malé zväčšenie srbského a
               čiernohorského územia.
     </p>
    </div>
    <div class="footnote">
     <p>
      <sup>
       [
       <a class="para" href="#id2507395" name="ftn.id2507395">
        7
       </a>
       ]
      </sup>
      <span class="emphasis">
       <em>
        Tragikomédia srbsko-bulharská
       </em>
      </span>
      , krátka vojna z r. 1884, ktorú
               prehralo Srbsko proti Bulharsku, ale na zakročenie Rakúsko-Uhorska víťazná strana
               musela povoliť prímerie. Bukureštský mier r. 1886 obnovil predošlé hranice obidvoch
               krajín.
     </p>
    </div>
    <div class="footnote">
     <p>
      <sup>
       [
       <a class="para" href="#id2504875" name="ftn.id2504875">
        8
       </a>
       ]
      </sup>
      <span class="emphasis">
       <em>
        maďarského glóbusu
       </em>
      </span>
      (lat.), zemegule (výsmešné
               prirovnanie)
     </p>
    </div>
    <div class="footnote">
     <p>
      <sup>
       [
       <a class="para" href="#id2504916" name="ftn.id2504916">
        9
       </a>
       ]
      </sup>
      <span class="emphasis">
       <em>
        Na škripci ich liberalizmu držaný.
       </em>
      </span>
      Por. k tomu Hurbanove
               obranné vývody z jeho Slovenských pohľadov I, 1851, 153 — 64 (Varta slovanská,
               Obraňuje slovenských bojovníkov).
     </p>
    </div>
    <div class="footnote">
     <p>
      <sup>
       [
       <a class="para" href="#id2504957" name="ftn.id2504957">
        10
       </a>
       ]
      </sup>
      franc. novinárov
     </p>
    </div>
    <div class="footnote">
     <p>
      <sup>
       [
       <a class="para" href="#id2504965" name="ftn.id2504965">
        11
       </a>
       ]
      </sup>
      doktorov (napodobenie nem.-žid. výslovnosti)
     </p>
    </div>
    <div class="footnote">
     <p>
      <sup>
       [
       <a class="para" href="#id2504982" name="ftn.id2504982">
        12
       </a>
       ]
      </sup>
      <span class="emphasis">
       <em>
        Alexander Battenberg
       </em>
      </span>
      (1857 — 1893), prvý panovník Bulharska,
               po oslobodení v r. 1879 — 1886. Mal málo energie na dobré vedenie novej krajiny,
               trpiacej vnútornými rozpormi a zápasmi politických strán. Pod nátlakom ruským musel
               zaďakovať.
     </p>
    </div>
    <div class="footnote">
     <p>
      <sup>
       [
       <a class="para" href="#id2505001" name="ftn.id2505001">
        13
       </a>
       ]
      </sup>
      <span class="emphasis">
       <em>
        Milan IV. Obrenović
       </em>
      </span>
      (1854 — 1901), v r. 1868 — 1889 knieža
               resp. kráľ srbský. Bol bystrý, ale veľmi vrtkavý a dôsledne chcel vládnuť
               absolutisticky.
     </p>
    </div>
    <div class="footnote">
     <p>
      <sup>
       [
       <a class="para" href="#id2505022" name="ftn.id2505022">
        14
       </a>
       ]
      </sup>
      <span class="emphasis">
       <em>
        Alexandra II. Osloboditeľa
       </em>
      </span>
      (1818 — 1881), ruského cára od r.
               1855 do násilnej smrti (zavraždili ho nihilisti). Osloboditeľom ho nazývali pre
               zrušenie nevoľníctva a oslobodenie Bulharov spod tureckého jarma.
     </p>
    </div>
    <div class="footnote">
     <p>
      <sup>
       [
       <a class="para" href="#id2505039" name="ftn.id2505039">
        15
       </a>
       ]
      </sup>
      <span class="emphasis">
       <em>
        Michal Obrenović III.
       </em>
      </span>
      , Milanov predchodca na srbskom tróne
               (už sme ho charakterizovali na začiatku týchto vysvetliviek)
     </p>
    </div>
    <div class="footnote">
     <p>
      <sup>
       [
       <a class="para" href="#id2505086" name="ftn.id2505086">
        16
       </a>
       ]
      </sup>
      <span class="emphasis">
       <em>
        Na korčuliach iného pána
       </em>
      </span>
      , lebo dotiaľ bol v Bulharsku výrazný
               ruský vplyv. Battenberg sa orientoval k Anglicku, ako Hurban ďalej uvádza.
     </p>
    </div>
    <div class="footnote">
     <p>
      <sup>
       [
       <a class="para" href="#id2505111" name="ftn.id2505111">
        17
       </a>
       ]
      </sup>
      <span class="emphasis">
       <em>
        Benjamin Disraeli
       </em>
      </span>
      , gróf Beaconsfield (1804 — 1881), anglický
               politik židovského pôvodu, vodca konzervatívnej strany a viacnásobný predseda vlády.
               Bol výrazným predstaviteľom anglického imperializmu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505127" name="ftn.id2505127">
        18
       </a>
       ]
      </sup>
      <span class="emphasis">
       <em>
        Meno Rumeliotov.
       </em>
      </span>
      Južné bulharské kraje neboli totiž pripojené
               k novozriadenému bulharskému kniežatstvu, ale zostali samosprávnou tureckou
               provinciou. Tá sa spojila prevratom z r. 1885 s Bulharskom do jedného štátu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505168" name="ftn.id2505168">
        19
       </a>
       ]
      </sup>
      <span class="emphasis">
       <em>
        Dragan Cankov
       </em>
      </span>
      (1830 — 1911) bulharský politik, zakladateľ
               liberálnej strany, r. 1880 a 1883 ministerský predseda, odporca kniežaťa
               Battenberga.
     </p>
    </div>
    <div class="footnote">
     <p>
      <sup>
       [
       <a class="para" href="#id2505191" name="ftn.id2505191">
        20
       </a>
       ]
      </sup>
      <span class="emphasis">
       <em>
        do Sriedca
       </em>
      </span>
      , Sofie, hlavného mesta Bulharska
     </p>
    </div>
    <div class="footnote">
     <p>
      <sup>
       [
       <a class="para" href="#id2505226" name="ftn.id2505226">
        21
       </a>
       ]
      </sup>
      lat. dobromyseľne
     </p>
    </div>
    <div class="footnote">
     <p>
      <sup>
       [
       <a class="para" href="#id2505243" name="ftn.id2505243">
        22
       </a>
       ]
      </sup>
      <span class="emphasis">
       <em>
        V San Stefane
       </em>
      </span>
      , tento mier — pre Rusov a ich vplyv na Balkáne
               omnoho priaznivejší — zvrátil potom berlínsky kongres r. 1878, zvolaný na nátlak
               európskych veľmocí, ktoré sa naľakali dôsledkov sanstefanského mieru.
     </p>
    </div>
    <div class="footnote">
     <p>
      <sup>
       [
       <a class="para" href="#id2505261" name="ftn.id2505261">
        23
       </a>
       ]
      </sup>
      <span class="emphasis">
       <em>
        Stolice padišahovej
       </em>
      </span>
      , tureckého sultána. (Pádišáh je perzské
               slovo a značí „veľký kráľ“.)
     </p>
    </div>
    <div class="footnote">
     <p>
      <sup>
       [
       <a class="para" href="#id2505284" name="ftn.id2505284">
        24
       </a>
       ]
      </sup>
      <span class="emphasis">
       <em>
        Mohamed II.
       </em>
      </span>
      (Muhammed, 1430 — 1481), panoval od r. 1451. S
               veľkým vojskom uskutočnil dávny sen tureckých sultánov, dobytie Carihradu (29. mája
               1453).
     </p>
    </div>
    <div class="footnote">
     <p>
      <sup>
       [
       <a class="para" href="#id2505304" name="ftn.id2505304">
        25
       </a>
       ]
      </sup>
      <span class="emphasis">
       <em>
        Michail Dimitrievič Skobelev
       </em>
      </span>
      (1843 — 1882), ruský generál.
               Vyznamenal sa v bojoch pod Plevnom. Bol horlivým panslavistom.
     </p>
    </div>
    <div class="footnote">
     <p>
      <sup>
       [
       <a class="para" href="#id2505317" name="ftn.id2505317">
        26
       </a>
       ]
      </sup>
      <span class="emphasis">
       <em>
        Osip Vladimirovič Gurko
       </em>
      </span>
      (1828 — 1901), ruský maršal. Dobyl
               rad víťazstiev v rusko-tureckej vojne r. 1877 — 78.
     </p>
    </div>
    <div class="footnote">
     <p>
      <sup>
       [
       <a class="para" href="#id2505331" name="ftn.id2505331">
        27
       </a>
       ]
      </sup>
      <span class="emphasis">
       <em>
        Gr. Eduard Ivanovič Totleben
       </em>
      </span>
      (1818 — 1884), významný ruský
               vojenský inžinier. Viedol opevňovacie práce v Sevastopole (1854 — 55, za krymskej
               vojny), viedol obliehacie práce pred Plevnom. R. 1878 sa stal hlavným veliteľom celej
               ruskej armády na Balkáne.
     </p>
    </div>
    <div class="footnote">
     <p>
      <sup>
       [
       <a class="para" href="#id2505360" name="ftn.id2505360">
        28
       </a>
       ]
      </sup>
      lat. dejiny učiteľka
     </p>
    </div>
    <div class="footnote">
     <p>
      <sup>
       [
       <a class="para" href="#id2505374" name="ftn.id2505374">
        29
       </a>
       ]
      </sup>
      <span class="emphasis">
       <em>
        pri kontemplovaní
       </em>
      </span>
      (lat.), premietaní, rozjímaní
     </p>
    </div>
    <div class="footnote">
     <p>
      <sup>
       [
       <a class="para" href="#id2505405" name="ftn.id2505405">
        30
       </a>
       ]
      </sup>
      <span class="emphasis">
       <em>
        Gaius Julius Caesar Octavianus Augustus
       </em>
      </span>
      (63 pr. n. l. — 14 n.
               l.), prvý rímsky cisár. Vládol od r. 27 pod čestným názvom Augustus (vznešený) do
               smrti. Za jeho dlhej vlády boli napravené strašné škody predchádzajúcich občianskych
               vojen a rozkvet rímskej literatúry zaňho dosiahol vrchol.
     </p>
    </div>
    <div class="footnote">
     <p>
      <sup>
       [
       <a class="para" href="#id2505426" name="ftn.id2505426">
        31
       </a>
       ]
      </sup>
      <span class="emphasis">
       <em>
        Romulus Augustulus
       </em>
      </span>
      , posledný rímsky cisár. Bol chlapcom,
               takže vládol zaňho jeho otec Orestes, ale zakrátko (475 — 76), lebo germánski vojaci,
               keď im nedali tretinu Itálie, vyhlásili za panovníka Odoakra. Ten dal Oresta popraviť
               a Romula Augustula vypovedal do Campanie.
     </p>
    </div>
    <div class="footnote">
     <p>
      <sup>
       [
       <a class="para" href="#id2505447" name="ftn.id2505447">
        32
       </a>
       ]
      </sup>
      <span class="emphasis">
       <em>
        Napoleon III.
       </em>
      </span>
      (1808 — 1837), francúzsky cisár v r. 1832 —
               1870. Prenasledoval demokratické živly a pokúšal sa o veľmocenské postavenie
               Francúzska, čo sa mu neveľmi darilo. Kapitulácia pri Sedane pred Prusmi urobila
               koniec jeho absolutisticky zameranému panovaniu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505477" name="ftn.id2505477">
        33
       </a>
       ]
      </sup>
      <span class="emphasis">
       <em>
        Poškrabali všetci spolu pätu Rusovi.
       </em>
      </span>
      Výsledky spojeneckej
               vojny na Kryme proti Rusom boli totiž napriek veľkým stratám príliš nepatrné.
     </p>
    </div>
    <div class="footnote">
     <p>
      <sup>
       [
       <a class="para" href="#id2505528" name="ftn.id2505528">
        34
       </a>
       ]
      </sup>
      <span class="emphasis">
       <em>
        Starých jakobínov
       </em>
      </span>
      , radikálov francúzskej revolúcie. Ich klubu
               bola zasadená smrteľná rana popravou Robespierra a jeho spoločníkov.
     </p>
    </div>
    <div class="footnote">
     <p>
      <sup>
       [
       <a class="para" href="#id2505588" name="ftn.id2505588">
        35
       </a>
       ]
      </sup>
      <span class="emphasis">
       <em>
        Gr. Ján Jozef Václav Radecký
       </em>
      </span>
      (1766 — 1858), rakúsky maršal,
               významný vojvodca. Robil plány k bitke pri Lipsku a víťazne bojoval r. 1848 — 49 v
               Lombardsku a Benátsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2505614" name="ftn.id2505614">
        36
       </a>
       ]
      </sup>
      <span class="emphasis">
       <em>
        na brehy Marice
       </em>
      </span>
      , najväčšej bulharskej rieky
     </p>
    </div>
    <div class="footnote">
     <p>
      <sup>
       [
       <a class="para" href="#id2505635" name="ftn.id2505635">
        37
       </a>
       ]
      </sup>
      <span class="emphasis">
       <em>
        Nikolaj Nikolajevič
       </em>
      </span>
      (1831 — 1891), syn cára Mikuláša I. a
               brat cára Alexandra II., bol hlavným veliteľom ruského vojska v Európe za
               rusko-tureckej vojny.
     </p>
    </div>
    <div class="footnote">
     <p>
      <sup>
       [
       <a class="para" href="#id2505651" name="ftn.id2505651">
        38
       </a>
       ]
      </sup>
      <span class="emphasis">
       <em>
        Knieža Alexander MichailoviČ Gorčakov
       </em>
      </span>
      (1798 — 1883), ruský
               diplomat, r. 1870 ruský ríšsky kancelár. Zastupoval Rusko na berlínskom kongrese,
               povzniesol jeho prestíž po krymskej vojne a zanechajúc priateľstvo s Pruskom,
               priklonil sa ku Francúzsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2505671" name="ftn.id2505671">
        39
       </a>
       ]
      </sup>
      <span class="emphasis">
       <em>
        Gr. Peter Andrejevič Šuvalov
       </em>
      </span>
      (1827 — 1889), ruský štátnik,
               ďalší zástupca Ruska na berlínskom kongrese, ináč reakčného zmýšľania (bol ešte len i
               proti reformným snahám Alexandra II.).
     </p>
    </div>
    <div class="footnote">
     <p>
      <sup>
       [
       <a class="para" href="#id2505725" name="ftn.id2505725">
        40
       </a>
       ]
      </sup>
      <span class="emphasis">
       <em>
        Wilhelm I.
       </em>
      </span>
      (Viliam, 1797 — 1888), od r. 1861 pruský kráľ a od
               r. 1871 prvý cisár obnovenej Nemeckej ríše. Vládol pod rozhodujúcim Bismarckovým
               vplyvom.
     </p>
    </div>
    <div class="footnote">
     <p>
      <sup>
       [
       <a class="para" href="#id2505741" name="ftn.id2505741">
        41
       </a>
       ]
      </sup>
      nem. Orla
     </p>
    </div>
    <div class="footnote">
     <p>
      <sup>
       [
       <a class="para" href="#id2505748" name="ftn.id2505748">
        42
       </a>
       ]
      </sup>
      domáceho ducha
     </p>
    </div>
    <div class="footnote">
     <p>
      <sup>
       [
       <a class="para" href="#id2505756" name="ftn.id2505756">
        43
       </a>
       ]
      </sup>
      <span class="emphasis">
       <em>
        Knieža Otto Eduard Bismarck
       </em>
      </span>
      (1815 — 1898), nemecký štátnik,
               predstaviteľ reakčných pruských statkárov (junkerov), od r. 1861 pruský ministerský
               predseda. Pod jeho vedením sa Nemecko zjednotilo „zhora“ pod vedením Pruska.
     </p>
    </div>
    <div class="footnote">
     <p>
      <sup>
       [
       <a class="para" href="#id2505780" name="ftn.id2505780">
        44
       </a>
       ]
      </sup>
      <span class="emphasis">
       <em>
        do Versailles kongres
       </em>
      </span>
      , roku 1871
     </p>
    </div>
    <div class="footnote">
     <p>
      <sup>
       [
       <a class="para" href="#id2505797" name="ftn.id2505797">
        45
       </a>
       ]
      </sup>
      <span class="emphasis">
       <em>
        šesťtisíc miliónov frankov
       </em>
      </span>
      , správne päťtisíc (päť
               miliárd)
     </p>
    </div>
    <div class="footnote">
     <p>
      <sup>
       [
       <a class="para" href="#id2505819" name="ftn.id2505819">
        46
       </a>
       ]
      </sup>
      nem. cisár
     </p>
    </div>
    <div class="footnote">
     <p>
      <sup>
       [
       <a class="para" href="#id2505842" name="ftn.id2505842">
        47
       </a>
       ]
      </sup>
      <span class="emphasis">
       <em>
        miškulanciách
       </em>
      </span>
      , zmesi, miešanine
     </p>
    </div>
    <div class="footnote">
     <p>
      <sup>
       [
       <a class="para" href="#id2505901" name="ftn.id2505901">
        48
       </a>
       ]
      </sup>
      maď. veľký, veľkolepý a hlavný
     </p>
    </div>
    <div class="footnote">
     <p>
      <sup>
       [
       <a class="para" href="#id2505912" name="ftn.id2505912">
        49
       </a>
       ]
      </sup>
      maď. hlavný župan, hlavný senior, hlavný slúžny, veľká smrť
     </p>
    </div>
    <div class="footnote">
     <p>
      <sup>
       [
       <a class="para" href="#id2505927" name="ftn.id2505927">
        50
       </a>
       ]
      </sup>
      maď. veľká smrť s veľkou kosou
     </p>
    </div>
    <div class="footnote">
     <p>
      <sup>
       [
       <a class="para" href="#id2505943" name="ftn.id2505943">
        51
       </a>
       ]
      </sup>
      <span class="emphasis">
       <em>
        Nagy-Bitse, Kis-Bitse
       </em>
      </span>
      (maď.), Veľká Bytča, Malá Bytča.
               Správne po slovensky len Bytča a Bytčica.
     </p>
    </div>
    <div class="footnote">
     <p>
      <sup>
       [
       <a class="para" href="#id2505964" name="ftn.id2505964">
        52
       </a>
       ]
      </sup>
      <span class="emphasis">
       <em>
        Kisicske-Bytsitske
       </em>
      </span>
      , Maličičká Bytčička (výsmech z netrebného
               prekladania slovenských miestnych mien do maďarčiny).
     </p>
    </div>
    <div class="footnote">
     <p>
      <sup>
       [
       <a class="para" href="#id2505985" name="ftn.id2505985">
        53
       </a>
       ]
      </sup>
      <span class="emphasis">
       <em>
        Hundsdorfer
       </em>
      </span>
      , Ján Hunfalvy (priezvisko si takto pomaďarčil,
               1820 — 1888), maďarský vedec, profesor geografie na peštianskej univerzite,
               zakladateľ maďarskej vedeckej geografie.
     </p>
    </div>
    <div class="footnote">
     <p>
      <sup>
       [
       <a class="para" href="#id2506016" name="ftn.id2506016">
        54
       </a>
       ]
      </sup>
      maď. Satmárska stolica
     </p>
    </div>
    <div class="footnote">
     <p>
      <sup>
       [
       <a class="para" href="#id2506025" name="ftn.id2506025">
        55
       </a>
       ]
      </sup>
      <span class="emphasis">
       <em>
        Bonyhady Tuhutum
       </em>
      </span>
      , vymyslené meno. (Meno Tuhutum bolo jedno z
               tých mien, ktoré si maďarskí patentovaní „vlastenci“ veľmi radi dávali.)
     </p>
    </div>
    <div class="footnote">
     <p>
      <sup>
       [
       <a class="para" href="#id2578038" name="ftn.id2578038">
        56
       </a>
       ]
      </sup>
      franc. späť
     </p>
    </div>
    <div class="footnote">
     <p>
      <sup>
       [
       <a class="para" href="#id2578050" name="ftn.id2578050">
        57
       </a>
       ]
      </sup>
      maď. Veľká Bytča
     </p>
    </div>
    <div class="footnote">
     <p>
      <sup>
       [
       <a class="para" href="#id2578112" name="ftn.id2578112">
        58
       </a>
       ]
      </sup>
      lat.-gréc. mnohorečové Uhorsko
     </p>
    </div>
    <div class="footnote">
     <p>
      <sup>
       [
       <a class="para" href="#id2578122" name="ftn.id2578122">
        59
       </a>
       ]
      </sup>
      <span class="emphasis">
       <em>
        ako dáke feudum
       </em>
      </span>
      (lat.), léno
     </p>
    </div>
    <div class="footnote">
     <p>
      <sup>
       [
       <a class="para" href="#id2578137" name="ftn.id2578137">
        60
       </a>
       ]
      </sup>
      <span class="emphasis">
       <em>
        K hornouhorským maďarizujúcim spolkom.
       </em>
      </span>
      Najznámejší bol F. M.
               K. E. (Femka, Felvidéki magyar közművelődési egyesület = Horniacky maďarský kultúrny
               spolok), založený r. 1883 výslovne proti „panslávom“. Mal vyše sedemtisíc členov a na
               maďarizačné ciele vydával okolo päťdesiattisíc korún ročne.
     </p>
    </div>
    <div class="footnote">
     <p>
      <sup>
       [
       <a class="para" href="#id2578188" name="ftn.id2578188">
        61
       </a>
       ]
      </sup>
      <span class="emphasis">
       <em>
        o roku milenárskom
       </em>
      </span>
      , ustálili ho na r. 1896
     </p>
    </div>
    <div class="footnote">
     <p>
      <sup>
       [
       <a class="para" href="#id2578200" name="ftn.id2578200">
        62
       </a>
       ]
      </sup>
      maď. zaujatia vlasti
     </p>
    </div>
    <div class="footnote">
     <p>
      <sup>
       [
       <a class="para" href="#id2578226" name="ftn.id2578226">
        63
       </a>
       ]
      </sup>
      <span class="emphasis">
       <em>
        Juraj Klapka
       </em>
      </span>
      (1820 — 1892), maďarský revolučný generál, jeden
               z najschopnejších vodcov r. 1848 — 49. Preslávil sa hrdinskou obranou Komárna, s
               ktorým kapituloval až 4. októbra 1849 za veľmi priaznivých podmienok. V emigrácii sa
               zaoberal zriaďovaním útvarov, ktoré mali vtrhnúť do Uhorska a podnietiť novú
               revolúciu, čo sa však r. 1866 nezdarilo.
     </p>
    </div>
    <div class="footnote">
     <p>
      <sup>
       [
       <a class="para" href="#id2578258" name="ftn.id2578258">
        64
       </a>
       ]
      </sup>
      <span class="emphasis">
       <em>
        Ján Damjanič
       </em>
      </span>
      (1804 — 1849), maďarský revolučný generál, rodom
               Srb. Bol fanatickým nepriateľom vlastného národa. V jednej proklamácii k Srbom
               otvorene uviedol, že ich mieni všetkých vyhubiť a na hrobe posledného že sa i sám
               zastrelí, aby neostalo ani jedného Srba na svete. Popravili ho r. 1849 v Arade s
               inými dvanástimi revolučnými vojvodcami.
     </p>
    </div>
    <div class="footnote">
     <p>
      <sup>
       [
       <a class="para" href="#id2578288" name="ftn.id2578288">
        65
       </a>
       ]
      </sup>
      z franc. zvelebovania
     </p>
    </div>
    <div class="footnote">
     <p>
      <sup>
       [
       <a class="para" href="#id2578317" name="ftn.id2578317">
        66
       </a>
       ]
      </sup>
      <span class="emphasis">
       <em>
        Na škarnicle a fidibusy
       </em>
      </span>
      (z nem. a franc.), papierové vrecká;
               papierové prúžky, ktoré sa kedysi používali na pripaľovanie fajok.
     </p>
    </div>
    <div class="footnote">
     <p>
      <sup>
       [
       <a class="para" href="#id2578387" name="ftn.id2578387">
        67
       </a>
       ]
      </sup>
      <span class="emphasis">
       <em>
        prešli hranice chorvátske
       </em>
      </span>
      , cez rieku Drávu (11. septembra
               1848)
     </p>
    </div>
    <div class="footnote">
     <p>
      <sup>
       [
       <a class="para" href="#id2578409" name="ftn.id2578409">
        68
       </a>
       ]
      </sup>
      <span class="emphasis">
       <em>
        Len za štrnásť dní trvalo
       </em>
      </span>
      , presne len jedenásť (od 18. do 28.
               septembra 1848)
     </p>
    </div>
    <div class="footnote">
     <p>
      <sup>
       [
       <a class="para" href="#id2578460" name="ftn.id2578460">
        69
       </a>
       ]
      </sup>
      z lat. povstania
     </p>
    </div>
    <div class="footnote">
     <p>
      <sup>
       [
       <a class="para" href="#id2578504" name="ftn.id2578504">
        70
       </a>
       ]
      </sup>
      <span class="emphasis">
       <em>
        do desaťtisíc kombatantov
       </em>
      </span>
      , číslo je príliš vysoké (bolo ich
               šesťtisíc)
     </p>
    </div>
    <div class="footnote">
     <p>
      <sup>
       [
       <a class="para" href="#id2578526" name="ftn.id2578526">
        71
       </a>
       ]
      </sup>
      <span class="emphasis">
       <em>
        Zrúbali bezbranných dobrovoľníkov slovenských.
       </em>
      </span>
      Nie síce
               husári, ale kyrysníci (ťažká jazda s brnením na prsiach). Prípad sa stal 29.
               septembra 1848 večer, keď sa dobrovoľníci viezli na voze z Velkej na Uherský Brod.
               Pred Blatnicou ich zastavila kyrysnícka stráž, ktorá ich po odzbrojení začala
               bezbranných rúbať. Josef Václav Frič dostal ťažkú ranu do ľavého ramena, Jozef
               Ľudovít Dohnányi utrpel štrnásť rán (z toho tri ťažké) a ostatní dobrovoľníci
               podobne. Jedného tak dosekali, že ho do Ostrohu priviezli už mŕtveho.
     </p>
    </div>
    <div class="footnote">
     <p>
      <sup>
       [
       <a class="para" href="#id2578559" name="ftn.id2578559">
        72
       </a>
       ]
      </sup>
      lat. oneskorene (po slávnosti)
     </p>
    </div>
    <div class="footnote">
     <p>
      <sup>
       [
       <a class="para" href="#id2578568" name="ftn.id2578568">
        73
       </a>
       ]
      </sup>
      nem. Hurbanovská tlupa
     </p>
    </div>
    <div class="footnote">
     <p>
      <sup>
       [
       <a class="para" href="#id2578586" name="ftn.id2578586">
        74
       </a>
       ]
      </sup>
      nem. Vysvetlite mi, pán diabol, toto rozpoltenie povahy.
     </p>
    </div>
    <div class="footnote">
     <p>
      <sup>
       [
       <a class="para" href="#id2578608" name="ftn.id2578608">
        75
       </a>
       ]
      </sup>
      <span class="emphasis">
       <em>
        Mikuláš Dohnányi
       </em>
      </span>
      napísal Históriu povstania slovenského z r.
               1848 (Skalica 1850), v ktorej hodne cituje Hurbana
     </p>
    </div>
    <div class="footnote">
     <p>
      <sup>
       [
       <a class="para" href="#id2578649" name="ftn.id2578649">
        76
       </a>
       ]
      </sup>
      <span class="emphasis">
       <em>
        Karol Frischeisen
       </em>
      </span>
      bol v hodnosti c. k. podplukovníka na čele
               zimnej výpravy slovenskej r. 1848 — 49
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578667">
       </a>
       I.
      </h2>
     </div>
    </div>
   </div>
   <p>
   </p>
   <p>
   </p>
   <p>
    Nech kto chce, ako chce, súdi o nás meruôsmakoch slovenských, história bude nám
         neklamnou, ničím neuplatnenou svedkyňou opravdivosti našej. My žili presvedčeniu svojmu a
         láske našej k národu slovenskému. Len z tejto lásky našej ako z najčistejšieho skalného
         prameňa tiekla viera naša v heslá vyšlé z Francie a búrne rozhlasované po Prahe, Viedni a
         Pešti o rovnosti, bratstve a slobode národov! My od krbov rodinných priniesli sme cit
         lojálny a zmýšľanie kráľovské od mužského veku svojho a v mládenectve svojom nadchnuli sme
         sa láskou k národu, zbiedenému stoletiami neprajných preň udalostí svetských a politických.
         My verili s oduševnením v kráľa z božej milosti vládnúceho nad národom naším, my verili v
         lepšiu budúcnosť jeho a mali sme za púhu nemožnosť, aby to za nášho mladého veku krajinou a
         aristokratickou vrstvou ovládavšie prúdenie nepriateľské, nepriateľské ako proti legálnym
         panovníkom, tak proti plnoprávnym národom zeme našej starobylej právoplatne a na dlhší čas
         zvíťaziť a histórii v oči vysmiať sa mohlo! My neverili, a preto aj tohoveká liberalistická
         literatúra nemala na nás, v popredí pohnutia slovenského stávavších, žiadneho vplyvu.
         Hlavou krútili mnohí nad takou ideálne naladenou mládežou, že vraj ako to možno, aby taká
         mládež také konzervatívne idey mať mohla! „Nuž veď čože máme konzervovať? Či to otroctvo
         sto a stoleté? Či tú slepotu, zaostalosť a žobrotu, do akej nás aristokracia a kráľovia z
         božej milosti uviedli?“ Tak hromženo do nás otázkami, ktoré prerážali dušu našu mladú. My
         akýmsi pudom prirodzeným hľadali sme inde nepriateľa, než kde nám ho ukazoval liberalizmus
         štyridsiatych rokov; my hľadali nepriateľa života národa slovenského v sebectve národov
         cudzích nám, v zlosti klík vládobažných, menom istých predoprávnených národov terorizmus
         surovo prevodzovavších nad národom slovenským. Národ náš, kedykoľvek ho pritisli ťažké
         osudy o stenu stávajúcich pomerov, voždy s túžbou a nádejou hľadel ku trónu kráľa svojho,
         ktorého tlak necítil na sebe, ale cítil tlak osôb a stránok, ktoré sa pýšili menami
         národnými. Ba pozoroval to zjavne národ náš, že čím viacej darilo sa týmto klikám menom
         národov obmedzovať moc kráľovskú, tým neznesiteľnejšie doliehal i na neho tlak a
         tyranizmus.
   </p>
   <p>
    Z takéhoto pudu vytiekla hneď tá prvá pieseň moja, akoby programná pieseň pohybu nového:
         „Bije zvon slobody“, v ktorej každá sloka má refrén:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       „Čujme i my, bratia,
      </em>
     </span>
     <br/>
     <span class="emphasis">
      <em>
       tie zvony slobody,
      </em>
     </span>
     <br/>
     <span class="emphasis">
      <em>
       kým nezapečatia
      </em>
     </span>
     <br/>
     <span class="emphasis">
      <em>
       nám ich zas národy.“
      </em>
     </span>
    </p>
   </div>
   <p>
   </p>
   <p>
   </p>
   <p>
    Teda národov sa bála pieseň, a nie kráľov, po božskom práve kráľovavších. Varovná pieseň
         neprerazila hruď národa, národ v svojej hmote surovej zveril sa národom a národy mu
         skutočne zapečatili zvony slobody, ako ich pečatia vo veľký týždeň utrpenia Kristovho. Ten
         týždeň trvá dodnes. Tohoto roku dňa 6. a 7. júna budeme svätiť dvadsaťpäťročnú pamiatku
         memoranda národa slovenského. Či sa rozpomenie národ na tú svoju osudnú chybu, že ani po
         skúsenostiach trinásťročných nepamätal r. 1861 na túto varovnú pieseň a náradu moju, aby
         memorandum súčasne i kráľovi zanesené a odporučené bolo, zamietol, zverujúc sa ochechuliam
         na martinskom kongrese menom národa maďarského hory-doly Slovákom sľubujúcim! Ja nezabudol
         na trápny pocit, ktorým pretiekalo srdce moje, keď som po víťaznom dni 6. júna, v ktorom
         brániť som pomáhal proti Révayovcom,
    <sup>
     [
     <a class="footnote" href="#ftn.id2578827" name="id2578827">
      77
     </a>
     ]
    </sup>
    Szentiványiovcom,
    <sup>
     [
     <a class="footnote" href="#ftn.id2578840" name="id2578840">
      78
     </a>
     ]
    </sup>
    Justhovcom, Beniczkovcom, Nemessányiovcom
    <sup>
     [
     <a class="footnote" href="#ftn.id2578858" name="id2578858">
      79
     </a>
     ]
    </sup>
    et tutti quanti memorandum Daxnerom rozmyslivým navrhnuté, musel som vidieť na
         druhý deň popri odporníkoch večne pamätného memoranda stáť najlepších synov národa
         slovenského, a seba som videl opusteným v otázke, či má sa i kráľovi predložiť memorandum.
         „Hej, hej, my veríme národu maďarskému!“ Nuž verili ste a vymenovali ste Szentiványiovcov,
         Révayovcov, Justhovcov do vyslanstva do snemu a tí vám obrátili chrbty
    <sup>
     [
     <a class="footnote" href="#ftn.id2578883" name="id2578883">
      80
     </a>
     ]
    </sup>
    a snem vás vysmial. Zapečatil vaše zvony slobody a sú zapečatené dosiaľ. Že len
         o tejto veci už dvadsaťpät rokov mlčí naša literatúra? Čo je to? Za pol roka potom otec národa
    <sup>
     [
     <a class="footnote" href="#ftn.id2578904" name="id2578904">
      81
     </a>
     ]
    </sup>
    niesol memorandum pred trón, ale čo otcovia na kongrese martinskom, to urobila
         koruna: styky našla s tým, s ktorým výlučne hľadal styky kongres martinský. Ako ináč malo
         pochodiť memorandum, keby ste ho boli oddali kráľovi! Ale pozde honiť bycha, hovorí
         porekadlo.
   </p>
   <p>
    My, meruôsmaci, nebáli sme sa nikdy kráľov a varovali slovenský národ pred národmi,
         číhajúcimi na slobodu našu, tak jasno sa i nad hlavami našimi zajagavšiu. V prvom rade
         stáli tlmočníci národa maďarského ako zaprisiahli nepriatelia slobody a rozkvetu národa
         slovenského, súčasne s nimi židia a renegátstvo, alebo filisterstvo nemecké. Kam len Slovák
         nohou pohol, všade naďabil na túto žúžaľ, znebezpečujúcu všetky chodníky a cesty, v poli a
         medzi dedinami a mestami! Všade sme boli nim obkľúčení, všetko bolo nimi obležené, a národ
         dal si od nich na nos vešať — liberalistické alebo farizejské frázy a podozrivosti.
   </p>
   <p>
    Po prvom nezdarenom povstaní slovenskom vybúšila vraždobná nenávisť v potencírovanom
         stupni proti národu nášmu o toľko besnejšia, o koľko väčší strach napadol týchto rytierov
         slobody a liberalizmu pri búrnom a ráznom pozdvihnutí sa národa slovenského z tejto strany
         Malých Karpát! Bolo židov a pánov maďarizmu slúživších plné kopce a cesty, jedni do
         Hodonína pod cisársku, iní do Trnavy pod Kossuthovu vládu utekajúc pri ranenom a skrvavenom
         vraždami svedomí!
   </p>
   <p>
    Vo všetkých tóninách besu a vzteku, vraždy a besnoty alebo posmechu, potupy a pohany
         revali pomstu krvilačnú proti národu slovenskému. Medzitým čo Kossuth krvesúdmi operoval na
         Slovensku, židáci „tokteri“ a „feldšari“, handlevúsi
    <sup>
     [
     <a class="footnote" href="#ftn.id2578987" name="id2578987">
      82
     </a>
     ]
    </sup>
    o árendátori obrábali hauzírerstvom s novinkami verejnú mienku, uvádzajúc náš
         boj ako najatých žoldnierov od „khamarilly“, iní zase z tohoto cechu maľovali nás ako — Pán
         Boh buď s nami — komunistov, ohrozujúcich majetok bohatých, a aby bola pekelná táto
         harmónia úplná, tretia čvarga tohože cechu hulákala do sveta o panslavizme, o agitátoroch
         ruskými rubľami najatých! Tí ľudia maľovali čerta na stenu, len škoda, že to iba maľovaný
         čert bol; snáď vtelený bol by im lepšie po prstoch poklepkal. I Rus i kamarila i komunizmus
         by im boli to dali, čoho hodní boli, tí lumpi pekelní! No lžou boli všetky tie denunciácie.
   </p>
   <p>
    „Ale čože už teraz?“ znela otázka medzi nami takto ohovorenými. Nechybovalo ovšem na
         ráznych odpovediach: „Pokračovať v boji za každú cenu a vo všetkých prípadoch. Národ
         nestratil dôveru vo vodcov, čaká ozbrojený, hotový k najvyšším obetiam za kráľa a slobodu,
         za rovnoprávnosť všetkých vlasti našej národov a za ríše habsburskej jednotu! Dorozumejte
         sa s vládou legitímnou panovníka nášho milovaného a čo skôr vyzvite národ do boja za večné
         jeho práva proti odvekým vrahom jeho slobody!“ Tak jedna strana.
   </p>
   <p>
    Ale na druhej strane ozvali sa protivné mienky. „Či máme držať so stranou legitímnou
         síce, no stranou, ktorá po lojálnom povstaní našom po strane legitímneho kráľa, jednoty
         monarchie, bezpečnosti trónu habsburského a národov ostatných slovanských pod zbraňou za
         tieto práva stojacich vpadla nám zozadu do chrbta a dala žoldnierom svojim rúbať do
         bezbranných a už na neutrálnej pôde nachodivších sa bojovníkov slobody? Či neočujete
         posmechy židovských čarbákov na obetí plné námahy naše za pravú slobodu ako najatcov
         kamarily? A to síce bezdôvodne, bo my bojovali samostatne
    <sup>
     [
     <a class="footnote" href="#ftn.id2579027" name="id2579027">
      83
     </a>
     ]
    </sup>
    za samostatnosť a práva národa; čože bude potom, ak sa ozaj spojíme s touto
         stranou, ktorá dokázane zle zmýšľa so slobodou slovenského národa? Nie, hľadať treba styky
         s povstalými Maďarmi.“ Táto mienka ale neujala sa, tlela ako iskra pod popolom a bola
         viacej zvonku donesená, a vyhasla do konca s osudom Janečkovým, ktorý bol jej hlavným
         reprezentantom. O tejto kapitole málo ešte preniklo svetla do verejnosti.
   </p>
   <p>
    Nieto čo hovoriť hlbšie ešte o jednej strane, ktorá pesimisticky máchajúc rukami v
         povetrí odsudzovala i jednu i druhú činnosť: „Maďari majú odpoveď hotovú: šibenice; Nemci
         Slovákov hodia naposledy Maďarom do hrtana, škoda sa s jednými tak ako s druhými
         zapodievať.“
   </p>
   <p>
    Vrch obdržala strana činu, a na jej čele väčšina národnej rady. (Päť proti trom. Ja sťa
         predseda národnej rady, Štúr, Zach, Bloudek, Borik a Hodža, Janeček, Nosák.) Táto hovorila:
         „Právo je právo a toto netrpí ujmu ani nadužívaním ho, ani potláčaním ho, ani umlčovaním
         ho. Vláda legitímneho kráľa uhorského a cisára rakúskeho môže tak stať sa vinnou urážky
         práva prirodzeného národov, ako vláda republiky lebo aristokracie maďarskej; no vláda
         včerajšia nebude vládou zajtrajšou, aspoň nemusí ňou byť. Hlásiť sa o právo musí každý
         národ ako taký, „vigilantibus jura“.
    <sup>
     [
     <a class="footnote" href="#ftn.id2504515" name="id2504515">
      84
     </a>
     ]
    </sup>
    Terajší pohyb sveta zmetie prax právnu dosavádnu, to je už viacej ako isté.
         Proces je v úplnom prúde. Slováci, ktorým ide o uznanie ich práva, nevyhnutne musia siahnuť
         do deja, ak chcú, aby akcia dokončená bola s uznaním ich hlasu. Tu by bola nečinnosť zradou
         na národe. My ani na ten pád, že bolo sa obávať vlády podobnej, ako bola tá, ktorá
         diktovala Ferdinandovi V. reskript zo dňa 25. septembra, nesmieme opustiť teraz národ
         slovenský, my sme jediní jeho tlmači a zástupcovia. Akcia národa započatá musí byť stoj čo
         stoj prevedená a zakončená. Na to ideálne ale hýbanie hromád národa niet sa čo spoliehať,
         nádobno nastúpiť organizácii na miesto zápalu a postupovania v masách. Lepšie v tom
         najhoršom páde slávne zhynúť za práva a slobodu národa, než utopiť sa v nečinnosti. Aká je
         tá vláda legitímna, taká je, a s takou treba nám vstúpiť do stykov a porozumenia. Naše
         nároky nie sú v odpore s prehláseniami kráľovskými, tie nádobno vyvesiť na štít a povedať:
         tu, vláda, máš podmienky, splň ich národu a my bojujeme ďalej s tebou a za teba.
   </p>
   <p>
    Zápalisté to boli dni, ktoré v októbri po napnutých dňoch septembrových r. 1848 trávila
         emigrácia slovenská vo Viedni a v Prahe. Bojovať sa išlo ďalej. Bojovať, bojovať!
   </p>
   <p>
    * * *
   </p>
   <p>
    Úmysel bojovať stal sa ústupom naším rozdielnym a od seba odchodným velice. Poľská légia naša,
    <sup>
     [
     <a class="footnote" href="#ftn.id2504571" name="id2504571">
      85
     </a>
     ]
    </sup>
    ktorá udatne bojovala s nami pod Bradlom, na Závodí Brezovskom, pod Kršiačkami,
         na Poradí a nad Starou Turou, osvedčila nám iskrenno, že kým bojovali sme samostatne za
         práva národnosti našej a slobodu národa, vďačne liali krv svoju za bratský národ slovenský,
         no v austrijskú vládu že oni neveria, tá že nikdy nemienila úprimne so slobodou národov.
         Títo odišli hľadať styky s Maďarmi priamo. Vo Lhotkách pod Javorinou rozlúčili sme sa s
         junákmi statnými. Nečul som o osudoch sokolov týchto, iba o jednom z nich, a to o tom
         najvýtečnejšom, o kapitánovi kosinierov brezovských Bonkowskom, ktorý s oddielom svojím
         garbiarskymi nožmi a len pojedinými puškami ozbrojeným hodil sa na čatu gardy maďarónskej
         vo spoločnosti jednej kompánie regulárnej ceccopierovcov, od Bukovca prišlej, a dorúbal,
         rozohnal a po výmoľoch bukovských a prietržských rozoslal ich.
   </p>
   <p>
    To bolo v deň 22. septembra. Bonkowský bol potom od Rusov pri Világosi chytený a pred
         vojenský súd vo Varšave postavený. Od súdu tohoto prišiel prostriedkom vojenskej vlády
         našej dotaz na mňa, na ktorého odvolával sa Bonkowský, a ja vydal svedectvo o jeho
         statočnosti a junáctve. Od toho času nečúval som o ňom, ani neviem, či moje svedectvo bolo
         mu ku prospechu pred súdom ruským. Šľachetný, vzdelaný, peknoduchý to junoš! Pod jeho
         velením padli prvé obete na Brezovej dňa rečeného a zaznačeno jedno z prvých víťazstiev
         slovenských!
   </p>
   <p>
    * * *
   </p>
   <p>
    Vojenskí naši hlavní vodcovia boli Zach a Bloudek, oba odborní znatelia vojenských diel,
         mužovia vedecky vzdelaní, úprimne veci slovenského národa oddaní. Im podriadený bol
         Janeček, ktorý ale bažil po akejsi samostatnosti jednania, akú mu národná rada priznať ale
         nemohla. S Janečkom vošlo semeno sváru do národnej rady, ktoré ale nemalo väčších
         následkov. Bloudek, ktorý mal najviacej do činenia s Janečkom, bol veľmi krátky s ním:
         velel a muselo sa stať. Keď Janeček pustil sa do kritiky, odkázal mu Bloudek, že mu stojí k
         službám od noža až po kanón. Hovorilo sa o udatnosti Janečkovej, ale my sme v prvom
         povstaní nič podobného vo zvláštnej miere nepozorovali; čo pri druhom povstaní konal, kde
         samostatné velenie mal
    <sup>
     [
     <a class="footnote" href="#ftn.id2504676" name="id2504676">
      86
     </a>
     ]
    </sup>
    v úzadí armády Šimoničovej, ako pod Komárnom sa choval, to ponechávam svedkom
         oddielu tohoto národného povstania. Povesť hrdinstva Janečkovho mohla povstať z barikád
         pražských a bola viacej zveličená priateľmi jeho než oprávnená. Bol Janeček obecný
         barikádnik a na hubu hrdina. Dal sa prezývať aj Žižkom. Prišiel k nám ako organizátor légie
         cudzej, ktorá sa nepotvrdila. Nadržiavali mu pozicionalisti národnej rady, a aj tí sklamali
         sa v ňom. Naposledy bol odvedený vojenskou strážou do Jozefovskej pevnosti a poslaný
         postrkom do Brém, kde vzala ho loď povstalecká do Ameriky. Loď táto, ako mi to hodnoverný
         priateľ p. Kareš hovoril, stroskotala sa na vysokom mori, kde i Janeček zahynul.
   </p>
   <p>
    * * *
   </p>
   <p>
    Do 18. októbra 1848 jednala národná rada vo vyhnanstve svojom v jednote nenarušenej, o
         čom svedčí spoločne podpísaný príhlas k národu. „Čo kazí Slovákov?“ bola otázka príhlasu
         toho, a vodcovia prvého povstania odpovedali svorne na ňu. Spozorovaná bola totiž na
         Slovensku čulá agitácia maďarská náboženstvom. Židáci a košutisti, títo najvýraznejší
         nepriatelia slobody slovenskej, v spojení so zemianstvom nižšej vrstvy a všetkými
         maďarónmi, a v prvom rade neznabohovia a skazenci morálni, ktorým odjakživa o nič menej na
         svete nešlo než o vierovyznanie alebo vôbec náboženské presvedčenie, rozbehli sa po národe
         a huckali katolíkov na luteránov a týchto na tamtých. Akýsi Pettykó János z Rovenska, ktorý
         bol kedysi hlbockej evanjelickej cirkvi nastrčený za dozorcu a vzpieral sa proti mojej
         voľbe celou svojou inšpektorskou autoritou, ktorý ale následkom toho potom bol zhodený z
         inšepktorstva a zahorel ešte väčšou nenávisťou na „panslavizmus“, bo už vtedy — roku 1843 —
         pri každom vrtochu maďarónskom hral úlohu svoju tento maľovaný čertík panslavizmu! Nuž a
         rok 1848, najmä ale povstanie slovenské samostatné nehorázneho strachu nahnali do kostí
         týchto patriotov. Tento Pettykó (Peťko) János zašiel do Šaštína, povestného pútnického
         miesta, a pred zhromaždeným ľudom držal reč o tom, ako povstalci slovenskí sú len luteráni
         a ako všade, kam prídu, katolícke kostoly váľajú, kláštory lúpia. „Mne môžete veriť, keď
         vám toto povedám, lebo i ja som luterán, a Hurbana dobre znám; ale ja milujem katolíkov,
         lež Hurban ich morduje!“ Tak Peťko skončil reč svoju šaštínsku. A tento istý Pettykó János
         na druhom mieste — v Sobotišti —, kde luteránov mal za poslucháčov, rečnil zase o tom, ako
         Hurban už prešiel na katolícku vieru a chce všetkých luteránov pokatolíčtiť.
   </p>
   <p>
    Plátky židovské s maďarónskymi, slovenskými a maďarskými novinkami huckali unisono
    <sup>
     [
     <a class="footnote" href="#ftn.id2504731" name="id2504731">
      87
     </a>
     ]
    </sup>
    jedných proti druhým. Pred týmito luhaninami len jedna časť národa zavierala
         uši, a to tá zdravšia, menšia časť; tá väčšia, na ktorú je i sám Kossuth hrdý, otvorené
         mala uši až do najspodnejšieho spodku mozgu a vierou v túto hlúposť zakrývala už aspoň
         svoju netečnosť a nebola ani maďarskej revolúcii na velikej pomoci. Ach, a táto viera, že
         jeme na raňajky katolícke deti, kvitla najmä v hornej Trenčianskej stolici! Títo ňaňkovia
         verili ešte len i tú blbosť, že ja mám taký prsteň na ruke, ktorý keď obrátim na prste,
         hneď zmením sa na zajaca a ubehnem lapajúcim ma lapajom. Proti tejto blbosti stála trochu
         subtílnejšia, ale predsa tiež len blbosť prešporských, košutizmom posadlých Nemcov: títo si
         ponášali poviestky a verili im silno, že som sa ja ako drotár medzi nimi potuloval, keď
         šramotili šabľami a puškami, zbierajúc sa po prešporských uliciach proti nám. Proti týmto
         oslovstvám, ohlupujúcim úbohý náš národ, napísal som ja onen príhlas zo dňa 18. októbra a
         predložil ho národnej bývalej rade k podpisu. Hovoríme tam národu trpké pravdy a vytýkame
         ostro jeho väčšine tuposť mysle a zaslepenosť hromadám ľudu. Kossuth nemá čo pyšným byť na
         víťazstvá svoje pri väčšine slepého ľudu slovenského, ktorý dal sa na hnilých oprátkach
         jeho viesť na jatku. Pravdu má Scherr (1848. Ein weltgeschichtliches Drama. Von Johannes
         Scherr. Leipzig, 1875, II., 450.), hovoriac: Die reale Politik hat nicht mit Idealismen und
         Katechismen zu rechnen, ihre Cardinalziffern sind die Menschenselbstsucht und die Völkerdummheit.“
    <sup>
     [
     <a class="footnote" href="#ftn.id2504740" name="id2504740">
      88
     </a>
     ]
    </sup>
    Áno, túto „Völkerdummheit“ využila náležite „Menschenselbstsucht“ v národe
         našom. Scherr pravdu maľoval, bár sám podľa nej nespravoval sa pri spisovaní svojej knihy,
         ponášajúc tiež poviestky blbé o Chorvátoch, Slovákoch a Srboch!
   </p>
   <p>
    * * *
   </p>
   <p>
    My prišli do Viedne a našli sme tam prevrátený svet. Výkrik Kossuthov historický: „Len
         vo Viedni kúštik revolúcie, a budeme spasení!“ To bol výkrik agitátora tohoto, ktorý menom
         jeho veličenstva kráľa Ferdinanda panoval v Uhorsku po krvavej scéne s Lambergom. Pulszký, amanuensis
    <sup>
     [
     <a class="footnote" href="#ftn.id2579848" name="id2579848">
      89
     </a>
     ]
    </sup>
    Kossuthov, dostal tú úlohu spraviť vo Viedni ten kúštik revolúcie. S uhorskými
         dvadsiatnikmi vo vreciach, na ktoré vtedy hrozný nedostatok panoval vo Viedni, prikvitol
         tento kráľovský rytier do Viedne, vstúpil do porozumenia s Aulou,
    <sup>
     [
     <a class="footnote" href="#ftn.id2579865" name="id2579865">
      90
     </a>
     ]
    </sup>
    so štvrťami robotníckymi a s brabarbazujúcou, vždy ochmelenou nacionálgardou a
         húkal do nôh liberalistické majstra svojho frázy o slobode, bratstve a rovnosti a potom o
         tej trocha revolúcii.
   </p>
   <p>
    Nuž a aj sa mu podarilo urobiť Viedeňákom „Hetz októbrový,“ zavraždili podľa šablóny
         peštianskej Latoura, a do tejto akcie slávne prišli sme my v domnení naivnom, že v sídle
         kráľa nášho nájdeme úkryt. Panoval ale na ten čas Pulszký s aulou vo Viedni. Polícia bola
         málomocná síce na ulici, ale vedela o všetkom, čo dialo a deje sa. Vedela i o nás, aká sa
         nám krivda stala, ako boli služby naše dobrovoľné zaznané a ako zodpovedali Maďari reskript
         kráľovský zo dňa 25. septembra, ktorým obetované bolo povstanie slovenské molochu
         košutovskému. Preto mnohým našim vysťahovalcom daný bol pokyn a prostriedky, aby sa čo skôr
         vysťahovali.
   </p>
   <p>
    Jeden hlúčik z nás (Bloudek, Štúr, Zach, Borik, Janeček a ja) presťahoval sa najprv z
         „National-Hôtelu“, kde známy s nami portier upozornil nás, že akísi židáci mladí, akými
         oplýval Leopoldov, číhajú po nás, popytujú sa u neho na nás, ku Cápkovi na Landstrasse;
    <sup>
     [
     <a class="footnote" href="#ftn.id2579924" name="id2579924">
      91
     </a>
     ]
    </sup>
    tam sme bývali do 6. októbra. Zo špitála, v ktorom popri akomsi maďarskom
         ranenom študentovi ležal ranený náš Ľ. D.,
    <sup>
     [
     <a class="footnote" href="#ftn.id2579935" name="id2579935">
      92
     </a>
     ]
    </sup>
    a tento vypočul zradné úmysly aulistov proti nám, ba dozvedel sa i to, že nás
         už majú vyňuchaných, kde bývame, a dnes (7. októbra) je umienený nápad na náš hostinec, zo
         špitála tohoto prišlo nám, ako iným našim, od polície heslo, aby sme opustili Viedeň. My
         sme opustili Cápka a vo fiakroch dali sme sa zviezť do Nussdorfu, stadiaľ cez Dunaj do
         Florisdorfu, kde 7. večer sadali sme s vyslancami českými do vozňov. Viedeň hrmela od
         kanónov a my hrmeli vyslobodení železnicou ďalej k Prahe.
   </p>
   <p>
    Čo viedenská vláda v septembri, to urobila v októbri vláda Pulszký-Fischhofova,
    <sup>
     [
     <a class="footnote" href="#ftn.id2579967" name="id2579967">
      93
     </a>
     ]
    </sup>
    demokrati nemeckí buntovali sa so židovsko-maďarskými demokratmi. Na Čechov,
         Chorvátov, Slovákov liali sa celé prúdy potupy, posmechov, zlorečení ako na sluhov
         kamarily, pričom oni, židáci a Maďari s „temakratmi“
    <sup>
     [
     <a class="footnote" href="#ftn.id2579995" name="id2579995">
      94
     </a>
     ]
    </sup>
    rakúsko-nemeckými, skveli sa sťa heroi slobody a kultúry! Šnaps a pivo, pivo a
         šnaps sedeli sťa králi všetkých kneip viedenských a „Mensdienselbstsucht“ s
         „Volkerdummheit-om“ prevádzali svoje orgie.
   </p>
   <p>
    Srdce slovenské, búchajúce v hrudi zapálenej láskou k národu svojmu, vierou v kráľa
         ochranu, nádejou na skončenie sa skoré mäteže a krvilačných buntovníkov výčiny barbarské,
         vyhodené bolo razom na studený vozduch a divoké vetry smutných časov!
   </p>
   <p>
    Z Viedne sme si doniesli to presvedčenie, že tam niet pomoci pre náš národ, ale že
         skutočne Viedeň našej, národov slovanských, pomoci je najväčšmi potrebná. Tázalo sa po
         Viedni o spoločných záujmoch Maďarov, židov, Nemcov — dynastia, právo, sloboda všetkých
         národov, to ležalo stranou, len už „temakratov“ a židov-maďarov záujmy boli smerodajné. My
         zas hovorili medzi sebou v lepšej nálade o mačacine aristokraticko-maďarskej, spojenej s
         židokraciou a nemecko-temakraciou, ktorá musí skoro koniec vziať. Nám rámus októbrový
    <sup>
     [
     <a class="footnote" href="#ftn.id2580039" name="id2580039">
      95
     </a>
     ]
    </sup>
    skutočne prichodil ako obyčajná „Hetz“
    <sup>
     [
     <a class="footnote" href="#ftn.id2580056" name="id2580056">
      96
     </a>
     ]
    </sup>
    Viedeňákov, bo videli sme na svoje oči, ako židáci a gardisti obsadenú držali
         bránu červenej veže a voňajúc cesnakom mysleli si: „Gott der gerechte, mir san de Herrn der Welt!“
    <sup>
     [
     <a class="footnote" href="#ftn.id2580069" name="id2580069">
      97
     </a>
     ]
    </sup>
    Ó, Menschenselbstsucht, ó, Völkerdummheit! Plod októbrovej revolúcie tejto
         Maďarmi rozdúchanej bol cudzoložne splodený potvorný fetus
    <sup>
     [
     <a class="footnote" href="#ftn.id2580083" name="id2580083">
      98
     </a>
     ]
    </sup>
    bez všetkej nádeje na život vývinu schopný. My verili vo víťazstvo kráľovskej
         veci a národov slovanských a hotovili sa k vystúpeniu novému. Tak minul sa október v Prahe.
   </p>
   <p>
    * * *
   </p>
   <p>
    Vysťahovalci slovenskí našli útulok v Prahe a už tu začali sa mienky rozstupovať; česká
         demokracia bočila trochu od národnej rady a zaujímala sa strany, ktorá sa okolo Janečka a
         Hodžu sústredila. Peňažité zbierky k dobrému Slovákov obrátené boli výlučne, tejto strane k
         dobrému. My zostali sme pri svojom programe, nehádajúc sa s nikým; ba natoľko sme mysleli
         smieť popustiť, že uzavreli sme nechať voľnú ruku bratom inak zmýšľajúcim od nás v
         statočnej obrane národa. My mysleli, že ozaj „cesty mohou býti rozličné,
    <sup>
     [
     <a class="footnote" href="#ftn.id2580123" name="id2580123">
      99
     </a>
     ]
    </sup>
    jenom vůli (k obrane národa statočné) mějme všickni rovnou“, a miesta na šírom
         Slovensku je dosť, kde možno padnúť v rekovnom boji za národa život, právo a slobodu. My
         ponechali im divadlo už mnou hlavne prihotovené, obrobenú pôdu, západné Nitriansko,
         Javorisko-Bielohorské chrbty Malých Karpát, tam nadpriasť niť povstania bolo najsnadnejšie
         dielo, tobôž a o toľko viacej, že i Šimonič
    <sup>
     [
     <a class="footnote" href="#ftn.id2580148" name="id2580148">
      100
     </a>
     ]
    </sup>
    stál už na hranici, v Hodoníne, kam ho vysúrili Maďari v následku pre nich
         pohodlného oného reskriptu kráľovského zo dňa 25. septembra. Bo skutočne, nikdy nebol by
         musel Šimonič cez Bielu Horu uniknúť pred Kossuthovou armádou, keby povstanie prvé Slovákov
         nebolo ohrozeným bývalo od chrbta — z Moravy. Šimonič teda pohodlne mohol teraz napraviť
         chybu Ferdinanda V., vzkriesiac nanovo povstanie slovenské. Strana teda slovenská s Hodžom
         a Janečkom v čele bola týmto ústupkom národnej rady uzrozumená, a tak v pokoji rozišli sme
         sa po 18. októbri. My, väčšina bývalej národnej rady (Štúr, Bloudek, Zach, Borik a ja)
         zvolili sme pre svoje účinkovanie horný Trenčín, Turiec, Oravu, Liptov, Spiš, Šariš, Abauj.
         Janeček, Nosák, Abaffy odišli na Myjavu.
   </p>
   <p>
    Bývalá teda národná rada sformulovala nasledovne program dejstva nastávajúceho:
         obsadenie pomocou povstania národa slovenského horného Slovenska pri zaručení od vlády pre
         národ slovenský na jeho území rovného práva na reč a národnosť slovenskú, ako to kráľovské
         príhlasy zasľubujú. Služba naša má byť čisto patriotická bez všakovakých osobných nárokov.
         Pri zaručených sľuboch kráľovských o rovnoprávnosti národnej a rečovej v Uhorsku požadujeme
         za služby svoje pre pospolitých bojovníkov ich dennú opateru, zbroj a náboj; dôstojníkom
         našim uvolili sme sa z národnej pokladnice príplatok ich stavu primeraný poskytovať.
         Menovala síce dôstojníkov národná rada, ale prezentovala ich hlavnému komandantovi oddielu
         toho, s ktorým spoločne operovala na Slovensku. Operácie ohraničené boli na územie Slovákmi
         obývané. Národná rada, ktorá riadila sbor povstalcov národných, nenárokovala ničoho od
         vlády ani komanda okrem úradného splnomocnenia k dielu. S uspokojením národa nášho ohľadom
         jeho práva na reč a národnosť vo všetkých pomeroch verejného i súkromného života uspokojíme
         sa i my a po skončenom diele pokorenej revolúcie vrátime sa ku krbom svojim a povolaniu
         svojmu, z ktorého vyrušení sme boli udalosťami tohoto búrneho času.
   </p>
   <p>
    S týmto ponúknutím služieb našich vybrali sme sa počiatkom novembra do leženia
         Jelačićovho.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578827" name="ftn.id2578827">
        77
       </a>
       ]
      </sup>
      <span class="emphasis">
       <em>
        Bar. Šimon Révay
       </em>
      </span>
      (1820 — 1880), maďarský politik,
               veľkostatkár v Mošovciach, v Turci
     </p>
    </div>
    <div class="footnote">
     <p>
      <sup>
       [
       <a class="para" href="#id2578840" name="ftn.id2578840">
        78
       </a>
       ]
      </sup>
      <span class="emphasis">
       <em>
        Martin Szentiványi
       </em>
      </span>
      (1815 — 1895), maďarský politik, bol už r.
               1848 snemovým vyslancom. R. 1860 ho vyvolili za dozorcu preddunajského ev. dištriktu
               a stal sa i liptovským županom.
     </p>
    </div>
    <div class="footnote">
     <p>
      <sup>
       [
       <a class="para" href="#id2578858" name="ftn.id2578858">
        79
       </a>
       ]
      </sup>
      <span class="emphasis">
       <em>
        Ján Nemessányi
       </em>
      </span>
      (1832 — 1899), najprv učiteľ, potom školský
               inšpektor, pravda, vtedy už dávno prestal byť Slovákom
     </p>
    </div>
    <div class="footnote">
     <p>
      <sup>
       [
       <a class="para" href="#id2578883" name="ftn.id2578883">
        80
       </a>
       ]
      </sup>
      <span class="emphasis">
       <em>
        A tí vám obrátili chrbty.
       </em>
      </span>
      Všetci traja sa vyhovorili a nešli
               so slovenskou deputáciou, ktorá predložila martinské memorandum uhorskému
               snemu.
     </p>
    </div>
    <div class="footnote">
     <p>
      <sup>
       [
       <a class="para" href="#id2578904" name="ftn.id2578904">
        81
       </a>
       ]
      </sup>
      <span class="emphasis">
       <em>
        Otec národa
       </em>
      </span>
      , rozumej Štefan Moyses. Bolo to viedenské
               memorandum slovenské, od martinského v niečom odlišné. (Por. o ňom osobitné dielo
               prof. Daniela Rapanta: Viedenské memorandum slovenské z roku 1861. Martin
               1943.)
     </p>
    </div>
    <div class="footnote">
     <p>
      <sup>
       [
       <a class="para" href="#id2578987" name="ftn.id2578987">
        82
       </a>
       ]
      </sup>
      <span class="emphasis">
       <em>
        handlevúsi
       </em>
      </span>
      , handliari
     </p>
    </div>
    <div class="footnote">
     <p>
      <sup>
       [
       <a class="para" href="#id2579027" name="ftn.id2579027">
        83
       </a>
       ]
      </sup>
      <span class="emphasis">
       <em>
        bo my bojovali samostatne
       </em>
      </span>
      , to platí v plnej miere o
               septembrovom slovenskom povstaní
     </p>
    </div>
    <div class="footnote">
     <p>
      <sup>
       [
       <a class="para" href="#id2504515" name="ftn.id2504515">
        84
       </a>
       ]
      </sup>
      ostražitým (patrí) právo
     </p>
    </div>
    <div class="footnote">
     <p>
      <sup>
       [
       <a class="para" href="#id2504571" name="ftn.id2504571">
        85
       </a>
       ]
      </sup>
      <span class="emphasis">
       <em>
        Poľská légia naša.
       </em>
      </span>
      Podľa kritického hlasu Samuela Štefanoviča
               išlo o niekoľkých jednotlivcov, nie o osobitný poľský útvar.
     </p>
    </div>
    <div class="footnote">
     <p>
      <sup>
       [
       <a class="para" href="#id2504676" name="ftn.id2504676">
        86
       </a>
       ]
      </sup>
      <span class="emphasis">
       <em>
        Kde samostatné velenie mal.
       </em>
      </span>
      Janečkov oddiel charakterizoval
               Ján Francisci, ktorý v ňom slúžil, vo Vlastnom životopise (1956, 183 — 90, 225,
               227).
     </p>
    </div>
    <div class="footnote">
     <p>
      <sup>
       [
       <a class="para" href="#id2504731" name="ftn.id2504731">
        87
       </a>
       ]
      </sup>
      <span class="emphasis">
       <em>
        unisono
       </em>
      </span>
      (tal.), jednohlasne
     </p>
    </div>
    <div class="footnote">
     <p>
      <sup>
       [
       <a class="para" href="#id2504740" name="ftn.id2504740">
        88
       </a>
       ]
      </sup>
      nem. 1848. Dráma svetových dejín. Od Johannesa (= Jána) Scherra. Lipsko 1375. —
               Reálna politika nijako nepočíta s idealizmami a katechizmami, jej základné jednotky
               sú ľudské sobectvo a hlúposť národov.
     </p>
    </div>
    <div class="footnote">
     <p>
      <sup>
       [
       <a class="para" href="#id2579848" name="ftn.id2579848">
        89
       </a>
       ]
      </sup>
      lat. úradný pomocník
     </p>
    </div>
    <div class="footnote">
     <p>
      <sup>
       [
       <a class="para" href="#id2579865" name="ftn.id2579865">
        90
       </a>
       ]
      </sup>
      <span class="emphasis">
       <em>
        s Aulou
       </em>
      </span>
      , univerzitnými študentmi
     </p>
    </div>
    <div class="footnote">
     <p>
      <sup>
       [
       <a class="para" href="#id2579924" name="ftn.id2579924">
        91
       </a>
       ]
      </sup>
      nem. Krajinskej ceste
     </p>
    </div>
    <div class="footnote">
     <p>
      <sup>
       [
       <a class="para" href="#id2579935" name="ftn.id2579935">
        92
       </a>
       ]
      </sup>
      <span class="emphasis">
       <em>
        Ranený náš Ľ. D.
       </em>
      </span>
      = Ľudovít Dohnányi (1830 — 1896), buditeľ,
               neskôr advokát v Trenčíne (zanechal stopu i v literatúre). Liečil sa na rany, utrpené
               od kyrysníkov pred Blatnicou na Morave (prípad sme charakterizovali vyššie).
     </p>
    </div>
    <div class="footnote">
     <p>
      <sup>
       [
       <a class="para" href="#id2579967" name="ftn.id2579967">
        93
       </a>
       ]
      </sup>
      <span class="emphasis">
       <em>
        Adolf Fischhof
       </em>
      </span>
      (1816 — 1893), rakúsky lekár a politik.
               Zúčastnil sa na viedenskej revolúcii a v ríšskom sneme bol popredným vodcom ľavice.
               R. 1849 ho zatkli a vyšetrovali pre vzburu a velezradu, ale ho prepustili pre
               nedostatok dôkazov. Potom sa venoval službe praktického lekára a pracoval ako
               politický publicista (nemecký liberál).
     </p>
    </div>
    <div class="footnote">
     <p>
      <sup>
       [
       <a class="para" href="#id2579995" name="ftn.id2579995">
        94
       </a>
       ]
      </sup>
      demokratami (napodobenie nem.-žid. výslovnosti)
     </p>
    </div>
    <div class="footnote">
     <p>
      <sup>
       [
       <a class="para" href="#id2580039" name="ftn.id2580039">
        95
       </a>
       ]
      </sup>
      <span class="emphasis">
       <em>
        Rámus októbrový
       </em>
      </span>
      , viedenské udalosti nemožno takto paušálne
               charakterizovať. Por. o nich dielo Gustáva Zechentra-Laskomerského: Päťdesiat rokov
               slovenského života (Bratislava 1956).
     </p>
    </div>
    <div class="footnote">
     <p>
      <sup>
       [
       <a class="para" href="#id2580056" name="ftn.id2580056">
        96
       </a>
       ]
      </sup>
      nem. žart
     </p>
    </div>
    <div class="footnote">
     <p>
      <sup>
       [
       <a class="para" href="#id2580069" name="ftn.id2580069">
        97
       </a>
       ]
      </sup>
      nem. (vulgariz.) Spravodlivý Bože, my sme páni sveta!
     </p>
    </div>
    <div class="footnote">
     <p>
      <sup>
       [
       <a class="para" href="#id2580083" name="ftn.id2580083">
        98
       </a>
       ]
      </sup>
      lat. plod
     </p>
    </div>
    <div class="footnote">
     <p>
      <sup>
       [
       <a class="para" href="#id2580123" name="ftn.id2580123">
        99
       </a>
       ]
      </sup>
      <span class="emphasis">
       <em>
        Cesty mohou býti rozličné.
       </em>
      </span>
      Hurban tu cituje 3. — 4. verš (ten
               s trochu pozmeneným slovosledom) z 241. znelky Kollárovej Slávy dcery (II.
               spevu).
     </p>
    </div>
    <div class="footnote">
     <p>
      <sup>
       [
       <a class="para" href="#id2580148" name="ftn.id2580148">
        100
       </a>
       ]
      </sup>
      <span class="emphasis">
       <em>
        Šimonič
       </em>
      </span>
      , vlastne bar. Baltazár Simunić (Simunich, 1785 —
               1861), rakúsky podmaršal, v boji s revolučnými vojskami dobyl 16. decembra 1848
               Trnavu.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580238">
       </a>
       II
      </h2>
     </div>
    </div>
   </div>
   <p>
   </p>
   <p>
   </p>
   <p>
    Dostať sa do tábora Jelačićovho nebola ľahká vec. Z Prahy na Viedeň železnicou ísť
         nedalo sa, bo zaľahnuté bolo všetko vojskom Windischgrätzovým. Obrátili sme sa teda na
         Linec s poštovým rýchlikom,
    <sup>
     [
     <a class="footnote" href="#ftn.id2580260" name="id2580260">
      101
     </a>
     ]
    </sup>
    a tak namiesto za osemnásť hodín išli sme tri dni a tri noci nástojky. Chýrov
         po staniciach poštových nalapali sme tisíc, z ktorých len jeden bol pravý, že je Jelačić už
         vo Viedni, a i ten sme už iba v Linci počuli. Tu sme si teda my šiesti (Štúr, Zach,
         Bloudek, Borik Jaroslav a Karol a ja) objednali poštový rýchlik po Viedeň. Ešte sa dymilo
         kde-tu z rozvalín domov na predmestí, ktorým vtrhol Jelačić. Náš postilión so svojou
         štvorkou a zavretým batárom bol pre viedenské ulice hotovou udalosťou. Od piatich týždňov
         nevideli čosi podobného. Stav obleženia v meste manipulovaný bol oveľa liberálnejšie než
         pod vládou auly a Messenhauser-Pulszkyho.
    <sup>
     [
     <a class="footnote" href="#ftn.id2580298" name="id2580298">
      102
     </a>
     ]
    </sup>
    V hostinci pod „kačicou“ jedli sme síce ešte žemličky čierne ako ten chlebík v
         Gajdlách, ale z hodiny na hodinu stávali sa belšími, takže za dvadsaťštyri hodín všetko
         prišlo do svojho poriadku. My najprv vyhľadali Jelačićov tábor. Ulice mesta obživovali; na
         ulicu vychádzali už i tí, ktorí za dlhé týždne čupeli v skrýšach svojich, sklepy otvárali
         sa, bárs po uliciach okolo puškových pyramíd a ohníka na slame ležali, alebo okolo tmolili
         sa obrovské postavy hraničiarov a serežanov.
    <sup>
     [
     <a class="footnote" href="#ftn.id2580329" name="id2580329">
      103
     </a>
     ]
    </sup>
    Tí, ktorými aulisti a Pulszky strašili dobromyseľných Viedeňákov, prichodili
         teraz naradovaným mešťanom ako anjeli vysloboditelia. Terorizmus revolúcie bol zlomený a
         Viedeň stávala sa zo dňa na deň živšou a pravidelnejšou.
   </p>
   <p>
    Zhliadanie sa s bánom Jelačićom bolo veľmi radostné. On schválil úplne program dejstva
         nášho. Cieľ máme jeden, hovoril, vyslobodiť národ svoj z poroby a ohradiť vernými, rovno
         oprávnenými národmi trón kráľa a cisára nášho! A keď Slováci budú nám pomáhať, budeme i my
         im na pomoci pri domáhaní sa práv národných. Po akom práve má jeden národ nad druhým
         panovať, keď všetci jednako nesieme ťarchy vlastí našich? Rozložte vec kniežaťu
    <sup>
     [
     <a class="footnote" href="#ftn.id2580383" name="id2580383">
      104
     </a>
     ]
    </sup>
    a príďte mi oznámiť výsledok svojej misie. Tak nás bán nechal medzi svojimi
         adjutantmi, utiahnuc sa do svojej pracovne. Tu sme udavšie sa veci na poliach pretriasali a
         príjemno bavili sa časť so známymi zo Záhrebu, časť s novo poznanými junákmi
         juhoslovanskými. Divili sa títo priatelia národa nášho odvážnemu skutku nášmu, ktorý
         podnikli sme s tak skromnými prostriedkami. Večná len škoda, dodával jeden z bánových
         adjutantov, že vás vláda nepodeprela a povstanie národa vášho nevedela využitkovať k blahu
         štátu i trónu! — Ba, hovorím, nielenže nepodoprela pohyb tak dôležitý a strategicky žiadnou
         mocou nenahraditeľný, ale práve krátkozrakí diplomati, dvor otáčavší, ešte zbraňou
         zakročili proti nemu. A práve teraz jajkajú po novinách svojich a kričia po nás, keď im
         povstalci Šimoniča s desaťtisíc mužmi a dvoma batériami kanónov od Trnavy zahnali až do
         Hodonína. Nebyť manifestu od 25. septembra 1848, mohol i Lamberg žiť, i Šimonič dobre sa
         opierať o nitrianske povstanie slovenské. Teraz kričí „Oesterreichischer Correspondent“:
         „Die Magyaren haben die Köpfe der Bauern verdräht, so dass sich Keiner von ihnen uns
         anschliest. Wir brauchen Leute, die auf das Volk wirken, sowohl durch ihren Namen, als
         durch unmittelbaren Verkehr. Es ist unverantwortlich. dass in diesem Augenblicke — (7.
         novembra 1848 — práve teda v tom okamžení, keď my sami hlásili sa nanovo s podmienkami a
         službami svojimi) — Keiner von den Leitern der slowakischen Bewegung sich uns anschliesst.
         Nachdem sie so viele Menschenleben zwecklos aufs’ Spiel gesetzt, ziehen sie sich in
         demselben Momente, wo ihre Gegenwart hier einzig und allein etwas nützen könte, zurück, und
         Keiner zeigt sich auf seinem Posten!“
    <sup>
     [
     <a class="footnote" href="#ftn.id2580460" name="id2580460">
      105
     </a>
     ]
    </sup>
   </p>
   <p>
    Takto si zanôtili na nás, keď sa im voda liala pod nosy, ale na to zabudli, ako perfídne
         zradili vernosť slovenskú a hotoví boli hodiť ju do pažeráka tyranom.
   </p>
   <p>
    „Da, da,“
    <sup>
     [
     <a class="footnote" href="#ftn.id2580490" name="id2580490">
      106
     </a>
     ]
    </sup>
    hovoril na to jeden zo štábnych dôstojníkov, „keby aspoň len kňaz
    <sup>
     [
     <a class="footnote" href="#ftn.id2580500" name="id2580500">
      107
     </a>
     ]
    </sup>
    — tak krátko titulovali v tábore Windischgrätza — bol rozumnejší než tí u dvora
         a vážil si lepšie stávajúce pomery národnostné; ale ja sa bojím, že kňaz nie je ten um,
         ktorý by náležite prenikol tieto zapletené pomery, a naopak obávam sa, že i u neho mocné
         predsudky a strašidlá panslavizmu budú mátať hlavu jeho, a keď aj čo urobí, budú to
         historicko-rakúske „halbe Massregeln“.
    <sup>
     [
     <a class="footnote" href="#ftn.id2580518" name="id2580518">
      108
     </a>
     ]
    </sup>
    No veď uvidíme, len už „u ime Boga“
    <sup>
     [
     <a class="footnote" href="#ftn.id2580527" name="id2580527">
      109
     </a>
     ]
    </sup>
    tajdite ku kňazovi.“
   </p>
   <p>
    * * *
   </p>
   <p>
    Windischgrätz mal svoj tábor v Schönbrunne. Viedenský vtip chcel tomu, že obýva tie samé
         izby paláca cisárskeho, ktoré obýval Napoleon I., keď Viedeň dobyl, a pritom že si myslí,
         že veru i on je Napoleon! Vtip vyrážal pravdu. Windischgrätz bol namyslený hrdina, ktorému
         ani nový titul maršala nedodal hrdinstva a vehlasu. Pomerom nedorastlý, pyšný aristokrat,
         obľuboval si v nádhere a v nepristupiteľnosti ku výške svojej. Len cez retorty mnohé bol k
         nemu prístup.
   </p>
   <p>
    My preštudovali okolie tohoto schönbrunnského Napoleona; ponavštevovali jeho generálov,
         plukovníkov a adjutantov a prednášali všade žiadosti a nároky národa, v hustých masách
         obývajúceho Slovensko, inak i Horným Uhorskom menované. Mužovia, ako generáli Zeisberg
    <sup>
     [
     <a class="footnote" href="#ftn.id2580566" name="id2580566">
      110
     </a>
     ]
    </sup>
    a Nobili, plukovník Pott a iní významní ľudia, stojac pred kartou kraja nášho
    <sup>
     [
     <a class="footnote" href="#ftn.id2580585" name="id2580585">
      111
     </a>
     ]
    </sup>
    dávali nám za pravdu a žiadali nás, aby sme vytrvali pri svätej veci cisára a
         kráľa nášho, sľubujúc, že zo strany vlády jeho veličenstva iste všetko stane sa, aby i
         verný národ slovenský, tak dôležité miesto sídlami svojimi zaujímajúci, ku právu svojmu
         prišiel a reč a národnosť jeho zachránená bola. Všetko sa pekne a náležite medzi nami a
         štábom Windischgrätzovým uhovorilo a nám dané bolo náveštie, aby sme na druhý deň prišli k
         maršalovi a jemu samému to všetko ešte raz predniesli.
   </p>
   <p>
    My prišli k audiencii. Ale novopečený maršal, ktorý býval v Schönbrunne a mal už v
         rukách berlu maršalskú čo odmenu za zostrieľanie mlynov pražských, za premoženie vrahov
         Latourových a zvíťazenie nad Messenhauserom a Blumom,
    <sup>
     [
     <a class="footnote" href="#ftn.id2580616" name="id2580616">
      112
     </a>
     ]
    </sup>
    mal dosť na sebe a bol presvedčený, že pokorí i bunt. My sme spáchali chybu, že
         sme sa netočili okolo jeho „Zimmerratha“
    <sup>
     [
     <a class="footnote" href="#ftn.id2580640" name="id2580640">
      113
     </a>
     ]
    </sup>
    — bol to jeho kniežacej vysokosti starý „kammerdiener“
    <sup>
     [
     <a class="footnote" href="#ftn.id2580650" name="id2580650">
      114
     </a>
     ]
    </sup>
    — na ktorého velice držal i nový maršal, a tak tohoto priazeň sme my nekniežací
         ľudia stratili. Hrozná chyba. „Zimmerrath“ Windischgrätzov viacej platil než celý štáb
         generalissima rakúskeho. Prvý nás prišlých do teremov schönbrunnských uvítal generál
         Nobili, a podávajúc srdečne ruku, vetil: Ľúto mi, že vám, páni, musím z naloženia kniežaťa
         zvestovať celkovitý nezdar predsavzatia vášho. Knieža nechce naprosto nič vedieť o spolčení
         sa s vami, ktorých vraj, odpustite, keď vám to vyridzujem, keby bol lapil v Prahe, bol by
         dal obesiť. Ja verím, dodával Nobili, že je tu nedorozumenie, ktoré musí sa odstrániť.
         Rozumie sa, že odkaz tento na nás riešiteľno účinkoval a my dajedni už urobili nemú
         poklonu, keď tu najchladnejší z nás, Fraňo Zach, usmievajúc sa vetil:
   </p>
   <p>
    „Vec je nie tak ľahká, aby sa náruživo dala odbyť. Za jedno my súc pohostinu v Prahe
         ničoho takého sme sa nedopustili, na čo je šibenica ustanovená, za druhé zastupujeme vec
         spravodlivú dynastie a národa v Uhrách velice rozšíreného a domáhajúceho sa práv svojich
         proti nepriateľom dynastie. Pre každého vojvodcu je toto moment povahy hodný, tým viac ale
         pri pomeroch terajších…“
   </p>
   <p>
    „Verím, verím,“ vpadol mu do reči Nobili, „no nateraz nedá sa s kniežaťom o tom hovoriť;
         české časopisy ho ustavične veľmi citlive urážajú.“
   </p>
   <p>
    Vtom prišiel generál Zeisberg a spytoval sa nás, či sme hovorili o našej veci s bánom.
         Ovšem, hovorili, a ten práve inak zmýšľa o národoch, povstalých proti tyranii, než maršal
         Windischgrätz. „Nože, vraví, zájdite ešte k nemu a povedzte zrovna, čo vám knieža odkázal.
         Ja myslím, že tomuto dá sa kapacitovať.“
   </p>
   <p>
    Zo Schönbrunnu viezli sme sa rovno do tábora Jelačićovho.
   </p>
   <p>
    „Šta novož junaci, šta veli kniaz?“
    <sup>
     [
     <a class="footnote" href="#ftn.id2580735" name="id2580735">
      115
     </a>
     ]
    </sup>
    idúc nám v ústrety od kamína, v ktorom praskotal ohník, a okolo neho junáci
         jeho, spytoval sa bán. Všetci zadiveno otvorili oči, keď sme so smiechom tak prosto, ako
         nám bolo rečené, vykladali, akú pasiu má pán maršal ľudí vešať.
   </p>
   <p>
    „Eh, šta, ostanite ovde!“
    <sup>
     [
     <a class="footnote" href="#ftn.id2580756" name="id2580756">
      116
     </a>
     ]
    </sup>
    nezmeniac ani obrvy velil sluhovi dať rozkaz kočišovi, aby predviedol pod bránu
         jeho štvorku, a pripášuc šabľu a hodiac na seba biely kepeň, porúčal sa nám. Koč letel
         úprkom k Schönbrunnu. My zostali s dôstojníkmi pri studených zákuskoch, pive a víne a pri
         veselom rozmare, čakajúc návrat bánov, pospolu. Bánovo postavenie nedopúšťalo ani najmenšej
         pochybnosti o zdare jeho zakročenia. „Veď uvidíte“ hovoril jeden z bánových pobočníkov, „že
         maršal dostane inakšiu mienku, než ju mal knieža.“
   </p>
   <p>
    Neviem, či sme tak hodinu, najviac ak pol druhej čakali, keď tu bán so smiechom vstúpil
         medzi nás. Podivné, hovoril, mal mienky o vás kňaz. Diabol vie, kto mu ich nadúchal, že ste
         vraj komunisti, republikáni, že k pádu dynastie pracujete atď. Bán uistil nás, že druhý raz
         nadarmo nepôjdeme do leženia v Schönbrunne, aby sme najďalej zajtra navštívili maršala.
   </p>
   <p>
    Odteraz to už potom išlo hladko a podľa nášho programu. V Schönbrunne boli už všetky
         plnomocenstvá vyhotovené. My mali otvorené všetky železnice pre nás, našich ľudí, zbraň a
         iné potreby vojenské. Dopis môj zo dňa 25. listopadu znel na ženu: „V hlavnom mojom ležení
         na hraniciach moravských d. 25. listopadu 1848. Už som zas — t. j. po prvom povstaní národa
         slovenského — v ležení, moja zlatá, drahá Anička!
    <sup>
     [
     <a class="footnote" href="#ftn.id2580802" name="id2580802">
      117
     </a>
     ]
    </sup>
    Včera som mal leženie na Vrbovciach, dnes tuná vo Vrbke. Rozptýlené naše
         bojovníctvo, ktoré ukrývalo sa po horách, kopaniciach, po hraničných dedinách moravských
         atď., zhrnulo sa okolo mňa. Popísali sme hotových k boju, porobili poriadky vo Vrbovciach.
         Tuná šarapatil starý hriešnik Škoday, toho sme opatrili a poslali Šimoničovi do Senice.
         Janeček ešte neprišiel, aby zaujal pozíciu túto nami jemu ponechanú. Ja som bol so Sucháčom
         z Hodonína výlet urobil do Senice k Šimoničovi. Starý tento pán nie je orientovaný v tomto
         kraji. Zadivil sa hrozne, keď ma videl u seba; býval v Schmerzingovom kaštieli, pred ktorým
         jeho Taddeus s Konrádovcami, Kapsovcami a Štetkovcami napadli Abaffyho, odprevádzajúceho
         Teba a sestry Kollenyčky, pre slovenské pierko! Tak sa časy zmenili. Pri vstúpení našom,
         bolo to v noci, do kaštieľa stretnul som starého úradníka schmerzingovského Černáka, v
         predsieni, pod strážou Hakla! No tí ešte len vyvalili na nás okále! Černák sa mi počal
         ulizovať, že vraj „páni dôstojníci“ majú u neho kost, a robil mi komplimenty, chtiac ma u
         jeho excelencie oznámiť atď. Toho ale som nepotreboval. Rozprával mi starý pán, ako mu je
         treba opatrným byť, ako sa snažia ho obísť, ako mu včera jednu mladú dámu poslali atď. Ale
         musím rieknuť, že až príliš je opatrný; tak keď som mu povedal, že tu má ľud za kráľa
         srdečne zaujatý, že sa môže naň spoľahnúť, nedôveroval, ba mal za veľmi vplyvných grófa
         Nyáryho, Koronthályho, Conrada etc. Keď som sa usmial a riekol, že ja mienim stadiaľto
         odísť na Vrbovce, zhrozil sa a radil mi, že abych radšej späť na Hodonín išiel a tak
         Moravou k Vrbovciam! Nuž, myslel som si, aj tak je dobre, keď ste takí opatrní. Ba ešte len
         i pred Skaličanmi ho trápil rešpekt, bo vraj tí chcú zrobiť jemu v chrbte povstanie a pod
         horou spojiť sa s Prešporkom! To bolo v noci zo dňa 22. na 23. november. Ráno dňa 23. sme
         už boli zase v Hodoníne. Stadiaľ sme šli do Veselia, kde sme Danka Slobodu našli a hneď tej
         noci dali sme sa zaviesť na Vrbku, a tu prenocujúc, zaskočili sme na Vrbovce. Smiešna scéna
         bola so Škodayom, keď ho uväznili; prosil richtára, aby ho čo skôr obesili, no povedali mu
         junáci, „veď si toho už dávno zaslúžil, ale počkaj len, kým kat príde“! Za chvíľu zas
         prosil, aby ho nevešali, že ešte chce sa napraviť. Smiali sa mu ľudia do očú. S prípisom
         mojím zaviezli ho šiesti dobrovoľníci do Senice k Šimoničovi. Máme tu dnes už 80
         najkrajších chlapcov — i ženatých — ktorých vezmeme so sebou do Tešína.“
   </p>
   <p>
    *
   </p>
   <p>
    V Ostrave dňa 27. novembra 1848.
   </p>
   <p>
    „Moja zlatá! Z listu vidím, že ste ešte nedostali môj list zo dňa 25. novembra. Stadiaľ
         ten Váš strach o mňa. Len strachy preč! Žijeme dobu búre a tu by chyba velice osudná bola
         čakať od synov búre, aby zaujímali sa osobnými črtami a z deja hlučného odskakovali porád k
         dopisovaniu. Ja Vás budem držať, nakoľko deje dopustia, v evidencii o sebe; ale kým to na
         Vašu tichú Rusavu príde, my už zase ďalej schvátení budeme, a tak teda zase len bázeň a
         strach o nás Vás potrápi. Teda preč so strachom. Kresťanský bojovník za práva a slobodu
         národa nesmie byť hamovaný citmi rodiny ľúbenej. V modlitbe jedinej nájdete úľavu proti
         pochybnosti, utečte sa pod ochranu božiu a verte, že ten, ktorý začal v nás dielo veliké
         vyslobodenia národa slovenského, ten sám, a nie my, dokoná to dielo. Buďte Vy všetci
         spolubojovníkmi našimi — modlitbou. Ja som zdravý navzdor štrapáciám nesmiernym po cestách,
         dňom-nocou konaných, po táboroch, strážach, úradoch, komandách, staniciach železničných,
         agentoch, komisároch všakových, a konečne agitáciami medzi ľudom naším zaneprázdnený. Teší
         a posilňuje ma duch zobudený národa nášho. Nikdy som nemal pochopu o tom, čo to za sila
         dôvera v kráľa! Ten ľud hotový je život a statky položiť za neho vo službe svojej národnej
         slobody. Čo inde státisíce zlatých, to pôsobí verné slovo jeho kráľa. Keď som ľudu
         zvestoval sľub kráľovský ochrany národností slovenskej proti prechmatom maďarizmu, hlava na
         hlavu chceli s nami! No — vyjmúc starého Lališa, ktorý konečne nedal sa odpudiť — my
         vybrali si len mladšie mužstvo.
   </p>
   <p>
    Dnes budeme už v Tešíne. Preto končím, len ešte dodajúc, že po ceste nás vyše osemdesiat
         chlapov vojsko sympaticky vítalo, česť vojenskú nám vzdávalo. V Písku sme videli junač túto
         idúcu do Itálie; v okamihu rozletel sa chýr, kto sme, a tu všetky vagóny ozvali sa piesňou:
         „Hej, Slovania!“ V Prerove vyhľadal ma vo vagóne námestník moravský gróf Lažanský
    <sup>
     [
     <a class="footnote" href="#ftn.id2580958" name="id2580958">
      118
     </a>
     ]
    </sup>
    a žiadal ma o možné šetrenie Budatína, kde jeho sestra je za Čákym. Tak dostali
         sme sa do Ostravy, skadiaľ na vozoch rekvirovaných dnes zavčas rána naša junač odpravila sa
         k Tešínu. — Bozkávam Ťa i ostatných milých; Svetuš nech mamu poslúcha. Zbohom!“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580260" name="ftn.id2580260">
        101
       </a>
       ]
      </sup>
      <span class="emphasis">
       <em>
        na Linec s poštovým rýchlikom
       </em>
      </span>
      , rozumej rýchlym poštovým
               vozom
     </p>
    </div>
    <div class="footnote">
     <p>
      <sup>
       [
       <a class="para" href="#id2580298" name="ftn.id2580298">
        102
       </a>
       ]
      </sup>
      <span class="emphasis">
       <em>
        Caesar Václav Messenhauser
       </em>
      </span>
      (1813 — 1848), veliteľ viedenskej
               národnej gardy. Viedol obranu Viedne proti cisárskemu vojsku veľmi obozretne. Po
               porážke maďarskej revolučnej armády pri Schwechate neušiel, ale sa u vojenského súdu
               sám prihlásil. Bol ním odsúdený na smrť a zastrelený napriek príhovorom ríšskej i
               mestskej rady a početných priateľov.
     </p>
    </div>
    <div class="footnote">
     <p>
      <sup>
       [
       <a class="para" href="#id2580329" name="ftn.id2580329">
        103
       </a>
       ]
      </sup>
      <span class="emphasis">
       <em>
        Hraničiarov a serežanov.
       </em>
      </span>
      Mužskí obyvatelia už spomenutej
               Vojenskej hranice boli trvale vojakmi-hraničiarmi a žili v rodinných zádruhách
               (kolektívoch). Serežani boli vybraní poddôstojníci z hraničiarskych plukov,
               obstarávajúci bezpečnostnú službu vo Vojenskej hranici, vybavovanie dôležitých
               posolstiev a pod. Za vojny slúžili ako ordonanci pri vyšších veliteľstvách, Gustáv K.
               Zechenter, ktorý z priameho postrehu poznal viedenskú revolúciu, v spomenutom
               vlastnom životopise charakterizoval serežanov ako — česť výnimkám — lúpežných
               vrahov.
     </p>
    </div>
    <div class="footnote">
     <p>
      <sup>
       [
       <a class="para" href="#id2580383" name="ftn.id2580383">
        104
       </a>
       ]
      </sup>
      <span class="emphasis">
       <em>
        rozložte vec kniežaťu
       </em>
      </span>
      , rozumej Windischgrätzovi
     </p>
    </div>
    <div class="footnote">
     <p>
      <sup>
       [
       <a class="para" href="#id2580460" name="ftn.id2580460">
        105
       </a>
       ]
      </sup>
      nem. Rakúsky korešpondent. — Maďari poplietl hlavy sedliakom, takže nikto z nich
               sa k nám nepripojil. Potrebujeme ľudí, ktorí zaúčinkujú na národ, a to svojimi
               menami, tak aj bezprostredným stykom. Je to nezodpovednosť, že v tomto okamihu
               nepripojil sa k nám nikto z vodcov slovenského pohybu. Keďže tak mnoho ľudských
               životov bezcieľne postavili na kocku, uťahujú sa práve v tej chvíli, kde by ich
               tunajšia prítomnosť jediná a sama niečo osožila, a nikoho z nich nevidieť na jeho
               mieste.
     </p>
    </div>
    <div class="footnote">
     <p>
      <sup>
       [
       <a class="para" href="#id2580490" name="ftn.id2580490">
        106
       </a>
       ]
      </sup>
      chorv. Áno, áno.
     </p>
    </div>
    <div class="footnote">
     <p>
      <sup>
       [
       <a class="para" href="#id2580500" name="ftn.id2580500">
        107
       </a>
       ]
      </sup>
      Knez (chorv.), ktoré tu Hurban podáva poslovenčene.
     </p>
    </div>
    <div class="footnote">
     <p>
      <sup>
       [
       <a class="para" href="#id2580518" name="ftn.id2580518">
        108
       </a>
       ]
      </sup>
      nem. polovičaté opatrenia
     </p>
    </div>
    <div class="footnote">
     <p>
      <sup>
       [
       <a class="para" href="#id2580527" name="ftn.id2580527">
        109
       </a>
       ]
      </sup>
      chorv. v božom mene
     </p>
    </div>
    <div class="footnote">
     <p>
      <sup>
       [
       <a class="para" href="#id2580566" name="ftn.id2580566">
        110
       </a>
       ]
      </sup>
      <span class="emphasis">
       <em>
        Gen. Karl Zeisberg
       </em>
      </span>
      (1788 — 1863), v septembri r. 1848 bol
               šéfom generálneho štábu u Jelačića. Zúčastnil sa na bitke pri Schwechate a v zime r.
               1848 — 49 na zimných vojnových operáciách v Uhorsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2580585" name="ftn.id2580585">
        111
       </a>
       ]
      </sup>
      <span class="emphasis">
       <em>
        pred kartou kraja nášho
       </em>
      </span>
      , rozumej pred mapou
     </p>
    </div>
    <div class="footnote">
     <p>
      <sup>
       [
       <a class="para" href="#id2580616" name="ftn.id2580616">
        112
       </a>
       ]
      </sup>
      <span class="emphasis">
       <em>
        Robert Blum
       </em>
      </span>
      (1807 — 1848), nemecký spisovateľ a politik, člen
               ľavice vo frankfurtskom parlamente. Poverený odovzdať revolučnej Viedni súhlasnú
               adresu ľavice, zostal v meste a zúčastnil sa v boji na barikádach. Za to ho reakcia
               zatkla a dala popraviť.
     </p>
    </div>
    <div class="footnote">
     <p>
      <sup>
       [
       <a class="para" href="#id2580640" name="ftn.id2580640">
        113
       </a>
       ]
      </sup>
      nem. izbový radca (domáci radca)
     </p>
    </div>
    <div class="footnote">
     <p>
      <sup>
       [
       <a class="para" href="#id2580650" name="ftn.id2580650">
        114
       </a>
       ]
      </sup>
      nem. komorník
     </p>
    </div>
    <div class="footnote">
     <p>
      <sup>
       [
       <a class="para" href="#id2580735" name="ftn.id2580735">
        115
       </a>
       ]
      </sup>
      chorv. Čo nového, junáci, čo hovorí knieža?
     </p>
    </div>
    <div class="footnote">
     <p>
      <sup>
       [
       <a class="para" href="#id2580756" name="ftn.id2580756">
        116
       </a>
       ]
      </sup>
      chorv. Ach, čo, zostaňte tu!
     </p>
    </div>
    <div class="footnote">
     <p>
      <sup>
       [
       <a class="para" href="#id2580802" name="ftn.id2580802">
        117
       </a>
       ]
      </sup>
      <span class="emphasis">
       <em>
        Drahá Anička
       </em>
      </span>
      , rod. Jurkovičová (1824 — 1905)
     </p>
    </div>
    <div class="footnote">
     <p>
      <sup>
       [
       <a class="para" href="#id2580958" name="ftn.id2580958">
        118
       </a>
       ]
      </sup>
      <span class="emphasis">
       <em>
        Gr. Leopold Lažanský
       </em>
      </span>
      (1808 — 1860), bol v r. 1847 — 1860
               miestodržiteľom na Morave
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580986">
       </a>
       III
      </h2>
     </div>
    </div>
   </div>
   <p>
   </p>
   <p>
   </p>
   <p>
    Celý Tešín bol na nohách. Obdiv spôsobilo naše národné vojsko. Bloudek doviedol so sebou
         z Prahy čerstvú českú junač. S našimi Myjavcami a Vrbovčanmi boli už v Ostrave zmiešaní a
         vojensky zorganizovaní. Zbroj naša bola síce biedna. Zo starých magazínov dali mužstvu
         nášmu pušky ešte na kremeň, také nemotorné hákovnice,
    <sup>
     [
     <a class="footnote" href="#ftn.id2581010" name="id2581010">
      119
     </a>
     ]
    </sup>
    ktoré pri každom výstrele dávali zauchá junači našej. To musel dákysi rakúsky
         diplomat vynájsť túto flintu. Dôstojníci naši a mužstvo zachovali si z prvého povstania
         ktorý ten štuc alebo i duplonku
    <sup>
     [
     <a class="footnote" href="#ftn.id2581036" name="id2581036">
      120
     </a>
     ]
    </sup>
    na kapsle. Rovnošaty sme nemali. Každý bol vo svojom národnom kroji.
   </p>
   <p>
    Podplukovník Frischeisen i so sborom dôstojníckym nás nedočkavo a netrpezlivo už
         očakávali a veľmi srdečne prijali. Prvá naša práca bola dorozumieť sa s náčelníkom odradu
         tohoto cisárskeho vojska, aby nebolo pochyby ohľadom jednotlivých agentov v národe.
         Podplukovník Frischeisen bol mužom zo všetkých ohľadov na svojom mieste, vysoko vzdelaný a
         v otázkach hýbavších vtedy mysľami národov úplne orientovaný. Ku bližšiemu označeniu pomeru
         jeho k národu slovanskému pripomeniem, že náležal sám k vyšším kruhom českej národamilovnej
         šľachty. Bol švagrom šľachetného českého patriota baróna Neuberga. Menovite nám Slovákom
         bol veľmi sympatickým. „Mojou úlohou je byť vám vojensky na podpore; moja sila je malá,
         záležať bude prospech diela teda na vašej činnosti v národe slovenskom. Či sa zmôže národ k
         energickému odmietnutiu Kossuthových agitátorov, to ja neviem; mojím zdaním bolo by treba s
         väčšou mocou razom vystúpiť. No tam hore nezdajú sa mať dostatočného rozhľadu v možných
         nebezpečenstvách; ako hovorím, sila naša je slabá k podniku. Medzitým dôverujme v Boha,
         ktorý riadi veci národov.“ Tak prehovoril k nám Frischeisen. Spísali sme protokol o porade
         našej dňa 28. novembra a kurierom do Viedne oznámili hotovú organizáciu. Frischeisen spolu
         s národnou radou podpisoval príhlasy k národu slovenskému. Sám v príhlase tlačenom v Tešíne
         a upravenom ako na jednotlivé úrady, tak na jednotlivé osoby nasledovne vyhlásil naše
         spojenie:
   </p>
   <p>
    „V presvedčení tom, že Slováci svojmu kráľovi voždy verní a šľachetní, slobody im od
         nášho spoločného cisára a kráľa udelené, t. j. rovnoprávnosť všetkých národností, rečí,
         náboženstiev a stavov, zrušenie panštiny vskutku si žiadajú a ďalej otrokmi maďarských
         buričov pod zradným Kossuthom zostať nechcú, posiela ma v mene jeho jasnosti cisára a kráľa
         náš pán poľný maršal knieža Windischgrätz so statočným vojskom od statných slovanských
         patriotov, pod vedením dobre zmýšľajúcich slovenských krajanov a priateľov, pp. Hurbana,
         Štúra, Bloudka, Zacha atď. do Slovenska, aby tie ťažké okovy, do ktorých maďarskí buriči
         užívaním hrozných prostriedkov a nepočetných bezbožností statočných Slovákov okuli, na veky
         boli rozlomené, a aby nešťastní Slováci k tej slobode sa priviedli, ktorú náš
         najdobrotivejší cisár a kráľ všetkým obyvateľom svojich krajín bez rozdielu s otcovským
         úmyslom udelil.“
   </p>
   <p>
    V príhlase tom, vlastne v otvorenom liste, v každom jednotlivom prípade vlastnoručne
         Frischeisenom podpísanom stojí i táto hrozba: „Kto maďarských buričov na akýkoľvek spôsob
         napomáha, s nimi do porozumenia vstupuje, alebo ich činnosti tam, kde by jej prekážky
         položiť mohol, dopúšťa, stáva sa vinným zrady a ako zradca podľa vojenských zákonov sa
         odsúdi. Tak aj jeden každý do celkovitej záhuby padne, kto proti cisársko-kráľovskému
         vojsku alebo proti slovenskému s nami k jednému vlasteneckému, šľachetnému, bratsky
         spojenému povstaniu slovom lebo skutkom niečo podniká.“
   </p>
   <p>
    Život v Tešíne bol na konci novembra a začiatkom decembra roku 1848 veľmi pohnutý. Naše
         dobrovoľníctvo a dôstojníci vojenskí boli interesantným predmetom pre Tešínčanov. Celé
         mesto, rozumej jeho slovanskú väčšinu, sympatizovalo s nami; Frankfurťáci
    <sup>
     [
     <a class="footnote" href="#ftn.id2581147" name="id2581147">
      121
     </a>
     ]
    </sup>
    utiahli sa do svojich svätýň. Nielen vojenskí dôstojníci nám a my im dávali sme
         ku pocte obedy a večere, ale i prednejší občania tešínski a vyššia šľachta z okolia
         pozývali nás k sebe. Čata naša medzitým cvičila sa v zbroji a pochodoch. Prípitky na
         myšlienky, udalosti a osoby v prúde časovom vyznačené, vzťahujúce sa rozohrievali dušu a
         ideu boja ožiarovali. Tamojšia čitáreň slovanská dôkladne využila tejto príležitosti k
         schyteniu sa na krídla z omráčenia germanizačného. Tu schodili sme sa s vlastencami
         slovansko-sliezskymi. Nádej na obživenie monarchie jednotnej pri rozličnosti
         rovnouprávnených, slobodných národov boli veliké. Život sa skutočne jagal ružovými nádejami
         a tá nádej skvelá ofarbila dojímavou krásou i nastávajúce nebezpečenstvá. Ja a Štúr kúpili
         sme si tuná prostredníctvom mešťanostu a priateľov tunajších od známeho farára jeden pár
         silných koní a krytý koč, primeraný k nastávajúcemu ťaženiu zimušnému, ktorý záprah náš mal
         potom celú históriu, lebo šľachetní Maďari kroz pisálka svojho, vyšibaného trestanca Karola
         Paltaufa, po zakončenej vojne dali rozhlásiť, že som tie kone a koč Čákymu z Budatína
         odviedol, takže musel som im na hlavu hodiť ich zločinnú lož od patričných donesenými
         svedectvami. Nuž ale ani tým ešte nebol koniec histórie, lebo jeden sotynský lazár, akýsi
         Šimon Zmertych, po tridsiatich rokoch vyhrabal Paltaufove brožúry a začal v Libertinyho
    <sup>
     [
     <a class="footnote" href="#ftn.id2581192" name="id2581192">
      122
     </a>
     ]
    </sup>
    muchotrávke nanovo ohrievať túto lož, pridajúc ešte ku koňom i hodvábne šaty
         Čákyčky-Lažanskej, ktoré som mal z Budatína odniesť a svoju ženu do nich obliecť! Ja som
         zveril porote svoju česť a zažaloval utrhača, ale prešporská porota Zmertycha jednohlasne
         oslobodila! Nuž lžou a utrhačstvom to bolo predsa! Sú že to za rozpomienky! Nuž ale sú
         rozpomienky, ktoré mi robia žart, lebo
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       „Pravda nezná ustoupiti zlobě,
      </em>
     </span>
     <br/>
     <span class="emphasis">
      <em>
       ku cti jsou jej slova rouhavá,
      </em>
     </span>
     <br/>
     <span class="emphasis">
      <em>
       blud a šalba hlupců ku ozdobě.“
      </em>
     </span>
    </p>
   </div>
   <p>
   </p>
   <p>
   </p>
   <p>
    spieva zlatoústy Kollár.
   </p>
   <p>
    Dňa 3. decembra pri Tešíne v dedinke Ropiči koncentrovali sme svoje čaty, vojsko i
         dobrovoľníctvo. Zôkol-vôkol bolo vojsko, v prostriedku dobrovoľníctvo. Frischeisen držal
         veľmi krásnu reč k vojsku, v ktorej predstavil im spolubojovníkov za slobodu a právo národa
         slovenského a odporučil ich kamarátstvu a bratstvu vojenskému ako spolubojovníkov svojich.
         Menovite predstavil nás — mňa, Štúra, Bloudeka, Zacha atď. — ako náčelných vodcov národa
         slovenského, ktorý čaká nás všetkých, aby spolu s nami povstal k obrane trónu a práv
         národných proti mätežníkom Kossuthovým. Po jeho reči so zápalom prijatej držal som ja reč k
         dobrovoľníkom a vysvetlil im úlohy, ktoré nás čakajú v nastávajúcich bojoch. A poneváč ešte
         dosiaľ neboli sprisahaní na zástavu našu spojenú s cisársko-kráľovským vojskom, vyložil som
         im význam vojenskej prísahy. Po vybavenej slávnosti pohli sme sa v odradoch pravidelne
         zriadených k Jablunkovu.
   </p>
   <p>
    V Návsi u farára Winklera
    <sup>
     [
     <a class="footnote" href="#ftn.id2581294" name="id2581294">
      123
     </a>
     ]
    </sup>
    našli sme, Štúr a ja, malý príjemný oddych po namáhavých dňoch. Návsania
         pohostinne prijali ubytovanie čaty dobrovoľníckej. Vojsko tiahlo do Jablunkova a až na
         staré jablunkovské šiance, menovite stotník Ševic (Chevitz) s kompániou Palumbiňákov
    <sup>
     [
     <a class="footnote" href="#ftn.id2581315" name="id2581315">
      124
     </a>
     ]
    </sup>
    zaujal pozíciu tu najviacej kupredu, ku cieľu operácií našich potisnutú.
         Winkler nás požehnal a vyprevadil dňa 4. decembra do Jablunkova. Clivo nám bolo okolo srdca
         pri lúčení sa. Winkler mal síce ružové nádeje, ale myslel, že národ slovenský ešte nie je
         dozretý pre energickejší odpor proti maďarizmu, medzitým však opieral svoje nádeje na
         dynastiu, ktorá tak slávnostne zaručila rovnoprávnosť národov. V dome jeho našli sme za
         dvadsaťštyri hodín opravdivé pookriatie. Proroci národní pod jalovcom božieho riadenia!
   </p>
   <p>
    V Jablunkove ubytovaný som bol u pána Filipa, dôchodného arcikniežaťa Albrechta,
    <sup>
     [
     <a class="footnote" href="#ftn.id2581350" name="id2581350">
      125
     </a>
     ]
    </sup>
    kde som v rodine tejto ako teraz na krátko, tak pri spiatočnom ťahu za dlhší
         čas veľmi veľkou pohostinnosťou a priazňou srdečnou opatrovaný bol. Tu prestalo naše
         pokojné žitie na zemi priateľskej a začali pochody na zemi domácej, vraždou a rozbrojmi
         rozoranej.
   </p>
   <p>
    Dňa 4. decembra prestúpili sme hranice deliace Sliezsko od Slovenska. Hlbokou dolinou,
         priesmykom Jablunkovským, mali sme namierené na prvú stanicu slovenskú, mestečko Čadcu. Po
         návršiach v diali pozorovali sme nepriateľa, ktorý však uťahoval sa pred nami. Prvá to
         chyba stratégov maďarských ku prospechu nášmu, lebo možno že by nám, malému sboru, nebolo
         sa podarilo nebezpečný, ľahko obraňovať sa dajúci priesmyk mocou vziať; tak sme sa dostali
         cez potyčky až na koniec priesmyku; tu však neďaleko krčmy s niekoľkými domkami zdalo sa,
         že sa nám nepriateľ ponúkne, bo zastal tam v sile asi päťsto chlapov. No keď priblížili sme
         sa na tisíc krokov, cúvli, a akonáhle zbadali, že obe naše krídla obchádzajú si túto
         pozíciu, pobrali sa šťastne ďalej bez výstrelu. My obsadili krčmu a po polhodinovom oddychu
         tiahli sme ďalej ku Čadci. Plenkleri naši
    <sup>
     [
     <a class="footnote" href="#ftn.id2581414" name="id2581414">
      126
     </a>
     ]
    </sup>
    očistili návršia, po ktorých k Čadci umykali gardy maďarské. Tak zastali sme
         pred samou Čadcou; proti nám stálo do tisícštyristo chlapov. Obranná sila táto rovnala sa
         našej útočnej sile. Most cez Kysucu zhádzaný reparovali naši pionieri a my chceli brať
         mesto útokom. Centrum naše stálo na ceste za riečkou, raketová batéria
    <sup>
     [
     <a class="footnote" href="#ftn.id2581436" name="id2581436">
      127
     </a>
     ]
    </sup>
    naša medzi nami, obe krídla útočili na obe krídla maďarské, obsadivšie návršie.
         Jedni, zaneprázdnení s prípravami a manévrami týmito, druhí, zaujatí s naprávaním mosta,
         dosiahli víťazstvo, lebo ako sa centrum naše hrnulo na most, obe krídla naše spúšťali sa už
         do mesta a celá čadčianska posádka bez výstrelu v divom úteku zametala ku Kysuckému Novému
         Mestu. Čo to bolo za vojsko, zvedeli sme zo dvoch ukoristených zástav, z ktorých jedna
         náležala 17. bataliónu honvédov.
    <sup>
     [
     <a class="footnote" href="#ftn.id2581463" name="id2581463">
      128
     </a>
     ]
    </sup>
    Ale päť centov munície, zbroje kadejaké, súkno, baganče, batožina drobná
         dôstojníkov a podobné padlo do rúk vojska a dobrovoľníkov. Majora Balogha cestovné kožušiny
         a celý mobiliar
    <sup>
     [
     <a class="footnote" href="#ftn.id2581482" name="id2581482">
      129
     </a>
     ]
    </sup>
    pohodlného pána robili nám srdečný smiech.
   </p>
   <p>
    Tento útek musel byť panický, keď také veci ako zástavy, munícia a príručná batožina
         zostala za nimi. Tiež niekoľko vozíkov s koňmi dostalo sa našim do rúk. My sme hneď po
         zaujatí Čadce rozpustili i tak väčším dielom rozutekanú vrchnosť a ľudu dali vyvoliť z
         mužov dôveru ľudu požívajúcich správnu radu, ktorá mala bdieť nad poriadkom a vykonávaním
         lojálnych rozkazov vyšších vrchností. Národné zhromaždenie z mesta a okolia previedlo
         zorganizovanie vrchnosti. Vo dňoch 5., 6. a 7. decembra bolo celé okolie usporiadané. Z
         lapenej pošty dozvedeli sme sa o Mádyho, poštára a richtára čadčianskeho, besnom
         maďarónstve a službách, vykonávaných Kossuthovým vojskám; preto bol hneď lapený, ale vedel
         sa pred kapitánom štábu barónom Lewartovským
    <sup>
     [
     <a class="footnote" href="#ftn.id2581527" name="id2581527">
      130
     </a>
     ]
    </sup>
    očistiť, sľubujúc napotom vernosť zákonitému panovníkovi a šetrenie národnosti
         slovenskej. Na dobrestanie za neho kapitána Levartovského bol potom i od národnej rady a
         podplukovníka Frischeisena rehabilitovaný v úrade. Akýsi Patlay, cirkulárny notár,
    <sup>
     [
     <a class="footnote" href="#ftn.id2581551" name="id2581551">
      131
     </a>
     ]
    </sup>
    bol nám z hodnoverných dát udaný čo neskrotený agitátor, vyzvedač Kossuthov a
         terorista ľudu, ktorého sme tiež dodali pred súd; no i toho zaujal sa Lewartovský, bo mu
         vraj ruku dal na to, že viacej nebude preukazovať služby Kossuthovi. Slzy, sľuby, podlosť —
         všetko vymohli na Lewartovskom, takže nám pomaly jednanie Lewartovského prichodilo
         podozrivým. Ale nechali sme ho na pokoji, tým väčšmi, že ustavične predstieral i nám i
         Frischeisenovi inštrukcie kniežaťa Windischgrätza, ktorý ho menoval k sboru nášmu štábnym
         kapitánom. Ostatne on i u vojska i u nás nebol obľúbeným, takže začali sa spomínať už i
         súboje medzi ním a dajednými dôstojníkmi.
   </p>
   <p>
    Ja so Štúrom počas nášho pobytu na Čadci boli sme bytom i sytom u starkého dekana Daniša,
    <sup>
     [
     <a class="footnote" href="#ftn.id2581595" name="id2581595">
      132
     </a>
     ]
    </sup>
    horlivého Slováka. Jeho vplyvu mali sme čo ďakovať, že sa čadčianska mládež
         hojne prihlásila
    <sup>
     [
     <a class="footnote" href="#ftn.id2581610" name="id2581610">
      133
     </a>
     ]
    </sup>
    k našim dobrovoľníkom a stali sa z nich udatní vojaci.
   </p>
   <p>
    Dňa 7. decembra prerazili sme zase priesmyk čadčiansky až k Novému Mestu nad Kysucou bez
         odporu umelého, len miestami porýpaná zem dokazovala, že bola tu chuť stavať prekážky
         pochodu nášmu; no nebolo odvahy. Tak sme i túto hroznú dolinu, ponad brehy Kysuce, cez
         úžiny a útesy skalné, popod lesy husté a hory strmé vedúcu, opanovali bez značnejšieho
         odporu až k Novému Mestu Kysuckému. Útek maďarský z Čadce bol tak tuhý a kvapný, že sa ani
         v Novom Meste nezastavili a len k Budatínu ponáhľali, kde konečne našli pevný bol v
         čákovskom kaštieli a v prípade úteku otvorenú cestu cez most na ľavý breh Váhu a
         vlastenecké mesto Žilinu.
   </p>
   <p>
    My, pravda, majúc na práci organizáciu kraja, nemohli sme tak čerstvo pádiť za nimi. V
         Kysuckom Novom Meste našli sme ľud hrozne sterorizovaný, chabý, nerozumejúci rečiam a
         vyzvaniam našim. Dajedni predsa pripojili sa k nám, ostatní berúc deti na svoje ruky a ženy
         kľajúc prosili, aby sme im mužov nebrali! Rozumie sa, že sme ich nechali na pokoji, pojmúc
         len odhodlanejších dobrovoľníkov. Tu nás stihla úradná zpráva, že trón habsburských dŕžav
         nastúpil nový panovník František Jozef I.,
    <sup>
     [
     <a class="footnote" href="#ftn.id2581667" name="id2581667">
      134
     </a>
     ]
    </sup>
    potom ako Ferdinand V. a po ňom i najjasnejší otec panujúceho cisára zriekli sa
         panovania. Vojsko i dobrovoľníctvo bolo vzato pod prísahu novému zákonnému panovníkovi. Ja
         som dostal úlohu vojsku, ktoré bolo slovanské, i dobrovoľníctvu nášmu udalosť v slovančine
         vysvetliť a prísahu podľa formulára nemeckého v slovančine predriekať.
   </p>
   <p>
    Slávnosť to bola veľadôležitá v deň pred historickou udalosťou, ktorá na nás čakala.
   </p>
   <p>
    Deň 11. decembra stal sa sboru nášmu pamätným. Za rána zaľahla hustá hmla na Kysuciach.
         Nevidel si na krok pred sebou. Z opatrnosti museli sme stáť dve hodiny za mestom. Hmly
         prevalili sa a my stúpali napred. Na prvé predstráže maďarské natrafili sme pri Brodne,
         ktoré ale pred postupujúcim naším vojskom utiahli sa nazad bez výstrelu. Zrazu bližšie k
         Budatínu zočíme krížom cez dosť širokú dolinu Kysuckú tiahnuce sa priekopy, spredu kryté
         naváľanými stromami a kolmi.
   </p>
   <p>
    Lewartovský komandoval proti tejto záseke kavaleriu našu, pred ktorou tryskom letel náš
         galopník Vencel, Čech, odhodlaná chlapina, vyznačivšia sa už v septembri v bojoch okolo
         Bradla. Tento zbadal omyl prvý, bo za zásekou v jamách plno bolo honvédov, ktorí mysliac,
         že to úskoci poľskí prechodia na stranu maďarskú, vykríkli Venclovi v ústrety: „Éljen,
         poďte len k nám!“ a p. Zvrtol teda Vencel a povedal, čo je vo veci, a že tu nič nieto pre
         kavaleriu do činenia. Oveľa účinnejší bol manéver Bloudkov, ktorý s dobrovoľníkmi, majú k
         ruke udatného Karola Borika a ostatných dôstojníkov slovenských, tvoriac ľavé krídlo naše,
         zaobišli návrším a namierené mali na kanóny za onými zásekami postavené. Honvédi v zásekoch
         pozde zbadali, že sú na omyle, a začali páliť po obrátivšej sa naspäť našej kavalérii. Ale
         vtedy už zbadali i široké klobúky a ohromné hákovnice s bodákmi našich povstalcov na
         návrší; tu bol zase útek všeobecný od zásekov, ktoré vo chvíli naši pionieri odstránili a
         jamy vyrovnali. Ľavé naše krídlo medzitým po návrší postupujúc zháňalo plenklerov
         maďarských dolu k Budatínu, kam i komandant maďarský kanóny svoje stiahol a nad cestou pred
         Budatínom ich umiestil. Bloudek s Borikom stáli dobrých dvetisíc krokov pred centrom našim,
         z regulárneho vojska záležajúcim. Lewartovský poťahoval z poľnej fľašky a často konfúzne
         rozkazy vydával. Tak jeden raz volal na čatu švaližerov ťažkých
    <sup>
     [
     <a class="footnote" href="#ftn.id2581748" name="id2581748">
      135
     </a>
     ]
    </sup>
    vtedy, keď Maďari stáli na vŕšku: „Cavallerie vor!“
    <sup>
     [
     <a class="footnote" href="#ftn.id2581762" name="id2581762">
      136
     </a>
     ]
    </sup>
   </p>
   <p>
    Bloudek medzitým vždy väčšmi ohrozoval delá maďarské, až k obrane tých stiahla sa k
         samému Budatínu celá sila Maďarov. Tu sa naša polbatéria rakétlov dokázala veľmi záslužnou,
         bo medzitým, čo panika pred rútiacimi sa „kopaničiarmi“ v širokých klobúkoch, dlhých
         halenách s nesmierne velikými puškami, rúkajúcimi sťa malé kanóny, plašila peších, tri
         batalióny honvédov, padli doprostred batérie kanónov maďarských, na návrší pred Budatínom
         postavených, dve bomby, a ak už sikot v povetrí plašil konstvo i ľud, celkovitý zmätok
         spôsobilo rozpľasknutie sa na návrší raketlí našich. Následkom toho hneď stiahli si Maďari
         kanóny a dali sa ich prepravovať cez most na druhý breh Váhu. Kaštieľ bol v okamžení
         vyprázdnený. Pokrytý stôl pre päťsto hostí nestihli strhnúť, ale nechali všetko v „štychu“.
         Dobrovoľníci pálili najprv z návršia, potom z kaštieľa samého za prchajúcimi. Nejeden
         zrútil sa z mosta do Váhu.
   </p>
   <p>
    Kým vojsko postúpilo, bol už aj obed, uchystaný pre Maďarov, zjedený od slovenských
         dobrovoľníkov. Intermezzo
    <sup>
     [
     <a class="footnote" href="#ftn.id2581811" name="id2581811">
      137
     </a>
     ]
    </sup>
    krvavé stalo sa v tú chvíľu, keď dobrovoľníctvo z návršia zrútilo sa do
         Budatína, že dajedni opozdivší sa honvédi zostrelení boli prv, než mohli sa spasiť útekom
         na most. Vtedy i akási dáma v tom okamihu, keď Vencel, Zachom poslaný, ponáhľal sa do
         kaštieľa, vypálila pištoľ na Vencla, ale netrafila a bola na mieste dobrovoľníkmi
         rozstrieľaná. Maďari vidiac, že ich vojsko neprenasleduje a iba dobrovoľníci vpredku sú,
         osmelili sa na brehu Váhu rozpostaviť svoje delá a pálili do Budatína, skadiaľ sypal sa
         oheň puškový a pozdejšie i raketlí, ktoré Bloudek sem poslal. Mostnice, z mosta
         pozhadzované, počali už dobrovoľníci späť klásť na most, ale oheň kanónový im prácu zmaril,
         takže už len do temnej noci zamieňali sa obojstranné výstrely z tejto a tamtej strany Váhu.
   </p>
   <p>
    Konečne zišla sa v susedstve jednej stodoly pri Budatíne vojenská rada. Podplukovník
         Frischeisen prišiel pešo, Levartovský podobne pešo a potrunčený nadporučík od svaližerov,
         adjutant Novotný, Jaroslav Borik, Ľudovít Štúr a ja. V plnej hudbe streľby, kanónov,
         pušiek, sikotu raketlí a hvizde guličiek štucových rozvažovala sa situácia okamženia. Most
         bol by pred hodinou mohol byť vzatý, bo Maďari utekali a iba následkom vzdialeného vojska
         nabrali smelosti vrátiť sa k mostu. Teraz je nemožnosť vziať most. V tejto chvíli odfúkne
         mi na sluchách ležiaci svíb vlasov guľka a medzi mnou a podplukovníkom vrazí do stodoly.
         Frischeisen spadol, ale hneď vstal a spytoval sa: „Wer ist todt? Wen hats getroffen?“
    <sup>
     [
     <a class="footnote" href="#ftn.id2581882" name="id2581882">
      138
     </a>
     ]
    </sup>
   </p>
   <p>
    To bola posledná, ako zdalo sa, zo štuca pochodiaca guľka; potom už pomaly utíchala
         streľba. Boj trval úplných päť hodín, od jednej do šiestej večer. Po celý ten čas nebolo
         vidno Lewartovského, po ktorom sa ustavične podplukovník domáhal, a nemohol sa ho dovolať.
   </p>
   <p>
    Dobrovoľníci, desať chlapov Vrbovčanov, zniesli sa z hrebeňa vývodiaceho nad Váhom dolu
         medzi vŕby na pravom brehu Váhu pozvyš kaštieľa, pálili na most a za most; tu prišiel
         Lewartovský k nim a odhováral ich od darobného boja, bo vraj nemajúc kanónov, kanóny
         nepriateľské umlčať nemôžeme. Bloudek ho pridrapil pri tejto agitácii, z čoho mu aj výčitky
         robil.
   </p>
   <p>
    V rade vojenskej bol prvý Lewartovský, ktorý radil k ústupu na Čadcu a k vyčkaniu tam
         výdatnejšej pomoci. My sme so Zachom a Bloudekom radili zostať na mieste a vyčkať pomoc.
         Vojsko nedôverovalo okolitému ľudu, tým menej, že práve pri skončenej porade patrola naša
         doviedla hlavného agitátora Kossuthovho z Varína, istého Šimonika,
    <sup>
     [
     <a class="footnote" href="#ftn.id2581931" name="id2581931">
      139
     </a>
     ]
    </sup>
    farára varínskeho, ktorého so zbrojou v ruke na čele tlupy gardistov varínskych
         zlapala. Jeho ľud ho v „štychu“ nechal, spasiac sa útekom, a Šimonik potom vyznal všetko,
         čo mali v pláne. Že totiž mali nás prepadnúť zo strany bytčianskej a varínskej súčasne.
         Falošným chýrom zvedení, že my sme už na úteku, chceli nám vpadnúť do boka. My poslali sme
         Šimonika do Olomouca. Jedni hovorili, že guľka medzi nás vpadlá z tej varínskej strany
         pochodila, čo ostatne vyšetrovať nebolo kedy.
   </p>
   <p>
    Deň 11. december bol skutočne dňom dobrovoľníkov slovenských. I dôstojníci vojenskí
         velikú chválu vzdávali vodcom a dobrovoľcom našim.
   </p>
   <p>
    Od Budatína my na Čadcu, Maďari z Budatína v tú istú noc zašli až do Predmiera.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581010" name="ftn.id2581010">
        119
       </a>
       ]
      </sup>
      <span class="emphasis">
       <em>
        Pušky ešte na kremeň
       </em>
      </span>
      , ktoré sa zapaľovali kresaním naň. Boli
               veľmi nemotorné a zastaralé. Hákovnice = ťažké pušky so značným odrazom pri streľbe,
               na zachytávanie ktorého mali na spodku pažby hák (vidlicu).
     </p>
    </div>
    <div class="footnote">
     <p>
      <sup>
       [
       <a class="para" href="#id2581036" name="ftn.id2581036">
        120
       </a>
       ]
      </sup>
      <span class="emphasis">
       <em>
        Štuc
       </em>
      </span>
      (štulc) bol ľahká poľovnícka puška.
      <span class="emphasis">
       <em>
        Duplonka
                  na kapsle
       </em>
      </span>
      bola puška s dvoma hlavňami, tiež vlastne poľovnícka.
     </p>
    </div>
    <div class="footnote">
     <p>
      <sup>
       [
       <a class="para" href="#id2581147" name="ftn.id2581147">
        121
       </a>
       ]
      </sup>
      <span class="emphasis">
       <em>
        Frankfurťáci
       </em>
      </span>
      , Nemci, ktorí sympatizovali s postojom
               frankfurtského parlamentu, o ktorom sme už hovorili.
     </p>
    </div>
    <div class="footnote">
     <p>
      <sup>
       [
       <a class="para" href="#id2581192" name="ftn.id2581192">
        122
       </a>
       ]
      </sup>
      <span class="emphasis">
       <em>
        Gustáv Libertiny
       </em>
      </span>
      , rodom z Krupiny (nar. r. 1839), nitriansky
               školský inšpektor, veľký maďarizátor, popredný funkcionár Femky. Redigoval dva
               plátky: Felvidéki nemzetőr (1882 v Hlohovci) a Felsőmagyarországi nemzetőr (1883,
               Nitra). V prvom vyšli Zmertychove nepravdy o Hurbanovi (v č. 2 — 10).
     </p>
    </div>
    <div class="footnote">
     <p>
      <sup>
       [
       <a class="para" href="#id2581294" name="ftn.id2581294">
        123
       </a>
       ]
      </sup>
      <span class="emphasis">
       <em>
        Jan Winkler
       </em>
      </span>
      , sliezsky český buditeľ, bol ev. farárom v
               Návsí.
     </p>
    </div>
    <div class="footnote">
     <p>
      <sup>
       [
       <a class="para" href="#id2581315" name="ftn.id2581315">
        124
       </a>
       ]
      </sup>
      <span class="emphasis">
       <em>
        S kompániou Palumbiňákov.
       </em>
      </span>
      Vtedajšie rakúske pluky mali nielen
               označenia číslami, ale i podľa mien (Alexandrov pluk, podľa ruského cára, Palatínsky
               atď.). Podobne mala i Hurbanom uvádzaná stotina meno podľa Palumbiniho, bližšie
               neznámeho.
     </p>
    </div>
    <div class="footnote">
     <p>
      <sup>
       [
       <a class="para" href="#id2581350" name="ftn.id2581350">
        125
       </a>
       ]
      </sup>
      <span class="emphasis">
       <em>
        Arciknieža Albrecht
       </em>
      </span>
      (1817 — 1895), bol r. 1851 po Haynauovi
               guvernérom Uhorska, a to až do r. 1860, keď ho vystriedal Benedek. Bol z najbohatších
               veľkostatkárov rakúskych a najmä v Sliezsku mal rozsiahle majetky. Jeho nazval Petr
               Bezruč „markýzom Gerom“.
     </p>
    </div>
    <div class="footnote">
     <p>
      <sup>
       [
       <a class="para" href="#id2581414" name="ftn.id2581414">
        126
       </a>
       ]
      </sup>
      <span class="emphasis">
       <em>
        plenkleri naši
       </em>
      </span>
      (nem.), harcovníci, vojaci, určení na časté
               znepokojovanie nepriateľa
     </p>
    </div>
    <div class="footnote">
     <p>
      <sup>
       [
       <a class="para" href="#id2581436" name="ftn.id2581436">
        127
       </a>
       ]
      </sup>
      <span class="emphasis">
       <em>
        raketová batéria
       </em>
      </span>
      ; rakety vynašiel anglický generál William
               Congreve (1772 — 1828). Boli to zápalné rakety, inak prskavky, druh hrubej streľby
               ľahko prenosnej. Zastarali čoskoro po vojne z r. 1866.
     </p>
    </div>
    <div class="footnote">
     <p>
      <sup>
       [
       <a class="para" href="#id2581463" name="ftn.id2581463">
        128
       </a>
       ]
      </sup>
      <span class="emphasis">
       <em>
        honvédov
       </em>
      </span>
      (maď.), obrancov vlasti. Bolo to maďarské radové
               revolučné vojsko.
     </p>
    </div>
    <div class="footnote">
     <p>
      <sup>
       [
       <a class="para" href="#id2581482" name="ftn.id2581482">
        129
       </a>
       ]
      </sup>
      <span class="emphasis">
       <em>
        mobiliar
       </em>
      </span>
      (z lat.), hnuteľnosti, veľká batožina
     </p>
    </div>
    <div class="footnote">
     <p>
      <sup>
       [
       <a class="para" href="#id2581527" name="ftn.id2581527">
        130
       </a>
       ]
      </sup>
      <span class="emphasis">
       <em>
        Bar. Henrich Lewartowski
       </em>
      </span>
      (1810 — 1875), haličský Poliak,
               ktorý potom r. 1849 samostatne organizoval tretiu slovenskú dobrovoľnícku
               výpravu.
     </p>
    </div>
    <div class="footnote">
     <p>
      <sup>
       [
       <a class="para" href="#id2581551" name="ftn.id2581551">
        131
       </a>
       ]
      </sup>
      <span class="emphasis">
       <em>
        cirkulárny notár
       </em>
      </span>
      (lat), okolný notár, ustanovený pre niekoľko
               obcí
     </p>
    </div>
    <div class="footnote">
     <p>
      <sup>
       [
       <a class="para" href="#id2581595" name="ftn.id2581595">
        132
       </a>
       ]
      </sup>
      <span class="emphasis">
       <em>
        Fraňo Daniš
       </em>
      </span>
      (1796 — 1849), buditeľ slovenský, kat.
               dekan-farár na Čadci
     </p>
    </div>
    <div class="footnote">
     <p>
      <sup>
       [
       <a class="para" href="#id2581610" name="ftn.id2581610">
        133
       </a>
       ]
      </sup>
      <span class="emphasis">
       <em>
        že sa čadčianska mládež dosť hojne prihlásila.
       </em>
      </span>
      Podľa Mikšíčka
               ich bolo devätnásť, zväčša z Čadce.
     </p>
    </div>
    <div class="footnote">
     <p>
      <sup>
       [
       <a class="para" href="#id2581667" name="ftn.id2581667">
        134
       </a>
       ]
      </sup>
      <span class="emphasis">
       <em>
        František Jozef I.
       </em>
      </span>
      (1830 — 1916), nastúpil na trón 2.
               decembra 1848. Jeho otec, brat Ferdinanda V., František Karol (1802 — 1878), zriekol
               sa práva nástupníctva na prospech syna.
     </p>
    </div>
    <div class="footnote">
     <p>
      <sup>
       [
       <a class="para" href="#id2581748" name="ftn.id2581748">
        135
       </a>
       ]
      </sup>
      <span class="emphasis">
       <em>
        švaližerov ťažkých
       </em>
      </span>
      (z franc.), druh ľahkej jazdy, ozbrojenej
               iba šabľami, pištoľami a karabínami
     </p>
    </div>
    <div class="footnote">
     <p>
      <sup>
       [
       <a class="para" href="#id2581762" name="ftn.id2581762">
        136
       </a>
       ]
      </sup>
      nem. Jazda, napred!
     </p>
    </div>
    <div class="footnote">
     <p>
      <sup>
       [
       <a class="para" href="#id2581811" name="ftn.id2581811">
        137
       </a>
       ]
      </sup>
      <span class="emphasis">
       <em>
        intermezzo
       </em>
      </span>
      (tal.), vedľajšia príhoda, medzihra
     </p>
    </div>
    <div class="footnote">
     <p>
      <sup>
       [
       <a class="para" href="#id2581882" name="ftn.id2581882">
        138
       </a>
       ]
      </sup>
      nem. Kto je mŕtvy? Koho zasiahlo?
     </p>
    </div>
    <div class="footnote">
     <p>
      <sup>
       [
       <a class="para" href="#id2581931" name="ftn.id2581931">
        139
       </a>
       ]
      </sup>
      <span class="emphasis">
       <em>
        istého Šimonika
       </em>
      </span>
      , volal sa Jozef. Bol najprv uväznený, potom
               internovaný v kláštore, až sa po mnohých rokoch vrátil domov a dostal výnosnú faru v
               Tepličke.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581977">
       </a>
       IV
      </h2>
     </div>
    </div>
   </div>
   <p>
   </p>
   <p>
   </p>
   <p>
    Spiatočný ústup od Budatína na Čadcu bol dosť zdĺhavý, trval od siedmej hodiny večernej
         do štvrtej hodiny raňajšej 11. a 12. decembra. Šimonikova zpráva potvrdila sa, že naše milé
         slovenské gardy kysucké komandované boli vpadnúť nám do chrbta, alebo aspoň prekážky nám
         robiť pri ústupe. Skutočne teda pozhadzované boli môstky a my si ich museli oprávať; to
         bolo všetko, ostatné neviditeľní komandanti na Kysuciach prenechali národnej garde, t. j.
         úbohej sedľači, ktorá rozumne čakala s pokojom na svojich majorov a komandantov, a rada
         bola, že sme my opravili, čo ona pokazila. Bez najmenšej prekážky boli sme o 4. hodine na
         Čadci.
   </p>
   <p>
    Každý ústup je pre ustupujúceho mrzutou vecou, niet teda divu, že naši dobrovoľníci,
         ktorí svojimi hákovnicami zamieňali si výstrely s kanónami maďarskými, zle-nedobre hubovali
         proti komandu, ústup neodôvodnene poručivšiemu; oni, keď už nie v Žiline, chceli nasilu
         nocovať aspoň v Budatíne. Ako si podobnú mrzutosť do Predmiera ustupujúci Maďari zaháňali,
         o tom sme sa pozdejšie dozvedeli: oni jednoducho po svojich novinách ohlásili, že zvíťazili
         pri Budatíne, kde i ja som mal padnúť! Nuž tak oni to s tou milou lžou praktikujú ako vo
         vojne tak i v politike.
   </p>
   <p>
    My všetci boli náležite utrmácaní. Nebol to žart celý deň 11. decembra byť z Nového
         Mesta nad Kysucou na pochode a bojovať pred Budatínom, tento vziať a celú noc v tuhej zime
         stúpať od Budatína späť na Čadcu. Videl som, ako idúcky spia naši chlapi. Jasot povstal,
         keď zhliadli sme svietiť sa v oknách čadčianskych ranostajov. A naši junáci ešte k tomu
         komandovaní boli na predstráže! Kus to peknej skúsenosti vojenskej.
   </p>
   <p>
    Náš kočiš tiahol zrovna na faru, kde nás, Štúra a mňa, prijala teplá chyža pána
         farárova; dopoludnia spali sme bez pohnutia, a boli sme zobudení iba o jednej hodine k
         obedu dňa 12. decembra. „Tenkrát sa vám to nepoviedlo,“ hovoril velebný pán. „Nič to,“
         pretierajúc si oči, vetím, „qui nunquam male, nunquam bene;
    <sup>
     [
     <a class="footnote" href="#ftn.id2582068" name="id2582068">
      140
     </a>
     ]
    </sup>
    veď my to ponapravíme tak ako tie môstky, ktoré ste nám pokazili!“ Sadlo sa k
         obedu a rozhovor viedol sa o udalostiach včerajšieho dňa.
   </p>
   <p>
    Tento náš ústup dobrovoľný, bo nevynútený na sbore našom tak udatne bojovavšom, zavdal
         príležitosť tej strane, ktorá Janečka podporovala, vyjazdiť si na mňa a na Štúra a
         pripisovať nám nezdary tieto, naproti tomu Janečka, ktorý do pripravovaného nami okolia
         vtiahnul a za chrbtom Šimoničovho sboru na Myjave vylihoval,
    <sup>
     [
     <a class="footnote" href="#ftn.id2582094" name="id2582094">
      141
     </a>
     ]
    </sup>
    takto vyvyšovať: „Der seit der Septemberinvasion in der Slowakei rühmlich
         bekannte Janeček, seines kriegerischen Talentes wegen allgemein Žižka genannt (!?), steht
         neuerdings mit einer Bereitschaft von 1300 Bauern bei Myjawa und Wrbowce, und ruft die
         tapferen Vaterlandssöhne auf, sich ihm anzuschliessen und an dem Kampfe gegen die Magyaren
         ehrenvollen Antheil zu nehmen. Obwohl er bis jetzt (píše tak z Hodonína zo dňa 1. januára
         1849) nicht vorgerückt ist (kde my vtedy už druhý raz a teraz práve víťazne Budatín
         premohli a Žilinu zaujímali), hat er doch den Magyaronen durch Wegnahme einer
         beträchtlichen, für die Rebellen bestimmten Zahl Pferde, Wägen, Leder, Tuch u. s. w.
         fühlbaren Schaden zugefugt.“
    <sup>
     [
     <a class="footnote" href="#ftn.id2582138" name="id2582138">
      142
     </a>
     ]
    </sup>
    Orgánom tejto strany boli takzvané „Slavische Central-Blätter“.
    <sup>
     [
     <a class="footnote" href="#ftn.id2582157" name="id2582157">
      143
     </a>
     ]
    </sup>
    My ostatne neviedli v tom čase žiadnej polemiky so stranou, ktorá zaviazala sa
         nám verne chcieť bojovať i mrieť za práva národa slovenského, ponechajúc jej samej konať
         diela k tomuto cieľu namierené.
   </p>
   <p>
    Faktum neodškriepne je, že my hlasovali, ba i víťazne bojovali k cieľu zaujatia mostu i
         mesta Žiliny už dňa 1. decembra. No, nie menej isté faktum je, že sila naša bola
         prinepatrná k odváženiu sa k pretrhnutiu spojenia s úzadím naším prejdením za Váh. Medzitým
         odložená vec nebola stratená.
   </p>
   <p>
    My z Čadce utiahli sa k vyčkaniu pomoci na artilérii a myslivcoch
    <sup>
     [
     <a class="footnote" href="#ftn.id2582198" name="id2582198">
      144
     </a>
     ]
    </sup>
    do priesmyku a mestečka Jablunkova. Z tunajšieho života, keď vyjmem milé
         rozpomienky na dom pána Filipa, u ktorého som zase našiel milé pohostinstvo, ale i láskavú
         a útlu opateru. Bol som totiž po tých mnohých namáhaniach telesných a najmä poslednom
         ťažkom nočnom pochode reumatickou zimnicou prechorel.
   </p>
   <p>
    Po našom opustení Čadce počali i Maďari nanovo utáborovať sa v mestečku tomto a podobalo
         sa zaiste tomu, že dostaneme teraz kus krušnejšej práce ako prvý raz, keď akiste tí majori
         maďarskí tiež dačomu sa zo skutočného boja priučili. My sme v Jablunkove viedli život
         veselý, spoločenský a myseľ bodrá dôstojníkov i mužstva vzmáhala sa zo dňa na deň viacej,
         tobôž že už aj pomoc prichádzala a zprávy z iných táborov prichodili radostné. Robievali
         sme spoločné výlety do Tešína, iní dôstojníci naši i vojenskí brali zase účasť na hlučných
         poľovačkách, ku ktorým od tunajších statkárov bývali pozývaní. S velikým nadšením vítali
         sme príchod generála Götza a nadporučíka artilérie Hartmanna i dôstojníkov ostatných,
         prišlých jeden po druhom k zosilneniu odradu nášho.
   </p>
   <p>
    Mňa veľmi zaujímali najmä výlety na vedety
    <sup>
     [
     <a class="footnote" href="#ftn.id2582260" name="id2582260">
      145
     </a>
     ]
    </sup>
    naše a do tábora dobrovoľníckeho v Mostoch rozloženého, na hraniciach, kde som
         častejšie musel aj krotiť nespokojnosť našich gazdov, ktorí veľmi netrpezlive znášali toto
         „postávanie daromné“. Krem toho boli aj spravodlivé žaloby na nedostatky všelijaké.
         Reptanie bolo dosť všeobecné na nedostatočnú zbraň. „Nuž či je to nedostatočná zbraň?“
         pýtam sa v jednom prípade môjho Vrbovčana, stojaceho so svojou dlhou hákovnicou vedľa
         kamaráta majúceho rozkošný štuc. „Hja,“ vetí onen prvý, „ten má štuc spod Budatína!“ „No,“
         reku, „neboj sa, bratku, dostaneš i ty taký, keď zase prídeme s Maďarmi do styku.“ Zasmiala
         sa celá tlupa, v ktorej viacerí boli ozbrojení peknými puškami, štucmi a pištoľami spod
         Budatína. Raz na predstráž na samom vrchu postavenú príduc so Štúrom zostúpili sme z
         briežka ku stojacemu na stráži Čadčanovi. Severný vietor hvižďal a chlap vnove pristúpivší
         k nám prechodil sa lahodným krokom v čiernej krátkej bunke, vestu nezapätú. Oslovili sme ho
         sústrastne, že tuhý vietor duje. „Veru pofukuje,“ odvetil bez najmenšieho ťažkania sa a
         reptania a prechodil sa ďalej. Najotvrdlejší chlapi boli títo asi tridsiati Čadčania, ktorí
         najnovšie boli k nám pristúpili. Pozdejšie potom postarali sme sa o teplejšie obleky i
         týchto, ktorí do toho času iba svoje z domu prinesené rúcho mali. Boli i žaloby na chovu
         atď., čomu sme odpomohli.
   </p>
   <p>
    Pred sviatkami vianočnými dňa 23. decembra 1848 písal som žene nasledujúci lístok
         charakterizujúci naše položenie:
   </p>
   <p>
    „Dnes rok, duša drahá, boli sme spolu u tichého, blahého krbu domáceho, dnes rozdelení
         priestranstvami a rozvodnenou riekou udalostí iba túžime obapolne po sebe. To naše Vianoce
         dnes, to Štedrý večer náš so svojimi svätými rozpomienkami na Spasiteľa v plienkach
         ležiaceho v jasliach. Spasiteľa duší v tento čas radosti, veselosti svätíš a sláviš Ty v
         kruhu milej rodinky našej s detičkami milostnými, otcom milovaným, sestrami drahými a
         švagrom voždy dobromluvným, jasnomyseľným: ale ja v cudzom svete, v hluku búrnom, s mysľou
         túžob plnou po lepšom byte národa nášho. No i ja svätím pamiatku narodenia Spasiteľa nášho
         a z tej príležitosti želám vám, duše moje drahé, veselé a radostné Vianoce všetkým a najmä
         Tebe a tým dvom sirotočkám mojim. Nech vám dá ten víťazný Spasiteľ sveta šťastne prežiť i
         Vianoce i tento terajší preporod národa nášho, preporod z otroctva ku slobode a vidieť
         spolu so mnou posledný ten mráčik, zavierajúci celý ťah tých skazonosnýoh tučí a čiernych
         mrakov búrok týchto osudných. Daj nám, Bože náš, vidieť náš národ uvoľnený, vzdelaný a ku
         blahu vlastnému slobodne pracujúci. Spôsob nám, Bože, aby narodenie to Spasiteľa nášho bolo
         spasením i národu nášmu slovenskému, zajatému od národa Spasiteľa Krista neznajúceho a jeho
         prikázaniam vzdorujúceho. Amen.
   </p>
   <p>
    My tu čakáme na pomoc od cisára, ktorej tým viacej potrebujeme, že Maďari zosilnení
         zbierajú sa už okolo Čadce a menovite kanónmi dobre opatrení sú. Duch vo vojsku i
         dobrovoľníctve je výborný. Včera prišla i nám už celá batéria kanónov. Hlavným veliteľom
         nášho oddielu bude generál Götz. Naši dobrovoľníci ukoristili veľa pekných pušiek, štucov i
         vojenských kverov
    <sup>
     [
     <a class="footnote" href="#ftn.id2582374" name="id2582374">
      146
     </a>
     ]
    </sup>
    pod Budatínom a cvičia sa v streľbe. Robia si veliké nádeje, že ukoristia čo
         len dva kanóny a vycvičia sa v streľbe pri našej vnove prišlej batérii. Pekné, junácke sny,
         ale veru podľa toho, ako sa pri Budatíne dňa 11. decembra hnali naši zrovna len na kanóny,
         nie premrštené a nie nemožné.
   </p>
   <p>
    Neviem, či si sa už z Rusavy presťahovala do Prahy, či nie? Bár, ako sa zdá, Maďarom
         prešla už chuť urobiť Tebe a Svetušovi návštevu v Rusave! Medzitým ako uzavriete, tak bude
         dobre. Nám sa tu z tábora na hranici veľmi leskle maľuje situácia. Maďarónskeho junáctva sa
         naskrze neľakáme: je to chabý ľud, tí si len radi ostrôžkami a šabličkami brinkajú, a ich
         ľud bojovný, to sú väčšinou nahnaní slovenskí úbožiaci. Nuž aký tu boj? Každý maďarón je
         major a ten prvý dáva do nôh, kadenáhle zbadá, že to ide do naozaju! Tak sme to skúsili
         doteraz, uvidíme to iste opätovať sa dnes-zajtra. K tomu tyranstvo maďarské na jednej,
         odbojnosť proti kráľovi na druhej strane stenčuje ich silu a rozmnožuje naše rady. Očúvame
         tieto chýry: z Haliča tiahne Schlick,
    <sup>
     [
     <a class="footnote" href="#ftn.id2582426" name="id2582426">
      147
     </a>
     ]
    </sup>
    my tu na sliezskych hraniciach čakáme každej chvíle povel, dolu nižšie v Nitre
         Šimonić, knieža Windischgrätz na Dunaji, bán Jelačić za Dunajom, Srbi a Rumuni na dolnom
         Dunaji. To všetko čelí maďarskému tyranizmu oproti národom a odboju proti kráľovi. My
         žijeme v najlepších nádejach. Boh požehnaj boja nášho, ktorý sme podnikli k oslobodeniu
         národa nášho, k utvrdeniu zdedeného nami kráľa i trónu a k zjednoteniu sa národov
         rovnoprávnych ku spoločným blahodatným cieľom. Máme nádej, že o Novom roku budeme v Žiline,
         dotedy nečakajte už listu odo mňa.“
   </p>
   <p>
    Situácia bola v lístku tomto pravdivo líčená i proroctvo skoro navlas splnené s tým
         rozdielom, že nie prvého, ale druhého januára 1849 boli sme v Žiline. Nasledujúci priebeh
         mala druhá táto výprava naša na Budatín:
   </p>
   <p>
    Dňa 21. decembra pohla sa hlavná sila naša pod velením generála Götza priesmykom
         Jablunkovským po predošlom spôsobe ku Čadci bez najmenšieho odporu. Pred Čadcou sme zastali
         a poneváč maďarónski majori zavčasu mesto i miesta svoje opustili, nečakajúc výkladného,
         vtiahli sme do mesta a uhospodili sa vojenským spôsobom. Ja so Štúrom len zase u starkého
         Daniša, farára, kam ale ku sláveniu silvestrovského večera zišlo sa i veľa dôstojníkov.
         Pred polnocou bola zábava a o polnoci vítanie nového roku. Želali sme si vzájomne zdar
         zbraniam našim a šťastie i víťazstvo k dobrému kráľa i národov celej habsburskej ríše. Nový
         rok svitol s iskriacim sa mrazom, peknou inak pohodou, no zimou rabiátnou. Naši
         dobrovoľníci z Mostov na Turzovku uderili do Nového Mesta nad Kysucou, posilnení dvoma
         kompániami radového vojska. Zišli sme sa s nimi v Novom Meste. Minulej noci bola ukrutná
         zima, veľa našim poodzabovali uši.
   </p>
   <p>
    Na druhý január ustanovený bol útok na Budatín a Žilinu. Bloudek bol vypravený s
         Borikovou stotinou a dvoma stotinami vojska na Stredný Vadičov; hlavným veliteľom spojených
         týchto bojovníkov, národných povstalcov i vojska cisárskeho, bol Fraňo Zach. Generál Götz
         neváhal, poučený súc plukovníkom Frischeisenom o velikej schopnosti vodcov týchto našich
         povstalcov, dokázanej 11. decembra, zveriť im dôležitú úlohu túto vpadnutia Maďarom do boka
         pri Budatíne. Zach, Bloudek a Borik (Karol) vytiahli s čatou svojou miešanou hodinu
         popredku; my s generálom Götzom a batériou kanónov pod komandom Hartmanna pomaly stúpali
         sme napred, zastanúc na konci samého priesmyku nad Kysucou za malým návrším úplne tak, ako
         dňa 11. decembra rozložení boli Maďari. Hneď ako sme trúfali, že Zach a Bloudek s čatou
         svojou môžu byť na mieste, z ktorého ohroziť mali pravé krídlo Guyonovo
    <sup>
     [
     <a class="footnote" href="#ftn.id2582527" name="id2582527">
      148
     </a>
     ]
    </sup>
    (tento komandoval), ako i 11. decembra Maďarov pri Budatíne, vytrhli sme z
         priesmyku. Naša batéria postavila sa v rovine pod kolmým vrchom, za Kysucou vypínajúcim sa
         a okorunovaným zvedavými divákmi, ktorí ale akonáhle prvý šrapnel pred nami sa zatočivší a
         vnútro svoje dohora vysýpavší, ktoré gule svoje ta hore do vrchu vypustil, poľakaní
         rozutekali sa. Šrapnely Guyonove, bár dosť mal času čo i na kroky vymerať si priestor
         deliaci jeho a našu pozíciu, neškodili nám, padali jedny mŕtve, druhé roztreskli sa na
         hodný kus pred nami a tak ráňali len krovie na vrchu nad Kysucou. Nadporučík od artilérie
         Hartmann o 11. hodine dostal rozkaz od generála k započatiu kanonády. Prvý výstrel z kanóna
         Hartmannom učinený nesmierne rozčúlil nás, ktorí sme ešte nečuli hudby tejto na strane
         našej, ešte sme nečuli boli dotedy hudby tejto k oslobodeniu národa slovenského, po ktorej
         tak túžili sme všetci. Vo výstrele tom videli sme istú budúcnosť národa nášho. A za túto
         nádej hotoví sme boli v hlbinách duší svojich okamžite život položiť.
   </p>
   <p>
    Hneď za prvým výstrelom Hartmannovým v niekoľko sekundách pokračoval poručík Junglich
         ráznymi, po sebe idúcimi dvoma výstrelmi, a tak to išlo ďalej. Kanónové gule a šrapnely
         husto padali i medzi nás zo strany nepriateľskej, no málo škody pôsobili. Na protejšej
         strane na prvý verš našich diel stal sa zmätok, videli sme tlupu kolom kanónov
         nepriateľských najprv kolísať sa, potom ale vo dvoje sa rozdeliť. Streľba obojstranná
         stála, keď tu generál zavolal na adjutanta Novotného od pluku Palumbinyho a velil mu
         stiahnuť ľavé krídlo k centru, bo vraj zaobchodiť ide nepriateľ návrším nám po ľavej strane
         sa tiahnucim, ale Štúr a ja stojac pri generálovi, zhrozili sme sa rozkazu: „Um
         Gotteswillen, nur das nicht, Herr General,“
    <sup>
     [
     <a class="footnote" href="#ftn.id2582604" name="id2582604">
      149
     </a>
     ]
    </sup>
    hovorím a podávam mu svoj výborný ďalekohľad. „Či nevidíte,“ reku, „už prvé
         klobúky široké našich dobrovoľníkov tam hore na hrebeni?“ „Ich dachte eben an Zach und
         glaubte, dass ihm der Feind zuvorgekommen ist und will uns umgehen.“
    <sup>
     [
     <a class="footnote" href="#ftn.id2582621" name="id2582621">
      150
     </a>
     ]
    </sup>
    Vtom zjavil sa i stolík známy raketníkov a zamestnaný pri ňom dôstojník, naľavo
         od neho množia sa postavy v halenách a širokých klobúkoch. Tu sykot prvý hada dlhého s
         ohnivou hlávkou znie vysoko vo vzduchu a bomba vybúši v prostred tábora maďarského a dlhý
         povraz našich Myjavcov a Vrbovčanov hrnie sa krikom dolu vrchom. Výstrely hustejšie a
         hustejšie rachocú a prskavky plašia kone i ľud, kanóny maďarské miznú z návršia i radové
         dve kompánie zastanú si na hrebeni. Götz si oddychnul. „Zach hat richtig Stunde und Minute engehalten,“
    <sup>
     [
     <a class="footnote" href="#ftn.id2582643" name="id2582643">
      151
     </a>
     ]
    </sup>
    hovoril, podávajúc mi ďalekohľad späť. Štúr zostal pri Götzovi, my traja,
         Jaroslav Borik, Semian a ja, ťahali sme k našim. Prišli sme k najlepšiemu: dobrovoľníci
         boli už z vrchu dolu a pálili spod vŕb a topoľov povyše Budatína stojacich na most, po
         ktorom utekali maďarskí honvédi, a ráňali ich do Váhu. Poslední zhodili ale dvadsať mostníc
         do Váhu, ktoré im za pätami už Vrbovčania a Myjavci opravovali. Borik (Karol), Martin
         Veštík a Krok prví skočili na most v čele prvej kompánie. No, Boh vás voď, junáci! Na
         druhej strane vidno vracať sa kanóny a rozpostavovať sa na brehu. Zadný voj Maďarov
         výskokom pádil ku druhému koncu mosta, z najposlednejších ešte traja zrútili sa do Váhu.
         Vidno bolo už z okien Budatína blýskať sa štuce i pušky, no artiléria naša ešte za
         Budatínom! Tri štvrtiny mosta zostali celé, ale našeť na moste už opravenom rúti sa proti
         kanónom. Okamih trápny. Zach medzitým s vojskom i dobrovoľníkmi poslednými z vrchu prirazí
         ku Hartmannovi. „Pre Boha, čo stojíte?“ „Nemám rozkazu.“ Zach cvála ku Götzovi a dostáva
         hneď artilériu. Výskokom letia a prockujú
    <sup>
     [
     <a class="footnote" href="#ftn.id2582682" name="id2582682">
      152
     </a>
     ]
    </sup>
    už kanóny pod Budatínom! Šťastná hodina, hodina a minúta posledná práve vhod.
         Maďarské kanóny obrátené na Budatín, skadiaľ smrtiace rany do utekajúcich Maďarov padali, a
         sotva že títo zbadali kanonierov našich, ustali odpor klásť a kryjúc chrbát svojim, pádili
         naspäť. Dobrovoľníci za nimi. Nadporučík Hartmann a poručík Jünglich dupali nohami nad
         naprockovanými kanónmi od hnevu a netrpezlivosti, že im nemožno zahrať nôtu spred Budatína,
         bo boli by museli ponad hlavy našich strieľať. Zach ich uspokojil. „Dosť je dobré, naši sú
         ratovaní; vy ste spasiteľný strach nahnali Guyonovi a naši sú v Žiline! Vojsko maďarské je
         už na ceste do priesmyku Strečnianskeho. To zásluha vaša, síce inak most by nás bol veľa
         ľudí stál.“
   </p>
   <p>
    Tak stáli veci v chrbte našom. My boli v Žiline; vchádzajúc ulicou od Budatína,
         vlievajúcou sa do štvorhranu hlavného námestia žilinského, videli sme v protejšej ulici
         posledných honvédov pešo i na vozíkoch pádiť von zo Žiliny. Pol batérie raketlí a
         dobrovoľníci v pätách im. Kým Karol Borik obsadil sochu Márie strážou pod rozvinutou
         zástavou zapnutou na tejto soche a občerstvili sa dobrovoľníci, ktorí dnes o tri hodiny
         väčší než ostatní pochod podnikli, obchodiac nepriateľa, ba že sme i čakali kavalériu,
         nutne potrebnú k prenasledovaniu nepriateľa, uskočili Maďari na pol hodiny a zastavili pri
         Solárni, vypustiac štyri výstrely na nás, postupujúcich za nimi. Prskavky naše s nami
         nedali dlho baviť sa kanónom na jednom mieste.
   </p>
   <p>
    Pred Solárňou oba stolíky svoje upravili raketníci a jednu raketu za druhou vypustili na
         Maďarov, ktorí sa aj hneď pobrali so svojimi kanónmi napred za utekajúcimi. Ešte naposledy
         zastavili sa na tých vysokých brehoch, podobu šiancov majúcich, za Solárňou — pod nimi
         kedysi Váh mával vraj svoje koryto — a vystrelili posledné ako obyčajne neškodné gule na
         nás. Obzerajúc sa nazad, nevideli sme od Žiliny ani našej kavalérie ani vôbec žiadnych
         prenasledovníkov, vrátili sme sa teda i my s dobrovoľníkmi a prevýbornými raketníkmi do
         Žiliny, z ktorej priam už i artiléria naša vyjazdila, aby na ten prípad, ak by sa zachcelo
         pánu Guyonovi zo Strečna sa vrátiť do Žiliny, uvítali ho známou nôtou od Budatína.
   </p>
   <p>
    Medzitým naši sa už zoznámili a akoby pomerili so Žilinčanmi. Hovorí sa, že diabol nie
         je tak čierny, ako ho maľujú, i Žilinčania neboli takí zlí, ako sme si ich predstavovali a
         ako ich povesť špatná maľovala; a naši dobrovoľníci už konečne neboli takí čerti, ako ich
         páni maďaróni opisovali v plagátoch a novinách. Prechodili sa spoločne po uliciach
         Žilinčania s našimi i vojakmi a obchádzali najmä námestie a obdivovali veselo vlajúcu
         zástavu a junáka vysokého v dlhej halene a širokom širáku stráž pri nej držiaceho. Jeho
         hákovnica bola cele začmudená od prachu.
   </p>
   <p>
    Našli sme tu už i tie dve kompánie, ktoré so Zachom a Bloudkom obchodili pravé krídlo
         Maďarov. Tu presvedčili sme sa dokonale, že tentokrát mali sme pred sebou skutočných
         čistých Maďarov. Nezdar totiž od 11. decembra pripisovali majori maďarskí tej okolnosti, že
         toho času boli to samí slovenskí honvédi a gardisti, a pán Guyon vyžiadal si tedy čistých
         Maďarov. Ale i títo nechali nám: šesťsto maďarských klobúkov, pätnásť kulačov s vínom a
         viacej prázdnych, dva vozy s pekným bielym chlebom, cent broku a postov (guličiek, akými sa
         jelene strieľajú), tri vozy mäsa, pár vozov múky, hrachu, fazule, k tomu zo dvadsať pekných
         pušiek, dvojek i jednoriek, zopár štucov a celú hromadu nazbieraných daromníc, kadejakých
         kôs, pík, fokošov,
    <sup>
     [
     <a class="footnote" href="#ftn.id2582841" name="id2582841">
      153
     </a>
     ]
    </sup>
    pištolí na kremeň i kapsle, ba i voz so samými širokými gaťami. Okrem mŕtvych
         popadaných do Váhu zobrali sme päť nájdených popri Váhu, svedčiacich očividne, že náležali
         za života k rytierskemu národu Maďarov.
   </p>
   <p>
    Keď porovnávam boj od 11. decembra s týmto z 2. januára, teda musím ku chvále tých
         slovenských „zradných“ podľa majorov maďarských a ich hlavného komandanta honvédov a
         gardistov vysloviť, že títo slovenskí maďaróni oveľa zmužilejšie a vytrvalejšie dokázali sa
         byť než títo čistí Maďari, ktorí našim puškám do očí hľadieť nemohli. 2. januára dali
         Maďari len kanónom za seba vojnu viesť a kadenáhle zočili dlhé haleny a široké širáky, dali
         hneď do zajačích. Maršovského strelci dňa 11. decembra 1848 do samej noci udatne strieľali
         do našich, ovšem že za strhaným mostom na druhú stranu Váhu, nuž ale predsa len stáli voči
         nám, kdežto teraz maďarskí „közvitézi“
    <sup>
     [
     <a class="footnote" href="#ftn.id2582886" name="id2582886">
      154
     </a>
     ]
    </sup>
    už pod Strečnom ťažko zadychčaní vylihujú, keď ešte nad Solárňou ich kanóny s
         našimi hákovnicami a prskavkami prestrelky prevádzali. Vrbovčanov a Myjavcov ani si nevidel
         inak ako letieť a rozopätá halena sťa krídla po oboch bokoch im splývala. Jednohlasná
         chvála dôstojníkov vojenských znela o smelých útočenia spôsoboch našich dobrovoľníkov. Ale
         to ani inak nemohlo byť. Každý náš dobrovoľník bol ctižiadostivý dostať batériu kanónov
         dobrovoľnícku! Akonáhle vydal Borik heslo: „Chlapci, na kanóny!“, už sa rútili do ohňa sťa
         orly na korisť. A všade, kde dobrovoľníkov si videl, videl si i Bloudka, Borika, Zacha,
         Kroka, Veštíka, Sucháča atď. Mohutný, krásny junák, mladý muž Jediný, starý Lališ,
         Vrbovčania, obidvaja nesmeli chýbať pri žiadnej odvážnejšej afére. Ten poslednější obyčajne
         okrem svojej pušky mal ešte i krásny štuc na pleci. Kapitán Borik bol jeho zvláštnym
         patrónom; kdejaký krásny ďalekonosný štuc prišiel mu pod ruku, hneď ho dal skúšať Lališovi,
         a ten si vždy najlepší podržal. Bol ostrostrelec, prvý v kompanii. Rozprávali o ňom jeho
         krajania, že ani v najhustejšej hore letiaci jeleň neušiel jeho guľke.
   </p>
   <p>
    Sotva som vtiahol na svoj byt a chcel si odpočinúť po celodennom — bolo už k večeru —
         boji a pochodoch, rozčúlený a napnutý, keď tu na námestí vidím zhluknutých dobrovoľníkov,
         rozhadzujúcich rukami a náružive rečniacich. Dôstojníci dohrnú sa do chyže mojej a žalujú
         sa, že zástavu našu, vejúcu vprostred námestia, a stráž dobrovoľnícku stojacu pred ňou,
         chcela patrola vojenská vystriedať a zástavu vojenskú namiesto našej dobrovoľníckej
         vztýčiť. Skoro by sa krvipreliatie bolo stalo, keď stráž zástavy strieľať chcela na patrolu
         nie svoju, zamieňať ju chcejúcu. Dôstojník ktorýsi upozornil kaprála, aby pozhovel, že
         generálovi vec sa oznámi. Nuž generál Götz najprv síce bral dôstojníka pod ochranu, bo vraj
         pod zástavou cisárskou sme zvíťazili; áno, reku, ani my nemáme nič proti tomu, aby bola i
         spoločná zástava vztýčená na námestí, ale cisárskou je i naša zástava, a to tá, ktorá dvoma
         hodinami pred spoločnou zástavou zatknutá bola na soche verejnej. Zlú krv by to v
         dobrovoľníctve robilo, keby zástava táto mala byť odstránená. Generál nechal v pokoji síce
         našu zástavu na námestí za osem dní viať, ale mrzute sa vyslovil pred plukovníkom
         Frischeisenom a inými dôstojníkmi vojenskými, že to bola predsa opovážlivosť letieť za
         kanónmi, kdežto by on či tak, či tak bol most a Žilinu bár i forsírovaním
    <sup>
     [
     <a class="footnote" href="#ftn.id2582961" name="id2582961">
      155
     </a>
     ]
    </sup>
    mostu vzal s väčšou bezpečnosťou a istotou ako takto. Frischeisen vyznal pred
         generálom, že skutočne on sám (Frischeisen) myslel, že je prvým na moste, kdežto
         dobrovoľníci slovenskí boli už v Žiline. Nič teda spravodlivejšieho, než aby sme tak verne
         a udatne nesenú zástavu našich spolubojovníkov nechali viať tu, kde ju vo službe jeho
         veličenstva nie menej ako vo službe národa svojho víťazne vztýčili. Verejnú mienku
         dôstojníkov i vojska vyslovil tu Frischeisen, a tak pokojne ukončila sa táto chúlostivá
         udalosť. Dobrovoľníci naši dosť boli všade stenčovaní a trpeli, ale zástavu svoju sňať z
         jej miesta, z ktorého hlásala svedectvo o ich udatnosti, nemienili, pod ktorou radšej boli
         by sami opustili celý sbor. Götz musel na svoje staré kolená prijať novú náuku o národnom
         oduševnení, o ktorej neslýchal predtým.
   </p>
   <p>
    Z vypravovania môjho vysvitá, že dobrovoľníci naši dva razy mali v moci Budatín, ale ho
         ani jeden raz nevyplundrovali
    <sup>
     [
     <a class="footnote" href="#ftn.id2583008" name="id2583008">
      156
     </a>
     ]
    </sup>
    a tým menej podpálili, ako im to za vinu kladené bolo. Nádobno mi tuná
         pripomenúť i žvastaniny paltaufovské, ktoré po mojej osobnej cti siahali, za ktoré som ho
         potom pred súd potiahol, čoho výsledok bolo jeho uväznenie a odobranie mu vydávania
         škandalózneho plátku „Der Colonist“, v ktorom reklámu robil svojim utŕhačným brožúram
         „Hurban und Compagnie“ a „Herr Hurban und Compangnie“,
    <sup>
     [
     <a class="footnote" href="#ftn.id2583024" name="id2583024">
      157
     </a>
     ]
    </sup>
    Podľa týchto brožúr mal som sa ja najprv za kráľa slovenského vyhlásiť v
         Kálnici; potom zúčastňovať sa na zločine devastácie
    <sup>
     [
     <a class="footnote" href="#ftn.id2583038" name="id2583038">
      158
     </a>
     ]
    </sup>
    hôr v Nesluši a konečne na krádeži koní a koča grófa Čákyho v Budatíne. Po
         tridsiatich piatich rokoch z dlhej chvíle vyhrabal Šimon Zmertych, lazár sotinský pri
         Senici, brožúrky a „Colonistu“ Paltaufovho a priluhal ku lžiam tým ešte i svoj vlastný,
         hnilobou telíčka jeho páchnúci vtip, že som vraj v Budatíne grófke Čákyčke hodvábne šaty
         vzal a žienku svoju do nich obliekol a po Senici vraj brilírovať dal. Známa je história i
         tejto aféry, známo je, že ja zveril česť svoju takto ničomne napadnutú porote prešporskej,
         obžalujúc Zmertych pre utŕhanie na cti, známo konečne, že patriotizmus prešporských
         porotcov, majúc pred očami lazára z nosidiel do siene porotnej vyloženého, prehlásili ho za
         nevinného. Nuž v mene Božom, nech je to na zdravie i porote i chorému prosebníkovi, ja
         môžem spokojiť sa s faktom tým, že i Paltauf i Zmertych ohavne luhali, keď mi nečestné tie
         skutky zo zlosti pripisovať sa osmelili.
   </p>
   <p>
    Faktom ďalej je, že vyženúc z Budatína celkom zachovaného Maďarov na poludnie dňa 2.
         januára 1849, i ja i dobrovoľníci s pol batériou raketlí v pätách sme boli Maďarom až za
         Solárňou žilinskou a viacej sme sa na Budatín nevrátili, ktorý obsadil generál Götz jednou
         kompániou vojska cisárskeho, ak neklame ma pamäť, pluku Bianchiho. Naši povstalci ležali v
         Žiline za týždeň a Budatín bol v rukách vojska. O podpálení Budatína počuli sme až koncom
         januára, stojac na hraniciach turčiansko-oravských. Tento fakt neodškriepiteľne žiaden
         Paltauf, žiaden Zmertych, ba ani žiaden poctivý človek na veky nepodvráti. Čo v ohni boja,
         počnúc od toho obeda pre 50 dôstojníkov Guyonových, dňa 11. decembra 1848 prichystaného a
         Borikovou kompániou zjedeného, až do poludnia dňa 2. januára 1849 Maďarmi i našimi na
         Budatíne poškodené bolo, za to si je zodpovedný sám majiteľ Budatína gróf Čáky, ktorý oddal
         svoj dvorec do služby maďarského mätežníctva, buntu protidynastického, v ktorom vojvodili a
         gazdovali kdejakí dobrodruhovia cudzozemskí, ako Guyon, dva razy bitý pod Budatínom, a iní.
         Ak chcú pravotu túto ďalej viesť maďarskí Paltaufovia a Zmertychovci, odkazujem ich na
         adresu vojska cisárskeho, ktoré držalo Budatín po našom odchode ešte za štyri týždne.
   </p>
   <p>
    A ešte jednu zvláštnosť. Za ktorýsi čas po revolúcii predal som ja kone katolíckemu
         farárovi senickému Jozefovi Vietorisovi
    <sup>
     [
     <a class="footnote" href="#ftn.id2583118" name="id2583118">
      159
     </a>
     ]
    </sup>
    netušiac, že predaj tento bude mu slúžiť za dôvod už až zbytočný, bo behom
         pravoty Paltaufovskej dostavil som svedectvá od tešínskeho mešťanostu čo svedka a farára
         Muczku čo predavateľa koní rečených — o proveniencii koní mojich. Vietoris mi vyzradil, že
         on kone kúpil vlastne nie pre seba, ale pre grófov Apponyich v Jablonici. Tak bola totiž
         Paltaufská klebeta kroz „Wanderera“, „Colonistu“ a iné, najmä maďarské časopisy rozšírená,
         že sami nestranní páni, ako gróf Apponyi, ba i sám gróf Čáky nadmieru zvedaví boli istoty
         sa dozvedieť. Nuž a teraz boli kone tie v majetnosti nestranných pánov. Sám gróf Čáky
         prišiel sa naposledy podívať na ne do Jablonice a smial sa chutne klebete tejto. Moje
         bývalé kone u grófov Apponyich jablonických boli potom v opravdivej sinekúre dlho chované,
         bez práce a len ku prechádzkam ľahkým upotrebované. V pohnutých časoch i kone „habent sua fata“
    <sup>
     [
     <a class="footnote" href="#ftn.id2583162" name="id2583162">
      160
     </a>
     ]
    </sup>
    a potvrdzuje sa vždy, že „calumniare audacter, semper aliquid haeret“.
    <sup>
     [
     <a class="footnote" href="#ftn.id2583172" name="id2583172">
      161
     </a>
     ]
    </sup>
   </p>
   <p>
    Paltauf, ktorý vydal sa bol do služby mäteže maďarskej, bol prepustený zo Segedína
         káranec; roku 1848 v septembri nachodíme bo ako kráľovského poštára v Novom Meste nad
         Váhom. Dňa 22. septembra bral účasť na výprave proti nám na Brezovú a prišiel tam o pár
         koní a bričku. Kone i bričku svoju reklamoval najprv u mňa, potom u dištriktuálneho komanda
    <sup>
     [
     <a class="footnote" href="#ftn.id2583195" name="id2583195">
      162
     </a>
     ]
    </sup>
    v Prešporku roku 1849, ale nedostal náhrady práve tak ako všetci ostatní
         kombatanti jeho, ktorí nechali na Košariskách, u Štefov a na úteku u Holeškov až po Vrbové
         oveľa dráhocennejšie i kone i bričky i ďalekohľady i celé klbká šnôr — bezpochyby k vešaniu
         Slovákov prichystaných! — i pušiek a súdkov vína a iných drobností. Po ukončenej revolúcii
         začal si teda nanovo so mnou — a to vždy len snáď pre tu bričku a kone — boj brožúrový a
         novinársky. Všade luhal a ohováral ma, až tak dvíhala sa kúrňava nad „Wandererom“,
         „Colonistom“ a brožúrami jeho. Najprv bol magnátmi a kdejakými majormi maďarskými
         podporovaný, ale tí vidiac, že Paltauf darmo ich za nosom vodí a vyjmúc lží sebou z prsta
         vycicaných, žiadneho faktu dotvrdiť nevie, opustili ho, takže naposledy biedne vo
         všeobecnej nemocnici vo Viedni na špatnú nemoc zomrel. Zbierku museli urobiť spisovatelia
         viedenskí, aby mohol byť pochovaný. Habent sua fata — i taký scriptores,
    <sup>
     [
     <a class="footnote" href="#ftn.id2583243" name="id2583243">
      163
     </a>
     ]
    </sup>
    ako bol Paltauf.
   </p>
   <p>
    *
   </p>
   <p>
    Ku dňu 4. januára zvolali sme národné zhromaždenie do Žiliny. Zišlo sa množstvo ľudu z
         okolia žilinského. Meštianstvo sa uťahovalo síce, bo ešte čakalo hádam, že otvorí sa
         Strečniansky priesmyk a dolina Rajecká a vyrútia sa maďarskí honvédi na nás, predsa však i
         meštianstva značný počet dostavil sa, tým viac, že celý sbor dôstojnícky — službou
         zamestnaných vynímajúc — dostavil sa. Vyheň vojenská predstavovala rečnište. Prvý vystúpil
         Štúr, po ňom ja, za nami plukovník Frischeisen, cieľ rečí našich bol: povzbudiť ľud ku
         uchopeniu sa zbrane za slobodu a právo rovné s Maďarmi čo do reči národnej i nášho
         slovenského národa, ktorému jeho veličenstvo tak ako iným národom zabezpečuje právo a
         slobodu.
   </p>
   <p>
    Frischeisen vyvolal na ohnivé reči naše: „Keď tu aspoň sto chlapov neskočí na nohy a
         neuchytí ponúkanej mu zbrane za svoju slobodu, nebude v ňom duše živej!“
   </p>
   <p>
    Ale aj skutočne nebolo. Ľudia šomrali modlitby, mŕtvo, blazeovano
    <sup>
     [
     <a class="footnote" href="#ftn.id2583301" name="id2583301">
      164
     </a>
     ]
    </sup>
    hľadeli na rečníkov a po schôdzke rozprávali si, ako skutočne videli ten môj
         prsteň na ľavom ukazováku, o ktorom si bájili, že keď ho obrátim, premením sa na zajaca!
         Maďarská kultúra to chcela a chce doteraz, aby ľud slepým bol a takým zostal, aby na ňom
         orať mohli. Na Čadci skočilo na nohy tridsať junákov na reči naše, v Novom Meste nad
         Kysucou dvaja, v Žiline ani jeden. Môj lístok zo dňa 4. januára 1849 má túto
         charakteristiku o žilinskej agitácii:
   </p>
   <p>
    „Dnes sme s Ľudovítom držali reči k národnému zhromaždeniu. Ale, Bože môj, Bože, čo je
         to tu za ľud! Aký to rozdiel medzi naším ľudom v Nitre a tu týmto hornotrenčianskym! Ako
         teliatka počúvali, počúvali, ale vo tvári, v očiach žiadneho ohňa nebadať. Sami vojenskí
         dôstojníci uschytení boli a tisli nám ruky kamarátsky. Ľud šomral si modlitby — ach,
         prestanem radšej. Do porazenia! Nuž ale čo je robiť? Ako boli učení, tak chodia. Blud,
         povera, blbstvo, nechápavosť to je ovocie náuk naším panstvom a kňažstvom rozširovaných od
         stoletia. Sama Žilina, ktorú sme velice šanovali a rabovať v nej vonkoncom nedovolili, bár
         dosiaľnymi skutkami nepriateľskými proti nám toho v plnej miere zasluhovala, sama Žilina je
         hroznou slepotou porazená. Boh sám osvieť myseľ národa nášho, pekný tento tatranský kraj
         obývajúceho. My túžime čo skôr pohnúť sa stadiaľto. Polapali sme listy nepriateľské, z
         ktorých sme poznali, že sa Maďari nemienia v Turci pevne osadiť, bo „Turčania a Oravci
         Hurbana čakajú a nie sú spoľahliví, vyjmúc daktorých pánov, pre nás!“ My však opatrní sme a
         nemienime priesmyk Strečniansky útokom brať, ale obídeme ich na Žiare, o tom ale potom.“
   </p>
   <p>
    *
   </p>
   <p>
    Dňa 8. januára včasne ráno pohli sme sa zo Žiliny na Rajec. Dôvod k odchodu bol ten, že
         pod Strečnom boli zabarikádovaní Maďari a možno bolo predpokladať, že by i bránili boli
         priesmyk; o Žiarskom, v zime jedine mimo Strečnianskeho možnom prístupe do Turca,
         hodnoverne sme sa dozvedeli, že nie je obsadený, podobne že v Martine nieto hlavnej sily,
         ktorá držala Piaržsky priesmyk, a tak zjavenie sa naše na Žiarach že istotne vyprázdni i
         Strečniansky priesmyk, a posádka táto nemajúc opory v Martine, bude sa ponáhľať k Piargu,
         aby sme ju nelapili. Na Turci nám ovšem najviac záležalo; tu je centrum, o ktoré opiera sa
         päť slovenských stolíc, ohradené sťa baštami vrchmi mohutnými. V tomto centre dobre
         zorganizovaná dosť malá sila vojenská mohla by divy prevádzať.
   </p>
   <p>
    A bol skutočne už zvrchovaný čas, že sme opustili Žilinu pre nás už neplodnú. Na
         poludnie našli sme v Rajci prichystaný obed. Čo je, reku? Nik nevedel, čo sa robilo. A ono
         vysvitlo, že obed rozkázaný bol od komanda honvédskeho pre vojsko a gardy maďarské.
         Obkolesený bol teda Rajec, kanóny od strany nemecko-pravnianskej rozostavené; o druhej
         hodine vidiac, že páni hostia nejdú k obedu, zjedli sme sami uchystané jedlá. Vojsko
         nemuselo samo odvárať; rajčianske obecenstvo nás dosť prívetivo prijalo a pozdejšie
         rozhovorilo sa i dôverne s nami. Židia prišli pokorne, nesúc dobrovoľnú daň vojenskú.
         Národné zhromaždenie bolo húfne navštívené, no zostalo bez výsledku; zostalo pri pekných
         rečiach. Zdalo sa, že nám až pri Prievidzi boj nastáva. Naši Vrbovčania menovite na
         Prievidzu tešili sa, bo prievidzská garda bola na Vrbovciach po ústupe našom v septembri
         ako exekúcia u nich. Každý mal poznamenané meno svojho exekútora, ktorého gazdiná musela
         kŕmiť a vínom napájať. Mužovia, synovia boli pod Javorinou alebo po moravských susedných
         dedinách rozídení.
   </p>
   <p>
    Dňa 9. januára zaujali sme Nemecké Pravno. Hľadiac naspäť na tie úzke doliny, vysoké
         priesmyky, sedlá hôr, ktorými nám bolo ísť, skoro bych bol mal pri trochu lepšej
         strategickej schopnosti maďarských vojvodcov za väčší omyl túto obchádzku, než odváženia sa
         k útoku na Strečniansky priesmyk. Tento prechod z Rajca do Nemeckého Pravna dal by sa bol
         rovne tak brániť ako Strečno. Zdalo sa tiež, že ten rozkázaný obed v Rajci svedčil o
         nábehoch myšlienkových vojvodcov, majorov maďarských o podobných ideách; ale, Bože môj, keď
         ono tej odvahy aj skutočne postaviť sa nebolo k dostaniu v Rajci na rínku ani v Deutsch-Proben-e,
    <sup>
     [
     <a class="footnote" href="#ftn.id2583465" name="id2583465">
      165
     </a>
     ]
    </sup>
    ba konečne ani v Prievidzi, pred ktorou sme sa 10. januára v úplnej útočnej
         hotovosti postavili, vyzvúc mesto ku vzdaniu sa.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582068" name="ftn.id2582068">
        140
       </a>
       ]
      </sup>
      lat. Kto nikdy zle, nikdy dobre.
     </p>
    </div>
    <div class="footnote">
     <p>
      <sup>
       [
       <a class="para" href="#id2582094" name="ftn.id2582094">
        141
       </a>
       ]
      </sup>
      <span class="emphasis">
       <em>
        na Myjave vylihoval
       </em>
      </span>
      , Hurban preto tak píše o Janečkovi, lebo
               za druhého povstania jeho skupina pracovala samostatne, aj na území, ktoré Hurban
               pomáhal pripravovať za nástupné územie septembrového povstania.
     </p>
    </div>
    <div class="footnote">
     <p>
      <sup>
       [
       <a class="para" href="#id2582138" name="ftn.id2582138">
        142
       </a>
       ]
      </sup>
      nem. Od čias septembrovej výpravy na Slovensko pochvalne známy Janeček, pre svoj
               bojovnícky talent všeobecne prezvaný Žižkom, znova stojí pohotove s tisíctristo
               sedliakmi pri Myjave a Vrbovciach, a vyzýva chrabrých synov vlasti pripojiť sa mu a
               tak mať čestný podiel na boji proti Maďarom. Aj keď dosiaľ nepostúpil, jednako
               spôsobil maďarónom citeľnú škodu odňatím značného, pre povstalcov určeného počtu
               koní, vozov, kože, súkna atď.
     </p>
    </div>
    <div class="footnote">
     <p>
      <sup>
       [
       <a class="para" href="#id2582157" name="ftn.id2582157">
        143
       </a>
       ]
      </sup>
      <span class="emphasis">
       <em>
        Slavische Central-Blätter
       </em>
      </span>
      — nem. Slovenské centrálne
               (ústredné) listy; vydával Jórdan v Prahe r. 1848 a 1849
     </p>
    </div>
    <div class="footnote">
     <p>
      <sup>
       [
       <a class="para" href="#id2582198" name="ftn.id2582198">
        144
       </a>
       ]
      </sup>
      <span class="emphasis">
       <em>
        na artilérii a myslivcoch
       </em>
      </span>
      , delostreľbe a jágroch (nem.), čo
               bol názov špeciálneho streleckého útvaru
     </p>
    </div>
    <div class="footnote">
     <p>
      <sup>
       [
       <a class="para" href="#id2582260" name="ftn.id2582260">
        145
       </a>
       ]
      </sup>
      tal. Vojenské hliadky, zväčša jazdné, chodiace na prieskumy.
     </p>
    </div>
    <div class="footnote">
     <p>
      <sup>
       [
       <a class="para" href="#id2582374" name="ftn.id2582374">
        146
       </a>
       ]
      </sup>
      nem. zbraní (pušiek)
     </p>
    </div>
    <div class="footnote">
     <p>
      <sup>
       [
       <a class="para" href="#id2582426" name="ftn.id2582426">
        147
       </a>
       ]
      </sup>
      <span class="emphasis">
       <em>
        Fraňo Henrich Schlick
       </em>
      </span>
      (1789 — 1862), rakúsky poľný
               podmaršal.
     </p>
    </div>
    <div class="footnote">
     <p>
      <sup>
       [
       <a class="para" href="#id2582527" name="ftn.id2582527">
        148
       </a>
       ]
      </sup>
      <span class="emphasis">
       <em>
        Gr. Richard Guyon
       </em>
      </span>
      (1812 — 1856), rodom Angličan, maďarský
               revolučný generál.
     </p>
    </div>
    <div class="footnote">
     <p>
      <sup>
       [
       <a class="para" href="#id2582604" name="ftn.id2582604">
        149
       </a>
       ]
      </sup>
      nem. Preboha, len to nie, pán generál!
     </p>
    </div>
    <div class="footnote">
     <p>
      <sup>
       [
       <a class="para" href="#id2582621" name="ftn.id2582621">
        150
       </a>
       ]
      </sup>
      nem. Myslel som práve na Zacha a domnieval som sa, že mu nepriateľ vyšiel v
               ústrety a že nás chce obkolesiť.
     </p>
    </div>
    <div class="footnote">
     <p>
      <sup>
       [
       <a class="para" href="#id2582643" name="ftn.id2582643">
        151
       </a>
       ]
      </sup>
      nem. Zach naozaj dodržal čas na hodinu a minútu.
     </p>
    </div>
    <div class="footnote">
     <p>
      <sup>
       [
       <a class="para" href="#id2582682" name="ftn.id2582682">
        152
       </a>
       ]
      </sup>
      z nem. vypínajú sa
     </p>
    </div>
    <div class="footnote">
     <p>
      <sup>
       [
       <a class="para" href="#id2582841" name="ftn.id2582841">
        153
       </a>
       ]
      </sup>
      maď. valašiek
     </p>
    </div>
    <div class="footnote">
     <p>
      <sup>
       [
       <a class="para" href="#id2582886" name="ftn.id2582886">
        154
       </a>
       ]
      </sup>
      maď. Obecní hrdinovia (prostí vojaci)
     </p>
    </div>
    <div class="footnote">
     <p>
      <sup>
       [
       <a class="para" href="#id2582961" name="ftn.id2582961">
        155
       </a>
       ]
      </sup>
      z franc. nátlakom, útočením na most
     </p>
    </div>
    <div class="footnote">
     <p>
      <sup>
       [
       <a class="para" href="#id2583008" name="ftn.id2583008">
        156
       </a>
       ]
      </sup>
      z nem. nevyrabovali
     </p>
    </div>
    <div class="footnote">
     <p>
      <sup>
       [
       <a class="para" href="#id2583024" name="ftn.id2583024">
        157
       </a>
       ]
      </sup>
      nem. Kolonista; Hurban a spoločníci; Pán Hurban a spoločníci
     </p>
    </div>
    <div class="footnote">
     <p>
      <sup>
       [
       <a class="para" href="#id2583038" name="ftn.id2583038">
        158
       </a>
       ]
      </sup>
      lat. spustošenie
     </p>
    </div>
    <div class="footnote">
     <p>
      <sup>
       [
       <a class="para" href="#id2583118" name="ftn.id2583118">
        159
       </a>
       ]
      </sup>
      <span class="emphasis">
       <em>
        Jozef Vietoris
       </em>
      </span>
      (1813 — 1883), kat. farár v Sobotišti a od r.
               1851 v Senici. Odtiaľ prešiel r. 1853 do Šandorfu, kde zostal až do
               penzionovania.
     </p>
    </div>
    <div class="footnote">
     <p>
      <sup>
       [
       <a class="para" href="#id2583162" name="ftn.id2583162">
        160
       </a>
       ]
      </sup>
      lat. majú svoje osudy
     </p>
    </div>
    <div class="footnote">
     <p>
      <sup>
       [
       <a class="para" href="#id2583172" name="ftn.id2583172">
        161
       </a>
       ]
      </sup>
      lat. treba smelo obviňovať, vždycky niečo z toho sa prilepí
     </p>
    </div>
    <div class="footnote">
     <p>
      <sup>
       [
       <a class="para" href="#id2583195" name="ftn.id2583195">
        162
       </a>
       ]
      </sup>
      <span class="emphasis">
       <em>
        U diŠtriktuálneho komanda.
       </em>
      </span>
      Uhorsko, zmenšené o Sedmohradsko a
               Srbskú vojvodinu, bolo po r. 1849 rozdelené na päť správnych obvodov (dištriktov).
               Dištriktuálne komando bolo vojenské veliteľstvo bratislavského dištriktu.
     </p>
    </div>
    <div class="footnote">
     <p>
      <sup>
       [
       <a class="para" href="#id2583243" name="ftn.id2583243">
        163
       </a>
       ]
      </sup>
      lat. Majú svoje osudy i takí pisatelia.
     </p>
    </div>
    <div class="footnote">
     <p>
      <sup>
       [
       <a class="para" href="#id2583301" name="ftn.id2583301">
        164
       </a>
       ]
      </sup>
      z franc. otupelo
     </p>
    </div>
    <div class="footnote">
     <p>
      <sup>
       [
       <a class="para" href="#id2583465" name="ftn.id2583465">
        165
       </a>
       ]
      </sup>
      nem. Nemeckom (dnes Nitrianskom) Pravne
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583482">
       </a>
       V
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pred Prievidzou sme — 10. januára 1849 — nestáli dlho, lebo všetci honvédski majori i so
         svojimi „közvitézmi“ poutekali a prievidzskí páni gardisti nemali takej smelosti ako v
         októbri 1848 na Vrbovciach. Zvediac, že Vrbovčania sú vo sbore našom, opatrne poukrývali sa
         do stodôl a po povalách vlastných domov a zanechali len svoje polovičky, ktorým ale
         prikázali pánov Vrbovčanov náležite pohostiť a uctiť, keďže aj vrbovčianske gazdinky pánov
         Prievidzanov tak pohostinsky prijali. Tragické doby v histórii majú zakaždým i veselých
         kompánov vo spolku.
   </p>
   <p>
    Sotva sa vydalo heslo k pochodu pokojnému do mesta, vyprosili si Vrbovčania slobodu môcť
         ubytovať sa slobodne „u známych svojich“. My sme zvolali na mestský dom národ. Zásluha
         náležala Borikovej kompánii, že sa zišlo veľké množstvo meštianstva, lebo dobré zachádzanie
         Vrbovčanov so svojimi nepriateľmi skoro primälo gazdov vyliezť z úkrytov. Videli, že my
         počnúc od veliteľstva až po posledného vojaka nejdeme národ vyzliekať z jeho národnosti,
         ani ubíjať slobodu ľudu, ani zdierať majetok z občana krajiny, ale že sme opravdoví
         bojovníci za právo a slobodu národa nie menej ako za poriadok a pokoj v medziach zákona a
         ľudskosti. Nejeden vytýkal nám už túto kresťanskú zdržanlivosť a umiernenosť hovoriac, že
         by ani tej surovej pýchy na strane maďarskej, ani toľko odrodilstva podlého na strane
         slovenskej nebolo, keby sme my trošička surovšie a aj spravodlivejšie boli zakročovali
         proti pýche maďarskej a odrodilosti slovenskej. Nuž možno, ale neležalo to v charaktere
         nášho ľudu! Slovenskí dobrovoľníci rukou v ruke prechodili sa po meste s Prievidzanmi,
         spievajúc „Hej Slováci“, „Nad Tatrou sa blýska“, „Kto za pravdu horí“, „Bije zvon slobody“
         atď.
   </p>
   <p>
    Vodcovia odrodilskí ovšem neboli v týchto tlupách, tí mali pozatvárané sklepy, takže v
         prvej dobe ani k obedu hlavného tábora nebolo k dostaniu za hotové peniaze ničoho kúpiť.
   </p>
   <p>
    Konečne predsa tým najodpornejším a zanovite sa ukrývavším kupčíkom našli sa ich ukryté
         zásoby, ostatní sa dostavili a predávali svoje tovary za ceny slušné, tamtí, že sa ani po
         vyhlásení úplnej istoty majetku a života nevrátili, museli dať zadarmo cukor, cigary, kávu,
         víno, atď. To bol jediný trest za ich odrodilské košutárstvo.
   </p>
   <p>
    Národné zhromaždenie v Prievidzi dňa 10. januára bolo hlučne navštívené, mešťania s
         oduševnením prisvedčovali rečiam našim; plukovník Frischeisen i tu dal výrazu svojej
         rečníckej výmluvnosti. Nikdy bych nebol myslel, ako velice to pristane vojakovi byť
         rečníkom! Škoda, že v týchto konštitucionálnych časoch vo vojenských ústavoch tak málo
         vzdelávajú sa reči slovanské, ktoré predsa tvoria velikánsku väčšinu našej monarchie. V
         pohnutých dobách potrebuje i vojak známosť rečí národných, bo čo železo nepremôže, premôže
         rázne slovo k srdcu.
   </p>
   <p>
    Prievidzania oduševnelí po schôdzke národnej hostili nás. Večer strávený bol všeobecnou
         veselosťou; národ mal príležitosť zbadať veliký rozdiel medzi obcovaním s národnými ľuďmi a
         obcovaním s tou odrodilskou háveďou, ktorá iba nadúvať sa vie, ale ani pravej slobody
         spoločenskej ani pravého udatenstva v boji naozajstnom nemá.
   </p>
   <p>
    Ja som s priateľmi večeral v kláštore; všetci naši ostatní, vojaci i dobrovoľníci
         chválili si prievidzský nocľah. Dobrý duch tento ale vysťahoval sa s nami z Prievidze dňa
         11. januára. „Duch je, ktorý obživuje, telo nič neprospieva,“ hovorí Sväté písmo. Tak i tu.
         My to telo trochu rozohriali — akoby prázdny mech sme pozdvihli —: s odchodom naším
         prievidzský zápal uhasol, duch odletel, lebo „bez ducha, srdce, kosti to človeka!“ hovorí
         Mickiewicz vo svojej prekrásnej „Ode do młodości“.
    <sup>
     [
     <a class="footnote" href="#ftn.id2583631" name="id2583631">
      166
     </a>
     ]
    </sup>
    — „Kosti a kožka“, hovorieval Štúr.
   </p>
   <p>
    Jednu epizódku nádobno mi tu pripomenúť, ktorá bude mnohých zaujímať. Mali sme jedného
         mladuškého kaprála 18-19-ročného, medzi našimi dobrovoľníkmi. Toto vyslali sme s troma
         chlapmi na patrolu na Žiare, aby sme sa presvedčili o položení veci na tomto vrchu,
         zatvárajúcom krásny Turiec od poludňajšej strany. Pred večerom dôjde kaprál a hlási, že
         polapil a doviedol šesť Maďarov „közvitézov“ so siedmym kaprálom! Naskutku bolo tak, traja
         chlapi mali čo niesť zbrane Maďarov. Obdivovali sme, rozumie sa, udatnosť a chytrosť nášho
         kaprálika. „Nuž ale, ako to bolo možné, štyria chlapi siedmich takto odzbrojiť a doviesť?“
         zvedavo spytovali sme sa nášho Holečka, ktorému ešte iba páperie zjavovalo sa tam, kde
         zajatci jeho mali tlsté, namastené fúziská? „Nuž,“ povedá náš Holeček, „chytrosť žiadne
         čary! V hore zbadal som predstráž (Randpatrolle) maďarskú; svojim rozkázal som ukryť sa do
         húštiny popri ceste a keď prišli, bezstarostne kráčajúc (s flintami na bok zavesenými), k
         nám na päť krokov, vyskočili sme a ja velil som: „Zložiť zbraň!“ Moji chlapi mali na
         patrolu namierené pušky a poručené, akby sa ktorý zbrane chytal, skoliť ho. Tu celé
         tajomstvo.“ Holeček zobral zbraň všetkým a oddal ju mužom svojim. Tri kroky napred
         komandovaná nepriateľská patrola a my s natiahnutými puškami za nimi. A kto bol ten
         Holeček? Tak sme volali nášho mladuškého kaprála Samka Kolényho pre jeho mladosť. Činom
         týmto zaslúžil si dôstojníctvo. Už je nebohý. Ustal v národnej horlivosti a po vojne
         doštudoval práva, stal sa advokátom a zomrel dobre prajúc národu svojmu, ale nič preňho
         neučiniac. Už ani dietky jeho nebudú krášliť pamiatku slávnej mladosti otca svojho.
         Rozpomienka na krásnu jeho mladosť budiž i nám, ktorí sme ju ošetrovali a živili, svätou a
         milou.
   </p>
   <p>
    Dňa 11. januára pri peknej pohode zimnej prešli sme bez prekážky Žiare a odpočinuli za
         poldruhej hodiny v Slovenskom Pravne. Tuná sme nový svet našli, ľud prijal nás s jasotom a
         hlučným pozdravováním. Šľachta mala podelené úlohy, úradníci, maďaróni vyznačivší sa pri
         stíhaní Slovákov poutekali, iní menej v katanstve tom preslulí zostali doma s náličnicami
         konzervativizmu a vernosti ku kráľovi. Táto posledná strana, tento fujtáš
    <sup>
     [
     <a class="footnote" href="#ftn.id2583728" name="id2583728">
      167
     </a>
     ]
    </sup>
    vypustený proti nám pod predsedníctvom pána Szmrecsányiho, uvítala nás pod
         Žiarami menom stolice turčianskej. My ale už v Prievidzi z listov zhabaných dozvedeli sa,
         že je to iba manéver, a za slovami homagiálnej
    <sup>
     [
     <a class="footnote" href="#ftn.id2583749" name="id2583749">
      168
     </a>
     ]
    </sup>
    vernosti trónu že ukrýva sa zrada národa i kráľa. No generál Götz prijal
         osvedčenie vernosti dodajúc, že očakáva nielen zachovanie vernosti k jeho veličenstvu, ale
         aj k národu tomu, v prostriedku ktorého žijú a ktorý podal toľko dôkazov vernosti svojej k
         panujúcej dynastii.
   </p>
   <p>
    V Slovenskom Právne hlučne uvítal nás národ, tu i farár Belohorský menom evanjelickej
         cirkvi pozdravil nás a poľakaný najprv, potom nami posmelený povolal nás na raňajky, ktoré
         pozvanie ale nemohli sme prijať, keď ešte i agitáciu zbývalo nám previesť.
   </p>
   <p>
    Tu našli sme národ prebudený, veci našej oddaný. Samým večerom dorazili sme do Mošoviec.
         Celé mesto bolo na nohách. Tváre vyjasnené, jasot nesmierny, prichodili vozy naplnené
         chlebom, mäsom, vínom atď. Ľud dobrovoľne znášal obete. Trhali sa mešťania o dobrovoľníkov
         a vojakov, volajúc ich do bytov. Dobre padla pohostinnosť táto utrmácanému vojsku.
         Generálny štáb ubytoval sa v kaštieli baróna Šimona Révayho; rekvizície diali sa po
         dvorcoch povstalej šľachty.
   </p>
   <p>
    Dňa 12. januára zvolali sme národnú schôdzku do Mošoviec, kde sme pred tisícami ľudu
         turčianskeho, jasajúceho nad príchodom naším, hovorili o federácii národov monarchie,
         ktorej základom by boli rovnaké práva národné a rovnaké bremená štátne. Slovenskému národu
         čítajúcemu viacej ako tri milióny duší a obremenenému pomernými ťarchami, nikde niet ani
         rady ani pomoci ako vo víťazstve federatívneho, rovnoprávneho Rakúska. Tu bude slobodný
         Maďar tak ako Slovák, Rumun, Čech, Srb, slobodný Nemec tak a nie viacej ako tamtí menovaní
         i ostatní obyvatelia a kmene národné celej monarchie. Množstvo prisvedčovalo so zápalom a s
         oduševnením. Každé naše slovo padalo do sŕdc čulých a myslí sviežich. Prítomné dôstojníctvo
         reči naše obdivovalo a vidiac národ oduševnelý v najväčšej miere tešilo sa našim
         nastávajúcim pohybom. Nádeje neklamali, lebo ako Borik svoju, tak hneď i Samko Kučera mal
         svoju kompániu zo samých Turčanov pohromade.
   </p>
   <p>
    V Mošovciach ponavštevoval som bodrú a udatnú našeť. Už 13. januára museli sme ale ďalej
         priasť nite. Plukovník Frischeisen, Bloudek, Štúr, Borik (Jaroslav), pobočník Novotný a ja,
         majúc šiestich svaližerov,
    <sup>
     [
     <a class="footnote" href="#ftn.id2583838" name="id2583838">
      169
     </a>
     ]
    </sup>
    koňmo vybrali sme sa do Svätého Martina, aby sme tam boli prítomní na národnej
         schôdzke. Na ceste vítali nás dievčatá a panie so zástavami a vencami; národ rástol ako
         lavína. Pred Svätým Martinom uvítala nás deputácia mesta peškom i koňmo a sprevádzala nás
         do mesta.
   </p>
   <p>
    Prídúc pred stoličný dom, boli sme pozdravení stoličnou deputáciou, ktorá nás pozvala do
         stoličnej kongregácie,
    <sup>
     [
     <a class="footnote" href="#ftn.id2583863" name="id2583863">
      170
     </a>
     ]
    </sup>
    lebo naše zvolanie národnej schôdzky do Martina obrátila si šľachta na
         kongregáciu, načo ale plukovník Frischeisen odvetil, že my celkom iný cieľ máme, než dať sa
         pozývať do kongregácií, ostatne že sa im vec pri schôdzke národnej od slovenských patriotov
         Štúra a Hurbana obšírnejšie vyloží.
   </p>
   <p>
    Nato sme vošli k majorovi Trenkovi,
    <sup>
     [
     <a class="footnote" href="#ftn.id2583886" name="id2583886">
      171
     </a>
     ]
    </sup>
    aby sme sa po trojhodinovej jazde v najtuhšej zime trochu rozohriali. Cirkev
         evanjelická svätomartinská zhromaždila sa medzitým v kostole, aby z rúk cisársko-kráľovskej
         legitímnej vlády prijala svojho milovaného kazateľa, o ktorého ju maďarónski mätežníci dňa
         23. októbra 1848 boli pripravili. Jozef Horvát totiž farár svätomartinský bol pod zámienkou
         vlastizrady dňa 23. októbra v železách do väzenia banskobystrického odvezený. Na ceste ale
         nocou idúc Horvát nepozorovane prepílil svojím nožíkom reťaz a keď voz zastal, aby jeden
         ozbrojený honvéd svoju potrebu vykonal, Horvát hodil kepeň na hlavu druhého ozbrojenca,
         stratiac sa vo tme nočnej. Nato počul dva výstrely do tmy a sám nocou pošiel ďalej,
         vyhľadajúc si u rodinky verných skrýšu
    <sup>
     [
     <a class="footnote" href="#ftn.id2583925" name="id2583925">
      172
     </a>
     ]
    </sup>
    až do tohoto nášho príchodu.
   </p>
   <p>
    Slávnosť táto bola prenikavá. Krátkym byť chtiac, pripomínam iba hlavnejšie. Kostol bol
         vo všetkých miestach a kútoch preplnený ľudom. Plukovník Frischeisen menom jeho veličenstva
         uviedol Horváta do jeho zákonitej fary a do všetkých práv i funkcií úradných, z ktorých
         mätežníkmi pohnutý bol. Štúr nemeckú, veľmi jadrne a s výrazom prednesenú túto reč podal
         slovensky. Horvát vojdúc v ornáte kňazskom do oltára, držal reč vzletnú, v ktorej
         najprednejšie Bohu vzdal chválu za ochranu života jeho proti krvižížnivcom, potom jeho
         veličenstvu a víťaznej hrdinskej armáde bojovníkov cisársko-kráľovských, ktorí očistili
         kraj tento slovenský od buričov a mätežníkov. Jedného oka nebolo suchého. Ja som v reči
         svojej vyzdvihol cenu tých sĺz vďačnosti a radosti nad nájdeným otcom cirkvi, ale spolu
         rozhodne osvedčil som, že to iba na okamženie dovoleno, inak že v ťažkých týchto dobách
         boja o existenciu práva a slobody, o existenciu národa nášho a posvätného trónu panovníkov
         zdedených niet času pre slzavé vzdychy. Tu je na čase sila, zmužilosť, odhodlanosť,
         posvätenie sa za ciele tieto nádherno-vznešené, za národ, vlasť a kráľa. Rýle a motyky
         treba skúvať na zbraň, dievčatá, chovajte krásu svoju pre junač a obdarte len verného
         láskou svojou po víťaznej bitke, dajte len vernému ruku i srdce; kňazi, opášte meče, lebo
         podajte meče posvätné iným k boju za národa česť a slávu, za blaho národov vo slobodnej
         vlasti, za trónu bezpečnosť a silu.
   </p>
   <p>
    Účinok reči mojej bol veliký. Deväťdesiat mešťanov, starších i mladších, chopilo sa
         zbrane a stalo medzi nás. Istý mladý kňaz, zhodiac reverendu, vstúpil za dobrovoľníka.
   </p>
   <p>
    Po takomto uvedení farára do jeho cirkvi odobrali sme sa do stoličnej dvorany, kde opäť
         bol dom nabitý ľudstvom; celá turčianska šľachta, pravda, s výnimkou tých, čo odišli do
         tábora Görgeyho,
    <sup>
     [
     <a class="footnote" href="#ftn.id2583997" name="id2583997">
      173
     </a>
     ]
    </sup>
    prítomná bola tejto akcii.
   </p>
   <p>
    Prvým dejom bolo úradné zloženie dosavádnej stoličnej vrchnosti a ustanovenie národnej
         spravujúcej rady kráľovskej. Pokračovanie toto ospravedlnil sám plukovník Frischeisen. Štúr
         držal politickú reč o právach potlačených národov, keď ich čas príde a násilník stratí
         vládu. Ja som čítal register hriechov šľachte slovenskej, ktorá zanedbala povinnosť svoju
         jednak naproti národu, z ktorého pošla, jednak i proti sebe samej, keď najprv mŕtvu reč
         latinskú a dokonca teraz, kde reč živú, ale nie reč ľudu svojho a svoju materinskú, ale reč
         cudziu, reč národa sem prišlého za úradnú reč prijala a nútila ľud túto reč prijať za reč,
         v ktorej sa záležitosti jeho verejné i súkromné pokonávať a viesť majú. Šľachta slovenská
         odcudzila sa národu svojmu a podmienku svojho, nepoviem práva, ale svojho nadprávia
         položila do rúk maďarských. Teraz už slovenský zeman ani zemanom nie je, ak neuzná nadprávo
         maďarstva, ako by zemianstvo jeho nepochodilo zo zásluh slovenských jeho predkov, ale z
         milosti tých ľudí, čo sa nad Tisou narodili. Nie revolúcia francúzska a ideály demokracie,
         ale šľachta naša sama pripravila sa o vodcovstvo v strede národa vlastného, keď sama svojou
         vôľou prestala byť čiastkou národa, stanúc sa príveskom a chvostom národa cudzieho. Niekedy
         vojvodievala ona na Slovensku, alias
    <sup>
     [
     <a class="footnote" href="#ftn.id2584052" name="id2584052">
      174
     </a>
     ]
    </sup>
    v Hornouhorsku, alebo „in partibus superioris Hungariae“,
    <sup>
     [
     <a class="footnote" href="#ftn.id2584060" name="id2584060">
      175
     </a>
     ]
    </sup>
    a teraz dobrovoľne stala sa popoluškou pyšnej pastorkyne maďarskej. Chybu možno
         ešte napraviť, zhluknúť sa okolo zástav kráľovských a národných, ako by slušalo na šľachtu
         slovenskú, jednak kráľovi svojmu, ako i národu svojmu vernú. Prítomní, do 2.000 mužov v terme
    <sup>
     [
     <a class="footnote" href="#ftn.id2584079" name="id2584079">
      176
     </a>
     ]
    </sup>
    a na chodbách stoličného domu zhromaždených, s hlučným „živio“ a slávy volaním
         sprevádzalo reč moju. Ostatne zo zemianstva slovenského aplaudovavšieho
    <sup>
     [
     <a class="footnote" href="#ftn.id2584091" name="id2584091">
      177
     </a>
     ]
    </sup>
    ani jeden nevstúpil pod zástavy naše. O úrady veľmi mnohí uchádzali sa u mňa,
         môj indorzát
    <sup>
     [
     <a class="footnote" href="#ftn.id2584103" name="id2584103">
      178
     </a>
     ]
    </sup>
    stal sa ale stereotypným: „Pečienku musíme si najprv vybojovať a len potom bude
         sa môcť rozdávať.“ Vtedy dostával som od zemianstva tých najkrajších titulov! Šľachta
         odnárodnená nemá a nemôže mať pevného charakteru, lebo jej chýba pevný základ a istý cieľ,
         národ vlastný, ktorý zrádza každým slovom, i činom každým, a ideálny rozvoj historických
         úloh v človečenstve, tento zvrchovaný cieľ duše šľachetnej. Niekdajšia naša šľachta
         splebejčila sa a schlebárila.
   </p>
   <p>
    Toho ešte dňa 13. januára v samú už noc dorazilo nás dvanásť jazdcov do Mošoviec, kde
         hlavný tábor s Götzom v čele očakával nás zvedavo v Révayho kaštieli s bohatou večerou.
         Götz bol spokojný s počiatkami našej agitácie. Mali sme nazmierené na Kremnicu, ale kunkátor
    <sup>
     [
     <a class="footnote" href="#ftn.id2584136" name="id2584136">
      179
     </a>
     ]
    </sup>
    Götz bál sa odvážneho kroku. Kým on kunktoval, váhal, rozkazy očakával, my
         užili sme tie dni k agitáciám v slobodnej od Maďarov stolici Turčianskej. Štúr, Borik
         (Jaroslav) a ja vybrali sme sa do Turian a Sučian, aby sme tam nielen v ľude pôsobili, ale
         aj zo susednej Oravy najnovšie zprávy si zaopatrili. Ľahké sánky bleskom doviezli nás
         turčianskou dolinou do Martina, kde sme si od majora Trenka osem mužov vyžiadali ako
         sprievodcov. Bol to síce odvážny výlet tým viacej, že v Zázrivej vyše dvesto oravských
         strelcov strážilo cestu do Trenčína; no my znali toho spôsobu strelcov a vedeli, že na útok
         nemyslia tak veľmi ako viacej na útek. Dňa 17. januára zavítali sme do Sučian, kde židov
         napadol náramný strach, ale ľud uvítal nás s veselosťou a radostnými pokrikmi. Tu v prvej
         chvíli bolo nám počúvať tisíc žalôb na hospodárstvo panské, na krivdy páchané na ľude od
         terajších maďarónskych vrchností, tu sme museli vypočúvať celé histórie o ničomnostiach a
         podlostiach násilníkov. Keď sa takto ľud vyžaluje, je mu akosi ľahšie, a bárs aj nedosahuje
         hneď pomoci, je v dobrej nádeji, že bude lepšie. V Sučanoch agitovalo sa s dobrým
         prospechom a odtiaľ tiež rozposlali sa listy do Oravy a Liptova. Bývali sme u vdovy Kôrkovej,
    <sup>
     [
     <a class="footnote" href="#ftn.id2584172" name="id2584172">
      180
     </a>
     ]
    </sup>
    panej veľmi vzdelanej, národne zmýšľajúcej a o veciach turčianskej šľachty
         podrobne poučenej. Z jej úst dozvedeli sme sa o skutočne barbarskom zachádzaní s tunajším
         ľudom a o neslýchanom terorizme, aký prevádzali maďaróni po celom Turci. Beniczký
    <sup>
     [
     <a class="footnote" href="#ftn.id2584196" name="id2584196">
      181
     </a>
     ]
    </sup>
    bol postrachom Turca. Známosti jeho s osobami a ich zmýšľaním pomáhali mu
         strachom naplňovať všetkých občanov. Ako kráľovský komisár prevádzal vyšetrovanie
         podozrelých osôb, a podozrelým bol každý, kto slovensky zmýšľal, hovoril a cítil, ba
         konečne každý nezeman. Človek tento najprv premárnil, prehýril svoj zdedený statok, potom
         hodil sa na pole biedneho slúžalstva maďarského, ktoré sa na útraty krajinské velice
         platilo. Nič nebolo mu svätým, a nič tak špatným, aby ho nebol použil ku svojim mrzkým
         cieľom. Tak vedel slabého superintendenta Stromského k tomu nakloniť, aby vizitoval v Turci
         cirkvi evanjelické a mocou úradnou nútil ich k uchopeniu zbrane proti cisársko-kráľovskému
         vojsku. Necpalský farár Samuel Lány
    <sup>
     [
     <a class="footnote" href="#ftn.id2584239" name="id2584239">
      182
     </a>
     ]
    </sup>
    vidiac, kam až siaha Beniczkého terorizmus, vzoprel sa celou energiou tichého
         inak muža a riekol verejne na agitačnej reči Stromského: „Ak ma chcete, dôstojný pane,
         týmito rečami vašimi k nevernosti oproti kráľovi môjmu, ku zrade na národe mojom podviesť,
         teda osvedčujem sa tuná verejne a sväte, že vás hneď dám mojimi sedliakmi lapiť.“ Blatnický
         ale farár Meša
    <sup>
     [
     <a class="footnote" href="#ftn.id2584261" name="id2584261">
      183
     </a>
     ]
    </sup>
    zrovna vyhnal z fary Stromského. Nuž ale energia Benického týmito jednotlivými
         výstupmi nedala sa ukrotiť, ba ešte zurivejším stal sa tento divoch odrodilecký.
   </p>
   <p>
    Zo Sučian urobili sme dňa 18. januára výlet do Turian. Tu sme šťastne agitovali, národné
         zhromaždenie bolo početne navštívené a dobrovoľníkov k službám našim dostavilo sa ráznych a
         udatných. Izákovská rodina vynikala nad všetky rodiny turianske. Farár Boďa
    <sup>
     [
     <a class="footnote" href="#ftn.id2584291" name="id2584291">
      184
     </a>
     ]
    </sup>
    nás síce vítal, ale my mu neverili; je rozdiel medzi vítaním raneným svedomím a
         vítaním srdca verného! V Turanoch dostali sme i k tej ťažkej službe vyzvedačov, šuhajov,
         ktorí odhodlali sa do Oravy a Liptova niesť zprávy o nás a vyzvedieť sa u našincov o
         postavení nepriateľa. Tunajší hostinský Grossmann,
    <sup>
     [
     <a class="footnote" href="#ftn.id2584312" name="id2584312">
      185
     </a>
     ]
    </sup>
    žid slovenský, hovoriaci tak čistou slovenčinou, akú ani najvzdelanejší Slovák
         lepšie nehovorí, prijal nás úprimnosťou nadobyčajnou, týmto ľuďom neznámou. Tam sme sa
         ubytovali a pred jeho domom i národnú schôdzku držali. Tento muž statočne nám vysluhoval; u
         neho sme sa i veľa dozvedeli o pletichách maďarónov oravských. K jeho nárade oboslali sme i
         židov turčianskych a dali im napomenutie, aby, keď aj snáď s nami necítia, aspoň nerobili
         proti nám, ak nechcú upadnúť do rúk vojenskej spravodlivosti. Oni na znak svojej oddanosti
         doniesli sto zlatých k napomoženiu dobrovoľníckej pokladnice. Idúc naspäť do Sučian, našli
         sme tam deputáciu židov svätomartinských, ktorí osvedčujúc svoje súcity s národným
         povstaním, priniesli obeť dvesto zlatých k jeho napomoženiu.
   </p>
   <p>
    Čo my v Sučanoch a Turanoch agitovali, bitá bola bitka pri Turčeku, totiž v noci dňa 17.
         a 18. januára zrána.
   </p>
   <p>
    Zo Sučian a Turian vracali sme sa spokojní s výsledkami agitácie našej. Na poludnie dňa
         18. januára dorazili sme do Martina, kde sme pár hodín strávili vo veselom naladení, bo už
         boli chýry o víťaznej zrážke našich pominulej noci. Na ceste do Mošoviec stretli sme už aj
         známu našu od Budatína húfnicu
    <sup>
     [
     <a class="footnote" href="#ftn.id2584380" name="id2584380">
      186
     </a>
     ]
    </sup>
    (Haubitz) s trupou zajatcov, honvédov i regulárnych z pluku bývalého
         cisárskeho, teraz košutovského, Wasa menovaného. Veľmi interesantne vynímalo sa to
         roztrhané rúcho honvédov popri bielych kabátoch a remeňoch Wasovcov. Smutní boli všetci,
         len ich sprievodcovia, dôstojník a mužstvo pod zbrojou zmužilo-vesele vykračovali si, jedni
         vpredu, druhí za nimi.
   </p>
   <p>
    Udalosť táto nasledovne stala sa: Major Pichler mal uderiť na predstráže za Štubňou,
         priesmyk pri Turčeku a tak Kremnicu hájace, čo sa i stalo nocou dňa 17. januára, pričom
         poručík Baťány od pluku Nasavského zajal spomenutú húfnicu, desiatnika delostreleckého i s
         koňom a predstráže rozprášil. Major Pichler so svojimi: Nassau, Parma a Bianchi uderil
         potom na hlavnú silu Maďarov, honvédov, dezertérov Wasovských a husárov a zajal z nich asi
         dvesto rozličnej zbrane vojakov, hlavne honvédov a Wasovcov. Vyznačili sa tu hlavne
         Bianchiho pluku junáci. Medzitým priskočili Maďarom na pomoc nové húfy honvédov, husárov a
         Wasovcov. Hustá hmla a nočná tma boli obapolnými, stejnomernými prekážkami boja; lesť a
         náhoda neboli prajné Pichlerovi, ale naše vojsko vyšlo predsa víťazne zo zrážky tejto. Nové
         kompanie Wasovcov, prišlé so tmou noci na mejdan,
    <sup>
     [
     <a class="footnote" href="#ftn.id2584438" name="id2584438">
      187
     </a>
     ]
    </sup>
    kričali na slávu cisárovi; Pichler, vidiac rovnošatu s bielymi remeňmi nič inak
         nemyslel, než že sa vojaci títo vzdať chcú, i prikročil k nim dôverne. Tu však ozval sa
         krik: „Éljen Kossuth!“,
    <sup>
     [
     <a class="footnote" href="#ftn.id2584452" name="id2584452">
      188
     </a>
     ]
    </sup>
    načo odvetili Nasavci a Bianchovci: „Vivat Franz Jozef!“
    <sup>
     [
     <a class="footnote" href="#ftn.id2584462" name="id2584462">
      189
     </a>
     ]
    </sup>
    Pichler bol lapený a zajatý; Lewartovský tasil šabľu a rúbal do Wasovcov,
         mužstvo bieloremenné z oboch strán, Wasovci a Bianchovci polapili sa za remene a nastala
         borba osobná s päsťami a kolbami, muž proti mužovi. Nasavci a Bianchovci po seči tejto
         vyšli síce ako víťazi z nej, ale majora, svojho komandanta, späť vydobyť nevládali. Keď
         ráno nastalo, bolo pole posiato mŕtvolami. Z maďarskej strany padlo ich vyše dvesto,
         ranených a zajatých tiež asi toľko. Naši stratili na padlých a zajatých 42 mužov, majora
         Pichlera a poručíka Bauma v to počítajúc. Pri konci bitky prišli ku pomoci aj naši
         dobrovoľníci.
   </p>
   <p>
    Tu bol čas, aby sa využilo víťazstvo toto a rázne postúpilo sa ku Kremnici, ku ktorému
         skutku ale Götz nezdal sa mať dosť energie a hodil sa na márnu kunktáciu, proti ktorej my,
         Zach, Bloudek, Štúr atď. mocné dôvody sme prednášali.
   </p>
   <p>
    Konečne samé deje a beh války dôvody naše potvrdili. Generál Čorić
    <sup>
     [
     <a class="footnote" href="#ftn.id2584513" name="id2584513">
      190
     </a>
     ]
    </sup>
    zbil pri Štiavnici a Svätom Kríži ľavé krídlo i centrum Görgeyho, o čom sme my
         ovšem ešte vtedy zprávy nemali, ale kombinácia naša bola na pravde založená, lebo ukázalo
         sa, že nech my 23. januára Turček a Piargy forsírujeme,
    <sup>
     [
     <a class="footnote" href="#ftn.id2584537" name="id2584537">
      191
     </a>
     ]
    </sup>
    Görgey nebude môcť utiahnuť sa späť krajom Zvolena a uniknúť na Ružomberok do
         Liptova. Konečne sám kunktátor Götz dal sa nakloniť ku nášmu plánu, ale netrúfal si zase
         svojou brigádou a povstalcami slovenskými udrieť na Piargy a Kremnicu, preto žiadal
         podmaršálka Šimončiča o pomoc, ktorý mu aj poslal generála Saussaya s jednou brigádou. Táto
         pribyla už 22. januára večerom do Slovenského Pravna a Rudného a mala zavčas rána o 3.
         hodine vyraziť na Sklenné, aby tvorila naše pravé krídlo. Naša výprava chodníkmi a iným
         neschodnými cestami, dolinou a návršiami mala sa poberať ku Piargom, tvoriac ľavé krídlo
         našej brigády; Götz s ostatným vojskom bol na pochode k Turčeku. Ale ako takto všetko už
         hotové bolo, doletel kuriér od Šimoniča s rozkazom, aby sa Saussay so svojou brigádou
         odrazu späť obrátil na Prievidzu k Oslanom a tuším ku Komárnu. Maďari dostali oddych, Götz
         so svojou brigádou neodvážil sa na Turček a Piargy a navrátil sa do svojho Tuskulum v
         Révayho kaštieli v Mošovciach!
   </p>
   <p>
    Toto nás všetkých, ako samo sebou rozumelo sa, náramne znepokojilo, ba skutočne takéto
         vedenie vojny znechutilo. Tu v tejto strategickej nemožnosti, v Mošovciach vyčkávať sme
         mali vari pečené holuby! Nuž ale kunktátori od dolného Dunaja a kunktátor od dolného Váhu a
         zase kunktátor od Mošoviec, ako figúra ukazovala, mali v rukách komandá, a čerstvejším
         náhľadom nebolo prístupu dopriano. O hlavnej armáde Windisohgrätzovej nemali sme žiadnych
         zpráv. Toto šestnásťdňové kunktovanie Götzovo v Mošovciach bolo iba našou činnosťou od
         časti politickou a od časti vojenskou pretrhované.
   </p>
   <p>
    My sme mali čerstvé zprávy z Oravy a tie dorážali na náš sbor, aby čo skôr keď nie celý
         prišiel, teda „zo 500 chlapov aspoň sem poslal, bo títo ratujú Oravu, ktorá inak pripadne
         Kosuthovi.“ Ozbrojené síce boli gardy oravské, ale tejto sily nebolo sa čo báť, keď tí buď
         len nahnaná chasa z obecného ľudu boli, alebo panici kdejakí, hrajúci si na dôstojníkov,
         ktorí ale prví brali do zajačích, keď zblížili sa serióznym bojovníkom.
   </p>
   <p>
    Götz stal sa mrzútom. Myslel vari, že tak bude môcť pochváliť sa dákym výsledkom. My sme
         po nezdarenom útoku na Turček vidiac, že Götz mieni ďalej vyčkávať udalosti v Mošovciach,
         dňa 24. januára zdelili mu najnovšie zprávy z Oravy a neukrývali ani tú možnosť, že sa nám
         do chrbta cez kráľoviansky priesmyk môžu dostať nielen vari gardy, ale i samé Görgeyho
         čaty, o ktorých išli už chýry. Götz tomu síce nedôveroval, bo myslel ešte vždy mať Görgeyho
         v Kremnici; no povolil, aby sme sa vybrali na hranice stolíc Turčianskej a Oravskej. Medzi
         nami panovali tiež rôzne náhľady. Štúr neradil s malou silou vybrať sa k neistej Orave;
         Bloudek domýšľajúc sa, že stojí voči hlavnému nepriateľovi, hovoril, že hlavnú silu
         povstalcov nemôže pustiť ako výzvedy; zostala nám, Zachovi a Jaroslavovi Borikovi, ktorí
         sem určite tieto výzvedy ozbrojené za nevyhnutné považovali, len jedna stotina ku podpore,
         a to tá najmladšia, zo samých vnove k nám pristúpivších Turčanov záležajúca, pod kapitánom
         Jankom Kučerom (nie teda Samkom, ako to bolo v predošlom čísle chybne udané). Stotina naša
         čítala deväťdesiat mužov. Pri Turčeku ukoristených štyristo pušiek čakalo na nás v Martine.
         Vybrali sme sa teda ráno o 7. hodine dňa 25. januára z Mošoviec. V Martine sme boli prijatí
         so zápalom a žehnaním nás, bo už tu bolo plno chýrov, že od Oravy hrozí nebezpečenstvo. V
         Sučanoch a Turanoch sme sa rozložili. Nasledujúceho 26. januára boli sme alarmovaní chýrmi,
         že dvetisíc Maďarov stojí v Kraľovanoch a v Párnici. Naša vyslaná patrola zbadala na
         Fatričke asi päťdesiat mužov, ktorí ale pri zjavení sa jej utiahli sa do Kraľovian. Na útok
         myslieť sme nemohli s tou našou stotinou, ktorá spolu s nami bez ustania a bez odpočinku,
         ani rúcho ani zbraň neodkladajúc, hotová byť musela k vytrhnutiu proti nepriateľovi.
         Patroly naše s nepriateľskými vídali sa zďaleka jedna na druhú prevádzali prestrelku bez
         obapolnej škody. Dňa 28. januára naši smelí junáci čo patrola napadli oddiel oravskej
         gardy, sto chlapov čítajúci, ktorí ale nevydržiac oheň a v domnienke, že za patrolu hrnie
         sa väčšia sila našich, dali sa na útek. Naša tretia kompánia turčianska s Jankom Kučerom
         bola týmto skutkom posmelená a nabrala do seba ducha vojenského, ktorý do toho času zdal sa
         jej chybovať.
   </p>
   <p>
    I my sme boli s duchom ľudu spokojní. Turianci pomáhali našim statne na strážach stáť a
         patroly po hraniciach stolice prevádzať. Týmto sme i my boli uspôsobení oddať sa zase
         politickej agitácii. Na 20. januára zvolaná bola do Martina národná skupština,
    <sup>
     [
     <a class="footnote" href="#ftn.id2584706" name="id2584706">
      192
     </a>
     ]
    </sup>
    na ktorej malo sa jednať o zriadení Slovenska; vybral som sa teda hneď zrána do
         stoličného mesta, aby som tam vec našu zastupoval. Zhromaždenie bolo valne oboslané
         všetkými obcami; aj inteligencie, ktorej nebolo v tábore Görgeyho, bolo tu hojnosť. Prijala
         sa rezolúcia, aby národ slovenský konečne zabezpečený bol vo svojej národnosti organizáciou
         určitejšou, než sú maďarizačné zákony maďarské. Menovite poukázané bolo na históriu staršiu
         i najnovšiu, ktorá to jedno ukazuje, že Uhorsko zostavené bolo voždy z rôznych národov,
         ktoré sa v rámci uhorskej ústavy slobodne pohybovali a celky jednotlivé tvorili, žiadne
         panstvo maďarského kmeňa nad sebou neuznávajúc. Pod menom „superiores partes Hungariae“
    <sup>
     [
     <a class="footnote" href="#ftn.id2584742" name="id2584742">
      193
     </a>
     ]
    </sup>
    rozumelo sa voždy Slovensko a šľachta naša podľa ústavy zemskej vyvodievala na
         snemoch i vo válkach. Chorvátsko-slavonsko-dalmátske kráľovstvo voždy tvrdo hájilo svoju
         národnosť a obyčaje domáce, od Maďarov rozdielne. Srbsko individualitu svoju s väčším lebo
         menším prospechom, ale vždy húževnato obraňovalo, až to k vojvodstvu zvláštnemu priviedlo.
         Rusíni hlásili a hlásia sa ustavične o svoju národnosť. Ani netreba pripomínať Nemcov
         spišských a sedmohradských, ktorí tiež zástavu svojej národnosti vysoko držia nad hlavami
         odrodilskej šľachty. Len Slováci mali by pod kôrou železnou maďarských fanatikov ďalej
         trčať? Len oni sami majú dávať sa v obeť a žertvu vládybažnému Maďarstvu? „Nie a nie!“
         zahrmelo celé zhromaždenie. Farár necpalský Nagel
    <sup>
     [
     <a class="footnote" href="#ftn.id2584780" name="id2584780">
      194
     </a>
     ]
    </sup>
    interpeloval mňa, žiadajúc vysvetlenie tej pochybnosti, ktorú dajedni priatelia
         Maďarov vyslovujú tvrdiac, že zvláštne zorganizovanie Slovenska zničilo by trhanie sa od
         Maďarov a delenie krajiny.
   </p>
   <p>
    Samostatné Slovensko neznamená trhanie sa od Maďarov, ale zastatie si k nim národa
         slovenského rovno s nimi oprávneného. My chceme stáť voči Maďarom nie ako otroci, ale ako
         jednoprávni s nami spoluobčania. A keď krajinu nedelia tie kompaktné masy jedného národa,
         bývajúceho popri druhom tiež kompaktnom: prečo by ju delilo rovné právo všetkých? My
         slobodu chceme a právo svoje a prajeme slobodu a právo všetkým spolu s nami túto zem
         obývajúcim národom.
   </p>
   <p>
    I sám Nagel i celé zhromaždenie vyslovilo žiadosť takto zabezpečiť konečne byt
         slovenskému národu v tejto krajine zorganizovaním Slovenska ako časti celku ríše jeho
         veličenstva Fraňa Jozefa I. Uzavreno žiadosti tieto zdeliť s inými tiež okoliami
         slovenskými a v hromadnom vyslanstve predniesť ich najjasnejšiemu pánovi.
   </p>
   <p>
    Po týchto politických agitáciách zmenila sa tvárnosť situácie na poli. Götz bol sa
         konečne rozhodol pohnúť sa ku Kremnici, čo stalo sa 27. januára. Turček, Piargy a Kremnica
         boli vyprázdnené a Götz stal sa pánom zanechaných kanónov a zbrane, pánom banských miest,
         ktoré Görgey chvatom opustil. Príval utekajúcej jeho armády dotknul sa našej slabej
         expozitúry v Turanoch.
   </p>
   <p>
    Vrátiac sa z národného zhromaždenia boli sme alarmovaní výstrelmi, načo poslali sme
         silnú patrolu dobrovoľníkov, spojených s pätnástimi mužmi od Deutschmeistrovho pluku,
    <sup>
     [
     <a class="footnote" href="#ftn.id2584848" name="id2584848">
      195
     </a>
     ]
    </sup>
    ktorých nám major Trenk v Martine dal ku pomoci. Patrola sa junácky držala,
         prišla až k Šútovu a zraziac sa tu s predstrážami oravských gárd, zahnala ich až do
         kraľovianskeho priesmyku; pomoc prišlá z Kraľovian, napadnutá strachom obrátila sa s
         utekajúcimi gardami späť do Kraľovian a ďalej. Naši zlapali mnohých, odobrali zbrane a
         batožiny a zabili posledných, opozdivších sa gardistov. S trofejami svojimi vrátili sa
         víťazne naspäť do Turian. Celá táto trupa čítala štyridsaťpäť mužov, tridsať dobrovoľníkov
         a pätnásť Deutschmeistrov pod svojím šikovateľom, ktorý pozdejšie aj medailou udatnosti za
         svoju statočnosť pri tejto afére vyznačený bol. Meno jeho priam vypadlo mi z pamäti a
         hľadať ho v zápiskoch nestačím nateraz.
   </p>
   <p>
    Nadobudli sme skúsenosti pri tejto šarvátke, ale dosť šteklivých, medzi inými i tú, že
         nám je teraz do činenia s väčšou silou, než gardy a panstvo oravské vstave boli zohnať;
         boli to strelci Görgeyho a nebezpečenstvo, že Görgey s hlavnou silou uderí Götzovi do
         chrbta.
   </p>
   <p>
    Písali sme teda hneď za Bloudkom, aby s troma kompániami ihneď dal sa na pochod k nám, a
         ja som sa vrhol na zvolanie sedliackej hotovosti. Trenk prišiel s troma kompániami
         Deutschmeistrov z Martina. Do 2. februára mal 5000 mužov v Sučanoch, ozbrojených kadečím,
         menšinu ukoristenými puškami. Görgey, utekajúci od Kremnice, stál so svojimi prednými
         strážami od Ružomberku až na Veľkú Fatru z jednej strany a z druhej po Šútovo a Fatričku.
   </p>
   <p>
    My sme z hotovosti našej štyristo chlapov pod vedením Šlichtu detašírovali na Revúce,
         kde Görgey cestu pohubil, aby ju pre našich opravili. Malý oddiel ozbrojený bol puškami,
         ostatní sekerami, lopatami, rýľmi, čakanmi atď. Postavili sa Fatrou, menovite pri poslednej
         pozícii stál Karol Borik so svojou stotinou, prvou, najstaršou, ktorá s Bloudekom, ako sme
         žiadali, dostavila sa a do prvých radov bojovných stala. Ostatných podelili sme tu ako
         kompánie pod puškami a vzali ich so sebou, tu ako staničné posádky a nechali sme ich v
         Turanoch a Sučanoch.
   </p>
   <p>
    Tak rozprášiac bez zrážky nepriateľa a oslobodiac Turiec od nebezpečenstva, uderili sme
         do Oravy, kde ešte poslednú službu preukazovali nám sedliaci turčianski, prerubujúc a
         čistiac nám cestu od gárd a vojska maďarského skálím, ľadom a stromami kdejakými zahádzanú.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583631" name="ftn.id2583631">
        166
       </a>
       ]
      </sup>
      poľ. Óda na mladosť
     </p>
    </div>
    <div class="footnote">
     <p>
      <sup>
       [
       <a class="para" href="#id2583728" name="ftn.id2583728">
        167
       </a>
       ]
      </sup>
      <span class="emphasis">
       <em>
        Tento fujtáš
       </em>
      </span>
      (maď.), zdrapy, ktorými sa zapchával náboj.
               (Vtedy sa ešte pušky nabíjali odpredu.)
     </p>
    </div>
    <div class="footnote">
     <p>
      <sup>
       [
       <a class="para" href="#id2583749" name="ftn.id2583749">
        168
       </a>
       ]
      </sup>
      lat. poddanskej
     </p>
    </div>
    <div class="footnote">
     <p>
      <sup>
       [
       <a class="para" href="#id2583838" name="ftn.id2583838">
        169
       </a>
       ]
      </sup>
      z franc. príslušníkov ľahkej jazdy
     </p>
    </div>
    <div class="footnote">
     <p>
      <sup>
       [
       <a class="para" href="#id2583863" name="ftn.id2583863">
        170
       </a>
       ]
      </sup>
      lat. zhromaždenia
     </p>
    </div>
    <div class="footnote">
     <p>
      <sup>
       [
       <a class="para" href="#id2583886" name="ftn.id2583886">
        171
       </a>
       ]
      </sup>
      <span class="emphasis">
       <em>
        Heinrich Trenck
       </em>
      </span>
      , umrel r. 1876 vo Viedni
     </p>
    </div>
    <div class="footnote">
     <p>
      <sup>
       [
       <a class="para" href="#id2583925" name="ftn.id2583925">
        172
       </a>
       ]
      </sup>
      <span class="emphasis">
       <em>
        Vyhľadajúc si u rodinky vernej skrýšu.
       </em>
      </span>
      Horvát o tom sám píše
               veľmi zaujímave (Z turčianskych udalostí v rokoch 1848 — 49, Slov. pohľady XXVI,
               1906, 605 — 10). Jeho text vyšiel (v inej úprave) i knižne: Rozpomienky z revolučných
               rokov 1848 — 1849, Bratislava 1947.
     </p>
    </div>
    <div class="footnote">
     <p>
      <sup>
       [
       <a class="para" href="#id2583997" name="ftn.id2583997">
        173
       </a>
       ]
      </sup>
      <span class="emphasis">
       <em>
        Do tábora Görgeyho.
       </em>
      </span>
      Artur Görgey (1818 — 1916), maďarský
               revolučný generál a od 11. augusta 1849 diktátor. Ako taký poddal sa už 13. augusta
               ruskej armáde pri Világoši. Görgey 6. januára 1849 odišiel z Vacova so svojím sborom
               a cez Štiavnicu, Banskú Bystricu a spišské mestá sa utiahol, ale pritom 6. februára
               zaujal Prešov a vážne ohrozoval Schlickov sbor.
     </p>
    </div>
    <div class="footnote">
     <p>
      <sup>
       [
       <a class="para" href="#id2584052" name="ftn.id2584052">
        174
       </a>
       ]
      </sup>
      lat. inak
     </p>
    </div>
    <div class="footnote">
     <p>
      <sup>
       [
       <a class="para" href="#id2584060" name="ftn.id2584060">
        175
       </a>
       ]
      </sup>
      lat. na stranách Horného Uhorska
     </p>
    </div>
    <div class="footnote">
     <p>
      <sup>
       [
       <a class="para" href="#id2584079" name="ftn.id2584079">
        176
       </a>
       ]
      </sup>
      maď. dvorane
     </p>
    </div>
    <div class="footnote">
     <p>
      <sup>
       [
       <a class="para" href="#id2584091" name="ftn.id2584091">
        177
       </a>
       ]
      </sup>
      z lat. pochvalne tlieskajúceho
     </p>
    </div>
    <div class="footnote">
     <p>
      <sup>
       [
       <a class="para" href="#id2584103" name="ftn.id2584103">
        178
       </a>
       ]
      </sup>
      lat. rozhodnutie (napísané na rube písomných žiadostí)
     </p>
    </div>
    <div class="footnote">
     <p>
      <sup>
       [
       <a class="para" href="#id2584136" name="ftn.id2584136">
        179
       </a>
       ]
      </sup>
      lat. váhavec
     </p>
    </div>
    <div class="footnote">
     <p>
      <sup>
       [
       <a class="para" href="#id2584172" name="ftn.id2584172">
        180
       </a>
       ]
      </sup>
      <span class="emphasis">
       <em>
        U vdovy Kôrkovej
       </em>
      </span>
      , Žofia Kuorková rod. Bróziková v Sučanoch.
               Vdova tamojšieho ev. farára Juraja Kuorku (1811 — 1848).
     </p>
    </div>
    <div class="footnote">
     <p>
      <sup>
       [
       <a class="para" href="#id2584196" name="ftn.id2584196">
        181
       </a>
       ]
      </sup>
      <span class="emphasis">
       <em>
        Ľudovít Beniczky
       </em>
      </span>
      (1813 — 1868), človek dobrodružnej povahy,
               za revolúcie honvédsky plukovník a vládny komisár nad časťou slovenského
               územia
     </p>
    </div>
    <div class="footnote">
     <p>
      <sup>
       [
       <a class="para" href="#id2584239" name="ftn.id2584239">
        182
       </a>
       ]
      </sup>
      <span class="emphasis">
       <em>
        Samuel Lány
       </em>
      </span>
      (1806 — 1879), buditeľ, ev. farár v
               Necpaloch.
     </p>
    </div>
    <div class="footnote">
     <p>
      <sup>
       [
       <a class="para" href="#id2584261" name="ftn.id2584261">
        183
       </a>
       ]
      </sup>
      <span class="emphasis">
       <em>
        Jozef Meša
       </em>
      </span>
      (1808 — 1881), buditeľ, ev. farár v
               Blatnici.
     </p>
    </div>
    <div class="footnote">
     <p>
      <sup>
       [
       <a class="para" href="#id2584291" name="ftn.id2584291">
        184
       </a>
       ]
      </sup>
      <span class="emphasis">
       <em>
        Pavel Bogyay
       </em>
      </span>
      (1818 — 1893), ev. farár v Turanoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2584312" name="ftn.id2584312">
        185
       </a>
       ]
      </sup>
      <span class="emphasis">
       <em>
        Ignác Grossmann
       </em>
      </span>
      , turiansky žid, bol medzi prvými, ktorí sa v
               Turci prihlásili do sboru slovenských dobrovoľníkov. Bol odvážnym bojovníkom.
               Vyznačil sa najmä v boji proti oravským gardistom a pri ružomberskom útoku. Padol do
               maďarského zajatia v Aggteleku a tam ho zastrelili.
     </p>
    </div>
    <div class="footnote">
     <p>
      <sup>
       [
       <a class="para" href="#id2584380" name="ftn.id2584380">
        186
       </a>
       ]
      </sup>
      <span class="emphasis">
       <em>
        húfnicu
       </em>
      </span>
      , delo s kratšou hlavňou a slabším nábojom, ale so
               značným rozsahom pôsobností
     </p>
    </div>
    <div class="footnote">
     <p>
      <sup>
       [
       <a class="para" href="#id2584438" name="ftn.id2584438">
        187
       </a>
       ]
      </sup>
      arab. bojište
     </p>
    </div>
    <div class="footnote">
     <p>
      <sup>
       [
       <a class="para" href="#id2584452" name="ftn.id2584452">
        188
       </a>
       ]
      </sup>
      maď. Nech žije Kossuth!
     </p>
    </div>
    <div class="footnote">
     <p>
      <sup>
       [
       <a class="para" href="#id2584462" name="ftn.id2584462">
        189
       </a>
       ]
      </sup>
      lat.-nem. Nech žije Fraňo Jozef!
     </p>
    </div>
    <div class="footnote">
     <p>
      <sup>
       [
       <a class="para" href="#id2584513" name="ftn.id2584513">
        190
       </a>
       ]
      </sup>
      <span class="emphasis">
       <em>
        Anton Čorić
       </em>
      </span>
      (1795 — 1864), rakúsky podmaršal chorvátskeho
               pôvodu. Velil 2. sboru, s ktorým zatlačil Görgeya k Štiavnici a tam ho i porazil. V
               r. 1850 — 53 bol ministrom vojenstva.
     </p>
    </div>
    <div class="footnote">
     <p>
      <sup>
       [
       <a class="para" href="#id2584537" name="ftn.id2584537">
        191
       </a>
       ]
      </sup>
      <span class="emphasis">
       <em>
        nech my… forsírujeme
       </em>
      </span>
      (z franc.), urobíme vojenský
               nápor
     </p>
    </div>
    <div class="footnote">
     <p>
      <sup>
       [
       <a class="para" href="#id2584706" name="ftn.id2584706">
        192
       </a>
       ]
      </sup>
      chorv. národné zhromaždenie
     </p>
    </div>
    <div class="footnote">
     <p>
      <sup>
       [
       <a class="para" href="#id2584742" name="ftn.id2584742">
        193
       </a>
       ]
      </sup>
      lat. horné strany Uhorska
     </p>
    </div>
    <div class="footnote">
     <p>
      <sup>
       [
       <a class="para" href="#id2584780" name="ftn.id2584780">
        194
       </a>
       ]
      </sup>
      <span class="emphasis">
       <em>
        farár necpalský Nagel
       </em>
      </span>
      , rozumej katolícky
     </p>
    </div>
    <div class="footnote">
     <p>
      <sup>
       [
       <a class="para" href="#id2584848" name="ftn.id2584848">
        195
       </a>
       ]
      </sup>
      <span class="emphasis">
       <em>
        Od Deutschmeistrovho pluku.
       </em>
      </span>
      Tak sa menoval viedenský domáci
               pluk.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2584948">
       </a>
       VI
      </h2>
     </div>
    </div>
   </div>
   <p>
   </p>
   <p>
   </p>
   <p>
    Kus veľmi krušnej práce darovali nám Maďari tým, že nechali priesmyk Kraľoviansky
         neostrážený; dvesto smelých strelcov neohliadajúcich sa ustavične po batériách, ktoré by
         ich kryly, bolo by mohlo dva razy toľkú silu zadržať, ako naša bola, ba späť do Turca
         zatisnúť. Cesta úzka, zväčša do skál vtesaná, visiaca nad Váhom, skaliská nad nami, pod
         nami priepasti otočené zôkol-vôkol vrchmi a horami, ešte k tomu dobre postavení strelci po
         úbočiach a návršiach — potom nech sa páči ísť od Šútova do Kraľovian! Pravda, obrancovia by
         museli byť Slováci, vlasť svoju milujúci a národ pred krvižížnivými tyranmi obraňovať
         spôsobní! U Maďarov toho nebolo, a títo skutočne nezdali sa mať ani tušenia o horskej
         vojne; ako tam pri Čadci, Kysuckom Novom Meste a Budatíne, podobne ako v Rajeckej doline,
         pustili z oka najkrajšie, strategické pozície a bežali i bežali, najviac ak kde-tu cestu
         prekopali, lebo dáku barikádu z klátov spravili, ale obraňovať i tieto hračky zabudli! Tak
         stalo sa i s priesmykom Kraľovianskym.
   </p>
   <p>
    Kraľovanci, Párničania, Veličania vítali víťazne naše čaty, no víťaznej mysli nebolo
         badať. Pekné tváre, vzrast silný, udatné zjavy, no duch bol stlačený. Aký to rozdiel medzi
         turčianskym a oravským ľudom! V Turci vrel život a junač myslela o pomste nad vrahmi života
         národného, tu v Orave všetko zrazené, zmalátnelé, nepovedomé svojej národnej, politickej
         hodnosti.
   </p>
   <p>
    Na reč moju vo Veličnej držanú a s jasotom a na slávu volaním prijatú neprihlásil sa
         žiaden medzi dobrovoľníkov našich, národne zmýšľajúca šľachta utiahla sa do svojich
         dvorcov. Terorizmus zanechal tu hlboko vyryté brázdy na duchu i tvárach. Najjunáckejší v
         celej Orave bol náš Ctiboh Zoch. Ja býval vo Veličnej u farára Brózika,
    <sup>
     [
     <a class="footnote" href="#ftn.id2585019" name="id2585019">
      196
     </a>
     ]
    </sup>
    neohrozeného síce svedka pravdy i kresťanskej i národnej, no priveľkého
         filozofa v búrnych časoch, neznajúceho vymotať sa z pesimizmu, ktorý mu reflexia jeho a
         skúsenosti z domáceho, krajinského života uhorského diktovali. Ako som sa zadivil rečiam
         jeho, toho brata drahého, ktorý stával voždy po boku Zocha a čaty ostatnej popredných
         dvíhateľov národa!
   </p>
   <p>
    „Hja, braček, darmo je, niet ešte tu ten čas, v ktorom národ náš precíti a zobudí sa;
         darmo všetko, vaše námahy roztrieskajú sa o tvrdé skaliská skutočnosti, títo psohlavci
         zradia i vás i kráľa, a národ náš i tak nikdy nebol predmetom ich lásky a starosti. A čože
         myslíte, že i na prípad vášho víťazstva neoklamú vás? Oni zase zalíškajú sa u dvora
         viedenského a nad ľudom naším opäť bude sa zvŕtať dráb lieskovicou! Už je darmo, ja to tak
         predvídam.“
   </p>
   <p>
    Tak lamentoval jeden z najlepších, najinteligentnejších oravských synov!
   </p>
   <p>
    „Nuž ale,“ vetím ja, „brat môj sladký, či natoľko potratil si už nádeje lepších dňov
         našich?“ — Brózik skočil mi do reči: „Veru natoľko, brat zlatý; bo akože bych netratil
         všetku nádej, keď vidím, čo sa deje v Orave! Všetko zalieza do dier, po zlom dychtí, za
         dobré nezaujme sa a biedny ľud nevie, čí je!“ Potom rozprával o neslýchanom terorizme,
         ktorý tu ešte pred niekoľkými dňami týral každého, kto ešte podržal všetkých päť pohromade.
   </p>
   <p>
    „Keď najlepší vôľu i nádej tratia, vtedy je skutočne zle s národom,“ hovoril som a
         obrátil reč na iné otázky; ale Brózik vždy len vracal sa ku svojmu pesimizmu. „A veď hej,
         počujem, že vám v Kubíne chystajú slávnejšie prijatie než Görgeyho vojsku, ba že i Móric
    <sup>
     [
     <a class="footnote" href="#ftn.id2585104" name="id2585104">
      197
     </a>
     ]
    </sup>
    vás mieni traktovať; ó, to ja viem, kto má palicu v rukách, tomu sa oni vedia
         pokoriť, ale, bračekovci, nože sa majte na pozore, aby vás neoklamali. Tí ľudia sú všetkými
         zlými masťami mazaní! A hľa! veď už aj Kossuth zo Segedína sľubuje
    <sup>
     [
     <a class="footnote" href="#ftn.id2585124" name="id2585124">
      198
     </a>
     ]
    </sup>
    Slovákom hory-doly, nuž ale budete mu veriť?“
   </p>
   <p>
    Úplný pesimizmus opanoval nášho peknoduchého Andreja; srdečné bolo požehnanie, ktoré
         dával nám na cestu, odberajúcim sa ta ďalej do Oravy. Nuž pravda, dobré je i to, no v
         časoch tak búrnych, ako bol február roku 1849, je potreba ešte aj iného vývoja duchovného.
         „Zbohom, Ondrejko,“ sadajúc na koňa a podávajúc ruku svojmu kučigazdovi
    <sup>
     [
     <a class="footnote" href="#ftn.id2585156" name="id2585156">
      199
     </a>
     ]
    </sup>
    hovoril som, „nebuďže slabým a dúfaj v Boha!“ Ten kývol rukou a so strhnutým z
         hlavy klobúkom díval sa za nami; slzy tiekli mu po lícach. To bolo 4. februára 1849.
   </p>
   <p>
    Tunajšia šľachta v podozrení slavizmu neukázala sa vo Veličnej, šľachta, robiaca v
         košutizme, pošla za Görgeym, a tá pečovičovská
    <sup>
     [
     <a class="footnote" href="#ftn.id2585179" name="id2585179">
      200
     </a>
     ]
    </sup>
    koncentrovala sa v sídelnom meste Dolnom Kubíne; tam chcela svoju homagiálnu
         oddanosť kráľovi osvedčiť majorovi Trenkovi ako komandantovi batalióna Deutschmeistrov.
   </p>
   <p>
    My jazdili s majorom v čele oboch bataliónov, nadrečeného a nášho dobrovoľníckeho. Barón
         Trenk ponechal mne rečnícku čiastku chystaných nám vítaniek. Hovorili sme o tej homagiálnej
         oddanosti kráľovi ako o dvojtvárnej fráze; dnes má fráza obrátenú tvár k majorovi
         cisárskeho vojska pokračujúceho proti Kossuthovi, a keby prišiel Görgey, mala by zmysel
         proti tomuže a za Ferdinanda V.
   </p>
   <p>
    Prišli sme k mostu, a tu nás čakal zástup národa s mestskou deputáciou v čele, slovenské
         zástavy so slovenskými nápismi viali nad hlavami množstva. Na vítaciu reč Radlinského
         odpovedal som ja pri slávnostnom pokrikovaní na slávu cisára Františka Jozefa I. a nastúpil
         pochod cez most pri hudbe veselom národa hovore.
   </p>
   <p>
    Pred stoličným domom v Kubíne boli tisíce zhromaždené; tu vítala nás stolica homagiálnou
         oddanosťou a ja odpovedal na reč, vykladajúc praktickými príkladmi vernosti a oddanosti k
         dedičnému panovníkovi Františkovi Jozefovi I. Pečovičovská tu zhromaždená šľachta
         potakovala vývodom mojim a potom lepila sa nám na päty — celkom homagiálne.
   </p>
   <p>
    Po ubytovaní sa nášho vojska rozpísala sa ku 7. februáru národná schôdzka do Kubína
         cieľom zvolenia novej vrchnosti stoličnej, ktorá by nad pokojom a poriadkom stolice bdela a
         verejné záležitosti spravovala. Poslovia rozleteli sa po celej Orave.
   </p>
   <p>
    Veľa návštev šľachty oravskej obťažilo nás, sotva z koňov zostúpivších. Fajnový to ľud,
         a vidno na dno duše jeho, nátura je slovenská, firnajz povrchný, miešaný smradom i vôňami z oficinií
    <sup>
     [
     <a class="footnote" href="#ftn.id2585269" name="id2585269">
      201
     </a>
     ]
    </sup>
    je moderný, k oklamaniu iba hlúpeho. Spiatočné návštevy nebolo možno konať. V
         ten deň však ešte oplatil som vizitu u Mórica Zmeškala. Tento pán, tak sa mi to zdalo,
         reprezentuje pravý obraz slovenského zemana, s ktorým možno bolo hovoriť o veciach
         slovenského národa tak blízko sa dotýkajúcich. Na moje vývody o potrebe zaujať sa národa
         slovenského, tak velikú ťarchu bremien krajinských znášajúceho, poznamenal pán Móric:
   </p>
   <p>
    „Veď ja dávno už bojujem proti tomu streštencovi (Kossuthovi) a hovoril som voždy, aby
         slovenskému národu stalo sa po práve, ale nemohol som preraziť proti fanatizmu Kossuthovmu.
         Ja som predvídal tieto zmätky, a teraz to všetko vidíme naplnené.“ Skutočne, Móric Zmeškal
         nebol fanatikom maďarským, pod hrôzovládou Kossuthovou veľa trpel od bláznivej mládeže, a
         keď nemohol hovoriť, mlčal, ale zásady svoje nikdy nezaprel. Lojálny, kráľovi vo všetkých
         pomeroch verný, s ľudom slovenským dobre nakladajúci, a keby na ňom samom bolo bývalo, iste
         by bol spravodlivým žiadostiam národa slovenského v každej dobe a podobe vyhovel.
   </p>
   <p>
    „Nuž veď sme my všetci Slováci, prečo by sme naše stolice a národ náš mali opúšťať kvôli
         iným stoliciam a inému národu? Či my nenesieme jednako všetky ťarchy? A potom, či má náš
         kráľ vernejší národ kde ako Slovákov? Však až do poslednej chvíle i šľachta slovenská
         najvernejšie stála po boku kráľovských práv!“ Tak hovoril starý pán.
   </p>
   <p>
    Večer tento dňa 4. februára strávili sme vo Vyšnom Kubíne pri prvej našej kompánii; s
         dôstojníkmi našimi bavili sme sa výborne u pána Zmeškala; pani jeho, rodená Maďarka, bola
         ľúbeznou domácou paňou, ktorá mala čulý záujem na našich politických rozhovoroch a miešala
         sa často do reči, menovite keď žalovali sme sa na otčimské zaobchádzanie s národom
         slovenským, hovoriac, že by to nemalo tak byť, keď sme všetci, Maďari i Slováci, jedného
         kráľa poddaní a jednej vlasti synovia. „Môj manžel vždy zastával tieto zásady,“ riekla. Od
         nej sme tiež vyrozumeli, že Kossuthova segedínska proklamácia vrtí mozgom tunajšej šľachty,
         bár nám ju žiaden z politikov oravsko-maďarónskych neopovážil sa predostrieť. Dáma táto
         nemala toľko zdržanlivosti ako jej pán manžel, ktorému ona tiež bola známa, no ani slovom
         nedotkol sa jej obsahu. Pravda, od jedného Zmeškala nebolo k očakávaniu, že predloží
         listinu, vyzývajúcu Slovákov k opusteniu zástavy kráľovskej, bárs aj s podmienkami pekných
         sľubov o rovnoprávnosti Slovákov s Maďarmi sboru takému, ktorý je práve na pochode búrnom
         po utekajúcom generálovi Kossuthovom; nuž ale jeho pani, rozohriata rečami o krivdách na
         národe našom páchaných, dobre mysliac s vlasťou a národmi túto vlasť obývajúcimi, a vidiac,
         že Kossuth sám prichodí k rozumu a uznáva chyby doteraz páchané, podávajúc ruku — k
         Zachovi, vedľa nej sediacemu, prehovorila:
   </p>
   <p>
    „Nuž ale nedalo by sa to ešte napraviť?“ Móric hniezdil sa na stolici, ale nechal
         manželku svoju. Zach počúval milú rečníčku, ani mihalnicou nehnúc a len hľadel do jej
         čiernych očí. „Či máte známosť o najnovšej proklamácii Kossuthovej? Veď už tam zabezpečuje
         Slovákom úplnú rovnoprávnosť národnú slovenskému národu. A už by to len predsa pre celú
         vlasť bola veľmi radostná udalosť, keby sa národy naše zmierili.“
   </p>
   <p>
    „Trop tard, trop tard,
    <sup>
     [
     <a class="footnote" href="#ftn.id2585383" name="id2585383">
      202
     </a>
     ]
    </sup>
    milostivá pani,“ vetí Zach, „keby to Kossuth v Pešti bol urobil, to by malo
         zmysel; teraz na úteku v Segedíne postavený, po toľkých justičných vraždách na nevinných
         Slovákoch spáchaných, po toľko vyliatej krvi v bojoch dosavádnych slovo jeho nemá ceny.“
   </p>
   <p>
    „Ale,“ pretrhol reč starý pán, „už v Prešporku mal Kossuth urobiť slovenskému národu po
         práve a nebolo by tých zmätkov v krajine; ja už v Prešporku hovoril som s ním o tom, ale
         ten Hitzkopf
    <sup>
     [
     <a class="footnote" href="#ftn.id2585408" name="id2585408">
      203
     </a>
     ]
    </sup>
    nedal si riecť. Teraz, perse, je už pozde. Sero sapiunt Phryges!“
    <sup>
     [
     <a class="footnote" href="#ftn.id2585418" name="id2585418">
      204
     </a>
     ]
    </sup>
    A týmto pretrhla sa táto reč o zmierovacej akcii Kossuthovej. Hneď tu
         pripomeniem, že podobnú tejto mal Bloudek konverzáciu v Madočanoch s paňou Madočankou,
         župankou, ktorú na pochode do Liptova navštívil s čatou svojou. Pán župan utiekol, nechajúc
         mladú paniu, horlivú maďarónku, zaobstarávať slovenských dobrovoľníkov, aby si sami
         nemuseli obstarávať potreby. Lenže pani Madočanka mladého nášho komandanta zrovna logicky
         vyzývala k odpadnutiu od zástavy, lebo Kossuth vraj už to dáva slovenskému národu, čo národ
         žiada, teda aby sa i on pripojil k Slovákom bojujúcim s Kossuthom.
   </p>
   <p>
    Bloudek mohol mladú paniu hneď aretírovať, ale bol gavalier slušný, ktorý chutne vysmial
         peknú paniu a pekne poďakoval sa za pohostinnosť, ktorú preukázala jemu a jeho
         dôstojníctvu.
   </p>
   <p>
    „Ľúto mi,“ hovoril k nej odchádzajúc, „že tak pekná rodina šľachtická s takým
         šarlatánom, akým je Kossuth, osud svoj spojila. Budete mať všetci čo ľutovať, že ste národ
         svoj i kráľa svojho opustili.“ Kossuthova segedínska proklamácia minula sa svojho cieľa:
         nezviedla Slovákov k zrade a Kossuthovi nepomohla.
   </p>
   <p>
    Deň 4. februára vo Vyšnom Kubíne strávený a dokončený v dome Zmeškalovom zostal nám v
         pamäti. Veľa kumštov diplomatických roztopilo sa na žhavej duši našej, nesúcej sa za
         ideálom slovenským. Dňa 5. vysankovali sme sa na Podzámok. Major Trenk bol s nami. Bloudek
         a Zach veľmi žiadali si vidieť sídlo orlov oravských, zámok nádherný, jediný svojho spôsobu
         na celom Slovensku, a rozumie sa, v celom Uhorsku. Pamätník slávy slovenskej šľachty, najmä
         najslávnejšieho z nej rodu Turzovcov.
    <sup>
     [
     <a class="footnote" href="#ftn.id2585489" name="id2585489">
      205
     </a>
     ]
    </sup>
    Raňajkovali sme u bývalého junáka slovenského, teraz už maďaróna zbesilého. No
         prijal nás dobre, navzdor tomu, že sme konfiškovali zanechané u neho vojenské, görgeyovské
         kontrabandy, pol druha centa pušného prachu, šesť bedien plných olova, cínu, patrónov atď.
         Prehliadli sme si zámok, pokochali výhľadmi najrozkošnejšími na snehom pokryté výšavy
         Oravy. „Arva fiusti Petre, Arva eris et in Arva morieris“
    <sup>
     [
     <a class="footnote" href="#ftn.id2585518" name="id2585518">
      206
     </a>
     ]
    </sup>
    znel nám v uši zo školských časov naučený výrok o Petrovi, a my z cimburia
         turzovského zámku volali ho ku sirotám hornej Oravy.
   </p>
   <p>
    Starý Szmreczányi bol nám „na kompliment“, ale mohol si usporiť farizejský úklonok,
         pravý poľský „padam do nog“,
    <sup>
     [
     <a class="footnote" href="#ftn.id2585542" name="id2585542">
      207
     </a>
     ]
    </sup>
    lebo major Trenk bol dnes akýsi nezmierlivý. Dal sa do neho ako do kráľovského
         človeka s otázkou:
   </p>
   <p>
    „Ako môže ako šľachtic uhorský nadržovať Kossuthovi, ktorý všetky zväzky rodinné,
         obecné, národné, krajinské a spoločenské trhá, národy dosiaľ pospolu v dobrote nažívavšie
         dráždi, druha na druha štve a hucká, krv nevinných prelieva?“ Uhladený, frázami našpikovaný
         tento starý pán nevedel, kde začať svoje ospravedlňovanie sa, kde načať frázu homagiálnej
         vernosti a oddanosti. Voči takému vojakovi, akým bol Trenk, ťažko je uhorskému
         dvojjazyčníkovi nájsť „filum congregationalis controversiae“.
    <sup>
     [
     <a class="footnote" href="#ftn.id2585577" name="id2585577">
      208
     </a>
     ]
    </sup>
    A k tomu ešte my sme tu boli s našimi národnými otázkami. Skutočne, učený pán
         Szmrecsányi nevedel, kam z konopí. Darmo je, odrodilstvo neposkytuje čestnému človekovi
         žiadnych prostriedkov obrany voči morálnym sudcom. Politický človek, bárs aj holduje na čas
         ideám neuznaným, stojí v plnej zbrani proti každej moci, ale poturica,
    <sup>
     [
     <a class="footnote" href="#ftn.id2585598" name="id2585598">
      209
     </a>
     ]
    </sup>
    odrodilec, renegát oholený a nahý stojí i pred chlapcom z gymnázia
         vychádzajúcim, národne upovedomelým.
   </p>
   <p>
    Mešťania kubínski boli osviežení naším príchodom; dobre im vraj padlo „vidieť tu teraz
         tak pokornú aristokraciu, ktorá len pred troma dňami tak teroristicky počínala si proti
         nám, a teraz pánu Hurbanovi tak dvorí, ako by bol aj Madočánym!“ Ó, chabosť! tvoje meno je
         odrodilstvo! — V Kubíne sme ovšem dostali náležitého svetla na hornú Oravu; tam tupoumé
         maďarónstvo ešte viacej zarylo do ľudu nežli tu v dolnej. Tu predsa je národ osvietenejší a
         nedá si tak každú sprostotu na nos zavesiť ako tam. O tom sme sa osobne presvedčili, keď
         sme dňa 6. februára zavčas rána s Borikom vysánkovali sa do Tvrdošína, kde, ako nám bolo
         zdeleno, skoncentrovaná bola všetka hlúposť a sprostota hornej Oravy. Akýsi Varzel tam vraj
         riadil nemilosrdnou, večnou akousi sprostotou. Pol kompánie dobrovoľníkov a pol vojakov
         išlo za nami, bo podľa chýrov akísi junáci chcú vraj čeliť poriadkom nami zavádzaným.
         Hodinou pred naším sprievodom vtrhli sme do Tvrdošína a zosadli hneď na mestskom dome, kde
         nás pozdravili poriadne veľmi slušní ľudia. Hneď sme dali zvolať mestskú radu, a kým sa
         všetko zariaďovalo, prišli i naši vojaci.
   </p>
   <p>
    Ku shromaždenému meštianstvu držal som reč a oznámil mu, že cieľom udržania poriadku v
         meste a okolí majú sa zvoliť takí členovia, ktorí v týchto búrnych časoch neprehrešili sa
         proti kráľovi a vyznačili sa láskou ku svojim spoluobčanom. A títo budú spravovať a riadiť
         mesto. Ohľadom našich dobrovoľníkov ale vysvetlená bola vec, že tí spolu s armádou
         cisárskou bojujú proti buričom kossuthovským, a kto by dobrovoľne k nim sa pripojil, bude
         za kamaráta a spolubojovníka prijatý. O vlastnom národe títo ľudkovia málo slýchali, preto
         aj netečne mali sa k výzyvom našim.
   </p>
   <p>
    Mešťania, najmä úradskí ľudia, vyhovárali sa na stoličných pánov; bo sme hľadeli
         meštianstvo upozorniť na jeho pôvod a povinnosť nielen oproti iným, ale i oproti svojmu
         vlastnému národu.
   </p>
   <p>
    Voľba vrchnosti šla slobodne, výkrikmi zvolení boli najlepší mešťania. Z vyšetrenia
         vyšli aj iné potom osobnosti ako pokoju nebezpečné, platení to náhončí alebo dobrovoľní
         Kossuthovci. Asi šiesti museli s nami do Kubína, obvinení z besného košutárstva. Zobraná
         bola Tvrdošínčanom i zbraň, vyjmúc tých, za ktorých zvolená mestská rada dobre stála.
         Vojenské pušky ovšem bez rozdielu boli skonfiškované, rozumie sa, pre našich budúcich
         dobrovoľníkov.
   </p>
   <p>
    O polnoci priviezli sme sa späť do Kubína, Vtisk, ktorý na mňa horná Orava spôsobila,
         bol žiaľny. Ľud bez vedomia, stlačený akosi k zemi, nevládnúci sa pozdvihnúť. Šľaky
         otroctva čerstvo vyryté na tvárach väčšiny, a ktorý troštička zdal sa mať akúsi
         samostatnosť, ten hovoril frázy stoličného pána komisára. Na prvý protidôvod už onemel.
   </p>
   <p>
    „Nuž veď aj my sme Uhria,“ hovoril mi jeden mešťan, keď som ho presvedčoval, že Kossuth
         náš slovenský národ chce pripraviť o práva k jeho reči a národnosti a že chce nás
         pomaďarčiť. „Hej,“ povedám, „a či viete uhorsky?“ „Nie vera ja,“ odvetí. „Ba veru viete,“
         zase ja. „Ba vera neviem,“ vetí on. „Nuž a či nie ste Uhria, nie ste v Uhorsku? Hľa, keď
         hovoríte slovensky, nuž tak dobre hovoríte po uhorsky, ako i Maďar, Nemec, Srb, Rumun,
         ktorí v Uhorsku bývajú. Nuž tak, braček môj, pritom že ste Uhria, ešte nie ste Maďari, a
         keď vám Maďari reč vašu berú, tým vám i život berú.“ „Ej, nuž to si už len nedáme!“
         „Horkýže nedáte, keď sa takých ľudí, ako Bacha, Varzela a tých druhých pridŕžate.“ Bol
         koniec diškurzu.
   </p>
   <p>
    Dňa 7. bola zas nová vo veľkom agitácia. Major Trenk a ja zahájili sme národné
         zhromaždenie, ku ktorému držal som ja dlhšiu reč o cieľoch výpravy našej proti vojskám
         mätežníkov. V následku len nedávnej okupácie stolice oravskej kroz mätežníkov maďarských
         ukázala sa nevyhnutná potreba reštaurácie stoličných úradníkov; sotva mi treba podotknúť,
         akého charakteru mužov potrebuje záujem národa stolicu túto obývajúceho. Reč prijatá bola s
         velikým nadšením. Pán Móric Zmeškal predsedal zhromaždeniu a zo spoločného uzrozumenia
         nášho s ním zostavený register mužov i národomilovných i politicky bezúhonných prednesený
         bol čo návrh kandidátov na úrady, z ktorých a iných k tomu národom vymenovaných zriadená
         bola kráľovská rada stolice oravskej. Po vykonanej reštaurácii predstúpili sme všetci in corpore
    <sup>
     [
     <a class="footnote" href="#ftn.id2585765" name="id2585765">
      210
     </a>
     ]
    </sup>
    pred národ pred stoličným domom a pozdĺž širokej hlavnej ulice Dolného Kubína
         rozpostavený, kde ja zase vyše hodiny hovoril som o potrebe hlásenia sa národa o svoje
         práva národné. Menovite povstal som tu s rozhodnosťou proti nešťastnému miešaniu povstania
         národa slovenského, popri právach trónu, s náboženskými záležitosťami. Lebo i tuná, najmä v
         hornej Orave, mätežníci mýlili ľud, akoby nám popri vojsku cisárskom bojujúcim išlo o
         potlačenie dákesi náboženstva katolíckeho, čo, ako samo v sebe je smiešne, keď medzi nami
         uvedomelými Slovákmi tak dobre sú katolíci ako luteráni, tak prezradzuje to samé len
         zlostný úmysel ľud pospolitý šialiť a klamať, aby ho tým snadnejšie získať mohli ku
         zločinským svojim podnikom a k napomáhaniu týchto. I tuná publikovali sme uznesenia
         turčianske, prijaté výkrikom, ako aj aby sa žiadosti národa cisárovi predniesli.
   </p>
   <p>
    Zástupy ľudu spokojne navracali sa do svojich príbytkov. Mňa ustatého a u Novákov
    <sup>
     [
     <a class="footnote" href="#ftn.id2585808" name="id2585808">
      211
     </a>
     ]
    </sup>
    kdesi v kútiku odpočívajúceho vyhľadali priatelia a veľmi ma napekali, abych
         polhodinku venoval tomu chýrečnému Varzelovi, že ma vraj chce odprosovať. Varzel bol s
         inými z Tvrdošína ako burič dovezený do Kubína. Ja nemal síce veľa chuti dať sa odprosovať,
         bo všetci buriči dodaní vojsku mali očakávať súd od vojska. Nuž ale či viacej, či menej
         malo prejsť hlúpych rečí cez moje uši, bolo mi už jedno, a čakal som pokojne milého Vŕzala.
         Prišiel a zavrzúkal takto:
   </p>
   <p>
    „Prosím ponížene, nech mi odpustia, že som ich milosť obrazil, lebo ja som ich neznal;
         ja som bol vždy verný poddaný jeho jasnosti cisárskej, a len na nich som hrešieval. Ale
         nech mi to ráča odpustiť.“
   </p>
   <p>
    „Ach, môj milý Varzelu, mýlite sa, že by ste vy mňa mohli obraziť; ak ste len jeho
         veličenstvo svojimi buričstvami neobrazili, môžete spokojne spať. Ja nemám s vami nič,
         môžete ísť.“ Baba človek celý Varzel, ale ovšem na hlúpe slová pred hlúpou luzou bohatý
         rytier. Postava hubená, tvár nevýznamná, ale junák v hornej Orave!
   </p>
   <p>
    Na noc zašiel som si odpočinúť k Zochovi do Jasenovej. Tu som si v lone rodiny
         šľachetnej opravdove oddýchnul.
   </p>
   <p>
    Z Oravy sme veľmi málo dobrovoľníkov dobrovoľných dostali; o toľko viacej
         nedobrovoľných, maďarónmi za Görgeym poslaných a nami Maďarom odobratých, ktorí potom verne
         slúžili v radoch našich. O tej epizóde snáď ešte pozdejšie, ak príde ešte k reči.
   </p>
   <p>
    Dňa 8. februára opustili sme Oravu. Nepripomínam tuná veci, ktoré stali sa mimo môjho
         denníka, ako že veľa sebe odporujúcich rozkazov prichodilo od vyšších vojenských
         veliteľstiev. Už do Oravy priletel kuriér od Götza ku Trenkovi, aby sa z Turian nehýbal, a
         on bol i s nami už v Orave. Vzápäť prvému priletel druhý, v ktorom nakladalo sa Trenkovi
         Ružomberok zaujať a tam posádkou zostať. No, to už inak nejde vo vojne, najmä ktorú vedú
         také hlavy, ako blo knieža Windischgrätz a jeho vtedajší diplomati viedenskí! Pre maďarskú
         mätež bol Windischgrätz ako narodený generál a diplomati ako učni Kossuthovi.
   </p>
   <p>
    Majora Trenka s jeho bataliónom našiel som už v Ružomberku, ktorý ma netrpezlivo čakal,
         ba rozpísal bol už schôdzku národnú cieľom zorganizovania miestnej vrchnosti. I majorovi
         bolo zdelené o zlom duchu Ružomberka, prečo ma aj žiadal, aby som vo svojej reči rázne
         vystúpil proti dvojakej zrade týchto ľudí. Mne ovšem nebolo treba z tohoto ohľadu nových
         informácií: znali sme maďarónstvo ružomberské oddávna. Máloktorú reč mám tak zovrubne v
         denníku uvedenú ako túto, ale nechcem šíriť rozpomienky a radšej podám výťah z listu žene o
         tom písaného veľmi krátky a obsažný.
   </p>
   <p>
    „Tvoj list i s milým darkom prijal som v Ružomberku dňa 8. februára a zbozkávajúc drahý
         obraz Tvoj zaberal som sa práve k nemilej povinnosti: týmto zaslepeným a zavedeným
         Ružomberčanom levíty čítať. Národ je zídený k obnoveniu vrchnosti a odstráneniu košutárov z
         úradu a vplyvu. Karhal som Ružomberok, čisto slovenské mesto, pre dvojakú zradu od rokov už
         páchanú ako oproti národu svojmu, tak najnovšie i oproti spoločnému nášmu kráľovi a
         cisárovi. Ružomberok je, bohužiaľ, najodrodilejšie mesto celého šíreho Slovenska. Tu je už
         i prednejšie meštianstvo, ľudia ináč dosť vycibrení, sprostou maďaromániou nasiaknuté.
         Vylíčil som česť takého mesta, slávu a zásluhu o celú zem takej obce, ktorá oddaná je
         svojmu národu, s národom, ktorého čiastkou sama je, zdieľa obetavo radosť i žiaľ — ale
         opisoval som naproti tomu ducha ružomberského a ukázal na ňom, ako sa za svoje skutky
         odrodilské pred celou budúcnosťou bude musieť hanbiť! Bo že národ slovenský konečne zobudí
         sa z toho hnusného, mŕtvotou zapáchajúceho sna, a beda bude zradcom a odrodilcom! Vy ste
         boli, hovoril som im v oči tisícov tu ticho počúvajúcich, špehúnmi vrahov našich, vy
         prenasledovníci bratov svojich, vy tvárili ste sa vždy ako Maďari, kdežto ste Slováci, tu
         zrodení, a maďarsky ani neviete; škvrnili ste sami svoju prirodzenosť, svoj pôvod, lepili
         ste sa na cudzotu, vlastnosť svoju zavrhujúc, boli ste najatými náhončími tých, čo vás a
         vašich otcov v porobe držali; vy ste blesk novej, zlatej slobody národov pozdravili
         výzradami bratov svojich, kolenačky korili ste sa pred tými, čo slnce tohoto nového veku
         privilégiami svojimi zavaliť chceli, aby nesvietilo ďalej; vy ste boli pomocníci katovskí,
         pomáhali ste zradne národ slovenský v jeho byte, jazyku a celom živote škrtiť a hrdúsiť. Vy
         ste nevinnú krv cudzinca vyliali v slepom fanatizme namysleného vášho patriotizmu; vy
         väznili a šibenicami strašili i ohrozovali bratov svojich, národa vášho synov; vy celý
         vidiek v ustavičnom strachu udržiavali, rozbroje medzi žiteľmi jedného kraja rozohňovali!
         Pekní mešťania, meštianstvo svoje neceniac, za otrokov maďarónov panských ste sa vydávali
         atď. — Ale nebudem ťa mučiť hroznými výrazmi, ktoré vylial som na túto chasu… Zaslúžili
         toho. Zhromaždenie ticho počúvalo, vyjasnené tisícov tváre obhliadali si tu tiež
         zhromaždených zemiankov a meštiankov, ktorých sa vec týkala.“ (Môj zvrat reči na túto
         okolnosť a uvinenie národa z chabosti bude snáď interesantným čítať kedysi môj denník.)
   </p>
   <p>
    Dolný Liptov bol skutočne vtedy iba Ružomberkom v terorizme udržiavaný; košutisti
         poutekali a toto mesto ich zastupovalo. No zmenila sa situácia nezadlho. Tomu
         strachostivému duchu, aký tu zanechala armáda Görgeyho a prítomnosť maďarónskej šľachty
         liptovskej, urobili sme koniec. Už po schôdzke oživli hlasy potakujúce reči mojej, a čo
         potom, po 12. februári po schôdzke národnej v Mikuláši!
   </p>
   <p>
    Navštívil som pána Ruttkaya, kde zišiel som sa s priateľmi veci našej, najmä s Jureckým
    <sup>
     [
     <a class="footnote" href="#ftn.id2586002" name="id2586002">
      212
     </a>
     ]
    </sup>
    a dr. Hoffmannom. Bol tu i mešťanosta Jančo, ktorý krútil pláštikom po vetre,
         bárs naňho veľký zreteľ nekládol sa nami, hovoriacimi otvorene o bezcharakternosti mešťanov
         ružomberských. Potom obedovali sme s majorom Trenkom u dákehosi kráľovského úradníka, a ja
         nechajúc majora v Ružomberku posádkou ustanoveného, so svojím Jaroslavom poberal som sa do
         Mikuláša. Tam bolo treba potechy a posilnenia. Župan odchádzajúc za Görgeym zapovedal pod
         pokutou šibenice, aby sa nik neopovážil vítať alebo prijímať vojsko cisárske alebo
         dobrovoľníkov. Najprednejších národovcov slovenských zobral Görgey ako väzňov so sebou;
         medzi nimi okrem mešťanov nachodili sa evanjelický kaplán mikulášsky August Horislav
         Krčméry, katolícky farár Bartoš,
    <sup>
     [
     <a class="footnote" href="#ftn.id2586047" name="id2586047">
      213
     </a>
     ]
    </sup>
    trnovecký evanjelický farár Lehotský
    <sup>
     [
     <a class="footnote" href="#ftn.id2586059" name="id2586059">
      214
     </a>
     ]
    </sup>
    atď.
   </p>
   <p>
    My prišli z Ružomberka večierkom do Mikuláša, ale vzdor zákazu boli sme prijatí srdečne,
         a síce na fare, kde zhromaždili sa najprv panie mikulášske, vítajúc nás menom skormútených
         rodín, ktorým ich mužov a synov Maďari odviedli, potom mládež zhromaždili sa a osvedčila
         udatnosť i hotovosť k slúženiu pod zástavami našimi.
   </p>
   <p>
    Dňa 9. februára previedol som s tunajšou mládežou dielo zvolania národa do Svätého
         Mikuláša k národnému zhromaždeniu na deň 12. februára. Ešte toho dňa rozleteli sa mladíci i
         muži po Liptove nielen cieľom dodania obciam pozvania, ale i cieľom obodrenia zrazeného
         ducha. Stálo tu vyše štyridsať junákov, hotových k službe. Podivnou rýchlosťou stalo sa, že
         už 11. februára dochodili stá mládeže, hotovej k službe vojenskej. Ruch neslýchaný po celej
         stolici.
   </p>
   <p>
    V niekoľko hodinách dostalo mesto celkom inú tvárnosť, dobrovoľníkov našich
         porozchytávali si mešťania akoby na preteky a opatrovali ich všetkým dobrým. Dopoludnia 10.
         februára prijímali sa deputácie za deputáciami. Všetko, všetko hromadilo sa okolo nás. —
         Výlet môj do Trnovca stal sa triumfálnym: meštianstvo mikulášske sprevádzalo ma na vozoch a
         mládež koňmo. Mestečko Trnovec, úradom svojím zastúpené, uvítalo ma na chotári. Smutná Miloslava
    <sup>
     [
     <a class="footnote" href="#ftn.id2586111" name="id2586111">
      215
     </a>
     ]
    </sup>
    v čiernom rúchu, uplakaná, vítala nás vo fare, kde chyboval junácky farár.
         Hrdinská žena pýšila sa mužom svojím, že bol hodný tohoto vyznačenia. Národ sa zahrnul pred
         faru a vyvolával Lehotskému na slávu. „Vysloboďte nám nášho milovaného farára!“ niesli sa
         výkriky ľudu k nám do fary. V Trnovci pobavili sme sa za hodinu, pod ktorou hovoril som k
         ľudu, a potom šli späť do Mikuláša, kde robili sa rozsiahle prípravy k prijatiu a opatreniu
         národného zhromaždenia. Bloudek a Zach dostali od Götza rozkaz pobrať sa za ním do Levoče;
         pri mne zostala len prvá kompánia s Karolom Borikom, ktorý organizoval hrnúcich sa
         dobrovoľníkov liptovských.
   </p>
   <p>
    Deň 11. februára posvätil som Bohu. Chrám mikulášsky bol v pravom zmysle slova nabitý
         ľudstvom. Matúška kázal dojímavo, ľudstvo s utajeným dychom naslúchalo slovu božiemu a
         bralo útechu v chvíli trudnej z tohoto čistého prameňa. Nad celou ale službou božou visel
         olovený oblak zármutku a tušení nevysloviteľných. Večerom dochodili celé hajná bojachtivého
         mužstva.
   </p>
   <p>
    Svitol deň 12. februára a Mikuláš plnil sa národom. Židia začali mať strach, i dochodili
         ku mne a prosili o ochranu; ale odišli uspokojení, bo som im riekol pravdu, že síce ich
         strach svedčí proti nim, dôkazom, že nemajú čisté svedomie ohľadom národa, stred ktorého
         žijú, nuž ale že my nie sme tu, aby sme tieto viny vyšetrovali alebo trestali. Oni že môžu
         byť spokojní, národ náš má teraz s iným nepriateľom do činenia. Rozumie sa, že čakáme od
         nich, že prestanú šiť s nepriateľmi národa a kráľa nášho Františka Jozefa I. Židia sa
         uspokojili a brali spoluúčasť na národnom zhromaždení.
   </p>
   <p>
    Major Trenk s dvoma dôstojníkmi prišiel do zhromaždenia. Rozumie sa, že zhromaždenie
         bolo tak veliké, že sa sotva piata čiastka jeho vmestila do palôt stoličných, preto major
         krátkou rečou len oznámil vôľu jeho veličenstva a menom najvyššieho pána menoval kráľovskú
         stoličnú radu pri súhlase občianstva v palote poradnej prítomného; nakoniec dodal, že
         obšírnejšie budem ja tlmočiť pred celým národným zhromaždením vôľu jeho veličenstva z
         balkóna. Majorovu reč pretlmočil som na slovensky a pobral som sa na balkón v sprievode
         dajedných pánov; väčšina z paloty zišla dolu na námestie, kde hlava na hlave zdala sa
         sedieť, čo tak celé námestie a ulice doňho sa vlievajúce naplnené boli národom. Prvé, čoho
         dotkol som sa, boli žaloby ľudu dosiaľ u mňa zložené; na tie som vo dve strany odpovedal,
         že jedna ich časť nepatrí ku kompetencii našej, ale k riadnym ustanoviť sa majúcim súdom,
         tá druhá o národných záležitostiach terajších bude po spravodlivosti dnes ustanovenou
         kráľovskou radou vybavená ku spokojnosti národa. Zhromaždenie s uschytením a veselím
         prijalo zvesť túto a vyvolávalo na slávu cisárovi. Hovoril som o rovnoprávnosti národov
         terajšej a o starom tyranizme kást, vyzýval národ k boju za svoje práva národné, vyvracal
         som bludy, ktorými agitátori Kossuthovi miatli hlavy ľudu, napr. že my bojujeme za otroctvo
         a Kossuth za slobodu, my že chceme roztrhať krajinu, oni že ju chcú oslobodiť od jarma, my
         že boríme katolícke chrámy, oni že slobodu náboženskú zastávajú atď., atď.
   </p>
   <p>
    Ohľadom zabezpečenia zákonného našej národnosti v krajine uhorskej vysvetlil som punkty
         turčianske, ktoré od zhromaždenia so zápalom prijaté boli a uzavrené poslať vyslanstvo k
         trónu. Vyše dvoch hodín trvala moja reč, pretrhovaná častými výkrikmi pochvaly alebo
         interpeláciami jednotlivých zo zhromaždenia. Výsledok tohoto dňa bol nadovšetko očakávanie:
         úplné štyri stotiny dobrovoľníkov vyzbrojilo sa a zorgnizovalo. Mikuláš oddal sa radosti.
         Večer pristrojená bola hostina na stoličnom dome ku pocte nám a dôstojníkom vojenským. Ako
         pri večeri sedíme, zaznie v bočnej dvorane prenikavý spev miešaného sboru, dvojné dvere
         roztvoria sa, a tu krásny veniec spievajúcich panien a mládencov a za nimi pánov a paní
         zjavil sa prekvapeným zrakom našim. Pieseň bola na moju počesť zložená a spievaná. Po tej
         predstúpila dievčina šumná s vencom a po peknej, srdečnej reči oddala ho mne. Ja som z
         tejto príležitosti hovoril v ten zmysel, že centrum všetkých našich i ostatných verných
         spoločnej vlasti národov je náš mladistvý panovník, jeho veličenstvo, my že sme len slabí
         pomocníci jeho, a preto aj že táto česť a toto vyznačenie nepatrí mne, ale jemu, od ktorého
         šťastnejšiu budúcnosť pre krajinu a vlasť našu i národy všetky očakávame! A poneváč mu
         nemôžeme dôkaz tejto oddanosti našej dať, oddajme pre jeho veličenstvo veniec tento lásky a
         oddanosti našej vodcovi jeho vojska tu prítomnému, ktorý menovite vyslaný je jeho
         veličenstvom k tomu, aby utlačenému národu slovenskému spolu s jeho bojovnými, udatnými
         synmi pomáhal v obrane práva svojho národného tak, ako v obrane trónu a vlasti nešťastnou
         domácou vojnou navštíveného. Major Trenk prejímajúc veniec prenikavými slovami dal výraz
         pohnutiu svojmu, hovoriac, že prijíma veniec ušľachtilých panien a paní i celej spoločnosti
         svätomikulášskej a celej stolice liptovskej ako vrelý dôkaz oddanosti národa slovenského k
         dynastii panujúcej. Nakoniec hovoril: „Ďakujem vám za tú skvelú dôveru, ktorú ste mužovi
         tak zaslúžilému o svojho kráľa a národ svoj osvedčili; v mužoch zaiste národu a kráľovi
         svojmu verne oddaných leží záruka obapolnej bezpečnosti a zdaru! Sláva nášmu Hurbanovi!“
   </p>
   <p>
    Dievčatá spievali ešte moju pieseň: „Má vlasť jestiť Slávia,
    <sup>
     [
     <a class="footnote" href="#ftn.id2586306" name="id2586306">
      216
     </a>
     ]
    </sup>
    já Slovenka jsem“ z rokov prvých môjho veršovníctva. Zábava vzájomná trvala až
         pozde do noci.
   </p>
   <p>
    Druhého dňa pokračovalo sa v ďalšej organizácii dobrovoľníctva. Všelijaké vyslanstvá
         prichodili ku mne, volajúce ma hneď sem, hneď ta cieľom organizovania dobrovoľníkov atď.
         Rozumie sa, že nemohlo byť vyhovené ich žiadostiam, keď my stáli v súvise s hlavnou
         armádou. — Zo Štiavnice prišiel Radlinský,
    <sup>
     [
     <a class="footnote" href="#ftn.id2586336" name="id2586336">
      217
     </a>
     ]
    </sup>
    vyslaný od tamojších priateľov kráľa a národa slovenského, mocne vyzývajúc nás,
         aby sme im prišli pomáhať organizovať národné hnutie. Na Štúra žalované, že málo
         organizoval, idúc s Götzom Tekovom a Zvolenom. To bola pravda, ale nepomysleli
         posudzovatelia, že Štúr idúc s hlavnou brigádou Götzovou nemohol na organizáciu
         dobrovoľníkov pomýšľať, majúc na zreteli zriaďovanie vlád miestnych a stoličných, a potom
         aj tá okolnosť padá na váhu, že tiahol krajmi neprebudenými. Veď Tekov a Zvolen nikdy
         neboli Liptovom lebo Turcom.
   </p>
   <p>
    Dňa 13. februára po celodennom sedení a rokovaní zase sme boli dožiadaní do zábavy
         ustrojenej večer paniami v stoličnej dvorane. Sály všetky nabité. Toalety paní a dievčat
         zamieňali sa panské s meštianskymi i krojom národným. Panny vrbické
    <sup>
     [
     <a class="footnote" href="#ftn.id2586386" name="id2586386">
      218
     </a>
     ]
    </sup>
    nedali si vziať podať mi veniec, ale s tou rozhodnou podmienkou, že ho nesmiem
         popustiť žiadnemu ako včera, tento že mne ako takému a takému náleží. Nuž ten som už
         konečne len musel prijať z rúk tak milostných, ďakujúc za vernosť diev národných k národu
         nášmu. Reči tu držané rozživotňovali čím diaľ tým hlbšie spoločnosť, takže už i tie
         posledné znaky zmizli tej zostrašenosti, akú našli sme v Mikuláši. Zábava trvala do bieleho
         rána. Výtečné Vrbovčianky odniesli si palmu dnešného večera.
   </p>
   <p>
    No ale už musím zanechať Liptov, bo chýli sa rozpomienok mojich oddiel jeden tak, ako
         chýli sa ku koncu i ročník „Slovenských pohľadov“. Veď sa ešte zídeme pri inej
         príležitosti.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2585019" name="ftn.id2585019">
        196
       </a>
       ]
      </sup>
      <span class="emphasis">
       <em>
        u farára Brózika
       </em>
      </span>
      , Ondreja (1814 — 1883), buditeľa, činného i
               literárne
     </p>
    </div>
    <div class="footnote">
     <p>
      <sup>
       [
       <a class="para" href="#id2585104" name="ftn.id2585104">
        197
       </a>
       ]
      </sup>
      <span class="emphasis">
       <em>
        Móric
       </em>
      </span>
      , rozumej Zmeškal, ako ukazuje ďalší text
     </p>
    </div>
    <div class="footnote">
     <p>
      <sup>
       [
       <a class="para" href="#id2585124" name="ftn.id2585124">
        198
       </a>
       ]
      </sup>
      <span class="emphasis">
       <em>
        Kossuth zo Segedína sľubuje.
       </em>
      </span>
      Bolo to na ústupe pred rakúskou
               armádou a hodnotu sľubov treba merať vtedajšou tiesňou revolučných činiteľov.
     </p>
    </div>
    <div class="footnote">
     <p>
      <sup>
       [
       <a class="para" href="#id2585156" name="ftn.id2585156">
        199
       </a>
       ]
      </sup>
      chorv. domácemu pánovi
     </p>
    </div>
    <div class="footnote">
     <p>
      <sup>
       [
       <a class="para" href="#id2585179" name="ftn.id2585179">
        200
       </a>
       ]
      </sup>
      <span class="emphasis">
       <em>
        pečovičovská
       </em>
      </span>
      , maďarsko-konzervatívna strana. (Pečovič bola
               jej prezývka ešte spred roku 1848). Chcela dosiahnuť pokojným spôsobom to isté, čo
               maďarskí liberáli násilne, totiž zabezpečiť Maďarom nadvládu nad všetkými Nemaďarmi
               celého Uhorska.
     </p>
    </div>
    <div class="footnote">
     <p>
      <sup>
       [
       <a class="para" href="#id2585269" name="ftn.id2585269">
        201
       </a>
       ]
      </sup>
      lat. dielne
     </p>
    </div>
    <div class="footnote">
     <p>
      <sup>
       [
       <a class="para" href="#id2585383" name="ftn.id2585383">
        202
       </a>
       ]
      </sup>
      franc. Príliš neskoro, príliš neskoro.
     </p>
    </div>
    <div class="footnote">
     <p>
      <sup>
       [
       <a class="para" href="#id2585408" name="ftn.id2585408">
        203
       </a>
       ]
      </sup>
      nem. výbušný človek
     </p>
    </div>
    <div class="footnote">
     <p>
      <sup>
       [
       <a class="para" href="#id2585418" name="ftn.id2585418">
        204
       </a>
       ]
      </sup>
      lat. Frýgovia neskoro prichádzajú k rozumu.
     </p>
    </div>
    <div class="footnote">
     <p>
      <sup>
       [
       <a class="para" href="#id2585489" name="ftn.id2585489">
        205
       </a>
       ]
      </sup>
      <span class="emphasis">
       <em>
        Rodu Turzovcov
       </em>
      </span>
      , vlastne Thurzovcov. Z pôvodných banských
               podnikateľov stali sa ohromnými boháčmi a dostali sa medzi prvé šľachtické rodiny
               Uhorska. Juraj Thurzo (1567 — 1616) stal sa r. 1609 palatínom a ním bol od r. 1622 i
               jeho brat Stanislav (1576 — 1625). Jurajov jediný syn Imrich čoskoro zomrel, takže
               ohromné bohatstvo dedili dcéry, povydávané za rôznymi veľmožmi uhorskými. Ich potomci
               vládli oravským hradom a veľkým panstvom ešte i v 20. storočí pod menom oravského
               komposesorátu (spolumajiteľstva).
     </p>
    </div>
    <div class="footnote">
     <p>
      <sup>
       [
       <a class="para" href="#id2585518" name="ftn.id2585518">
        206
       </a>
       ]
      </sup>
      lat.-maď. Sirotou si bol, Peter, sirotou budeš a na Orave zomrieš (por. aj vecné
               vysvetlivky)
     </p>
    </div>
    <div class="footnote">
     <p>
      <sup>
       [
       <a class="para" href="#id2585542" name="ftn.id2585542">
        207
       </a>
       ]
      </sup>
      poľ. klaniam sa (dosl. až po zem)
     </p>
    </div>
    <div class="footnote">
     <p>
      <sup>
       [
       <a class="para" href="#id2585577" name="ftn.id2585577">
        208
       </a>
       ]
      </sup>
      lat. niť kongregacionálnej výmeny názorov (názorov, vyslovovaných na zemianskych
               stoličných zhromaždeniach)
     </p>
    </div>
    <div class="footnote">
     <p>
      <sup>
       [
       <a class="para" href="#id2585598" name="ftn.id2585598">
        209
       </a>
       ]
      </sup>
      chorv. poturčenec
     </p>
    </div>
    <div class="footnote">
     <p>
      <sup>
       [
       <a class="para" href="#id2585765" name="ftn.id2585765">
        210
       </a>
       ]
      </sup>
      lat. pohromade
     </p>
    </div>
    <div class="footnote">
     <p>
      <sup>
       [
       <a class="para" href="#id2585808" name="ftn.id2585808">
        211
       </a>
       ]
      </sup>
      <span class="emphasis">
       <em>
        u Novákov
       </em>
      </span>
      , v rodine dolnokubínskeho ev. farára a seniora
               oravského Samuela Nováka (1816 — 1895)
     </p>
    </div>
    <div class="footnote">
     <p>
      <sup>
       [
       <a class="para" href="#id2586002" name="ftn.id2586002">
        212
       </a>
       ]
      </sup>
      <span class="emphasis">
       <em>
        S Jureckým
       </em>
      </span>
      , zrejme Móricom Jureckým, ktorý bol v redakcii
               Štúrových novín. V šesťdesiatych rokoch bol štátnym úradníkom (viac dát o ňom dosiaľ
               nieto).
     </p>
    </div>
    <div class="footnote">
     <p>
      <sup>
       [
       <a class="para" href="#id2586047" name="ftn.id2586047">
        213
       </a>
       ]
      </sup>
      <span class="emphasis">
       <em>
        Juraj Bartoš
       </em>
      </span>
      (1798 — 1851), kat. farár v Lipt.
               Mikuláši.
     </p>
    </div>
    <div class="footnote">
     <p>
      <sup>
       [
       <a class="para" href="#id2586059" name="ftn.id2586059">
        214
       </a>
       ]
      </sup>
      <span class="emphasis">
       <em>
        Ján Lehotský
       </em>
      </span>
      (1804 — 1880), ev. farár v Lipt. Trnovci.
     </p>
    </div>
    <div class="footnote">
     <p>
      <sup>
       [
       <a class="para" href="#id2586111" name="ftn.id2586111">
        215
       </a>
       ]
      </sup>
      <span class="emphasis">
       <em>
        Smutná Miloslava
       </em>
      </span>
      , vlastne Johana Lehotská rod. Vyšná (1804 —
               1849), manželka farára Jána Lehotského, poetka, ktorá si dopisovala s Bohuslavou
               Rajskou.
     </p>
    </div>
    <div class="footnote">
     <p>
      <sup>
       [
       <a class="para" href="#id2586306" name="ftn.id2586306">
        216
       </a>
       ]
      </sup>
      <span class="emphasis">
       <em>
        Má vlasť jestiť Slávia.
       </em>
      </span>
      Podľa citátu ide o báseň Slovenka
               (Květy VI, 1839, 181).
     </p>
    </div>
    <div class="footnote">
     <p>
      <sup>
       [
       <a class="para" href="#id2586336" name="ftn.id2586336">
        217
       </a>
       ]
      </sup>
      <span class="emphasis">
       <em>
        Zo Štiavnice prišiel Radlinský
       </em>
      </span>
      , Andrej (1817 — 1879), vtedy
               tam kat. kaplán. Neskôr bol farárom v Kútoch. Známy je ako plodný spisovateľ a
               zakladateľ Spolku sv. Vojtecha.
     </p>
    </div>
    <div class="footnote">
     <p>
      <sup>
       [
       <a class="para" href="#id2586386" name="ftn.id2586386">
        218
       </a>
       ]
      </sup>
      <span class="emphasis">
       <em>
        Panny vrbické.
       </em>
      </span>
      Vrbica bola vtedy samostatná obec, dnes je už
               súčiastkou Lipt. Mikuláša.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2586425">
       </a>
       VII
      </h2>
     </div>
    </div>
   </div>
   <p>
   </p>
   <p>
   </p>
   <p>
    Zanechali sme rozživotnený, rozčúlený, dobrými úmyslami i nádejami nadchnutý Liptov dňa
         15. februára 1849. Rozpomienky naše na Svätý Mikuláš boli živé, ba u mňa živými zostali do
         dnešného dňa. Škoda, že to pokolenie už hynie, ale verím, že čas, ktorý na nové formy sa
         zberá, vráti podstatu národu, oduševnenie a vzletný názor na život. Cez Boce, „nemajúce od
         veku vrabcov“, ako Hollý spieval, bralo sa toho smutného času štyristo junákov slovenských,
         veselých a dobrej vôle, hore Čertovicou, pasujúc a brodiac sa snehom po kolená, ba až po
         pás siahajúcim, aby zobrali životaschopnú mlaď z Pohronia, a prúdom čerstvým hrnulo sa
         napred proti nepriateľovi.
   </p>
   <p>
    Cieľ čaty našej bol obživiť Pohronie, Malohont a vyrútiť sa cez Telgárt do Spiša, kde
         spojiť sme sa mali s ostatným sborom naším a spolu s Rambergom,
    <sup>
     [
     <a class="footnote" href="#ftn.id2586475" name="id2586475">
      219
     </a>
     ]
    </sup>
    ktorý prejal velenie viacej sborov, záverečne Vogla, na hraniciach Haliča s
         dvadsaťtisíc mužov silnou čatou vylihujúceho.
   </p>
   <p>
    Brezno odjakživa málo znamenalo v histórii národa slovenského. Boh im všetko dal, čo k
         blahobytu národov je nevyhnutným, no nedal im ducha sviežeho; v hmote tela je vzpura proti
         duchu; ako kedysi židia, keď sa vytučili na božích daroch, spytovali sa seba samých, že
         vraj kto je to ten Boh. On im síce dokázal potom, že kto je on, ale nenapravil ich ani Boh
         sám. Nuž či tak to dopadne s Breznom, neviem. Ostatne, že i v Brezne zavše bola tá Bohom
         nadchnutá hŕstka ľudí, hrude ktorých živšie a vyššie dmú sa a dýchajú, dokázalo sa i pri
         príchode našom do mesta tohoto, blbými maďarónmi opanovaného.
   </p>
   <p>
    Tu sme našli našu stranu národnú síce celú strpnutú a zmeravenú; terorizmus pochodiaci z
         kliky na vrchu postavenej zaľahol i na rozumnejších, bo bubnovalo sa úradne víťazstvo za
         víťazstvom kossuthovských vojsk. My neočakávane prebrodiac sa cez Čertovicu, zjavili sme sa
         na päťdesiatich vozoch pred Breznom. Mlunná iskra nemôže spriaznené telesá rýchlejšie
         preniknúť, ako udalosť táto prenikla radosťou jedných a strachom druhých. „Hurban ide!“
         bolo v tých časoch heslom velikého poplachu, bo nik si ani inak nemyslel, ako že
         prinajmenej desaťtisíc divokých pomstiteľov ide s dvoma vatrenami
    <sup>
     [
     <a class="footnote" href="#ftn.id2586546" name="id2586546">
      220
     </a>
     ]
    </sup>
    veľkého kalibru diel a maďaróni že budú musieť ulicou behať!
    <sup>
     [
     <a class="footnote" href="#ftn.id2586557" name="id2586557">
      221
     </a>
     ]
    </sup>
    Svedomie také je u barbarov, ktorí, keď majúc vládu v rukách, ulicou behať
         nechávajú celé národy, myslia hneď na podobný svoj osud, akonáhle sa i im krpce šmykli. No
         my, príduc do Brezna, ako neviniatka konali sme dielo v rukavičkách, takže boli by málom
         rožky vyrástli maďarónikom sprostým na ich končitých hlávkach.
   </p>
   <p>
    Stoj tu jeden smiešny prípad trúfalosti takého jedného ficka.
    <sup>
     [
     <a class="footnote" href="#ftn.id2586587" name="id2586587">
      222
     </a>
     ]
    </sup>
    Boli sme v spoločnosti miešanej, kde páni bavili sa hrou. Bol tam i jeden
         maďarónček s náramne velikou, silne striebrom obitou a už veľmi krásne nafajčenou penovou
         fajkou.
   </p>
   <p>
    „Ej, čiže je pekná!“ obdivoval ju Jaroslav.
   </p>
   <p>
    „Ba čo by stála, keby bola na predaj?“ poviem ja.
   </p>
   <p>
    „Ja všetko predám, čo mám, keď sa mi to zaplatí, ako požiadam,“ rečie, mľasknúc hubou
         honfík. Mne sa fajka skutočne páčila.
   </p>
   <p>
    „Nuž a čo by takto chceli, pán Hugán,
    <sup>
     [
     <a class="footnote" href="#ftn.id2586619" name="id2586619">
      223
     </a>
     ]
    </sup>
    za tú penku?“
   </p>
   <p>
    „A — štyridsať zlatých.“
   </p>
   <p>
    „Tu sú.“
   </p>
   <p>
    „Ale — musia byť košutky!
    <sup>
     [
     <a class="footnote" href="#ftn.id2586640" name="id2586640">
      224
     </a>
     ]
    </sup>
    “ „Tu sú,“ rečiem ja a vytiahol som osem piatok košutiek. On schoval
         pätky-košutky a ja mám doteraz ten exemplár prekrásny fajky-penky striebrom kovanej.
         Košutky nám hlavné komando armády v pár dňoch po tomto obchode zakázalo prijímať.
         Patriotizmus sprostých ľudí je voždy smiešny. Svoj národ milovať nikdy nemôže sa stať
         pohnutím duše smiešnym; no odrodilstvo každé tresce sa smiešnosťou.
   </p>
   <p>
    Prvé dielo naše v Brezne bola reštaurácia magistrátu;
    <sup>
     [
     <a class="footnote" href="#ftn.id2586674" name="id2586674">
      225
     </a>
     ]
    </sup>
    zhodení boli z úradu košutári a vyvolená kráľovská rada pre Brezno a okolie.
         Noví dobrovoľníci cvičili sa vo zbrani a pochodoch a boli tu v Brezne vzatí pod prísahu.
   </p>
   <p>
    Národné zhromaždenie vypísané bolo na deň 17. februára na námestie breznianske a do
         mestského domu. Cieľ týchto zhromaždení bol: uvedomiť národ o jeho povinnosti ako oproti
         dynastii, tak oproti sebe samému a vlastnej budúcnosti. Avšak dielo toto bolo v Brezne
         ťažké, bo korenný Brezňan neznal národa vlastného, on nedumal nikdy o inom ako o svojom
         statku, o lúkach svojich, o robotníkoch v horách a na lazoch svojich. Politizovať síce
         politizoval tiež, ale vždy len tak ďaleko, ako mu nadiktoval pán urodzený komisár. Za
         chotárom Brezna prestávala jeho duma. No a 17. februára 1849 boli veci tak nevyspelé, tak
         neurčité, tak neisté, že v tých nevyznalo sa ani hlavné komando kniežaťa Windischgrätza, ba
         i vo Viedni chodili páni diplomati okázale v ošumelých kabátoch po palácoch svojich a na
         odiv jedli žemličky stojačky, vyhovárajúc sa navštevovateľom, že niet kedy supírovať
    <sup>
     [
     <a class="footnote" href="#ftn.id2586721" name="id2586721">
      226
     </a>
     ]
    </sup>
    pohodlnejšie. Nuž ako inak mohlo byť v Brezne, kam kumštovne dochodili lživé
         buletíny o víťazstvách „Uhrov“. A tým bola už hlávka Brezňana celá zaujatá. V tejto omáčke
         boli predsa dva body ako kryštály silné k pozorovaniu. Tieto kryštály pevné bol ľud a v
         jeho čele jednotliví inteligentní Brezňania. Tí vedeli, kto sú to tí „Uhria“ a čo chcú:
         vedeli, že je to maďarónske zemianstvo, ktoré stratiac predpráva svoje šľachtické, rado by
         sa na základe maďarstva zmocniť krajinského groša i národov poplatných. Každý Slovák, i ten
         najprostejší, držal sa za vačok, bo videl, že vlastne, najvlastnejšie na ten je všetko
         namierené. Táto prevažujúca vlastnosť národa bola síce dobrá, ale mala i zlé následky;
         dobrá natoľko, že mala odôvodnené podozrenie do celého toho zemianskeho hnutia Kossutovho,
         zlé boli následky v tom, že nič iného ten konzervativizmus, ba egoizmus nechcel, ako držať
         ten vačok, namiesto čo by bol pustil vačok a chopil sa zbrane k vybojovaniu podmienok
         dobrobytu národa celého. O tomto sa ale väčšine ani nesnívalo. Ešte v samom sedliactve skôr
         našiel sa kde-tu muž i žena, otec a mať drahá, ktorí riekli: „Nuž ta iďte, deti, medzi
         dobrovoľníkov, vari nám len pán kráľ skôr dačo dopraje ako tí nešťastní páni.“ Lebo z
         takéhoto ľudu, lebo už zo školy tej, ktorej sme sami už pôvodcami boli, inteligencia išla
         medzi nás. Ten vytučený mešťan nebol schopný k poňatiu akejkoľvek myšlienky, on vedel iba
         prežvachovať a omáľať fráziky a pochopy stereotypné, aké nadiktoval mu pán stoličný
         komisár. Preto už i ľudu pospolitého, nášho statočného a mravného sedliactva báli sa a
         prežvachovali fráziky o komunizme!
   </p>
   <p>
    Dňa 17. februára zhrnul sa národ okolitý do Brezna. Dobrovoľníci vítali ho piesňami a
         vodili sa jednotlivci s celými tlupami Zvolenčanov týchto, obzerajúcich si strojných
         borikovcov. Ostatne nebol to ruch podobný liptovskému. Pohronci naši boli trpní diváci
         oproti tamojším začertovickým susedom. Každý liptovský richtár viedol svojich, rozhadzujúc
         rukami a rečniac, plány robiac, to a ono radiac, slovom živú činnosť ducha prejavujúc, a
         jeho junač plná života prisviedčala richtárovi, spievala, rečnila ako on. Tu v Brezne nič z
         toho všetkého. Nuž ale, pravda, Brezno nikdy nebolo Mikulášom; je pravda, že okolie vplýva
         na mesto, ale nie menej je pravda, že i mesto vplýva na okolitý prostý národ. V okolí
         Brezna obojaká táto zásada utrpela porážku, ľud nepôsobil na mesto a mesto na ľud, oba
         živly zaryté boli do hmoty prirodzenej a vzájomne sa iba ohlupovali. To je facit
    <sup>
     [
     <a class="footnote" href="#ftn.id2586831" name="id2586831">
      227
     </a>
     ]
    </sup>
    mojich skúseností a výskumov.
   </p>
   <p>
    Národa sa, ako vravím, množstvo nahrnulo do Brezna, inteligencia, páni i dámy, zaujali
         všetky teremy mestského domu, a námestie nabilo sa ľudstvom. Pekný, nádejný zjav to pre
         nás. Reči naše vo dvoranách a z balkóna národu držané, aplauz a na slávu volanie, všetko
         ako inde, len duch nebol ten istý ako v Turci lebo v Liptove. I chvály rečníkom vzdávané i
         repetície náuk našich i nádeje všetky dobré skladané do budúcnosti stýkali sa svorne s
         našimi, ale predsa bolo to všetko iba pekné divadlo. Reality dve hľadeli z diela tu
         vykonaného, vzácnejšia jedna než druhá, a síce pomocou tunajšej inteligencie prevedená
         jednohlasná voľba kráľovskej rady, ktorá mala bdieť nad poriadkom verejným a menovite na
         uzde držať nepriateľov a zradcov národa slovenského, ktorí i vyciciavali len dôchodkov
         mestských krv a špik i v úzadí armády kráľovskej pikle snuvali proti bezpečnosti majetku i
         osôb, a štyridsať dobrovoľníkov stalo do radov našich. Stĺpmi tunajšej inteligencie, i keby
         som ich nemenoval, boli Chalupka a Janko Čipkay, oba tichí géniovia, roduverní až na tie
         hrdlá; oni stáli sťa skaly nepohnute na čele ešte dajedných sebavedomých ľudí; preto aj pri
         našej prítomnosti nebolo znať tých škľabivých vĺn, ktoré sa o nich predtým a i potom
         otierali.
   </p>
   <p>
    Ja som sa ubytoval u Čipkayho. Prvá ale moja návšteva platila slávnemu Jánovi
         Chalupkovi, vzdať poklonu a hold velikému géniovi stred šíreho, ale opusteného Slovenska.
         Ako som pripomenul, terorizmus v Brezne do nášho príchodu bol nesmierny. Sám Chalupka čupel
         v najzadnejšom kútiku veľkého svojho dvora, neodvažujúc sa vyjsť na ulicu. On na ulici — a
         už bolo sto rôznych rozprávok o ňom a zatým hneď inkvizítor, dáka stotina torquemady.
         Ohnetený, uštípaný, usekírovaný sedel veliký kárateľ hriechov národných, ostrý bič
         satirický na prechmaty Maďarov, prenasledovník blbosti samozavinilej maďarónov a odrodilcov
         na pohovke, majúc založené nohy na kríž, keď ja vstúpil do chyžky jeho.
   </p>
   <p>
    „Hurban ide!“ zvolal zhliadnuc mňa vo dverách, a po bezceremoniálnom uvítaní v humore
         svojom pokračoval: „Takto sa niesol hlas Breznom pred príchodom vašich. Mali ste vidieť ten
         poplach, to trtosenie tetiek a to rozplývanie sa radosťou našich! No ale, vitajte, vitajte;
         a či ste boli už s Čipkom?“
   </p>
   <p>
    „Tam bývam!“
   </p>
   <p>
    „No dobre. Ale povedzteže mi, trúfate si zvíťaziť?“
   </p>
   <p>
    „Ako Bog da i srieća junačka,“
    <sup>
     [
     <a class="footnote" href="#ftn.id2586932" name="id2586932">
      228
     </a>
     ]
    </sup>
    odvetil som heslom Jelačića bána.
   </p>
   <p>
    „Windischgrätz tuším nevyrastie nad Maďarov, tu sa ponášajú smiešne historky o Maďarkách
         vysoko postavených a briadku starú mu hladkajúcich.“
   </p>
   <p>
    Chalupkova satira bývala hrozná. Báli sa jej i najsurovejší vrahovia. A on bol človek
         najširšieho rozhľadu, neraz zadivil sa i najzosvetačilejší politikus jeho zvláštnej
         známosti i najďalších vzťahov a pomerov! Ja som oči otvoril na Chalupku, bo my v táboroch
         niečo takého sme neslýchali, hoci samým nám tak inter quator
    <sup>
     [
     <a class="footnote" href="#ftn.id2586962" name="id2586962">
      229
     </a>
     ]
    </sup>
    to jeho dlhé táborenie v Pešti podivným zdalo sa byť. Ale my sme predsa hľadeli
         to inými strategickými pohnútkami si vysvetľovať. Chalupka nikdy nezasmial sa inak, iba
         tak, ako sa hovorí, pod fúzy. Keď sa iní smiechom zachádzali nad jeho vtipmi, on rozprával
         vždy ďalej, pod fúzky — ktorých ovšem nemal
    <sup>
     [
     <a class="footnote" href="#ftn.id2586980" name="id2586980">
      230
     </a>
     ]
    </sup>
    — tíškom len sa tak uškrňujúc.
   </p>
   <p>
    „Ale,“ hovorím, „slovutný pane, to mi je skutočne novým pre dve príčiny, jednu, že je
         čas a doba priprísna, druhú, že „trupe senex miles turpe senilis amor“;
    <sup>
     [
     <a class="footnote" href="#ftn.id2587005" name="id2587005">
      231
     </a>
     ]
    </sup>
    tu sa sám Chalupka rozosmial na celé kolo, ale hneď dodal:
   </p>
   <p>
    „Pravý ex Rhetore Praetor,
    <sup>
     [
     <a class="footnote" href="#ftn.id2587019" name="id2587019">
      232
     </a>
     ]
    </sup>
    ešte ste nezabudli agendy formuláre,
    <sup>
     [
     <a class="footnote" href="#ftn.id2587029" name="id2587029">
      233
     </a>
     ]
    </sup>
    bárs vojančíte už toľké časy!“
   </p>
   <p>
    Kto vie, čo by bolo z našej humoristicko-vážnej rozhovorky s Chalupkom ešte za iskry
         vybĺkli, keby tu nebola vstúpila milá pani jeho
    <sup>
     [
     <a class="footnote" href="#ftn.id2587050" name="id2587050">
      234
     </a>
     ]
    </sup>
    do chyže a za ňou po chvíli jarosťou a krásou kypiaca Ema, dcéra,
    <sup>
     [
     <a class="footnote" href="#ftn.id2587068" name="id2587068">
      235
     </a>
     ]
    </sup>
    tak asi šestnásťročná. Pani Chalupkovej zdalo sa, že sa na mňa rozpamätá, keď
         som u nich pred viacej rokmi ako študent,
    <sup>
     [
     <a class="footnote" href="#ftn.id2587086" name="id2587086">
      236
     </a>
     ]
    </sup>
    a najmä keď som zase u nich ako farár bol návštevou roku 1844, teda pred štyrmi
         rokmi! A že vraj by si trúfala poznať ma navzdor fúzom a briadke plnej. No ja som sa mohol
         dobre rozpamätať na dom celý, bo som s celou pietou oddávna niesol sa ku Chalupkovi. U
         panej som ku svojej poteche našiel viacej horúceho citu za národ. Dievča mi poklony robilo
         z príčiny tých pekných dobrovoľníkov a toho ich kapitána,
    <sup>
     [
     <a class="footnote" href="#ftn.id2587112" name="id2587112">
      237
     </a>
     ]
    </sup>
    ktorí sa vraj tak utešene vynímajú. Decko na zjedenie. K tomu za chvíľu zišlo
         sa i viacej priateľov a my sme obyčajné večierky strávili u Chalupkovcov. Naša dobrá čeľaď
         schádzala sa tu a najmä po reštaurácii a pomerne dosť značnom výťažku na dobrovoľníkoch
         mali sme ozaj utešený večierok. Mládež naša si pri fortepiane i zaskočila a Chalupka bol
         naladený „ako nikdy“, „len už“, vraj, „aby ste zvíťazili.“
   </p>
   <p>
    Ja som znával Chalupku v dobách, keď ešte pre cit úcty nekonečnej nemal som súdu; ale
         môžem to istiť z dojmov zostalých lpieť v duši a upamätovaní, že nikdy som nebadal na
         prísnej jeho povahe toľko horúceho citu za národ, čo ho teraz vyvinul, v dňoch týchto
         najväčších súr a úzkostí. Celý dom jeho bol pretvorený, znovuzrodený.
   </p>
   <p>
    Medzi breznianske mrzutosti náležalo, že sme častejšie boli alarmovaní
    <sup>
     [
     <a class="footnote" href="#ftn.id2587153" name="id2587153">
      238
     </a>
     ]
    </sup>
    planými chýrmi; klebietky s direktívou politicko-vojenskou boli na dennom
         poriadku; medzitým i my mali sme svoje contra agentia.
    <sup>
     [
     <a class="footnote" href="#ftn.id2587168" name="id2587168">
      239
     </a>
     ]
    </sup>
    Tak naraz vyšiel z dielne malokramárskych maďarónikov chýr, že Görgey víťazne
         prerúbal sa cez Schlicka, ale že päťsto husárov jeho odrezaných cez Čertovicu ide na
         Brezno. Zlé na chýre tom bola tá pravdepodobnosť, že skutočne Görgeymu nádobno bolo na
         úteku jeho uderiť na vojsko cisárske; preto aj vyrazili sme s dvoma kompániami k Valaskej,
         čo v meste náramný poplach spôsobilo a hrebene maďarónom začali rásť. Z celej nádeje
         čertovických husárov nezostalo iba pár komických figúr v Brezne a veselé z tej príčiny
         rozprávočky medzi našimi.
   </p>
   <p>
    Dňa 19. februára rozlúčili sme sa s Breznom. U Chalupkov bol to deň skutočne žiaľny, tam
         sme si už boli tak príjemne navykli a naraz nastalo lúčenie. Naše čaty už zavčas rána
         odmašírovali, my s Borikom poberali sme sa za nimi ta hore k Polhore a na Diel zádumčivo
         divoký. Na krčme v Polhore mal som príležitosť vidieť prostý národ, ktorý ale v mojom
         denníku zle pochodil. Plný horkosti nad meštianstvom chabým utiekal som sa do ríše
         fantázie, v ktorej mi žil národ, národ — meno drahé, plné ukrytých mocí a síl. Tým
         trpkejšie sklamanie! „Naši hľadali daktorých mládencov vyrastlých ako jedle pre
         dobrovoľníctvo, ale pokolenie toto s velikými opaskami, gombičkami, cafrangami všakovými
    <sup>
     [
     <a class="footnote" href="#ftn.id2587229" name="id2587229">
      240
     </a>
     ]
    </sup>
    a územkovým tancom v krčme je degenerované a už len podobu junáctva zachovalo,
         inak vzletu a obetí vyšších neschopné.“ Tak som si v názore polhorskej chasy poznačil do
         denníčka. Polhora a horniač trenčianska boli by ma smútkom žravým umorili, keby mysľou
         neboli lietali postavy vyneslé nitrianske, turčianske, liptovské. Horami, dolinami s
         večerom dorazili sme do milého Tisovca. Ja skľúčený bol a rozčúlený náramne. Chodieval som
         stadiaľto kedysi a zdalo sa mi, že hľadám chodníčky, ktorými ma mladosť moja a duma
         mladosti rozjarenej na slnci povedomia národného vodievala, ale aký rozdiel ciest mojich
         vtedy a teraz. Myšlienky pokoja, ideály duchovného rozvoja, túha po zjednotení myslí a
         snaženia dobrého ovládali vtedy celú bytosť moju, a teraz vediem tu štyristo bodákov! Ale
         čože je? Veď i teraz tie isté pocity vlnia sa hruďou mojou s tým rozdielom, že už medzitým
         vznikli pomery, vyriadené sú záporné otázky spravodlivosti a pravdy na národa neprospech a
         škodu zjavnú, preto tá oceľ v rukách. Prečo nechcú byť ľudia spravodliví? Komu ide úžitok z
         toho, že milióny pilného, schopnosťami nadaného národa nemôže prísť ku najprostejším
         podmienkam dobrobytu zemského? Odvrhli ľudia spravodlivosť, potupili ideály dobroty, viery
         v Boha a lásky k sebe i k bližnému. „Ferrum sanat“
    <sup>
     [
     <a class="footnote" href="#ftn.id2587269" name="id2587269">
      241
     </a>
     ]
    </sup>
    je teraz heslom veľmi problematickým. Konečne len predsa hádam bezpečnejšia
         bola by cesta tá ideálneho vzletu bratstva, slobody, rovnosti medzi národmi! Nuž ale
         „ferrum sanat!““
   </p>
   <p>
    V dumaní takom prerušený som bol volaním: „No, tu sme už.“ My stáli pred hostincom, kde
         živý vravot panoval a výriky veselé prerážali to vrenie. Hneď pri vstúpení našej čaty do
         Tisovca strhla sa zvada na hostinci, kde trónila klika maďarónov a myslela môcť sa trochu
         dobrovoľníkom vzoprieť krikom a vlastenectvom. Ale prvý dôstojník, čo na to prišiel, urobil
         poriadok, pozatváral krikľúňov a medzi nimi aj fiškála Demiana, ktorý sa vrhol na zvádzanie
         našich, aby odišli od nás, že vraj ich on vyprevadí na Muránsku dolinu, kde už stoja
         Maďari, aby nás všetkých zlapali! Ak bolo v Brezne senzačných povestí, bolo ich v Tisovci
         ešte viacej, lenže národ v Tisovci bol inak nastrojený než vo Zvolene. Čo som z voza nohy
         spustil, už tu obkolesený som bol vernými našincami, ktorí mi stav vecí v Tisovci vylíčili,
         takže už 19. februára večer veľa poriadkov vydaných byť mohlo cieľom uvedenia poriadku do
         rozsápaných melihubov Kossuthových. Prvé ovšem boli poriadky, aby neškodní učinení boli tí
         veľkohubí krikľúni, ktorí Slovákov vešať sa pripravovali a terorizmus maďarský vystrájali v
         Tisovci. Na 21. februára rozpísala sa schôdzka národná pre Tisovec a okolie. Dňa 20.
         zhromaždil sa ľud na mestskom dome a skladal rôzne žaloby na tyraniu prevádzanú skrze
         jedných nad meštianstvom; po dlhšej mojej reči upokojil sa ľud, keď som sľúbil, že
         zajtrajšou voľbou kráľovskej rady odpomôže sa sťažnostiam, keď národ sám si zvolí vrchnosť
         spravodlivejšiu, než bola v stave obleženosti maďarskej im natisknutá vrchnosť. Bola ale i
         žaloba prednesená, ktorá nemohla vyriadená byť na schôdzke národnej, a to bola žaloba na
         seniora Kolbenheyera,
    <sup>
     [
     <a class="footnote" href="#ftn.id2587352" name="id2587352">
      242
     </a>
     ]
    </sup>
    ktorý proti vôli cirkvi natískal im za farára Liptáka a pomocou tunajších
         maďarónov aj ho v akomsi konventikule dal zvoliť.
   </p>
   <p>
    Tu som nemohol inak, ako odkázať túto záležitosť na riadnu cestu cirkevnú a radil som
         prednejším údom cirkvi, aby zo zasadnutia presbyteriálneho požiadali seniora Kolbenheyera k
         zvolaniu konventu cirkevného. Znajúc ale prax takých seniorov, ako bol Kolbenheier,
         zaviazal som ho dopisom, aby nebral v ľahké slušnú žiadosť cirkvi tisovskej a čo najskôr
         zvolal konvent cirkevný v Tisovci. Kolbenheyer aj skutočne na 22. februára povolal konvent
         a aj sám sa dostavil. Prezidoval tento okrúhly súdok plný vína veľmi nešikovne. Hneď úvodná
         reč jeho bola bez všetkého teologického vzletu a pomazania. Cirkev bola v chráme zídená
         celučká celá a tejto do očí luhal Kolbenheier, že si ona vyvolila už pána Liptáka
    <sup>
     [
     <a class="footnote" href="#ftn.id2587401" name="id2587401">
      243
     </a>
     ]
    </sup>
    za farára a že je muž taký, akého ešte Tisovec nemal. Rozumie sa, že už tieto
         elógiá museli Tisovčanov k hnevu pohnúť, z ktorých každý prechovával vrelú úctu k menu
         Jozeffyho, na ktorého miesto dosadeného chceli oni vidieť jeho bývalého kaplána Augusta
         Horislava Škultétyho. Strhla sa búrka a oponované z obecenstva mocne proti reči
         Kolbenheiera. Nebolo na tom dosť Kolbenheierovi, ešte sa nafúkol a replikoval teroristicky
         na opozíciu slovami surovými, že by to ozaj hanba bola pre Tisovec, keby Lipták, taký
         chýrečný i u panstva stoličného vlastenec, mal z voľby vypadnúť. Ja som poznamenal, že
         právo cirkvi je nepochybné a sloboda voľby nesmie byť v cirkvi evanjelickej pod žiadnymi
         zámienkami patriotizmu lebo čím podobným hatená. Tuná že je len otázka, či tú pokútnu voľbu
         Liptáka tento ozaj valne zhromaždený konvent potvrdí a za svoju prijme. Hluk a krik sa
         strhol nekonečný, tým väčší, čím väčší strach napadol menšinu, takže krikom chcela
         zastrašiť väčšinu, ktorá hlasom hromu protestovala proti pokútnej voľbe! Kolbenheyer
         namáhal sa rozmnožiť hlasom svojím hlas menšiny. Ale nemal sa nijako k rozriešeniu otázky
         hlasovaním, až som ho upozornil ja, aby koniec učinil hádke hlasovaním. Tu zas kázal
         hlasovať in turbas,
    <sup>
     [
     <a class="footnote" href="#ftn.id2587448" name="id2587448">
      244
     </a>
     ]
    </sup>
    ako pri bývalých reštauráciách, len ešte chyboval tu Lipták, aby ho boli na
         ruky chytili a vivat, vivat mu kričali. Ja som teda navrhol cirkvi, aby Liptákovi voliči
         vyšli zo stolíc pred oltár, ostatní ale všetci zostali sedieť, čím viac ako trojštvrtinovou
         väčšinou neuznaná bola voľba Liptáka a uzavrené pokračovať v konvente na zajtra dňa 23.
         februára, takže vlastný volený konvent s troma kandidátmi Škultétym, Liptákom a Jamriškom
         otvorí sa zajtra a i voľba konečná prevedie sa. Do konventu tohoto dostavilo sa 196 voličov
         a z tých hlasovalo za Škultétyho 132, na Liptáka 42 a na Jamrišku 22. A tak zvolený bol
         August Horislav Škultéty.
   </p>
   <p>
    Národné zhromaždenie vypadlo tiež slávne a v dobrom uzrozumení. Zavretí buriči za
         mrežami nemohli sa roztáčať. Okrem pripomenutého už fiškála Demiana mali sme za rígľom
         mešťanostu predošlého Fábryho, ktorý vyznačoval sa prevádzaním terorizmu nad národne
         zmýšľajúcimi mešťanmi, notára Fašku, výzradcu a špicľa maďarského, Gálika z Kokavy, Králika
         z Klenovca. Gálik bol udaný ako veliký podvaďnoha a mrzký vyzývač často najnevinnejších
         ľudí k vysloveniu sa proti Kossuthovej vláde, a potom ich zrádzal a terorizmus na Kokave
         proti ľudu prevádzal. Poslali sme preňho patrolu: Lališa, Jozefáka a tuším Jediného z prvej
         kompánie. Vidiac milý Gálik svoje nerovné, sám chcel zbubnovať dedinu proti našim trom
         junákom. Ale Lališ oprúc mu pištoľ o prsia, kričal mu do tváre: „No včil bubnuj!“ Podobne
         vzala naša patrola v Hnúšti organistu, ktorý zradil bol Francisciho.
   </p>
   <p>
    Ja som si nemohol odoprieť navštíviť v Hačave slepca národného Hrebendu,
    <sup>
     [
     <a class="footnote" href="#ftn.id2587525" name="id2587525">
      245
     </a>
     ]
    </sup>
    na Píle Imricha Laučeka,
    <sup>
     [
     <a class="footnote" href="#ftn.id2587539" name="id2587539">
      246
     </a>
     ]
    </sup>
    farára, a v Hnúšti rodinu Francisciho. Najhlbšie mi zostali vtisnuté
         rozpomienky na dom tento, voskrz a vonkoncom národný. Bola tu stará mať, starý otec, mať a
         bratia Jankovi, potom sesternice, priatelia, ktorí všetci pretekali sa vo vypravovaní mi o
         ňom. Mať jeho posadila si ma za stôl a prisadla si ku mne, kým tam vonku stará mať a mladé
         dievčatá pripravovali obed, a rozprávala všetko, čo na ich dom prišlo. Ako zlapali Janka,
         ako ho ona potešovala a posilňovala Pánom Bohom a jeho mocnou pravicou. Ako sa jej milý
         Janíček potom rozveselil! „Nuž veď, reku, aj pred nami už nevinne trpievali! Syn môj, len
         sa ty Pánu Bohu poruč a neboj sa!“ A keď už bolo rečené, že ho budú spolu s Daxnerom a Bakulinym
    <sup>
     [
     <a class="footnote" href="#ftn.id2587580" name="id2587580">
      247
     </a>
     ]
    </sup>
    vešať, ako si ona silne pred seba vzala, že pôjde až pod šibenicu a že si
         vyprosí od tých pánov telá svätých týchto mládencov, a že ich sama do matky zeme pochová.
         Ale — ako vraj potom, chvála Pánu Bohu, odviedli ich do Pešti, lebo vraj báli sa ich tuná
         vešať. Ale ja som ešte bola tak šťastnou matkou, keď ich už viezli, že som išla do Soboty a
         vtedy ešte raz som môjho Janka uvidela! — To bola vyprávačka, akej druhej neočul som za
         života. Starý otec
    <sup>
     [
     <a class="footnote" href="#ftn.id2587603" name="id2587603">
      248
     </a>
     ]
    </sup>
    vidiac ma s malým kúskom pečatného vosku pečatiť listy na Vozára
    <sup>
     [
     <a class="footnote" href="#ftn.id2587616" name="id2587616">
      249
     </a>
     ]
    </sup>
    a Straku-Godora, povedal: „Hej, nieto vosku dosť; akože by bolo, keď mi vnukov
         zlapali; kto by bol listy písal, kto voz zaobstarával? To len čo po nich zostalo! Nuž a keď
         aj ten pán Vozár a Straka neohliadnu sa na nás. Kým bol Janko, boli aj oni.“
   </p>
   <p>
    Pekný obrázok rodiny slovenskej, k nezabudnutiu. Za deväť dní pobytu nášho v Tisovci
         vykonalo sa k náprave mienky národnej veľa podstatného, ale pritom všetkom, obzrúc sa po
         ostatnom šírom Slovensku, volali sme medzi sebou: Quid hoc ad tantam sitim!
    <sup>
     [
     <a class="footnote" href="#ftn.id2587658" name="id2587658">
      250
     </a>
     ]
    </sup>
    — Len na jedných bodoch stál národ pripravený k prejatiu úloh životných.
         Tisovec stál v popredí. Ľud, tichý prírodou, no schopný oduševnenia, rozvažitý a
         prehliadajúci k budúcnosti i vediaci, že je článkom jedným v dlhej reťazi národa, s ktorým
         ho spája sladká reč materinská, podaním ústnym i literárnym naňho prešlá, mrav dobrý, zvyk
         starý a konečne jednostajný osud. My rozlúčili sa bolestne s bodrými Tisovčanmi. Žiaľ náš
         bol tým zdvojnásobnený, že sme na výbornom Karolovi Borikovi, duši to kompánií a
         dôstojníkov našich, akúsi chorľavosť badali, ktorej sa on síce nepoddával a ubezpečoval
         nás, že nič je na tom a že sa to poddá. Plán v súzvuku s pohybmi armády bol ten, že nový
         náš oddiel liptovsko-zvolensko-malohontský mal sa brať ku Košiciam na Jelšavu a Rožňavu.
         Košice mali byť strediskom slovenských síl. No vo vojne platí: „Človek mieni a Boh mení.“
         Hlavná časť mladej našej čaty posmyknutá bola napred k Muráňu. Ja vybral som sa s Borikom
         (Jaroslavom) a deviatimi dobrovoľníkmi od prvej kompánie ako sprievodom dňa 25. februára z
         Tisovca; na ceste stavili sme sa v Muráni, prehliadnuc našu tamojšiu posádku a nenazdávajúc
         sa, že zajtra už nastával tragický koniec oddielu tomuto.
    <sup>
     [
     <a class="footnote" href="#ftn.id2587695" name="id2587695">
      251
     </a>
     ]
    </sup>
   </p>
   <p>
    Stoj tuná hneď výňatok z listu môjho zo dňa 4. marca z Prešova žene o tejto udalosti
         písaného. „Pripomenul som Ti v poslednom liste o ceste mojej, konanej 25. februára z
         Tisovca cez Muráň do Levoče, ale nemohol som Ti ešte vtedy povedať, čo tu na druhý deň
         zlého prihodilo sa. Plané chýry v Brezne nás poplašivšie, zvestovavšie čosi o odseknutých
         husároch kroz generála Schlicka, boli tiene skutočnej udalosti, prihodivšej sa pozdejšie.
         Jednotlivé oddiely Görgeyho armády, honvédi a husári, skutočne rozstrieľané boli Schlickom,
         a tieto pozbierali sa okolo Jelšavy a pritiahnuc na seba sfanatizované alebo násilne
         nahnané gardy gemerské, očujúc o našich operáciách v Malohonte, rýchle tiahli na Muráň.
         Hovoria mi, že ich bolo do 4.000. Naši dôstojníci v Muráni boli upozornení na
         nebezpečenstvo, no neverili, až sa skutočne búra dovalila. Nešťastie činí udatným.
         Dôstojníci s mužstvom svojím, na väčšom diele nováci, čo nevoňali ešte pušného prachu, s
         bodákmi odrazili prvý útok husárov; aj druhý útok nevydaril sa; 15 husárov padlo a štyria
         honvédi, z našich tridsiati boli zabití; prvá kompánia bola preriedená detašováním
    <sup>
     [
     <a class="footnote" href="#ftn.id2587744" name="id2587744">
      252
     </a>
     ]
    </sup>
    a oslabená i tým, že jej kapitán nemocný ležal v Tisovci,
    <sup>
     [
     <a class="footnote" href="#ftn.id2587754" name="id2587754">
      253
     </a>
     ]
    </sup>
    čím stalo sa, že i hlavné komando nebolo v jeho rukách, no napriek všetkým
         týmto neprajným pomerom hrdinsky bila sa pod Veštíkom. Jesenský,
    <sup>
     [
     <a class="footnote" href="#ftn.id2587778" name="id2587778">
      254
     </a>
     ]
    </sup>
    Moro Kellner,
    <sup>
     [
     <a class="footnote" href="#ftn.id2587791" name="id2587791">
      255
     </a>
     ]
    </sup>
    novo pribyvší mladoň Modráni, Kováč robili, čo mohli k napraveniu boja, no
         presila číselná na strane nepriateľskej rozhodla, a najmä keď videl Veštík, že ide
         nepriateľ zaobchodiť i spiatočnú linaj, o ktorú sa opierali naši, zaviedol zobrané sily na
         návršie tiahnuce sa hore k liptovským hraniciam a stadiaľ páliť dal do husárov; tým
         zachránil svoje dve linaje od chrbta k Liptovu a naľavo cestu k Telgártu. Liptáci sa
         konečne všetci zohnali k horám liptovským a Veštík s čatou maličkou dvanástich junákov od
         prvej kompánie pobral sa na Spiš, kde bolo sa mu presekávať cez nemecké gardy, vybehnuvšie
         na nich z miest spišských. Lališ starý, obneskorivší sa s troma Liptákmi, málom by bol
         lapený od cválajúcich za nimi piatich husárov, ale dvojka darovaná mu a štuc ukoristený v
         osobnom zápase pomohli mu zraziť troch husárov, po dvoch späť sa vrátivších chceli kamaráti
         páliť, ale Lališ nedal, kým i sám zase nenaplnil svoje pušky, a potom sa dali do vrchu, kde
         už neboli znebezpečovaní, a prešli do Liptova. Tak mi o tejto katastrofe hodnoverne
         referujú naši. V úzkosti sme o Borika a Semiana, ktorí zostali na Tisovci a o ktorých
         dodnes (4. marca 1849) nič istého nečujeme. Máme nadej, že v Tisovci sú najlepšie chránení.
         V Muráni za uťahujúcimi sa dobrovoľníkmi vraj strieľali z okien maďaróni. Verím, že takého
         dač vystane od renegáta!“
   </p>
   <p>
    My stáli na území nepriateľskom, podrytom vonkoncom a skrz naskrz. Môj Jano Horňák,
         kočiš znamenitý, stonoha šikovná a vyberaná, mal naložené napred ísť s koňmi na Telgárt,
         aby nám pripravil podvozy pre chlapov našich, a nechajúc kone odpočinúť a nakŕmiac ich,
         očakával nás k poludniu. Sapientem miseris, nihil ei dixeris,
    <sup>
     [
     <a class="footnote" href="#ftn.id2587848" name="id2587848">
      256
     </a>
     ]
    </sup>
    mysleli sme si, lebo v týchto veciach dokázal sa môj Janko už veľa ráz ako sapiens,
    <sup>
     [
     <a class="footnote" href="#ftn.id2587860" name="id2587860">
      257
     </a>
     ]
    </sup>
    a nedali sme mu žiadnych zvláštnych inštrukcií. Milý Jano dojdúc na Telgárt
         premuštroval najprv dedinu a do najkrajšieho domu, do úradu panstva telgártskeho ubytoval
         sa s koňmi a poručil obed pre seba a svojich pánov! U richtára zakázal pár koni ako
         predprah k svojim koňom až na vrch a tri vozy pre sprievod. Tam v panskom dvore nemohli sa
         od neho dozvedieť, kto to má prísť k obedu, ale s richtárom sa dôvernejšie zošoptal a
         pochválil sa, že veru on je „pána Hurbanov kočiš“. V Telgárte to nezostalo tajnosťou a
         „Hurban ide“ nieslo sa z úst do úst. Príduc na Telgárt, už nás Jano vyhľadal a hneď aj
         oznamoval, že ako sa vraj ľud teší, že ma uvidí. U úradníka panského zbadali sme velikú
         zmätenosť. Maďarónstvom všetko páchlo a tým samým aj košutizmom. Nie je pravda, čo
         doktrinári trúbia svetom, že aristokracia je trónov podpora! Aspoň v tejto mele
         maďarsko-aristokratickej dokázalo sa to, že aristokracia maďarská všade nadržovala
         Kossuthovi, a keď aj nie osobne sama — lebo opatrne utekala do cudzozemska —, teda kroz
         svojich sluhov a úradníkov. Po Gemeri je aristokracie celá škála, od sedmisliváka a
         bočkoroša až po kniežatá koburgské,
    <sup>
     [
     <a class="footnote" href="#ftn.id2587897" name="id2587897">
      258
     </a>
     ]
    </sup>
    ale do nohy všetci boli košutisti. Rozprávka naša pri obede bola veľmi skúpa a
         pri káve sa trošička popolitizovalo tak cez zuby, a odbíjali sme. Krasinou, pustou, samými
         horami uháňali sme ku Hranovnici. Na Telgárte náš Jano zanechal strach, tajnostne
         pošepkajúc richtárovi, že desať tisíc hrnie sa za nami. V Hranovnici prenocujúc opustili
         sme spišskú Slovač a zrovna ku Levoči, kde naši na uzde držali nemeckých Maďarov, sme sa
         poberali. Za nami päste zatínali meštiaci, dozvediac sa, že s pár dobrovoľníkmi ja idem cez
         mestá spišské. Oni sa nazdali skutočne, že ja ani inak nechodím, ako na samých kanónoch. To
         je kliatba lži, že tak dlho to hnusné diabla remeslo prevádza, až sama na lož uverí a bojí
         sa jej potom. Maďarsko-židovské noviny a plátky všelijaké navymýšľali si bájok kdejakých,
         aby blbejšie od seba obecenstvo klamali a slepili, takže si ľud potom sám tvoril obrazy o
         mne, ktorým sa pozdejšie, keď mu udalo sa mňa poznať, smiať musel a zvodcom svojim
         zlorečil. Všade, kde sme prepriahali a kŕmili, nazdali sa ľudia, že sme my iba dáka
         avantgarda Hurbanova,
    <sup>
     [
     <a class="footnote" href="#ftn.id2587940" name="id2587940">
      259
     </a>
     ]
    </sup>
    a vyliezali zvedavci na vežičky, by vyhliadli dákusi silnú armádu, ktorej na
         čele uvidia mňa. Preto divili sa samým sebe, že ma hneď s mojimi deviatimi dobrovoľníkmi a
         adjutantom, ako Borika menovali, nezjedli. Ostatne bránila im v tom nielen tá bludná
         myšlienka, že idem na čele desať tisícov, ale i ten maličký ohľad na Levoču, kde Bloudek s
         celým sborom naším na korde držal
    <sup>
     [
     <a class="footnote" href="#ftn.id2587960" name="id2587960">
      260
     </a>
     ]
    </sup>
    mestá spišské, do krajana svojho Görgeya zaľúbené a hotové malé alebo bezbranné
         oddiely napádať.
   </p>
   <p>
    Do Levoče sme 26. februára na noc dorazili a našli náš sbor v dosť neprajnom položení,
         nie snáď ohľadom nepriateľa, ale čo do ducha, ktorý sa počas mojej neprítomnosti rozhostil
         medzi dôstojníkmi, a v mužstve zase nespokojnosť vzmáhala sa na chýry z domova prišlé o
         riadení maďarónskych komisárov, ktorí pozostalé doma rodiny prenasledujú z príčiny tej, že
         ich otcovia, bratia, rodina drahá, povstali popri kráľovi svojom a za práva a slobodu
         národa svojho. Tak mienime tu stred nášho ozbrojeného národa oddýchnuť si — keď medzi
         Nemcami nemali sme čo agitovať — a tu dostal som nové práce, a to dosť mrzuté. Dôstojníci
         naši domáci nepohodli sa s českými a z toho vznikli trenice bárs neslušné a nepríjemné.
         Obojstranne čakali na mňa, abych rozhodol ja. Medzi bratmi rozvadenými je dielo otolca vždy
         ťažké. No ja predsa požíval natoľko dôvery a vážnosti u tejto vyneslej, šľachetnej
         slovanskej junače, že bez namáhania veľkého, ač ovšem prísnosťou brata staršieho podarilo
         sa mi zažehnať katastrofu, hroziacu vybúšiť serióznymi mierami. Dosť mi bolo pripomenúť
         obom stranám históriu nešťastných svárov bratských v rodine našej na všetkých koncoch
         sveta, aby ochladená bola myseľ borcov rozpajedovaných! Dosť bolo pohroziť, že spoločný
         vrah pred nami i za nami nedočkavo už vyhliada dobu, v ktorej on by stal sa zasa naším
         rozhodujúcim sudcom. Ak kedy, hovoril som k bratom znesváreným, nebol čas k malým, osobným
         rozopriam, naisto teraz nie je a nemá byť času k tomu. A bratia sa pomerili.
   </p>
   <p>
    Vo spoločnej rade s dôstojníkmi prebrali sme zovrubne pomery našich krajov, z ktorých
         menovite bojovníci naši pošli a teraz ustavične skormucovaní a znepokojovaní sú chýrmi,
         pozoru nášho hodnými. Čo nám za chrbtom stvárajú a paratia kdejakí komisári, a to ešte
         hlavným komandom autoritatívne do bezbranných našich vidiekov posielaní, to prevyšuje už
         všetko! I tu už v Levoči uzniesli sme sa na tom, že čo najskôr prevedieme žiadanú od celého
         národa slovenského velikú deputáciu, ktorá žiadosti národa slovenského prednesie i jeho
         veličenstvu cisárovi i vláde celej, aby veciam tak ohavným teraz na posmech vernosti našej
         od kráľovských komisárov páchaných koniec učinený bol a národné práva na budúcnosť aby
         zabezpečené boli. Táto záležitosť bola už aj od dôstojníkov vojenských uvažovaná, bo i oni
         mali príležitosť pocítiť ten rozdiel, aký panoval medzi krajmi, v ktorých národní slovenskí
         mužovia viedli verejné veci, a krajmi, do ktorých knieža-maršal svoje kreatúry usádzal.
   </p>
   <p>
    Ešte nám zbýval jeden kút drahého, najväčšmi zbedovaného Slovenska, rozšírenie povstania
         nášho v Šariši a Zemplíne, preto konečné riešenie záležitosti velikej deputácie národnej
         pred jasný trón ponechali sme si až v Košiciach. Ja som za svojich mladistvých liet až po
         Levoču bol prišiel; teraz mi už prišlo nové hľadať cesty a chodníky až na kraj drahého
         Slovenska. Dňa 27. februára po šťastne vybavených záležitostiach našich vybrali sme sa
         zrovna do Abauju, tým cípom Spiša, nechajúc Prešov a Šariš na boku; veď i tak mienili sme
         Šariš obzvláštne navštíviť. Kraj mi bol nový a zaujímal myseľ moju toľkými dojmami
         zaplnenú. Po Spiši sme mali cestu všade dobrú, ale ako sme do Abaujskej prišli, tu už ako
         by svet chýlil sa k tomu bodu, kde je doskami zabitý. Ja bol chorľavý, a preto aj
         charakterizoval som v jednom liste takto cesty abaujské:
   </p>
   <p>
    „… ale tam cez hory k Belej a až ku Košiciam taká planá bola hradská, že sa mi skoro
         mozog v hlave spenil od hŕkania, húpania zo slopy do slopy a zmietania sa z jedného na
         druhý bok! Nuž ale čo je to proti skúsenostiam utekajúceho touto cestou Görgeyho! Bezmála
         si tento generál maďarskej republiky neraz pomyslel, že by maďaróni abaujskí lepšie boli
         učinili menej maďarizovať Slovákov a viacej starať sa o dobré cesty!“
   </p>
   <p>
    Nocľah sme mali zlý. Boli sme prinútení v Belej vo vyrabovanom hostinci nocovať. „Až tu
         zhliadli Maďari, že je Slovensko pre nich stratené, preto ešte akoby ochladiť si chceli
         žiaľ nad stratenou peknou zemou, obľahli Belú a bombardovali slamené chalupy, akoby to bol
         dáky opevnený hrad. Zostrieľanú dedinu potom vyrabovali až na dno. Krčmár nám rozprával, že
         boli tam za chvíľu asi dve kompánie vojska, ktoré ale skoro preč sa pobrali. Nuž tu z
         čista-jasna z hory dali sa Maďari milú dedinku rozbombardovať a zasypať dažďom gúľ
         kanónových i puškových. Nuž tak dakedy aj rytieri od strachu strieľajú.“ To som si poznačil
         a dávno už na obrázok tento bol zabudol, až malé tieto rozpomienky vynorili sa mi zo
         zažltlých papierov na površie. Včasne ráno vstali sme a so „spenenými mozgami“ dňa 28.
         februára na poludnie pristali pred hostincom v Košiciach. Netreba mi dodať, že poznámka ona
         bola časová, Maďari nielen nestratili zem slovenskú, ale zaujali pri smrteľnej mdlobe
         rakúskych nemeckých politikov aj cisársko-rakúske zeme! Pravda, že len po veľa rokoch, za
         časov slávy beusto-deákovskej a na novom glóbuse cis- a translajtánskom.
   </p>
   <p>
    Na ten čas, keď báchali z kanónov do slamených chatrčí belanských, bola poznámka tá —
         tak myslím — oprávnená!
   </p>
   <p>
    Košice urobili na mňa dojem prajný; skutočne dojem mesta. Ja idúc prvý raz z Viedne do
         Pešti, prekvapený som bol podivným citom malichernosti, aký na mňa urobila Pešť. Len
         pozdejšie vedel som si to vysvetliť. To robila duma, ktorú niesol som so sebou o Viedni.
         Istý priateľ mi to isté hovoril, keď ohliadal s ideálom viedenskej výstavy
    <sup>
     [
     <a class="footnote" href="#ftn.id2588150" name="id2588150">
      261
     </a>
     ]
    </sup>
    tú peštiansku výstavu. — Košice, hovorím, urobili na mňa dojem veľkého mesta. I
         to si viem vysvetliť; prvé stavisko videl som pred sebou stredoveký dóm stred pekného
         námestia, dve brigády koncentrované v meste a ulice ľudstvom sa vlniace. Rôzne obleky,
         rôzne rovnošaty, typy národov, zvislé hlavy i hlavy sediace pyšne na pleciach, skvelé,
         nádherné rúcha popri ošumelých, i ten hovor rôznojazykový s prevahou slovančiny.
   </p>
   <p>
    Ešte sme nestihli spýtať sa po hospode, už tu kvartiernik oznamoval nám, kde je mužstvo,
         kde ja s Borikom ubytovaný. Tu som hneď stretol sa s dôstojníkmi od brigády našej (generála
         Götza), ktorá s brigádou generála Jablonovského pod velenie poľného podmaršálka Ramberga
         postavená operovať mala na juh.
   </p>
   <p>
    Radosti kamarátskej toľko, že nebolo možno ani si oddýchnuť. Junáci od Budatína a
         Žiliny, od Turčeka, Turian, Kraľovian, zhrnuli sa okolo nás dvoch a tu bolo toľko milého
         popytovania sa a z druhej strany rozprávok, čo dialo sa z druhej strany vrchov. Je to tak
         vo vojne. Tu keď sa lúčiš, ustavične lúčiš sa na večnosť, ale keď sa zase zídeš so známymi,
         predsa ešte i tu na tejto biednej, ale peknej božej zemi, je tvoja radosť potencírovaná. V
         takej hŕbe stojac a medzi gestikulujúcimi i ja gestikulujúc, zhliadnem prichádzajúceho
         Götza. Dôstojníci sa obrátia salutujúc, a generál zrovna ku mne. „No endlich sind Sie da,“
    <sup>
     [
     <a class="footnote" href="#ftn.id2588211" name="id2588211">
      262
     </a>
     ]
    </sup>
    a chytil ma za ruku. Musel som hneď s ním k nemu. Takým nikdy nebýval ku mne,
         ako som už kdesi pripomenul. On na počiatku z veľa ohľadov nepáčil sa nám, a bezmála i my
         jemu nepáčili sme sa. Menovite on dal sa žiarliť so mnou o popularitu a zdalo sa mu
         urážkou, že ľud nie jeho, ale moje meno len znal a podobné. Ale v dlhom pochode naučil sa
         ceniť činnosti našej národnej patrné šľapaje. Bolo po obede, musel som piť čiernu kávu u
         neho, a tu rozhovoril sa o našich národných záležitostiach. Hovoril mi obšírne o nezdobách
         komisárov, uvádzal i prípady mne neznáme, spomenul, že v tej záležitosti memoriál poslal
         kniežaťu Windischgrätzovi a vylíčil mu, ako celá táto praktika je namierená proti
         operujúcej cisárskej armáde. Všetko že klame vrchné komando. Ja som vrúcne ďakoval za
         služby tieto a tie mne neznáme dosiaľ dáta si poznačil. Mal potešenie z toho, že deputácia
         vyberá sa k cisárovi. Götz stal sa opravdovým priateľom národa slovenského, poznajúc
         zblízka i služby spoločnej veci preukázané i krivdy za to znášané. Ten samý duch obživoval
         i ostatné dôstojníctvo.
   </p>
   <p>
    U poľného podmaršálka Ramberga, s ktorým som do tej chvíle nebol osobne zoznámený, nie
         menej dôverne, ba môžem povedať kamarátsky bol som prijatý a na čaj podržaný. Bol dokonale
         orientovaný v otázkach národom slovenským hýbajúcich. Nevysvetliteľné mu bolo to jedno, ako
         mohlo sa stať, že centrálna vláda takýto lojálny živel, ako bolo hneď od prvoti slovenské
         povstanie proti Kossuthovi, mohla bez podpory nechať. Nuž ale, dodával si sám odpoveď,
         bezpochyby podobné veci stali sa, ako ich i teraz máme príležitosť pozorovať. Hovoril som s
         generálom Götzom o tom. Je to hrozné, že dovoľuje sa komisárom nám za chrbtom tak otvorene
         nadržovať Kossuthovi. Nuž ale veď my tým komisárom urobíme koniec. Ľud slovenský je lojálny
         a títo komisári ho trescú za to, že je verný svojmu cisárovi! Kto kedy vídal niečo
         podobného!
   </p>
   <p>
    Ramberg je postavy nízkej, širokých pliec, podlhovasto, dobre vychovanej tváre, čerstvej
         mužskej pleti, holí si bradu, reč jeho je rýchla, vzdelaná, premyslená, častými citátmi
         klasikov solená; menovite Schillera zdá sa celého mať v pamäti. Často sa mi zahľadel do
         tváre a vtedy usmievajúc sa a ruku mi tisnúc, hovoril:
   </p>
   <p>
    „Vaša tvár je skutočne apoštolská, nuž ale aj čo ste Vy vykonali za nášho cisára a za
         svoj národ, to je opravdové apoštolovanie medzi pohanmi.“
   </p>
   <p>
    Veľkú budúcnosť mi sľuboval rozčúlený a rozhovorený Ramberg. Túto scénu opisujúc v liste
         dňa 4. marca, doslovne toto som poznamenal:
   </p>
   <p>
    „Veľké odmeny sľuboval (Ramberg). No dobre, ale ja len zostávam pri svojej mienke a
         neverím na žiadne odmeny, tým viacej verím na kríž. Ostatne, ak mi Boh zdravia dá, Vás mi
         všetkých zachová — Teba, duša, vopred, detičky drahé, Vás, apko milý s Milkou, i tie tam
         pod tým rozkošným Hoštejnovom
    <sup>
     [
     <a class="footnote" href="#ftn.id2588329" name="id2588329">
      263
     </a>
     ]
    </sup>
    srdcia milostné — dovediem ešte šťastným byť i bez odmien z toľkých strán
         sľubovaných! Mne, ktorý som sa naučil tak zemské veci zavrhovať, po márnostiach nebažiť,
         ale sväté myšlienky o spáse národa nášho nešťastného i blahobyte jeho zemskom podľa síl
         uskutočňovať, ktorý som v tak rôznych podobách ľudí malých i veľkých videl už a presvedčil
         sa o velikej ničomnosti egoizmu zovšad vykukujúceho, ktorému pred nosom už kartáče frkali a
         šrapnely praskali, na moju česť a vieru to hovorím, všetko vyznačenie tak závistne mi
         prorokované ani toľko nie je hodné, ako rozpomienka na jeden sen lebo drahý večierok, ktorý
         sme ako vyhnanci na Rusave spolu strávili pri pojedaní chutných zemiačkov s mladým maslom!
         Čo som dosiaľ podnikal, trpel, zniesol, to nebolo ako z nájmu, tak ani nemôže byť odmenené,
         obeť je obeťou a má cenu svoju vlastnú. Ba pravdu rieknuc, ja bojím sa odmeny, aby čistota
         mojich úmyslov nepadla v podozrenie diela na zisk vyrátaného. Veľmi ma ale teší, že v
         dôstojníctve vyššom takýto spravodlivý duch oproti národu nášmu panuje.“
   </p>
   <p>
    „Nuž ale poďme k našim veciam,“ hovoril Ramberg. „Rozídeme sa teda; vás necháme tu v
         hornom Uhorsku, vo vlastnej vlasti vašej, stred vášho znamenitého národa, ktorý v ťažkom
         diele našom tak výdatne nám pomáhal, tak verne nás ošetroval. Bloudek už má dotyčné
         rozkazy. Horné Uhorsko je pod jeho komando postavené. Uvažovali sme vec spoločne a uznali
         to za potrebné, aby celý váš sbor zostal stred národa. My pôjdeme odteraz územím maďarským
         a slovenský sbor bol by nám na závade práve tak, ako na Slovensku bol on našou popularitou,
         naším opravdovým kvartiermajstrom.
    <sup>
     [
     <a class="footnote" href="#ftn.id2588396" name="id2588396">
      264
     </a>
     ]
    </sup>
    Hovorili sme aj o deputácii k veličenstvu; táto je súrne potrebná, lebo tak sa
         zdá, že tam hore nevedia, čo tu kdejakí komisári maďarskí paratia. V kancelárii nájdete
         vyhotovené pasy pre všetkých vás, čo vystrájate sa do Olomúca.“
   </p>
   <p>
    A to tak ustavične isto jedno za druhým. Ramberg sa i spytoval na jedno-druhé, i zase
         svoje rozprával, takže ja sotva stihol som odpovedať tak krátko, ako len bolo možné. Tá
         hodina, ktorú strávil som u nich, zostáva mi v pamäti ako do žuly vyryté riadky
         upamätovania. Rozlúčili sme sa, ja viacej s ním nezišiel sa. Götz pod Vacovom padol. I s
         dôstojníkmi bolo lúčenie veselé a bohodúfalé. Dobrého vždy rozmaru plukovník Frischeisen,
         pozdejšie generál, bol mi i potomne, keď som zakúsil tie sľubované odmeny, dobrým
         priateľom.
   </p>
   <p>
    Štúr bol už netrpezlivým. Jemu v Košiciach horelo pod nohami, on by nebol dbal s
         posledným delom Rambergovým druhou stranou vytiahnuť z mesta tak náramne maďarónmi proti
         cisárskym sfanatizovaného. Za dlhší čas pobudnúc v Košiciach poznal nadostač mesto odrodilé
         a slepotou porazené. No mne boli Košice prinové, než abych si bol dal ujsť príležitosť
         poohliadať sa po meste. Zaujímal ma krásny kostol, mocne sa na štefanský vo Viedni
         ponášajúci, i vidieť som chcel tunajšiu Slovač a jej život v týchto súrach časov, v tomto
         terorizmu a planého patriotizmu plných hodinách. Okrem toho bolo sa nám ešte i zásobiť na
         dlhú cestu. Tu sme si kúpili pohodlný, krytý a závristý koč pre štyri osoby, ja nadto dobrú
         bundu atď. A tak veru ešte 24 hodín po odjazde posledného z armády Rambergovej bolo nás tu
         dvanástoro prorokov v jaskyni
    <sup>
     [
     <a class="footnote" href="#ftn.id2588450" name="id2588450">
      265
     </a>
     ]
    </sup>
    maďarskej. Ubytovaní sme boli v jednom z väčších domov na ten prípad, ak by
         napadlo niečo košickým honfíkom či honvídom,
    <sup>
     [
     <a class="footnote" href="#ftn.id2588468" name="id2588468">
      266
     </a>
     ]
    </sup>
    prezlečeným do civilu a ariergardu utekajúceho Görgeyho tvoriť majúcim.
   </p>
   <p>
    Nuž ale nechcelo sa do boja Košičanom, bo i tak mali už zas oznámenú posádku štyri
         kompánie dobrovoľníkov pod Bloudkom. Dňa 2. vyšli sme štvorkou z Košíc a sprievod náš na
         dvoch vozoch za nami — ku Šarišu, ohľadne ku Prešovu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2586475" name="ftn.id2586475">
        219
       </a>
       ]
      </sup>
      <span class="emphasis">
       <em>
        Bar. Heinrich Georg Ramberg
       </em>
      </span>
      (1786 — 1855), rakúsky podmaršal,
               v r. 1848 — 49 velil brigáde pri dobytí Viedne a v uhorskom poľnom ťažení.
     </p>
    </div>
    <div class="footnote">
     <p>
      <sup>
       [
       <a class="para" href="#id2586546" name="ftn.id2586546">
        220
       </a>
       ]
      </sup>
      <span class="emphasis">
       <em>
        s dvoma vatrenami
       </em>
      </span>
      , batériami
     </p>
    </div>
    <div class="footnote">
     <p>
      <sup>
       [
       <a class="para" href="#id2586557" name="ftn.id2586557">
        221
       </a>
       ]
      </sup>
      <span class="emphasis">
       <em>
        Budú musieť ulicou behať.
       </em>
      </span>
      Medzi dvoma radmi vojakov, ktorí
               ich budú prútmi šibať (druh vojenského trestu).
     </p>
    </div>
    <div class="footnote">
     <p>
      <sup>
       [
       <a class="para" href="#id2586587" name="ftn.id2586587">
        222
       </a>
       ]
      </sup>
      maď. chlapíka
     </p>
    </div>
    <div class="footnote">
     <p>
      <sup>
       [
       <a class="para" href="#id2586619" name="ftn.id2586619">
        223
       </a>
       ]
      </sup>
      <span class="emphasis">
       <em>
        pán Hugán
       </em>
      </span>
      , prezývka Brezňanov
     </p>
    </div>
    <div class="footnote">
     <p>
      <sup>
       [
       <a class="para" href="#id2586640" name="ftn.id2586640">
        224
       </a>
       ]
      </sup>
      <span class="emphasis">
       <em>
        musia byť košutky
       </em>
      </span>
      , totiž papierové peniaze, ktoré vydala
               maďarská revolučná vláda
     </p>
    </div>
    <div class="footnote">
     <p>
      <sup>
       [
       <a class="para" href="#id2586674" name="ftn.id2586674">
        225
       </a>
       ]
      </sup>
      lat. obnova mestského úradu
     </p>
    </div>
    <div class="footnote">
     <p>
      <sup>
       [
       <a class="para" href="#id2586721" name="ftn.id2586721">
        226
       </a>
       ]
      </sup>
      <span class="emphasis">
       <em>
        niet kedy supírovať
       </em>
      </span>
      (z franc.), večerať
     </p>
    </div>
    <div class="footnote">
     <p>
      <sup>
       [
       <a class="para" href="#id2586831" name="ftn.id2586831">
        227
       </a>
       ]
      </sup>
      <span class="emphasis">
       <em>
        to je facit
       </em>
      </span>
      (lat.), výsledok
     </p>
    </div>
    <div class="footnote">
     <p>
      <sup>
       [
       <a class="para" href="#id2586932" name="ftn.id2586932">
        228
       </a>
       ]
      </sup>
      chorv. Keď dá Boh a šťastie junácke.
     </p>
    </div>
    <div class="footnote">
     <p>
      <sup>
       [
       <a class="para" href="#id2586962" name="ftn.id2586962">
        229
       </a>
       ]
      </sup>
      lat. medzi štyrmi (očami)
     </p>
    </div>
    <div class="footnote">
     <p>
      <sup>
       [
       <a class="para" href="#id2586980" name="ftn.id2586980">
        230
       </a>
       ]
      </sup>
      <span class="emphasis">
       <em>
        Pod fúzky — ktorých ovšem nemal.
       </em>
      </span>
      Údaj nie je celkom presný,
               lebo sa zachovala olejomaľba, na ktorej má Ján Chalupka fúzy. Ako starší ich asi
               nenosieval a Hurban si ho zapamätal len z tých čias.
     </p>
    </div>
    <div class="footnote">
     <p>
      <sup>
       [
       <a class="para" href="#id2587005" name="ftn.id2587005">
        231
       </a>
       ]
      </sup>
      lat. ošklivý je starec ako vojak, ošklivá je láska v starobe
     </p>
    </div>
    <div class="footnote">
     <p>
      <sup>
       [
       <a class="para" href="#id2587019" name="ftn.id2587019">
        232
       </a>
       ]
      </sup>
      lat. z rétora prétor (z rečníka vojak)
     </p>
    </div>
    <div class="footnote">
     <p>
      <sup>
       [
       <a class="para" href="#id2587029" name="ftn.id2587029">
        233
       </a>
       ]
      </sup>
      <span class="emphasis">
       <em>
        agendy formuláre
       </em>
      </span>
      (lat), vzorce liturgickej (obradnej)
               knihy
     </p>
    </div>
    <div class="footnote">
     <p>
      <sup>
       [
       <a class="para" href="#id2587050" name="ftn.id2587050">
        234
       </a>
       ]
      </sup>
      <span class="emphasis">
       <em>
        Milá pani jeho
       </em>
      </span>
      , Lujza rod. Lovichová (Ludovika Johanna, 1805
               — 1875). Výchovu mala, pravda, nemeckú, hoci bola rodom Slovenka, dcéra banského
               superintendenta Adama Lovicha.
     </p>
    </div>
    <div class="footnote">
     <p>
      <sup>
       [
       <a class="para" href="#id2587068" name="ftn.id2587068">
        235
       </a>
       ]
      </sup>
      <span class="emphasis">
       <em>
        Ema, dcéra
       </em>
      </span>
      (1830 — 1853), neskoršie vydatá za Jána Čipkaya. V
               čase Hurbanovej návštevy bola už skoro devätnásťročná.
     </p>
    </div>
    <div class="footnote">
     <p>
      <sup>
       [
       <a class="para" href="#id2587086" name="ftn.id2587086">
        236
       </a>
       ]
      </sup>
      <span class="emphasis">
       <em>
        Pred viacej rokmi ako študent
       </em>
      </span>
      , bolo to v lete r. 1838, keď
               Hurban cestoval ako suplikant po Slovensku. (Zbieral podporu na bratislavské
               lýceum.)
     </p>
    </div>
    <div class="footnote">
     <p>
      <sup>
       [
       <a class="para" href="#id2587112" name="ftn.id2587112">
        237
       </a>
       ]
      </sup>
      <span class="emphasis">
       <em>
        toho ich kapitána
       </em>
      </span>
      , bol ním Ján Francisci, človek skutočnej
               mužskej krásy
     </p>
    </div>
    <div class="footnote">
     <p>
      <sup>
       [
       <a class="para" href="#id2587153" name="ftn.id2587153">
        238
       </a>
       ]
      </sup>
      <span class="emphasis">
       <em>
        alarmovaní
       </em>
      </span>
      (z franc.), vyplašení
     </p>
    </div>
    <div class="footnote">
     <p>
      <sup>
       [
       <a class="para" href="#id2587168" name="ftn.id2587168">
        239
       </a>
       ]
      </sup>
      lat. zprávy, čo sa robí proti (na protivnej strane)
     </p>
    </div>
    <div class="footnote">
     <p>
      <sup>
       [
       <a class="para" href="#id2587229" name="ftn.id2587229">
        240
       </a>
       ]
      </sup>
      <span class="emphasis">
       <em>
        cafrangami všakovými
       </em>
      </span>
      , ozdobami (vlastne strapcami)
     </p>
    </div>
    <div class="footnote">
     <p>
      <sup>
       [
       <a class="para" href="#id2587269" name="ftn.id2587269">
        241
       </a>
       ]
      </sup>
      lat. Železo lieči.
     </p>
    </div>
    <div class="footnote">
     <p>
      <sup>
       [
       <a class="para" href="#id2587352" name="ftn.id2587352">
        242
       </a>
       ]
      </sup>
      <span class="emphasis">
       <em>
        Michal Kolbenheyer
       </em>
      </span>
      , bol ev. farárom v Hnúšti. V Solenniách
               (1826, 1830) mal dva maďarské a jeden latinský príspevok.
     </p>
    </div>
    <div class="footnote">
     <p>
      <sup>
       [
       <a class="para" href="#id2587401" name="ftn.id2587401">
        243
       </a>
       ]
      </sup>
      <span class="emphasis">
       <em>
        Štefan Lipták
       </em>
      </span>
      jednako sa stal farárom v Tisovci, kam prešiel
               z Pondelka. Kolbenheyer a ostatní odporci slovenskej myšlienky znemožnili Štultétyho,
               hoci si ho tisovský sbor zvolil za farára.
     </p>
    </div>
    <div class="footnote">
     <p>
      <sup>
       [
       <a class="para" href="#id2587448" name="ftn.id2587448">
        244
       </a>
       ]
      </sup>
      lat. Po skupinách (zoskupením voličov podľa mien kandidátov na rôzne miesta,
               pričom počet hlasujúcich odhadol predsedajúci len tak „od oka“).
     </p>
    </div>
    <div class="footnote">
     <p>
      <sup>
       [
       <a class="para" href="#id2587525" name="ftn.id2587525">
        245
       </a>
       ]
      </sup>
      <span class="emphasis">
       <em>
        Matej Hrebenda
       </em>
      </span>
      (1796 — 1880), nevšedný národný buditeľ,
               zberateľ starých kníh a rozširovateľ nových.
     </p>
    </div>
    <div class="footnote">
     <p>
      <sup>
       [
       <a class="para" href="#id2587539" name="ftn.id2587539">
        246
       </a>
       ]
      </sup>
      <span class="emphasis">
       <em>
        Imrich Lauček
       </em>
      </span>
      (umrel r. 1881), ev. farár na Píle, zberateľ
               starých piesní slovenských, bol i sám literárne činný.
     </p>
    </div>
    <div class="footnote">
     <p>
      <sup>
       [
       <a class="para" href="#id2587580" name="ftn.id2587580">
        247
       </a>
       ]
      </sup>
      <span class="emphasis">
       <em>
        Michal Bakuliny
       </em>
      </span>
      (Baculiny, 1819 — 1892), buditeľ, neskôr
               slúžny, pravda, len kým neprišlo vyrovnanie z r. 1867.
     </p>
    </div>
    <div class="footnote">
     <p>
      <sup>
       [
       <a class="para" href="#id2587603" name="ftn.id2587603">
        248
       </a>
       ]
      </sup>
      <span class="emphasis">
       <em>
        starý otec
       </em>
      </span>
      bol Fraňo Francisci, priekupník s dreveným
               riadom
     </p>
    </div>
    <div class="footnote">
     <p>
      <sup>
       [
       <a class="para" href="#id2587616" name="ftn.id2587616">
        249
       </a>
       ]
      </sup>
      <span class="emphasis">
       <em>
        Na Vozára
       </em>
      </span>
      , Sama, už oboznámeného. Ján Straka-Godor bol z
               Rimavskej Kokavy. Francisci ho vo vlastnom životopise spomína ako pohotového
               improvizátora vtipných pesničiek. R. 1846 bol poslucháčom medicíny v Pešti. (Viac dát
               o ňom predbežne nemáme.)
     </p>
    </div>
    <div class="footnote">
     <p>
      <sup>
       [
       <a class="para" href="#id2587658" name="ftn.id2587658">
        250
       </a>
       ]
      </sup>
      lat. Čo je to pre toľký smäd!
     </p>
    </div>
    <div class="footnote">
     <p>
      <sup>
       [
       <a class="para" href="#id2587695" name="ftn.id2587695">
        251
       </a>
       ]
      </sup>
      <span class="emphasis">
       <em>
        Tragický koniec oddielu tomuto.
       </em>
      </span>
      Por. o bitke pri Muráni
               špeciálny príspevok dr. Jána Gleimanna Frndáka (Historický sborník IV, 1946, 369 a
               ď.).
     </p>
    </div>
    <div class="footnote">
     <p>
      <sup>
       [
       <a class="para" href="#id2587744" name="ftn.id2587744">
        252
       </a>
       ]
      </sup>
      franc. odoslaním inam
     </p>
    </div>
    <div class="footnote">
     <p>
      <sup>
       [
       <a class="para" href="#id2587754" name="ftn.id2587754">
        253
       </a>
       ]
      </sup>
      <span class="emphasis">
       <em>
        Jej kapitán nemocný ležal v Tisovci
       </em>
      </span>
      , bol to Daniel Jaroslav
               Borik, ktorý zveril velenie najstaršiemu kapitánovi Štefanovi Kováčovi; neopatrnosť
               tohto vlastne zavinila v hodnej miere porážku.
     </p>
    </div>
    <div class="footnote">
     <p>
      <sup>
       [
       <a class="para" href="#id2587778" name="ftn.id2587778">
        254
       </a>
       ]
      </sup>
      <span class="emphasis">
       <em>
        Ján Jesenský Ťažký
       </em>
      </span>
      , Turčan, bol v radoch dobrovoľníkov až do
               rozpustenia útvaru, teda do konca.
     </p>
    </div>
    <div class="footnote">
     <p>
      <sup>
       [
       <a class="para" href="#id2587791" name="ftn.id2587791">
        255
       </a>
       ]
      </sup>
      <span class="emphasis">
       <em>
        Moro Kellner
       </em>
      </span>
      , slovenský buditeľ, neskôr správca železodielní.
               Umrel v Hnilci r. 1902 ako osemdesiattriročný. (Moro = Móric.)
     </p>
    </div>
    <div class="footnote">
     <p>
      <sup>
       [
       <a class="para" href="#id2587848" name="ftn.id2587848">
        256
       </a>
       ]
      </sup>
      lat. Keď pošleš múdreho, nič mu nepovieš.
     </p>
    </div>
    <div class="footnote">
     <p>
      <sup>
       [
       <a class="para" href="#id2587860" name="ftn.id2587860">
        257
       </a>
       ]
      </sup>
      lat. múdry
     </p>
    </div>
    <div class="footnote">
     <p>
      <sup>
       [
       <a class="para" href="#id2587897" name="ftn.id2587897">
        258
       </a>
       ]
      </sup>
      <span class="emphasis">
       <em>
        až po kniežatá koburgské
       </em>
      </span>
      , ktorým patrila veľká časť
               Gemera
     </p>
    </div>
    <div class="footnote">
     <p>
      <sup>
       [
       <a class="para" href="#id2587940" name="ftn.id2587940">
        259
       </a>
       ]
      </sup>
      <span class="emphasis">
       <em>
        avantgarda Hurbanova
       </em>
      </span>
      (z franc.), predný voj
     </p>
    </div>
    <div class="footnote">
     <p>
      <sup>
       [
       <a class="para" href="#id2587960" name="ftn.id2587960">
        260
       </a>
       ]
      </sup>
      <span class="emphasis">
       <em>
        na korde držal
       </em>
      </span>
      , na uzde
     </p>
    </div>
    <div class="footnote">
     <p>
      <sup>
       [
       <a class="para" href="#id2588150" name="ftn.id2588150">
        261
       </a>
       ]
      </sup>
      <span class="emphasis">
       <em>
        viedenskej výstavy
       </em>
      </span>
      , rozumej svetovej (bola r. 1873)
     </p>
    </div>
    <div class="footnote">
     <p>
      <sup>
       [
       <a class="para" href="#id2588211" name="ftn.id2588211">
        262
       </a>
       ]
      </sup>
      nem. No, konečne ste už tu.
     </p>
    </div>
    <div class="footnote">
     <p>
      <sup>
       [
       <a class="para" href="#id2588329" name="ftn.id2588329">
        263
       </a>
       ]
      </sup>
      <span class="emphasis">
       <em>
        Pod rozkošným Hoštejnovom
       </em>
      </span>
      , rozumej na Rusave, kde býval
               Daniel Sloboda s manželkou, sestrou Hurbanovej manželky.
     </p>
    </div>
    <div class="footnote">
     <p>
      <sup>
       [
       <a class="para" href="#id2588396" name="ftn.id2588396">
        264
       </a>
       ]
      </sup>
      nem. ubytovateľom
     </p>
    </div>
    <div class="footnote">
     <p>
      <sup>
       [
       <a class="para" href="#id2588450" name="ftn.id2588450">
        265
       </a>
       ]
      </sup>
      <span class="emphasis">
       <em>
        Dvanástoro prorokov v jaskyni
       </em>
      </span>
      , starozákonný obraz, počtom
               prispôsobený skutočnej situácii.
     </p>
    </div>
    <div class="footnote">
     <p>
      <sup>
       [
       <a class="para" href="#id2588468" name="ftn.id2588468">
        266
       </a>
       ]
      </sup>
      maď. vlastencom či honvédom (obrancom vlasti, príslušníkom maďarskej revolučnej
               armády)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2588498">
       </a>
       VIII
      </h2>
     </div>
    </div>
   </div>
   <p>
   </p>
   <p>
   </p>
   <p>
    Cez Hornád mestom — pri ktorom nás ľud v zástupoch očakával a pozdravoval, dobrovoľníkom
         ruky podával a požehnával ich — prešli sme spišsko-abaujskou stolicou do utešeného údolia
         medzibrodia Hornádu a Torysy. Zadumaní sedeli sme v koči našom, tíškom každý svojimi
         myšlienkami sa zanášajúc. Situácia bola veľmi neistá. Ale od desať dní boli nádeje
         Kossuthove a jeho strany uprené na Dembińského,
    <sup>
     [
     <a class="footnote" href="#ftn.id2588522" name="id2588522">
      267
     </a>
     ]
    </sup>
    ktorému Kossuth, nedôverujúc talentu Görgeyovmu, zveril najvyššie komando. V
         Košiciach sa o tom dôstojníkom do očí hovorilo, že Görgey nebol by ustúpil z Prešova a
         Košíc, keby ho nebol Dembińský s armádou na juh povolal, a že sa na skore vráti.
         Dôstojníci, ktorí spolu s naším sborom dobrovoľníckym, počnúc od Kremnice v pätách mu boli
         Tekovom, Zvolenom, Malohontom, Oravou, Liptovom, Spišom až po Košice, mysleli si svoje a
         nechali Košičanov pri ich mienke. Dembińský nám síce toho času nebol velikým strašiakom —
         ač po nepravde, bo ten cisárske uskočivšie pluky zorganizoval, ktoré Kossuth maďarským
         velením iba darmo pomiatol a až poľský generál nalial mu rozumu a zaviedol komando, na aké
         navyknuté boli v cisárskej armáde — my sme sa viacej báli o osud ľudu nášho, dostavšieho sa
         zase za svoju vernosť pod jarmo maďarónskej, zbankrotovanej šľachty. Vysoko postavení ľudia
         vedia aj vysoko idúce chyby robiť. V tomto ohľade bol knieža Windischgrätz majstrom
         všetkých majstrov, vojenský jeho tábor bol plný kniežat, tam bolo všetko kniežacie, vysoko
         nad všetko, i nad samé vojenské záujmy postavené; plazivci boli mu najmilšími, čo na
         kniežacie rozriešenie najpokornejších prosieb o komisárstvo, županstvo atď. v jeho antišambroch
    <sup>
     [
     <a class="footnote" href="#ftn.id2588573" name="id2588573">
      268
     </a>
     ]
    </sup>
    pred jeho kniežacej milosti komorníkmi a zimmerrathmi
    <sup>
     [
     <a class="footnote" href="#ftn.id2588585" name="id2588585">
      269
     </a>
     ]
    </sup>
    sa krčili a tichučko v kútikoch čakali. Ich modlikanie bolo plné homagiálnej devótnosti.
    <sup>
     [
     <a class="footnote" href="#ftn.id2588598" name="id2588598">
      270
     </a>
     ]
    </sup>
    A knieža Windischgrätz poslal tuším viacej takých komisárov do slovenských
         stolíc než strategických rozkazov k armáde. Za každým cisárskym sborom kazili jeho komisári
         vec dynastie, medzitým čo i jednotlivé sbory medzi sebou i ohľadom slávnej armády jeho
         kniežacej milosti boli bez zprávy a bez patričného rozkazu! Táto dvojná chyba
         Windischgrätzova urobila potom nielen Dembińského velikým, ale i oboch Görgeyov, Artúra pod
         Budínom, Armína
    <sup>
     [
     <a class="footnote" href="#ftn.id2588617" name="id2588617">
      271
     </a>
     ]
    </sup>
    na Slovensku strašnými!
   </p>
   <p>
    Nuž ale prečo sa predbieham? Preto, že teraz píšem rozpomienky a myšlienky sa v hlave
         varia ako „bublinky v hrnci“.
    <sup>
     [
     <a class="footnote" href="#ftn.id2588646" name="id2588646">
      272
     </a>
     ]
    </sup>
    Vrátim sa teda k denníku z roku 1849.
   </p>
   <p>
    Utešená Mezopotámia hornádsko-toryská nútila nás spustiť sklá na koči. Tam Rosianovce
    <sup>
     [
     <a class="footnote" href="#ftn.id2588663" name="id2588663">
      273
     </a>
     ]
    </sup>
    na ľavom brehu Torysy, blížili sme sa k nim. Sme tu na poliach bitky pred 536
         rokmi Matúšom Trenčianskym proti votrelcovi Karolovi Róbertovi
    <sup>
     [
     <a class="footnote" href="#ftn.id2588688" name="id2588688">
      274
     </a>
     ]
    </sup>
    zvedenej, nešťastnej. História nedá prísť duši k pokoju. Preletelo
         poltisícročie nad národom slovenským, v službe ktorého my tuná dvanásti ozbrojení cestu
         konáme. História je vraj „vitae magistra“,
    <sup>
     [
     <a class="footnote" href="#ftn.id2588716" name="id2588716">
      275
     </a>
     ]
    </sup>
    a ono horkýže! Nik sa z nej nechce učiť. Či sa my učíme? Myšlienky naše
         históriou prebriesť sa usilujúce vidia len obraz maľovaný do osudného čierna, radi by sme
         maľovať ďalej, no nik nechce sa učiť z histórie, maľovať ďalej! Čo bude po nás, bude zas
         história nová, a tej sa zase nik nebude chcieť učiť. Nuž my sme tu, kde stáli tábory
         Matúšove, nesieme zbroj proti votrelcom rušiacim naše rodné ustanovizne, cudzinci zaujímajú
         zem našu otcovskú, zákony našej otčiny nohami šliapu a panstvo aziatské, tyranstvo
         barbarské proti národom tuzemským, proti prabydliteľom zeme tejto kujú reťaze na slobodu
         národnú, a čo môžeme vykonať? Snáď nevieme, ba veru nevie celý národ náš učiť sa z
         histórie. Keby národ vedel, čo tu stratil r. 1312, že tu leží pochovaná jeho sloboda, jeho
         samostatnosť, či by bolo dnes toľko tisícov jeho synov, toľké stá jeho lechov a bojarov
    <sup>
     [
     <a class="footnote" href="#ftn.id2588755" name="id2588755">
      276
     </a>
     ]
    </sup>
    v táboroch Karlo-Robertovcov?! Ale darmo kážeme, darmo píšeme históriu, z tej
         sa iba zvedavosť múdrych sýti — a zrada národa koristí z víťazstva slepoty! Spisovatelia
         píšu o tom — potom, alebo vtedy všetko jedno — a menujú to históriou. Ba dobre, že sa z
         toho ľudia neučia. Naučili by sa — bezpochyby — len oplanstvu, egoizmu, ničomnosti.
         Odrodilstvo — ty si stará potvora hneď od počiatkov pekla. I na poliach rozhanovských nad
         Torysou odrodilstvo zvíťazilo a národ vyše pol tisíca liet trpí a nesie následky pádu toho
         ozorného. Tak dumal som pohrúžený do rozkošnej krajiny.
   </p>
   <p>
    „Ale že sme my predsa až sem prísť museli, Jožko, či to nie je predsa poetická
         myšlienka?“ zvolal Ľudovít pred Nemešanmi, vidiac našich dobrovoľníkov.
   </p>
   <p>
    „Ba poetická len, Ľudovít môj,“ odpovedám, „dajže Bože, aby niečím horším nebola!“
   </p>
   <p>
    „Ej, dajže Bože,“ vzdychol i Ľudovít, keď sme zastali.
   </p>
   <p>
    Dobrovoľníci nás obklopili. Bloudek srdečne vítal nás; bol práve na pochode do Košíc so
         štyrmi kompániami, ako som už v predošlej kapitole podotkol. Teda v rukách našich bolo de
         facto rozhanovské pole s Torysou a Hornádom, Prešovom i Košicami. Pozhovárali sme sa o
         ťažkom položení národa a o napnutom očakávaní, čo Windischgrätz voči Dembinskému vyvedie.
         Šarišský ľud vraj prijímal všade naše dobrovoľníctvo srdečne a Bloudek mal silno na mysli,
         ak bude inak šťastie žičiť nám, pozdvihnúť Šariš a Zemplín, tieto najzábudlivejšie kúty
         Slovenska. Bol odpočinok, a my poobedujúc hovorili sme k povstalcom našim, aby sme myseľ,
         ktorá už klesala, okriepili. Mrzké chýry z domova o maďarónskom panstve zemanov a o ich
         stíhaní rodín z príčiny, že synovia ich stoja pod zástavami cisárskymi, zbantošili hlavy
         mnohých a šomranie bolo všeobecné. Ale ako sme im oznámili, že práve to je príčina, pre
         ktorú odchodíme s veľkou deputáciou
    <sup>
     [
     <a class="footnote" href="#ftn.id2588837" name="id2588837">
      277
     </a>
     ]
    </sup>
    pred cisára a jeho vládu, a že vydržať nádobno nám do konca, inak zmarené budú
         všetky naše doterajšie zásluhy a vymoženosti. Ľud náš dobrý uspokojil sa a kázeň nebola v
         ničom narušená. „Hurá!“ a „Sláva!“ znelo, keď sme sa lúčili, my sami — sprievod náš sme
         viacej nepotrebovali — k Prešovu a Bloudek s čatou svojou ďalej k obsadeniu Košíc.
   </p>
   <p>
    Šumným Šarišom k šumnému Prešovu cválali sme a k večeru zástupmi ľudu i inteligencie
         vítaní zosadli sme v druhostupňovom meste horného Slovenska. Ľud nás nedočkavo očakával.
         Šariš bol košutistami za pečovičovský
    <sup>
     [
     <a class="footnote" href="#ftn.id2588867" name="id2588867">
      278
     </a>
     ]
    </sup>
    vykričaný — čo v tých časoch skoro toľko značilo, ako panslávsky —, lebo tu
         bolo veľa konzervatívnej slovenskej šľachty. V tom zmysle bol Šariš ovšem pečovičovský; a
         ako každý chabý konzervatívec chytá sa mocnejšieho, tak i šľachta chytila sa slovenskej —
         na onen čas — moci. Nikde toľko šľachty neznalo sa verejne k nám ako v Prešove. Ľud s
         dobrovoľníkmi mimo služby postavenými vítal nás po uliciach. Šľachta pozývala nás na byt a
         hostinky.
   </p>
   <p>
    Na 3. marca bola už vopred schôdzka národná povolaná na stoličný dom — či už aká to bola
         dvorana velikánska. Pojala v sebe najmenej päťtisíc ľudí. A tá bola v pravom slova zmysle
         nabitá meštianstvom, šľachtou i ľudom pospolitým. Mojej reči obsah bol: o spomínanej často
         homaginálnej vernosti ku kráľovi dedičnému (búra aplauzu šľachty), o následkoch anarchie
         pre všetky národy (aplauz šľachty ešte väčší), o národov uhorských právach na ich reč a
         národnosť (aplauz ľudu a meštianstva), o utláčaní národnosti kroz Kossutha, o maďarčení
         škôl, matrík, správy stoličnej, súdnej (aplauz ešte väčší šľachty i národa), o
         nezadateľných prirodzených právach národov i ľudu, o cti národnej, o zradcoch za tridsať
         strieborných, zemských prospechov, hotových nanovo národ, ba večné spasenie zapredať,
         zradiť. Rozhovoril som sa o histórii národa slovenského, tu tieto kraje od predhistorických
         dôb obývajúceho. „Smutná je naša história v zemi tejto,“ hovoril som, „my pracovali, iní
         osoh z práce našej brali, my bojovali, iní slávu z toho mali; my vlasť túto vzdelali,
         zúrodnili, my Maďarov pokresťanili, my ich kráľa prvého, svätého Štefana, proti nim samým obránili,
    <sup>
     [
     <a class="footnote" href="#ftn.id2588919" name="id2588919">
      279
     </a>
     ]
    </sup>
    a tým trón jeho utvrdili, a až dosiaľ sily slovenské v bojoch za vlasť a kráľa
         v popredí všetkých národov uhorských stoja: ale česť, prospech, odmena padá len do lona
         Maďarov. A je nás predsa tri milióny ľudu pilného, pracovitého, umného, spôsobného,
         učenlivého, teda málo menej než Maďarov panujúcich a všetky osohy našej práce
         zhabávajúcich. Kto kričiacej tejto krivdy vina? Kde nespravodlivosti tejto príčina? Vo
         snárskom živote národa nášho, v nepovedomosti národných síl, v ogabalosti politickej,
         národného života nedbalej. Slovák pospolitý nedržal nikdy na česť národnú, jeho meštianstvo
         opičilo sa zavše za šľachtou a šľachta konečne zradila národ a bez originality súc stala sa
         slepým nástrojom panujúceho plemena maďarského. Tak zdeptali a zmakosili pod kopytá koní
         svojich národ náš, lenivo sa na hanbu svoju dívajúci. Znemravnelý takto národ potom už
         ovšem sám pomáhal kuvať reťaze na tohoto zovreného a zviazaného povrazmi obra. A ten obor
         leží i dnes zviazaný. Slabosť odstrkuje iného, sila vábi a priťahuje k sebe duchov. Kossuth
         do očí šplechnul Slovákom, že nie sú národom, že sú fajtou služobnou,
    <sup>
     [
     <a class="footnote" href="#ftn.id2588961" name="id2588961">
      280
     </a>
     ]
    </sup>
    osudom k službe iným určenou! A hľa, koľké tisíce Slovákov bojujú v radoch jeho
         proti kráľovi svojmu a proti slobode národov! Ešte i keď krv za maďarskú slávu a tyranstvo
         vylievajú, ešte i teraz po táboroch maďarských špintať na svoj národ nechávajú. Ten
         francúzsky fiakrista, ktorý v cudzom Londýne šibol cez tvár anglického lorda za to, že pred
         ním pohanil slovom francúzsky národ, mal by byť vzorom šľachte našej i národu, potulujúcemu
         sa po táboroch Kossuthových, kde nečujú nič iného ako potupu a posmech, kydaný na národ
         náš!“ Hovoril som ešte o velikom nešťastí, pochádzajúcom z nedostatku škôl, z nesvornosti
         rodín a ľudí hašteriacich sa o pletky, a národné ciele z očí púšťajúcich, z nedostatku
         spoločenského, literárneho a politického života! Pripomenul som posledné deje, smerujúce k
         vykoreneniu jazyka slovenského po stoliciach slovenských a vyzdvihol šľachty šarišskej
         pekné vlastnosti, hlavne ohľadom udržovania reči slovenskej v potykoch rodinných a jej
         lojalitu opravdivú oproti kráľovi. Konečne žiadal som o súhlas k umieneným krokom ohľadom
         zabezpečenia zákonného národnosti našej.
   </p>
   <p>
    Ľudovít Štúr hovoril po mne o desiatkoch, dežmách
    <sup>
     [
     <a class="footnote" href="#ftn.id2589004" name="id2589004">
      281
     </a>
     ]
    </sup>
    a iných draniciach feudálnych, už zrušených, o ktorých, aby ľud mámili a
         zavádzali, Maďari roztrusujú chýry, že František Jozef, cisár rakúsky a kráľ uhorský, chce
         zase späť uviesť, čo podvracal výmluvné a odporúčal prijatie za svoje uzavretí národných.
         Reči naše boli pretŕhané pochvalami častými a zasadnutie nadšenými výkrikmi rozpustené
         bolo.
   </p>
   <p>
    Správa stolice bola už zriadená, podžupan Berzeviczy prijal ma s veľkou úctivosťou a
         ďakovali mi za toľké ustávanie za našu spravodlivú vec. Nikde som ešte na celom Slovensku
         tak prijímavej šľachty nenašiel ako tu v Šariši. Pri len trošíčka obrátenom vetierku nebola
         by táto šľachta nepriateľskou národu. Veľa osvedčení prijali sme od tunajších zemanov,
         ktorými snahy naše za svoje prijímali; pravda, že to ešte všetko podmienené bolo šťastným
         koncom války prítomnej! Nuž slabosť historická šľachty našej! Tak v livreji sluha, keď som
         bol po návštevách, oddal na byte mojom škatuľu zapečatenú s náslovom tlačeným: „M. J.
         Hurban, predseda národnej rady.“ Príduc domov, hovorí mi obsluhujúci ma hajduk: „Tu majú,
         pán veľkomožný, akúsi škatuľu, ktorú panský „bedínter“
    <sup>
     [
     <a class="footnote" href="#ftn.id2589064" name="id2589064">
      282
     </a>
     ]
    </sup>
    doniesol.“
   </p>
   <p>
    „Od koho?“
   </p>
   <p>
    „Nič nepovedal.“
   </p>
   <p>
    No, myslím si, bude to dáky paškvil, otvorím, a tu očarila ma vôňa preutešená zo
         sviežich kvetov, vo venček uvitých a červeno-bielo-modrou stužkou zviazaných. Škatuľa
         obsahovala ešte lístoček so začiatočnými literami mena A. R., patrne ženskou rukou
         značenými. Nuž — dobré srdce, ale ešte bojazlivé. A druhý príklad:
   </p>
   <p>
    Szirmay naverboval štyri kompánie šarišských Slovákov pre Kossutha, no priďapený
         Schlickom osvedčil, že to pre cisára verbuje a — Schlick ho pojal so sebou; potom
         Szirmayovci tárali sa sem a tam, nevoňajúc prachu, ale pán Szirmay
    <sup>
     [
     <a class="footnote" href="#ftn.id2589103" name="id2589103">
      283
     </a>
     ]
    </sup>
    stal sa majorom, dostal „flajster“
    <sup>
     [
     <a class="footnote" href="#ftn.id2589116" name="id2589116">
      284
     </a>
     ]
    </sup>
    na zadĺžený statok a bolo dobre. Po rozpustení nášho dobrovoľníctva užívali ich
         komisári maďarónski za nástroj k potláčaniu a prenasledovaniu rodín dobrovoľníckych.
   </p>
   <p>
    V nedeľu dňa 4. marca rozlúčili sme sa s Prešovom. Zach išiel s nami; boli sme
         vyprevadení hlučnými tlupami národa. Dobrovoľníci dali nám čestný sprievod na dvoch vozoch
         do najbližšej dediny a konečne aj tí rozlúčili sa s nami. Prekrásnymi krajinkami ponáhľali
         sme Šarišom dumným k Branisku, pod ktorým v Širokom kŕmili sme a obedovali. Ale aká tu
         bieda! Všetko povyrabované ako tam v tej Belej (Bella) abaujvárskej. Ja neviem, ako sa to
         už zrovnávalo s tým úmyslom chcieť držať sa tu na hornom Slovensku, a predsa rabovať a
         páliť slovenské dedinky a mestečká. To je viacej dôkaz toho, že utekali páni Guyonovci a
         Görgeyovci a ničili všetko, aby za nimi rútiaci sa nepriateľ nemal čo nájsť. Dobre bolo s
         nami, že nás hostitelia prešovskí opatrili na cestu studenou pečeňou a dobrým syrom a
         chlebom. Ba ešte i náš Jano ponúkal sa nám svojím magazínom, v koči príhodne upravenom a
         náležite opatrenom vínom a syrom.
   </p>
   <p>
    Deň bol utešený, cesty jarným, prudkým slnkom osušené, vrchy ešte snehom prikryté beleli
         sa do dolín, serpentíny Braniska viedli nás dohora znenáhla na povestné punkty, z ktorých
         major Kiesewetter
    <sup>
     [
     <a class="footnote" href="#ftn.id2589178" name="id2589178">
      285
     </a>
     ]
    </sup>
    s generálom grófom Deymom 5. februára zrážal masy slovenských regrútov, ktorých
         Guyon kanónmi svojimi posmeľoval driapať sa hore Braniskom. Čo mali robiť zvolenskí
         Görgeyom silou-mocou vybraní chlapci? Od chrbta čakali ich gule kanónové, spredku gule
         kanónové, tam Guyon, tu Kiesewetter: stlačiac teda helmy do očí, driapali sa — do piesku,
         chcem povedať hore strmým Braniskom. Tam má nejedna slovenská matka synáčka svojho, za
         cudziu slobodu a svoje otroctvo vykrvácaného, lebo Kiesewetter všetky pokusy Guyonove,
         komandanta predvoja Görgeyovského, od spišskej strany Branisko šturmujúceho, zmaril od
         stupňa k stupňu serpentínu brániac.
   </p>
   <p>
    To sa tak stalo: V ten deň, keď sme my v Turci a Orave so zadnými vojmi görgeyovskými
         mali do činenia, 2. februára Kiesewetter so štyrmi kompániami a polbatériou raketovou pred
         Levočou stojac vyzvedel, že Guyon, predvodiaci predvoj görgeyovský, Novú Ves (Neudorf)
         zaujal. Major nečakal veľa rozkazov a nečítal nepriateľov, v noci vytrhol k Novej Vsi a bez
         nazdania prepadol Guyona, zrobil strašnú šarapatu, raketami zapálil domy, prebil sa až na
         rínok Novej Vsi a ukoristil sedem kanónov. Ale víťazstvo nemohol zavŕšiť, bo nové a nové
         sily sa obúdzali — a Kiesewetter stiahol svoje štyri kompánie konníkov a obrátil nazad oje
         k spišskému Podzámku. Ani kanóny ukoristené nestačil, až na jeden, z boja vyviesť, sám tiež
         utratil do tridsať ranených a mŕtvych a tri káry munície raketovej. Sila bola tu väčšia,
         než aby možné bolo víťazstvo úplné. No tak sterorizovala Guyonovo vojsko táto malá čata
         hrdinského majora, že na prenasledovanie ustupujúceho Kiesewettra ani nepomysleno.
   </p>
   <p>
    V Podhradí nechal Kiesevetter vojsku oddýchnuť a tak bral sa k Branisku, vysokému to
         vrchu medzi Spišom a Šarišom, cez ktorý iba serpentínami možno dostať sa na stranu
         šarišskú. Tu umienil si Kiesewetter dočkať Görgeyho, ale že sila jeho prislabá bola oproti
         aspoň desaťnásobnej presile Görgeyho armády, náhle povolal svojho batalióna dve kompánie,
         ktoré boli v Prešove. I generál gróf Deym so šiestimi kompániami spojil sa 4. februára s
         Kiesevettrom, takže čata táto do 1.800 mužov rozličnej zbrane so šiestimi delami obsahovať
         mohla. Guyon dňa 5. februára zrána začal útočiť, ako už pripomenuté, frontom na
         Kiesevettrove batérie postupujúce od jedného uhla k druhému. Viacej útokov bolo odrazené so
         stratami hroznými. Avšak Görgey vypravil silnú kolónu zaobísť majúcu Kiesewetterovo ľavé
         krídlo; to rozhodlo bitku. Gróf Deym vrhol sa síce proti útočníkom zaobchádzajúcim naše
         pozície, no presila bola veliká a Deym i Kiesewetter museli sa na svoju spiatočnú linaj
         utiahnuť, ktorá tiež už silne znebezpečená bola. Na strane nepriateľskej bola presila
         vojska, na našej pozície prajné k obrane, no prvá konečne, bárs i s pomernými stratami na
         ľude, predsa obdržala vrch. My ešte dosť krvi usadlej videli tu po brehoch pod serpentínou
         sa rozliehajúcich. Ženičky a chlapcov videli sme zbierať gule po úbočiach Braniska, ktorými
         driapali sa nebohí slovenskí bojovníci v službe Kossuthovej. Za pár groší vzali sme si od
         nich na pamiatku daktoré kusy. Poohliadajúc si miesta tieto a vzdychnúc k Bohu,
         vysloboditeľovi národov, zviezli sme sa ľahko z osudných týchto výšin dolu do Spiša
         kuriózneho, menovite do Podhradia, kde sme povečerali a potom pri jasnom svetle mesiačka do
         Levoče na noc dorazili. V Levoči sme sa pobavili trochu, a preto nestihli už, ako sme
         oznámili našim vopred, doraziť 5. do Mikuláša. Dňa 5. marca sme len do Lučivnej na noc
         prišli. V Poprade mala vraj vypuknúť vzbura Nemcov proti tamojšej našej kompánii, ako sme v
         klebetivej Levoči sa dočuli. No príduc do Popradu, našli sme našich v dobrej vôli a Poprad
         pokojný. Bol to úchvatný pohľad pri večernom polosvite zapadlého už slnca na tie obry Tatry
         snehom kryté, kdežto tu dolu sme už prachom zapadali.
   </p>
   <p>
    „Pred Lučivnou stretli sme Nosáka mladšieho,
    <sup>
     [
     <a class="footnote" href="#ftn.id2589336" name="id2589336">
      286
     </a>
     ]
    </sup>
    vracajúceho sa zo žalára maďarského z Pešti. Po ňom, ako vraví, dá ma srdečne
         pozdravovať Kollár a prosiť, abych odpustil všetko a zabudol na všetko, čo proti slovenčine
         sa robilo, lebo že teraz vidí, čo slovenčina vstave bola vyviesť v našom národe. České
         písanie spisovateľov, slovenčina junákov vraj stvorila, a aby sme len ďalej pracovali na
         oslobodení Slovenska od tyranie maďarskej.“ To som si zaznačil do denníka ako zvláštnu
         zprávu zo života nášho literárneho. I z toho vidno potrasenie duchov tak mocných, ako bol
         veliký náš Kollár.
   </p>
   <p>
    Zložili sme sa, ja a Štúr, u starého Klonkayho
    <sup>
     [
     <a class="footnote" href="#ftn.id2589375" name="id2589375">
      287
     </a>
     ]
    </sup>
    v Lučivnej. Milá nám bola oddávna tichá dedinôčka pod Tatrami; tu sa ustavil
         každý prebudilý národovec pred meruôsmym rokom; milý dom klonkayovský bol magnetom mládeže
         slovenskej. Preniknuté duše láskou k národu, mnoho strádavšie, mnoho podstúpivšie príkoria
         a prenasledovania! Starý pán bol prelestný, úprimnej opravdovosti plný národovec; celý dom
         rozkošná čeľaď. Dievčatá slobodné i vydaté dcéry vzory krásy a šľachetnosti, čisté krištály
         oduševnenia za národa česť a slávu. No na starca už prišli tu tieto mačaciny maďarizmu. Ah,
         bol to večierok upamätovania! Prišiel pán farár Droppa,
    <sup>
     [
     <a class="footnote" href="#ftn.id2589412" name="id2589412">
      288
     </a>
     ]
    </sup>
    zať, zo susedného Liptova, zo Štrby, prišli aj iní hostia, domáce dcéry, my
         štyria, celá to schôdzka nadšencov pod Tatrami. Po bied a utrpení výkladoch museli my zas o
         našich výpravách rozprávať. U Szakmárych v kaštieli, v dome spriaznenom s Görgeyom, a
         rozumie sa, maďarónskych ašpirácií plnom, prenocovali naši diplomati Zach a Borik. Tam sme
         i kone mali opatrené.
   </p>
   <p>
    Dňa 6. pobrali sme sa z Lučivnej. V mojom denníku je cesta spomenutá krátko: „Východná —
         obed — šarišskí páni — politika týchto.“ Ešte sme traja živí z tých štyroch, ktorí jedine
         môžeme dať výklad k týmto krátkym slovám: Zach, Borik a ja. Ľutujem, že túto scénu neopísal
         som, menovite čo sa mien šarišských pánov týče, lebo tieto mi z pamäti docela vyšli, vtisk
         ale celej veľmi komickej scény zostal mi živý v pamäti. Myslím, že ctený čitateľ zabaví sa,
         keď mu to prosto vyrozprávam.
   </p>
   <p>
    My sme si vždy predkom zaobstarali kuriérom i záprah i obed alebo nocľah. A to bolo
         menovite vo Východnej potrebné, lebo tam boli by sme vtedy na studenú kuchyňu naďabili, a
         náhlili sme čo skôr do Mikuláša, kde nás už 5. marca na noc očakávali. Pripálili sme o pol
         dvanástej do Východnej. Pán hostinský bol s obedom pre nás štyroch a kočiša hotový. My sa
         zaneprázdňovali každý kadečím, ako to už je po dlhšej vozbe v ostrom predjarí. Zach bol
         vonku. Tu naraz dohrčia páni šarišskí — ich počet mi už tiež vypadol z mysle — otriasajúc
         sa a ani nás troch nepozdraviac. Hostinský doniesol veľkú, krásnu misu polievky na stôl,
         vôňa naplnila hostinskú izbu, a to marcové povetrie pod Kriváňom je veľmi takej polievke
         priaznivé. Milí páni Šarišania poď ho ku stolu a jeden z nich berie už veľkú lyžicu, chtiac
         ju pohrúžiť do hlbokej misy. Hostinský díval sa odo dverí a tŕpol, my hľadíme na seba, keď
         tu vojde náš Fraňo
    <sup>
     [
     <a class="footnote" href="#ftn.id2589480" name="id2589480">
      289
     </a>
     ]
    </sup>
    a spozorujúc i vyrozumejúc situáciu, búši na stôl sťa ten Kiesewetter raketami
         do Novej Vsi a hovorí:
   </p>
   <p>
    „Wissen Sie, wer das Essen bestellt hat?“
    <sup>
     [
     <a class="footnote" href="#ftn.id2589497" name="id2589497">
      290
     </a>
     ]
    </sup>
   </p>
   <p>
    Milý pán zo Šariša položil zodvihnutú lyžicu a akoby nič sa nestalo, počal sa vyhovárať,
         a že nevie, s kým má tú česť.
   </p>
   <p>
    „My sme si obed obstarali predkom a chceme obedovať; s kým máme my tú česť?“
   </p>
   <p>
    Páni boli vo veľkých rozpakoch, ale vidiac zbrane po posteliach, kočiša v rovnošate
         atď., jeden predstavoval všetkých. Škoda, ich menami nemôžem slúžiť, ale boli to mená
         šarišské, tak asi ako: Bertóty (aspoň viem sa rozpamätať, že sme vtipkovali na ceste o tom
         „ber to ty“ atď.). Zach nato predstavil nás. Nemôžem bez humoru nerozpomenúť sa na tie dlhé
         tváre, ktoré zrobili — traja či štyria, to tiež povedať nemôžem — títo páni pri mojom mene!
    <sup>
     [
     <a class="footnote" href="#ftn.id2589531" name="id2589531">
      291
     </a>
     ]
    </sup>
    My sadli k obedu a hostinský už osmelený pristúpil k pánom a spytoval sa, čo
         poručia, že vraj skoro bude pripravené. Všetci tí páni boli od hlavného komanda pre
         šarišskú stolicu komisármi a úradníkmi menovaní. Tak sme sa už potom pustili do politiky a
         dôverne zhovárajúc sa povedali sme im pravdu. Že vraj oni sú tiež „Slováci, ale že uhorská reč
    <sup>
     [
     <a class="footnote" href="#ftn.id2589557" name="id2589557">
      292
     </a>
     ]
    </sup>
    je diplomatická a tu že by mal vedieť každý, lebo že nie je možné krajinu inak
         spravovať.“
   </p>
   <p>
    „Hja,“ my nato, „keby krajina tu bola pre správu, to by ta ušlo, ale národy v krajine
         nie sú pre správu, než správa pre nich, tu správcovia musia sa učiť jazyky národov. Keď ale
         národ jeden chce vládnuť nad inými, tu máme dnes figúru namaľovanú v Kossuthovi ukazujúcu,
         že kalkul jeho bol chybný. Národ jeden dlho potrpí jarmo druhého, no zhodí ho pri prvej
         príležitosti. Či myslíte vy, páni zo Šariša, že váš šarišský ľud dlho ešte bude trpieť váš
         maďarizmus?“
   </p>
   <p>
    „My nemaďarizujeme,“ hovoria, „my len v uhorskej diplomatickej reči spravujeme stolicu.“
   </p>
   <p>
    „A či vám tá stolica rozumie? Veď stolica je národ ju obývajúci a ten nerozumie vašej
         diplomatickej reči.“
   </p>
   <p>
    Bolo po obede a kone zapriahnuté. Rozlúčili sme sa bez sĺz s pánmi šarišskými. Hovorili
         všetci peknou šarištinou. To je zvláštne, že šľachta dolnoslovenská,
    <sup>
     [
     <a class="footnote" href="#ftn.id2589612" name="id2589612">
      293
     </a>
     ]
    </sup>
    porovnaná so šľachtou hornoslovenskou, čo do reči nemôže sa ku boku tejto
         postaviť. U nás každý zeman iným žargónom hovorí, takže už istému učiteľovi napadlo deti
         chcieť učiť vo škole miestnemu kocúrkizmu. Prečo aj výhovorčivosť horných slovenskýoh
         zemanov má čosi dojímavého, uhladeného, pekného, kde týchto dolných alebo je naprosto
         sprostým krákorením, alebo blbým omáľaním idiotov.
   </p>
   <p>
    V Hybiach sme boli s oduševnením vítaní; tu sa nová kompánia organizovala. Národ bol
         ešte vždy oduševnený; ani muránska nehoda nezostrašila ho, ba i rozptýlení tam dobrovoľníci
         nanovo sa organizujú. Po všetkých miestach, ktorými sme sa viezli, čakali nás zástupy a
         mnohí s nami spolu na vozoch alebo pešo do Mikuláša sa poberali. Večerom sme dorazili do
         stoličného mesta, kde zástupy ľudu nás vítali, takže len krokom mohli sme ku stoličnému
         domu pristúpiť. Nádobno bolo prehovoriť k ľudu, očakávajúcemu zpráv hodnoverných z bojišťa.
         Reči držané od národných rečníkov, ktorí žaloby skladali na pánov, po našom odchode
         vrátivších sa domov, a hoci ustanovenú vládu nechali na pokoji, predsa inak terorizovali
         ľud a svojich bývalých poddaných prenasledovali, proti nariadeniam vladárov stoličných
         pletichárili, obliehajúc ako predsedu kráľovskej rady, tak i majora Trenka, ktorí oba dosť
         mdlými orgánmi verejnej správy sa byť dokázali. Teraz ovšem pri našom príchode imponoval im
         zápal ľudu a oni videli, že pri len trochu energickej reprezentácii prítomného systému
         národ pevne stojí proti nim. Utiahli sa zase ktorí do Zvolena, ktorí do Oravy, kde už
         windischgrätzovskí komisári hospodárili. My sme, ustatí od cesty, krátkymi rečami
         uspokojili ľud a sľúbili zajtra obšírnejšie prehovoriť k ľudu. Nemohli sme myslieť, že
         narazíme tým na nepriazeň našich ľudí. I Trenk i predseda kráľovskej rady za zlé nám mali,
         že sme im neoznámili národnú schôdzku; to bol omyl, my sme vôbec žiadnej schôdzky nemienili
         držať: ich nejapné vedenie vecí verejných, zavdávajúce príčiny k nespokojnosti všeobecnej
         ľudu, bola vlastná príčina ruchu tohoto. Národ dočujúc sa, že blížime sa, všeobecným
         zachvátený bol žiadaním byť s nami a požalovať sa nám. Čo sme mali robiť? Rozohnať ho? Či
         čo? Dali sa kapacitovať a videli sami, že ľud musí sa utíšiť, k čomu ich nejapnosť veru
         nestačila.
   </p>
   <p>
    Tu sme potom utiahnuc sa do našich izieb v stoličnom dome mali radosť zo zhliadania sa s
         mnohými, s ktorými sme sa boli v trudných dobách rozišli. Tu bol predovšetkým náš Karol
         Borik, štastne z nemoci a z osídiel nepriateľských v Tisovci vyviaznuvší. Tu Janko Kráľ,
         žalára sprostený, tu starý Lališ, celý ešte dochrámaný, ale čerstvý a udatný ako voždy.
         Vrbičania nás horúco vítali i deputácia ešte večer posedela si s nami. Rezignácia na
         všetkých tvárach a odvaha v mysliach vytrímať verne až do konca. Urobili sa všetky
         prípravy, aby reprezentácia Liptova čo najskvelejšie vypadla pri veľkej deputácii pred
         cisára idúcej.
   </p>
   <p>
    Dňa 7. marca mienili sme odcestovať, ale sľub náš a prosby ľudu zdržali nás o deň
         dlhšie. Už o siedmej hodine ráno bol stoličný dom národom obľahnutý. Držali sme reči k
         pokoju a očakávaniu výsledku deputácie našej smerujúce. Národ sa utíšil a planý strach
         bojkov našich prešiel, bo ľud sa tíškom rozchodil. Horlivejší ešte zostali k vyprevadeniu
         nás. Ja som ponavštevoval strápené rodiny nad zajatcami, ktorých Görgey so sebou odvliekol.
         Všetci rezignovali už, „staň sa, čo Boh ráčil,“ hovorili a priúčastňovali sa na zbierkach
         ku zaokrytiu výloh velikej deputácie národnej. Len sama pani Matúšová zobrala dvesto
         sedemdesiatštyri zlatých striebra. To bolo oduševnenie z Boha, bo všetok ostatný svet len
         terorizoval, ale duša národa utiekla sa k Bohu a v ňom našla upokojenie stred sveta zmätkov
         a úkladov diabla.
   </p>
   <p>
    Dňa 8. marca odprevádzaní vozíkmi i na koňoch mládežou na dve hodiny cesty, poberali sme
         sa ku Kubínu, s nami už i dajedni členovia velikej deputácie. V Orave sme už našli
         windischgrätzovský poriadok vecí. Kráľovská rada odstránená a Ďuro Révay bašoval menom jeho
         veličenstva vo službe košutizmu, maďarizmu. „Homagiál“ tento ale dobre lapal chýry z
         bojišťa a pravé či nebárs rozhlasoval po stolici, homagiálnosť podľa prijatých chýrov alebo
         do kepeňa zastrkujúc, alebo na kučmu
    <sup>
     [
     <a class="footnote" href="#ftn.id2589794" name="id2589794">
      294
     </a>
     ]
    </sup>
    si vystrkujúc. Prvá práca naša bola porážať révayovské klebety. Aristokracia sa
         zhrčila okolo kráľovského komisára a hoci skúlila na neho, že bol z Turca a miesto jeho
         nebolo zverené tunajším, oravským dynastom jedného lebo druhého plemena, predsa len vzácnym
         im bol maďarón. Všetci, čo koketovali na počiatku februára s nami, koketovali teraz na
         jedno ucho s Révayom, druhé majúc otočené oproti divadlu vojny. Barón Ďuro Révay uviedol
         zaraz maďarčinu do správy verejnej a založil kanceláriu klebiet, z nej vyznievali heslá:
         knieža Windischgrätz nechce slovenských dobrovoľníkov, všade postavuje komisárov uhorských,
         že stará Hungária správami starej konštitúcie bude zavedená, že Kossuth pokoná sa s
         Windischgrätzom, a samé že, že, že, a Pán Boh vie čo všetko! To je charakteristika tohoto
         nového administrátora Oravy.
    <sup>
     [
     <a class="footnote" href="#ftn.id2589835" name="id2589835">
      295
     </a>
     ]
    </sup>
    Ó, bezumný, krátkozraký klebietkár, o ktorom platí to chorvátske príslovie:
         „Što se babe chtilo, to se babe snilo!“
    <sup>
     [
     <a class="footnote" href="#ftn.id2589850" name="id2589850">
      296
     </a>
     ]
    </sup>
    Navštívil som starého Mórica Zmeškala. I na tom aká premena! Hovoril z neho
         Ďuro.
   </p>
   <p>
    „Ak by to mala pravda byť, čo Révay hovorí, teda takým spôsobom by zo Slovenska
         samostatného nič nebolo! Lebo stará Hungária
    <sup>
     [
     <a class="footnote" href="#ftn.id2589866" name="id2589866">
      297
     </a>
     ]
    </sup>
    takého dač neznala nikdy.“
   </p>
   <p>
    „Ba práve znala slobodné okolie krajiny, znala i kniežatstvo liptovské
    <sup>
     [
     <a class="footnote" href="#ftn.id2589879" name="id2589879">
      298
     </a>
     ]
    </sup>
    i partes superiores Hungariae
    <sup>
     [
     <a class="footnote" href="#ftn.id2589898" name="id2589898">
      299
     </a>
     ]
    </sup>
    i Panóniu i Máttyus Földje
    <sup>
     [
     <a class="footnote" href="#ftn.id2589907" name="id2589907">
      300
     </a>
     ]
    </sup>
    i Jazygov a Kumánov okresy
    <sup>
     [
     <a class="footnote" href="#ftn.id2589923" name="id2589923">
      301
     </a>
     ]
    </sup>
    i kráľovstvo chorvátsko-slavonsko-dalmatínske atď. a bola to predsa vždy len
         Hungária ako štát. To je novissimum
    <sup>
     [
     <a class="footnote" href="#ftn.id2589948" name="id2589948">
      302
     </a>
     ]
    </sup>
    v histórii, že sa chce z tejto starej Hungariae a slobodných tunajších národov
         okuvať a zlátať Magyarország s otročiacimi Maďarom národmi inými!“
   </p>
   <p>
    „No veď je tak, ale ak koruna nebude chcieť, nuž sa to nikdy nestane.“
   </p>
   <p>
    „Stane — nestane; vládne aspoň noviny viedenské mocne agitujú za rovnoprávnosť národnú,
         a napozatým je nám na tom dosť! Viacej sa dozvieme pri deputácii, ktorá, ako vieme,
         blahosklonne prijatá bude od dvora v Olomouci i od ministerstva vo Viedni, len čo skôr
         musíme sa vystrojiť. Windischgrätzovskí komisári sú také toho vysokého pána maxima
    <sup>
     [
     <a class="footnote" href="#ftn.id2589982" name="id2589982">
      303
     </a>
     ]
    </sup>
    ako jeho mizerné vedenie války. Veď my aj Windischgrätzovo hospodárstvo
         náležite osvietime.“
   </p>
   <p>
    Bol zamyslený a povolal nás na zajtra k obedu. My ho mali za istého a boli by sme mu
         zverili vodcovstvo deputácie našej, ale po tejto návšteve zdalo sa mi vidieť mu na dno
         duše. Ako na ňom, pozorovali sme i na iných premenu v zmýšľaní. I dr. Demian
    <sup>
     [
     <a class="footnote" href="#ftn.id2590006" name="id2590006">
      304
     </a>
     ]
    </sup>
    táral už čosi-kamsi o trhaní krajiny, o starej Hungárii atď., slovom, Ďuro
         hovoril zo všetkých. Ale nie tak zo všetkých, ako viacej z tých mnohých, čo i predtým
         nebárs do hĺbky navykli boli hľadieť. Národ nás prijal so zápalom.
   </p>
   <p>
    Dňa 9. na obede bola veliká politická rozprava. Ale hľadiac ku koncu a krátkosti miesta,
         pominiem ju dodajúc, že Zmeškal prosil nás o dišpenzovanie ho od úlohy vedenia deputácie.
         Dal na útrovy cesty 137 zlatých a inak viedol výmluvne politickú, akademickú konverzáciu.
         Bola reč o „Bunde“ nemeckom
    <sup>
     [
     <a class="footnote" href="#ftn.id2590043" name="id2590043">
      305
     </a>
     ]
    </sup>
    a Slovanstve rakúskom, o intervencii francúzskej v Itálii
    <sup>
     [
     <a class="footnote" href="#ftn.id2590058" name="id2590058">
      306
     </a>
     ]
    </sup>
    atď. Dobre sme jedli a pili, bo oravská šľachta nad iné vie dobre jesť a piť.
         Moja mienka o aristokracii slovenskej sa ustálila: ona sa až potom prizná k národu, keď
         národ bez nej sám oslobodí sa a bude chcieť byť jej „ščeblom do slávy gorodu“.
    <sup>
     [
     <a class="footnote" href="#ftn.id2590082" name="id2590082">
      307
     </a>
     ]
    </sup>
    Zbohom, Orava, všetka, celá si boľavá, od päty do hlavy nezdravá.
   </p>
   <p>
    Nastal nám pekný deň v Turci, deň 10. marca 1849. Navzdor Révaymu národ hromadil sa
         okolo nás a skladal žaloby na Révayho. Tu sme sa dozvedeli hodnoverne, že Révay i tu
         započal vládu svoju s vyháňaním ľudu z hôr,
    <sup>
     [
     <a class="footnote" href="#ftn.id2590103" name="id2590103">
      308
     </a>
     ]
    </sup>
    usádzaním do úradov košutárov, nadržoval vo všetkom Kossuthovi a očakával ho s
         otvorenou náručou! Maďarčinu, rozumie sa, i tu zaviedol do verejnej správy a o
         rovnoprávnosti národnej, ktorú už i sám Kossuth zo Segedína sľuboval, ani chýru ani slychu.
         Rodiny dobrovoľníkov boli všetkými možnými šikanami stíhané a prenasledované. Bol som za
         dva dni v Necpaloch u starého môjho zásadného priateľa Jozefa Justha, ktorý vždy ešte našim
         zajatcom bol. Veľa by bolo čítať, keby chcel prepisovať zápisky denníka môjho. Niet nateraz
         času k tomu a tuším ani miesta! Moja rozpomienka na Jozefa Justha zostane mi vo vďačnej
         pamäti. Toľko aspoň buď i tu poznačené.
   </p>
   <p>
    Do 13. marca poschodila sa naša deputácia národná z Liptova, Oravy, Zvolena a Turca do
         Martina; Révay zutekal pred nami do Oravy, zanechajúc list kuchárovi svojmu, v ktorom mu
         nakladá, aby mňa so sprievodom mojím v kaštieli jeho v Mošovciach ubytoval a pohostil.
         Kuchár, rozumie sa, zdelil mi obsah listu, ja však ani z nás žiaden neprijali sme pozvanie.
         Pletky, komédie neboli našou zábavou v týchto serióznych časoch, my neboli uplatiteľní
         priazňou panskou.
   </p>
   <p>
    V Žiline sme našli komisára windischgrätzovského, akéhosi pána Škrabáka, ktorého sme
         zrovna vyhodili z hostinca pre hlúpe táraniny. Jeho šéf Gašpar Pongrácz, tu od
         Windischgrätza postavený, prevádzal inkvizície v Nesluši, či vraj som im ja kázal hory
         rúbať?! Neslušania, chudáci, ani ma nikdy nevideli a hory v nedorozumení ako svoje obecné
         užívali; maďarčinu a košutistov, ako napr. Kellera et comp. uvádza do úradov ako i ostatní
         jeho kolegovia windischgrätzovskí.
   </p>
   <p>
    Po obede na žilinskom hostinci odbavenom tiahli sme na Budatín, ktorý sme už v rumoch
         našli. Kompánia cisárskeho vojska tu po našom odchode do Turca ubytovaná zapríčinila oheň,
         ktorý zožral Čákyho kaštieľ. To je celá história, ktorá toľko šumu zapríčinila ešte toť
         nedávno. Známymi nám z dvoch pochodov, z konca minulého a počiatku tohoto (1849.) roku,
         cestami dorazili sme na noc do Radole. Árendátor Čákyho rozprával nám histórie svoje a
         strachy, ktoré podstúpil. Cesty nám pomaly ubývalo, boli sme predsa na Čadci dňa 14. marca.
         Starký dekan Daniš mal tisíc radostí.
   </p>
   <p>
    „No, že vás Pán Boh zachoval, toľké nebezpečenstvá vám bez úrazu prestáť dal, z toho buď
         meno jeho pochváleno!“ Takto vítal nás velebný starec. Rozpomienky obživovali konverzáciu.
         V drahej rozpomienke mojej stoja slová jeho posledné:
   </p>
   <p>
    „Daj, milý Pán Boh, abych bol zlým prorokom, ale zdá sa mi, že márne sú všetky námahy
         vaše. Nás všetkých zapredal Nemec Maďarom a Maďar Nemcom! Robme, čo chceme, kým sa Boh
         nezmiluje, my sme porád a porád len v zajatí.“
   </p>
   <p>
    „Nič to nerobí, velebný pane, my len hlas Hospodinov čujeme, ktorý volá k nám: „Nože,
         Sion, ktorý prebývaš u dcéry Babylonskej, zobuď sa!“ (Zachariáš 2, 7.)“
   </p>
   <p>
    Danišovi vypadli slzy na líca jeho, objal ma srdečne vstupujúceho do koča a vstúpil,
         utierajúc sa šatkou, do domu svojho, v ktorom sme toľko pohostinnosti požívali. Ja viacej
         nespatril tejto vznešenej tváre. Blahá, večná buď mu pamiatka u nás!
   </p>
   <p>
    V Jablunkove bol som v rodine starkého pána Filipa srdečne prijatý; i tu zabávali sme sa
         rozpomienkami. On ide práve teraz (15. marca 1849) na zaslúžený odpočinok do Místku. Musel
         som mu sľúbiť, že na ceste spiatočnej na bojište rodinu jeho v Místku navštívim. Sľub sa
         ovšem dal — ale nevideli sme sa tiež nikdy viacej! Tak tečie rieka života.
   </p>
   <p>
    V Tešíne sme boli na noc, kde nám priatelia prichystali byty na hostinci staroznámom. Štalmach,
    <sup>
     [
     <a class="footnote" href="#ftn.id2590251" name="id2590251">
      309
     </a>
     ]
    </sup>
    Klucký, Plucar a dôstojníci vojenskej posádky tešínskej čakali nás už a bola
         temer celá noc venovaná roztomilej zábave priateľov a druhov srdečných. V idei samej pekné
         sme žili časy a moje rozpomienky na ne i teraz ešte posilňujú ma v zásadách mojich.
         Skutočnosť, pravda, ďaleko, ďaleko pokulhávali za ideálom. Prirodzene, bo skutočnosť má
         boty z mäkkého mäsa!
   </p>
   <p>
    Dňa 16. marca ráno sme už my štyria v našom koči a časť deputácie vo dvoch fiakroch
         ponáhľali k Ostrave. Počasie zmenené. Sliezske celé snehom pokryté; fujak severák divokú
         zimu doniesol. V Ostrave na nádraží plno divákov. „Tu sme na dráhe svetovej!“ Naše kone s
         kočom i kočišom nechali sme na hostinci a sadli na železnicu, ktorá mala nás zaviezť do
         Olomouca. Nocou, v škaredom počasí preleteli sme rozmery diaľne a o šiestej hodine ráno dňa
         17. marca boli sme v Olomouci. Ja onemocnel. Dňa 18. marca zimnica ma zdrvila. To bola
         bieda. Nuž ale predsa dňa 20. mohol som sa aspoň obliecť a brať účasť na audiencii, pri
         ktorej sa mladistvému panovníkovi oddať mali žiadosti národa slovenského. Všetky prípravy k
         audiencii boli porobené a prekážka žiadna nebola v ceste. Reč, ktorú Kozáček,
    <sup>
     [
     <a class="footnote" href="#ftn.id2590310" name="id2590310">
      310
     </a>
     ]
    </sup>
    katolícky farár zvolenský, mal menom deputácie a na jej čele predniesť, rozumie
         sa, bola predkom oddaná jeho veličenstvu. Cisár prijal žiadosti národa, vyčítal odpoveď,
         sľúbil, čo sa obyčajne v takýchto okamženiach svetodejných sľubuje. Ku mne pristúpiac
         spytoval sa ma jeho veličenstvo na slovenských povstalcov, kde sú rozpostavení, ako
         ozbrojení, či sú dobre vycvičení, chválil ochotu národa slovenského k uchopeniu zbrane za
         práva svoje i monarchie slávu. Zacha spytoval sa na položenie vojsk našich
         revolucionárskych. A tak ešte k jednému-druhému (Kuzmánymu, Štúrovi atď.) niekoľko slov a
         otázok prehovoriac poklonil sa. Bolo po audiencii. Ja od nej zrovna do postele. Bol
         zvrchovaný čas. Kozáček, Kuzmány, Zach boli pozvaní k tabuli cisárskej, mne ale bol dvorný
         a telesný lekár dr. Seeburger poslaný, aby ma liečil. Vyležiac tu pod jeho a môjho ordináriusa
    <sup>
     [
     <a class="footnote" href="#ftn.id2590355" name="id2590355">
      311
     </a>
     ]
    </sup>
    dr. Hamera opaterou, vyležal som si nemoc až do 29. marca. Naši — až na
         Kozáčka, ktorý onemocnel tiež, a síce na ružu — už dňa 20. marca odišli do Viedne, aby tam
         u ministerstva naše žiadosti tlmočili, odporúčali.
   </p>
   <p>
    Medzitým časom navalilo sa Slovákov do Viedne, ktorí nemohli už doma vydržať terorizmus
         a prenasledovanie, bo komisárom narástli rohy tým ostrejšie, čím viacej ich pán cúval;
         medzi tými Slovákmi utekajúcimi boli už mnohí starokonzervatívci, zemani, ktorí boli sa
         trošíčka ďalej odvážili vo svojom domnelom aspoň už na odiv nosenom konzervatizme, inak
         maďaróni odjakživa, teraz ale sakrholtsky slováčili. Zberba!
   </p>
   <p>
    Príduc do Viedne (29. marca) našiel som tu od 21. marca celú kolóniu Slovače. Našej
         deputácie — už tu účinkovavšej — členovia boli: Štúr, Kuzmány, Rarus,
    <sup>
     [
     <a class="footnote" href="#ftn.id2590393" name="id2590393">
      312
     </a>
     ]
    </sup>
    Chalupka,
    <sup>
     [
     <a class="footnote" href="#ftn.id2590408" name="id2590408">
      313
     </a>
     ]
    </sup>
    Kardoss,
    <sup>
     [
     <a class="footnote" href="#ftn.id2590419" name="id2590419">
      314
     </a>
     ]
    </sup>
    Borik, Jaroslav, Radlinský, Lichard, Hodža, Kozáček, Kollár, Hlaváč,
    <sup>
     [
     <a class="footnote" href="#ftn.id2590435" name="id2590435">
      315
     </a>
     ]
    </sup>
    Hanrich
    <sup>
     [
     <a class="footnote" href="#ftn.id2590447" name="id2590447">
      316
     </a>
     ]
    </sup>
    (títo traja dôverníci vlády od Stadiona
    <sup>
     [
     <a class="footnote" href="#ftn.id2590466" name="id2590466">
      317
     </a>
     ]
    </sup>
    do Viedne povolaní boli ako prostredníci medzi vládou a deputáciou) a iní.
         Držali sme časté porady. Tma bola charakteristikou doby. Nik nevedel dať vývodu, nik
         ukázať, kade východ z labyrintu. Moje návštevy u Stadiona a kniežaťa Schwarzenberga
    <sup>
     [
     <a class="footnote" href="#ftn.id2590494" name="id2590494">
      318
     </a>
     ]
    </sup>
    bývali dlhé a prázdne. Keď prestala moja prednáška o žiadostiach národa,
         nasledovala stereotypná odpoveď:
   </p>
   <p>
    „My nič nemôžeme teraz urobiť pre slovenský narod!“
   </p>
   <p>
    A na otázku: „Kde môže byť chyba tohoto planého vedenia války?“
   </p>
   <p>
    „Vo Windischgrätzovi,“ znela naša odpoveď. Stadion potakoval a krútil hlavou.
         Schwarzenberg, tuším švagor Windischgrätzov, zase na to:
   </p>
   <p>
    „Teda Windischgrätz! Tak sa vôbec hovorí.“ Na komisárov prišla reč u kniežaťa
         Schwarzenberga.
   </p>
   <p>
    „Títo sa žalujú v referátoch svojich na komunizmus ľudu slovenského,“ hovoril.
   </p>
   <p>
    „Áno, nás — Štúr a ja boli sme u neho — pred vládou osočujú z komunizmu, kde my sme
         zástupcovia ľudu majetkového a nie proletariátu neznajúceho dnes, čo bude zajtra jesť, náš
         ľud má svoje domy, dvory, pozemky, nesie všetky štátne a iné ťarchy, neuteká do sveta, a
         takého ľudu komunizmus nikdy nelákal a nezvodil. Ostatne naše skutky ležia na bielom dni.
         My sme spisovatelia a členovia lepšej spoločnosti, komisári nás ale pred ľudom obviňujú
         zase — tí istí komisári, ktorí v čele košutizmu stávali odjakživa a teraz od kniežaťa
         Windischgrätza podostávali úrady v okoliach nami a cisárskym vojskom upokojených —, že sme
         sluhovia kamarily a reakcionári, že bojujeme proti slobode.“
   </p>
   <p>
    Schwarzenbergovi to dalo v nos a pozval nás na zajtra zase k rozprave o tejto zamotanej
         a konfúznej situácii. Tak sme temer každý deň u ktoréhosi z ministrov trávili hodiny.
         Chodili s nami i druhí členovia deputácie, najmä Kozáček, Kuzmány, Rarus; dakedy nás s
         dôverníkmi, najmä s Kollárom, pozýval Stadion.
   </p>
   <p>
    Jeden raz direktne k študovaniu mapy Slovenska, ktorú sme zhotovili, aby jasno a na
         dlani ležalo každému, aké dôležité priestranstvo zaujíma národ náš v zemi svojej otcovskej.
         Ale z divadla vojny dochodili jóbovské chýry jeden za druhým; neraz už boli sme na ceste k
         ministerstvu, keď stretol nás komorník, že vraj jeho Erlaucht,
    <sup>
     [
     <a class="footnote" href="#ftn.id2590597" name="id2590597">
      319
     </a>
     ]
    </sup>
    tak Stadiona, alebo jeho Durchlaucht,
    <sup>
     [
     <a class="footnote" href="#ftn.id2590605" name="id2590605">
      320
     </a>
     ]
    </sup>
    tak zas Schwarzenberga titulujúc, „plötzlich“
    <sup>
     [
     <a class="footnote" href="#ftn.id2590614" name="id2590614">
      321
     </a>
     ]
    </sup>
    musel odísť do ministerského zasadnutia a že odkladá pozvanie na zajtra na tú a
         tú hodinu. Hneď boli ministri sladkými ako med, hneď studenými ako ľad, hneď zas mrzutými a
         kúsavými. Najzadivenejším bol som pri nasledujúcom výsluchu:
   </p>
   <p>
    „Včera boli sme už aj s Hodžom u neho (Stadiona). Prišiel Janko Kráľ z Liptova a s
         hroznou rozhorčenosťou rozprával o ničomnostiach perfídnych kráľovského komisára
         Vietorisza, ktorý svojvoľne reštauroval vládu v Liptove, pousádzal košutárov do úradov,
         honí, zatvára a tresce dobrovoľníkov davšie rodiny, má styky s košutovským vojskom a hrozí
         skorým vpádom ich do Liptova.“
   </p>
   <p>
    Večer tohože dňa (30. marca) dali sme mu na písme všetky dáta. Hovorili sme dlho o
         potrebe reorganizácie kráľovských komisárov. Pýtali sme zbraň, žalovali sa na nedostatočnú
         opateru sboru nášho, ktorého dôstojníkom my z národnej pokladnice priplácali sme, lebo títo
         len obyčajný, prostých vojakov plat dostávali od eráru. Stadion, ktorý nás k dlhšej
         rozprave bol povolal, bol veľmi krátkym a ostrým. Prijal síce zápisky a dátky, ale reč jeho
         bola:
   </p>
   <p>
    „Nemáme. My o zlom hospodárstve komisárov nič nevedeli, mysliac, že Windischgrätz dobre
         spravuje zem uhorskú, a teraz dozvedám sa, že ju zle, veľmi zle spravuje. Musím vám dôverne
         riecť, že sme sami mysleli lepšie o celom stave monarchie. Teraz hlavne musíme starať sa o
         armádu!“ Na to ja:
   </p>
   <p>
    „Beniczky a Artúr Görgey idú páliť slovenské kraje,“ riekli sme spoločne, „ozbrojte ľud,
         zažeňte komisárov, napravte, čo Windischgrätz pokazil. Ešte stojí pekný sbor slovenských
         dobrovoľníkov v hornom Slovensku, podoprite, rozšírte ho a obránime Slovensko.“
   </p>
   <p>
    Stadion patrne namrzel sa, bo nebolo žiadnej vôle k samoobrane, spúšťali ruky všetci!
         Opustil teda mrzutú pre neho konverzáciu a obrátil sa k Hodžovi, vytýkajúc mu, že je
         Čechom, že dal sa i jemu Čechmi predstaviť v Kroměříži, že Zach, Janeček a on s Čechmi
         drží, že za komisárov chcú mať samých Čechov atď. Ja, o všetkom tu spomínanom ničoho
         netušiac, díval som sa s podivením na Hodžu, ktorý ovšem mlčal a hrozil sa náruživosti, s
         ktorou Stadion oddal sa do neho. Janeček ovšem bol už vtedy Šimoničom lapený a nám celá
         história bola tajomstvom. Hovorilo sa, hovorilo ešte všeličo, ale ja len toľko vyrozumel
         som pre seba, že národ slovenský na Stadionovi žiadneho priateľa nemá. Či i na ostatnej
         vláde? To je záhadou. Tak v denníku.
   </p>
   <p>
    Rozišli sem sa ostatne s obvyklým pozvaním nás k ďalším návštevám k jeho výsosti.
         Stadion mal z brehu na Čechov a janečkovská história musela ho rozsŕdiť ešte viacej. Rumuni
         podobne pochodili u Schwarzenberga včera (30. marca), ktorý im riekol, že všetko majú v
         oktrojovanej konštitúcii. My ani toľko nemáme čo čakať. My sme Maďarom vydaní na pospas,
         nota bene, ak iba to im bude dosť! Toto je skutočne vojna nie proti rebelujúcim Maďarom,
         ale proti Slovanom. Na Srbov štvú Rumunov, nás na Čechov, Čechov majú obležených, Rukavina
    <sup>
     [
     <a class="footnote" href="#ftn.id2590748" name="id2590748">
      322
     </a>
     ]
    </sup>
    dlávi Srbov, toľké zásluhy majúcich o dom habsburský, maďarónski komisári
         dlávia Slovákov, toľko pre vernosť svoju strádavších, v Chorvátsku sejú sa rôznice medzi
         obidvoma kmeňmi a cirkvami tamojšími. Tu zdá sa byť v kvete zásada: divide et impera! Nuž
         divide ako divide, ale to druhé porekadlo: inter duos litigantes, tertius gaudet haeres!
    <sup>
     [
     <a class="footnote" href="#ftn.id2590771" name="id2590771">
      323
     </a>
     ]
    </sup>
    Kto teda bude ten haeres,
    <sup>
     [
     <a class="footnote" href="#ftn.id2590779" name="id2590779">
      324
     </a>
     ]
    </sup>
    to veru ani Stadion ani Schwarzenberg nevedia! Moje nádeje o tomto čase boli
         tieto:
   </p>
   <p>
    „Veci stoja v Uhorsku skutočne zle. Windischgrätzovo hospodárstvo doviedlo i monarchiu i
         slovanské národy do takej kaše, že nás všetkých z nej nikto druhý, iba bán a Slovania,
         nevytiahne.“
   </p>
   <p>
    Ja veril ešte na samoobranu.
    <sup>
     [
     <a class="footnote" href="#ftn.id2590803" name="id2590803">
      325
     </a>
     ]
    </sup>
    No ministri báli sa samoobrany, oni chceli viesť vojnu radšej diplomatickou
         cudzou mocou než úprimnosťou ku svojim vlastným národom. Ale kdeže vziať povedomosť
         vytekajúcu z vlastných síl, keď napr. štátnik, ako bol Stadion, vyzná:
   </p>
   <p>
    „Um Gotteswillen — ukazujúc na kartu Slovenska nami mu predloženú — auch hier — Komárno
         — Slowaken? Und hier — Pešť — auch Slowaken, was werden die Magyaren dazu sagen!
         Nyiregyháza auch Slowaken“
    <sup>
     [
     <a class="footnote" href="#ftn.id2590832" name="id2590832">
      326
     </a>
     ]
    </sup>
    . Im bola uhorská krajina maďarskou a keď vyhlasovali rovnoprávnosť národností,
         nevedeli ešte, že v peštianskej stolici jesto obyvateľstvo národnosti slovenskej, nevedeli,
         že Slováci v kompaktnej mase bývajúci na tri milióny silnú národnosť predstavujú. Čo Maďari
         povedia? Nuž už povedali: Kárpátoktól Adriáig!
    <sup>
     [
     <a class="footnote" href="#ftn.id2590855" name="id2590855">
      327
     </a>
     ]
    </sup>
    Len — hovorieval v podobných prípadoch starý Bilnica
    <sup>
     [
     <a class="footnote" href="#ftn.id2590864" name="id2590864">
      328
     </a>
     ]
    </sup>
    — „Amsi (amantissimi), woher nehmen, wenn nicht stehlen?!“
    <sup>
     [
     <a class="footnote" href="#ftn.id2590883" name="id2590883">
      329
     </a>
     ]
    </sup>
   </p>
   <p>
    Keď takí štátnici vedú veslo lode štátnej, ako tí viedenskí vtedy, ktorí národom zákony
         vydávajú a tie národy ani neznajú, ani ich nesčitujú, potom už je ľahká práca oktrojovať
         pravdu štatistickú a podľa šablóny samoutvorenej dať moc menšinám k hrdúseniu väčšín
         národných. Na otázku Stadionom postavenú:
   </p>
   <p>
    „Ako by sa dali enklávy maďarské,
    <sup>
     [
     <a class="footnote" href="#ftn.id2590909" name="id2590909">
      330
     </a>
     ]
    </sup>
    napr. v Komárne, slovensky administrovať? Museli by sa poslovenčiť?“
   </p>
   <p>
    „Práve nie,“ odvetili sme, „žiadne slovenčenie tak ako žiadne maďarčenie. Slováci by
         dali Maďarom a žiadali by pre enklávy slovenské v maďarských krajoch, napr. v Sabolči atď.,
         úplnú a dokonalú rovnoprávnosť. Boli by maďarské a slovenské expozitúry slúžnych v
         stoliciach obapolných.“
   </p>
   <p>
    Nuž ale boli to všetko akademické rozpravy o praktikovaní rovnoprávnosti národnej pri
         dobrej vôli ľudí štát spravujúcich a teraz i vojnu vedúcich!
   </p>
   <p>
    Ostatne nebudem už o tomto márnom ťahaní sa našom s ministrami viedenskými čitateľstvo
         rozpomienkami ďalej unúvať. Narástlo by to na knihu, a aj po zažitých a, vďaka Bohu, i
         prežitých skúsenostiach so štátnikmi viedenskými nie je toho snáď potreba. Bol to smutný
         čas pre dŕžavu vtedy ešte jednotnú rakúsku. Maďari v otvorenej revolúcii, protirevolúcia
         srbská ustáva, dounovaná mizerným Rukavinom a bezumom
    <sup>
     [
     <a class="footnote" href="#ftn.id2590962" name="id2590962">
      331
     </a>
     ]
    </sup>
    viedenských štánikov; Chorváti a celá hranica otvorene a nahlas kričia po
         bánovi, aby im pomáhal; Rumuni rozmrzení a nespokojní; Česi dokonca otvorene sympatizujú s
         Maďarmi. „Národní noviny“ Havlíčkove zo dňa 6. apríla (článok Rittbergov
    <sup>
     [
     <a class="footnote" href="#ftn.id2590980" name="id2590980">
      332
     </a>
     ]
    </sup>
    ) vyhlasujú Kossutha za muža velikého, Maďarov za národ šľachetný, rytiersky,
         slobodomyseľný. Duch a mienka zo dňa na deň viacej sa ujímajúca v Prahe tak ďaleko
         postúpili, že sa pivo hojne pije na slávu Kossutha a maďarskí štátnici v obrazoch vystavení
         po krámoch majú hlučné zástupy obdivovateľov. Od Slovákov bočia ako od reakcionárov.
         Slovom, celá stavba babylonskej veže ide človekovi na myseľ, keď si tie všetky prejavy na
         pamäť uvedie.
   </p>
   <p>
    Naša ale druhá slovenská výprava išla ku svojmu koncu. Po našom odchode z Košíc zaujal
         Bloudek celé horné Slovensko. Podmaršálek Ramberg zveril jeho ochrane celú batožinu svojej
         armády, aby bol mobilnejším. Bloudek dostal pod svoje velenie od Ramberga i jednu kompániu
         od pluku Parma s nami bojovavšieho pod Kremnicou so stotníkom Müllerom a asi dvesto
         rekonvalescentov od armády. Teda devätnásť kompánií slovenských dobrovoľníkov, jedna
         kompánia pluku Parma a dvesto rekonvalescentov mohli bezpečne slúžiť za ariergardu
         Rambergovi, keď na hraniciach Haliča stálo i tak dvadsaťtisíc vojska pod generálom Voglom.
         A pochod mal sa nie na Miškovec, kde nebolo čo robiť, ale ku Kápolne obrátiť. Tam by boli
         Dembińskému, Klapkovi, Aulichovi,
    <sup>
     [
     <a class="footnote" href="#ftn.id2591034" name="id2591034">
      333
     </a>
     ]
    </sup>
    Guyonovi atď. do chrbta vpadli a následky bitky kápolnianskej boli by inak
         vypadli!
   </p>
   <p>
    Nuž ale nestalo sa. Bloudek okrem starosti o roztiahnuté svoje pozície od Košíc až po
         Levoču mal ešte šteklivú starosť o drahocennú bagážiu Rambergovu. V Košiciach boli plné
         magazíny zásob vojenských, ktoré Maďari boli prinútení tam zanechať. Prvá starosť jeho bola
         po prijatí zpráv o dvojdňovej bitke pri Kápolne postarať sa o bagážiu Rambergovu. Dňa 25.
         marca vypravil ju pod strážou dobrovoľníkov na hranice Haliča a pod ochranu podmaršálka
         Vogla. Toho samého dňa zobral na dvesto vozoch vyše sedemsto mužov ozbrojených a nocou
         pritiahol ku Košiciam. Obsadiac zavčas rána všetky príchody a východy košické, vtiahnul s
         prázdnymi vozmi do mesta pred magazíny a zobral, čo sa vmestilo na dvestopäťdesiat vozov —
         päťdesiat vozov museli totiž Košičania nachytro zohnať — vojenských potrieb a odtiahol do
         Prešova, kde už celých devätnásť kompánií slovenskej výpravy bolo zosústredené. Lebo
         šťastné operácie Dembińského uvoľnili maďarskej činnosti, menovite ľahkým čatam čikóšov
    <sup>
     [
     <a class="footnote" href="#ftn.id2591085" name="id2591085">
      334
     </a>
     ]
    </sup>
    a iných dobrovoľníkov uzdu tak, že už zabehovali až ku Košiciam. Všetku česť
         Bloudkovmu ostrému zraku robia tieto miery; bez toho boli by magazíny košické padli do rúk
         nepriateľa. Posádky košická a levočská boli už 19. marca v Prešove koncentrované. Šarvátky
         s Maďarmi počali sa v noci zo dňa 4. na 5. apríl, keď čikóši prišli až k mostu prešovskému,
         ale od stráže so stratou piatich mŕtvych boli zahnaní. Borik s piatimi kompániami postúpil
         oproti gardám od Zemplína na Prešov tiahnúcim ku Hanušovciam a zviedol dňa 5. apríla
         víťaznú bitku sa šesťsto gardistami a šesťdesiatimi konníkmi, zaženúc ich na Vranov.
         Bloudek s kapitánmi Korvínom a Meisnerom, priberúc pol kompánie od pluku Parma a dvadsať
         strelcov, vybral sa cez kalváriu do Radošova, kde oddiel maďarského vojska čakal na posilu.
         Čata cúvala, Bloudek ju hnal do Drienova, kde zviedol víťaznú šarvátku, lapiac kapitána,
         občana košického, a šesť mužov. Ostatní sa rozutekali a Bloudek v noci dňa 5. apríla vrátil
         sa do Prešova.
   </p>
   <p>
    Dňa 7. apríla ráno pritiahol už Beniczký so šesťsto pešími, dvoma delami a šesťsto
         jazdcami od Levoče ku Prešovu a jal sa útočiť streľbou z diel na most a mesto a po návrší
         ku kalvárii sa rozkladať. Naši bez diel síce, ničmenej udatne od ôsmej hodiny raňajšej do
         druhej popoludní odrážali nepriateľa. V tú chvíľu prišla zaručená zpráva, že od Košíc
         tiahnu nové čaty honvédov a spiatočná cesta k Bardejovu bola vystavená nebezpečiu, preto
         stiahol Bloudek všetky svoje sily na severnú stranu mesta a zapáliac most, cez ktorý
         Beniczkému bolo ísť, nastúpil bez prekážky pochod k Bardejovu. Zadný voj videl už honvédov
         košických na námestí Prešova, keď čakal prenasledovanie, ale tí sa nehýbali a on postupoval
         za svojimi. Dve hodiny pred Bardejovom stretli naši prvé vozy voglovskej dvadsaťtisícovej
         armády. Až teraz pohol sa Vogel, ktorý nechcel náš sbor, ako iní generáli, vyplácať, takže
         boli odkázaní na rekvizície, čo nemohlo dlho trvať. Bloudek vidiac teda svoje nerovné,
         rozpustil časť dobrovoľníkov; tú, ktorá bola z Liptova, poslal na Spiš do jej domova, s
         čiastkou druhou, menovite s Turčanmi po hraniciach haličských tiahol do Sliezska, konečne
         350 mužov odovzdal majorovi Trenkovi, ktorý utiahol sa na Budatín.
   </p>
   <p>
    Táto výprava mohla byť užitočná spoločnej armáde, keby bola bývala zhora podporovaná a
         hlavným veliteľstvom armády náležite využitá. Keď už Ramberg ju nevyužil, mohol ju Vogel
         využiť, keby len o týždeň prv bol sa pohol so svojou silou. Nuž ale pozde honiť bycha. Ja
         som o týchto udalostiach bol zavčasu zpravený a vo Viedni ešte chcel som ratovať vec, no
         nedalo sa už nič urobiť.
   </p>
   <p>
    Tretia naša hlavná kapitola nastala nám až potom, keď už Rusi boli na pochode k
         ratovaniu Austrie. A podľa toho, kto povie A, musí dopovedať i Ž, zachovali sme sa i my a
         neutiahli našu súčinnosť, ačkoľvek ani ja ani Štúr ani Hodža ani Zach ani Bloudek netasili
         sme viacej sami meča, zriadiac iba čerstvé dva batalióny dobrovoľníkov, ktorým velil barón
         Lewartovský. História tejto výpravy je viacej známa.
   </p>
   <p>
    *
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2588522" name="ftn.id2588522">
        267
       </a>
       ]
      </sup>
      <span class="emphasis">
       <em>
        Henryk Dembiński
       </em>
      </span>
      (1791 — 1864), poľský generál. Bojoval už r.
               1812 na Napoleonovej strane v Rusku, zúčastnil sa na poľskej revolúcii r. 1830.
               Prijal hlavné veliteľstvo maďarských vojsk, ktorého sa vzdal po prehratej bitke pri
               Kápolne. Potom bol pridelený ako veliteľ, až sa po prehratej bitke pri Temešváre
               dostal spolu s Kossuthom do Turecka.
     </p>
    </div>
    <div class="footnote">
     <p>
      <sup>
       [
       <a class="para" href="#id2588573" name="ftn.id2588573">
        268
       </a>
       ]
      </sup>
      <span class="emphasis">
       <em>
        v jeho antišambroch
       </em>
      </span>
      (franc.), predizbách
     </p>
    </div>
    <div class="footnote">
     <p>
      <sup>
       [
       <a class="para" href="#id2588585" name="ftn.id2588585">
        269
       </a>
       ]
      </sup>
      <span class="emphasis">
       <em>
        Zimmerrathmi
       </em>
      </span>
      (nem.), domácimi (dosl. izbovými) radcami
     </p>
    </div>
    <div class="footnote">
     <p>
      <sup>
       [
       <a class="para" href="#id2588598" name="ftn.id2588598">
        270
       </a>
       ]
      </sup>
      z lat. poddanskej poníženosti, pokornosti
     </p>
    </div>
    <div class="footnote">
     <p>
      <sup>
       [
       <a class="para" href="#id2588617" name="ftn.id2588617">
        271
       </a>
       ]
      </sup>
      <span class="emphasis">
       <em>
        Armin (Herman) Görgey
       </em>
      </span>
      , Arturov starší brat (1816 — 1875), z
               jari r. 1849 bojoval proti Slovákom. Potom bol šéfom bratovho generálneho štábu.
               Haynau mu z milosti zmenil trest smrti na pevnostné väzenie. Vyslobodil sa, ešte si
               zadovážil advokátsky diplóm, ale nakoniec skončil samovraždou.
     </p>
    </div>
    <div class="footnote">
     <p>
      <sup>
       [
       <a class="para" href="#id2588646" name="ftn.id2588646">
        272
       </a>
       ]
      </sup>
      <span class="emphasis">
       <em>
        „bublinky v hrnci“
       </em>
      </span>
      , citát z Janka Kráľa
     </p>
    </div>
    <div class="footnote">
     <p>
      <sup>
       [
       <a class="para" href="#id2588663" name="ftn.id2588663">
        273
       </a>
       ]
      </sup>
      <span class="emphasis">
       <em>
        Tam Rozhanovce.
       </em>
      </span>
      Pri nich bola 15. júna 1312 bitka, v ktorej
               zvíťazil kráľ Karol Róbert nad Omodejovcami, podporovanými Matúšom Trenčianskym.
               Štúrovci túto bitku pokladali za národné nešťastie, keďže v duchu romantiky pokladali
               Matúša Čáka za akéhosi posledného predstaviteľa slovenskej samostatnosti.
     </p>
    </div>
    <div class="footnote">
     <p>
      <sup>
       [
       <a class="para" href="#id2588688" name="ftn.id2588688">
        274
       </a>
       ]
      </sup>
      <span class="emphasis">
       <em>
        Proti votrelcovi Karolovi Róbertovi
       </em>
      </span>
      (1288 — 1342), vnukovi
               neapolského kráľa Karola II. a Márie, dcéry uhorského kráľa Štefana V.; na tom
               základe si nárokoval uhorský trón. Po krátkej vláde dvoch protikráľov stal sa napokon
               r. 1309 skutočným uhorským kráľom a bol ním až do smrti. Votrelcom ho nazval Hurban
               preto, lebo boli aj iní uchádzači o trón.
     </p>
    </div>
    <div class="footnote">
     <p>
      <sup>
       [
       <a class="para" href="#id2588716" name="ftn.id2588716">
        275
       </a>
       ]
      </sup>
      lat. učiteľka života
     </p>
    </div>
    <div class="footnote">
     <p>
      <sup>
       [
       <a class="para" href="#id2588755" name="ftn.id2588755">
        276
       </a>
       ]
      </sup>
      <span class="emphasis">
       <em>
        jeho lechov a bojarov
       </em>
      </span>
      , významnejších šľachticov
     </p>
    </div>
    <div class="footnote">
     <p>
      <sup>
       [
       <a class="para" href="#id2588837" name="ftn.id2588837">
        277
       </a>
       ]
      </sup>
      <span class="emphasis">
       <em>
        s veľkou deputáciou
       </em>
      </span>
      , ktorá sa potom i uskutočnila 20. marca
               1849 v Olomouci
     </p>
    </div>
    <div class="footnote">
     <p>
      <sup>
       [
       <a class="para" href="#id2588867" name="ftn.id2588867">
        278
       </a>
       ]
      </sup>
      cisársko-vládny
     </p>
    </div>
    <div class="footnote">
     <p>
      <sup>
       [
       <a class="para" href="#id2588919" name="ftn.id2588919">
        279
       </a>
       ]
      </sup>
      <span class="emphasis">
       <em>
        proti nim samým obránili
       </em>
      </span>
      , rozumej za Kupovho povstania proti
               sv. Štefanovi
     </p>
    </div>
    <div class="footnote">
     <p>
      <sup>
       [
       <a class="para" href="#id2588961" name="ftn.id2588961">
        280
       </a>
       ]
      </sup>
      maď. plemenom služobným
     </p>
    </div>
    <div class="footnote">
     <p>
      <sup>
       [
       <a class="para" href="#id2589004" name="ftn.id2589004">
        281
       </a>
       ]
      </sup>
      <span class="emphasis">
       <em>
        O desiatkoch, dežmách
       </em>
      </span>
      (z lat. decima = desatina), totiž
               desiatej časti z úrody, ktorú boli povinní odvádzať poddaní svojim zemepánom.
               (Desiatky a dežmy sú dve mená pre to isté.)
     </p>
    </div>
    <div class="footnote">
     <p>
      <sup>
       [
       <a class="para" href="#id2589064" name="ftn.id2589064">
        282
       </a>
       ]
      </sup>
      nem. sluha
     </p>
    </div>
    <div class="footnote">
     <p>
      <sup>
       [
       <a class="para" href="#id2589103" name="ftn.id2589103">
        283
       </a>
       ]
      </sup>
      <span class="emphasis">
       <em>
        Gr. Štefan Szirmay
       </em>
      </span>
      (1794 — 1857), šarišský
               veľkostatkár.
     </p>
    </div>
    <div class="footnote">
     <p>
      <sup>
       [
       <a class="para" href="#id2589116" name="ftn.id2589116">
        284
       </a>
       ]
      </sup>
      <span class="emphasis">
       <em>
        dostal „flajster“
       </em>
      </span>
      (z nem. Pflaster), náplasť
     </p>
    </div>
    <div class="footnote">
     <p>
      <sup>
       [
       <a class="para" href="#id2589178" name="ftn.id2589178">
        285
       </a>
       ]
      </sup>
      <span class="emphasis">
       <em>
        Major Kiesewetter.
       </em>
      </span>
      Úspešne bránil Branisko, ustupujúc odtiaľ
               len z kroka na krok. Jeho straty boli asi 200 padlých a okolo 100 zajatých, Guyonove
               straty asi 150 padlých. Guyon sa skutočne vyhrážal svojmu mužstvu, že ak nepôjde
               napred, dá doňho strieľať od chrbta.
     </p>
    </div>
    <div class="footnote">
     <p>
      <sup>
       [
       <a class="para" href="#id2589336" name="ftn.id2589336">
        286
       </a>
       ]
      </sup>
      <span class="emphasis">
       <em>
        Nosáka mladšieho
       </em>
      </span>
      , Bohumila Nosáka, neskôr ev. farára v
               Čiernej Lehote (Gemer) a potom v Sabinove
     </p>
    </div>
    <div class="footnote">
     <p>
      <sup>
       [
       <a class="para" href="#id2589375" name="ftn.id2589375">
        287
       </a>
       ]
      </sup>
      <span class="emphasis">
       <em>
        Ondrej Klonkay
       </em>
      </span>
      , hospodársky úradník v Lučivnej, buditeľ
               (umrel r. 1855). Prispieval hospodárskymi článkami do Orla tatránskeho.
     </p>
    </div>
    <div class="footnote">
     <p>
      <sup>
       [
       <a class="para" href="#id2589412" name="ftn.id2589412">
        288
       </a>
       ]
      </sup>
      <span class="emphasis">
       <em>
        Ján Droppa
       </em>
      </span>
      (1809 — 1890), ev. farár na Štrbe, buditeľ.
     </p>
    </div>
    <div class="footnote">
     <p>
      <sup>
       [
       <a class="para" href="#id2589480" name="ftn.id2589480">
        289
       </a>
       ]
      </sup>
      <span class="emphasis">
       <em>
        náš Fraňo
       </em>
      </span>
      , rozumej Zach
     </p>
    </div>
    <div class="footnote">
     <p>
      <sup>
       [
       <a class="para" href="#id2589497" name="ftn.id2589497">
        290
       </a>
       ]
      </sup>
      nem. Viete vy, kto objednal toto jedlo?
     </p>
    </div>
    <div class="footnote">
     <p>
      <sup>
       [
       <a class="para" href="#id2589531" name="ftn.id2589531">
        291
       </a>
       ]
      </sup>
      <span class="emphasis">
       <em>
        Pri mojom mene!
       </em>
      </span>
      Meno „Hurban“ bolo totiž hotovým strašidlom
               pre maďarizátorov, a šarišskí šviháci ho nielen počuli, ale na vlastné oči videli
               nositeľa povestného mena.
     </p>
    </div>
    <div class="footnote">
     <p>
      <sup>
       [
       <a class="para" href="#id2589557" name="ftn.id2589557">
        292
       </a>
       ]
      </sup>
      <span class="emphasis">
       <em>
        uhorská reč
       </em>
      </span>
      , rozumej maďarská
     </p>
    </div>
    <div class="footnote">
     <p>
      <sup>
       [
       <a class="para" href="#id2589612" name="ftn.id2589612">
        293
       </a>
       ]
      </sup>
      <span class="emphasis">
       <em>
        Šľachta dolnoslovenská.
       </em>
      </span>
      Zdá sa, že Hurban ňou rozumie
               obyvateľov (pravdaže, zemianskych) nižšie položených stolíc slovenských: napr.
               Hontianskej, Novohradskej, Tekova, možno i Nitrianskej. V Štúrovom životopise totiž
               chváli peknú slovenčinu turčianskych a liptovských zemanov, z čoho vidieť, že tých
               zrejme pokladal za hornoslovenskú šľachtu.
     </p>
    </div>
    <div class="footnote">
     <p>
      <sup>
       [
       <a class="para" href="#id2589794" name="ftn.id2589794">
        294
       </a>
       ]
      </sup>
      <span class="emphasis">
       <em>
        na kučmu
       </em>
      </span>
      , zemiansku srstenú čiapku
     </p>
    </div>
    <div class="footnote">
     <p>
      <sup>
       [
       <a class="para" href="#id2589835" name="ftn.id2589835">
        295
       </a>
       ]
      </sup>
      <span class="emphasis">
       <em>
        nového administrátora Oravy
       </em>
      </span>
      , správcu stolice
     </p>
    </div>
    <div class="footnote">
     <p>
      <sup>
       [
       <a class="para" href="#id2589850" name="ftn.id2589850">
        296
       </a>
       ]
      </sup>
      Čo sa babe chtilo, to sa babe snilo!
     </p>
    </div>
    <div class="footnote">
     <p>
      <sup>
       [
       <a class="para" href="#id2589866" name="ftn.id2589866">
        297
       </a>
       ]
      </sup>
      lat. staré Uhorsko
     </p>
    </div>
    <div class="footnote">
     <p>
      <sup>
       [
       <a class="para" href="#id2589879" name="ftn.id2589879">
        298
       </a>
       ]
      </sup>
      <span class="emphasis">
       <em>
        Kniežatstvo liptovské
       </em>
      </span>
      , ktoré dostal nemanželský syn kráľa
               Mateja Ján Korvín (1473 — 1504) r. 1479 od svojho otca. Bolo, pravda, utvorené len
               kvôli osobe, takže netrvalo dlho a nevznikla z neho nijaká verejnoprávna
               tradícia.
     </p>
    </div>
    <div class="footnote">
     <p>
      <sup>
       [
       <a class="para" href="#id2589898" name="ftn.id2589898">
        299
       </a>
       ]
      </sup>
      lat. horné strany Uhorska
     </p>
    </div>
    <div class="footnote">
     <p>
      <sup>
       [
       <a class="para" href="#id2589907" name="ftn.id2589907">
        300
       </a>
       ]
      </sup>
      <span class="emphasis">
       <em>
        Mátyus földje
       </em>
      </span>
      , Matúšova (Čákova) zem, bola podobne viazaná k
               osobe jednotlivca. Rozumelo sa ňou územie od Komárna a Váhu a Dunaja až po Malé
               Karpaty.
     </p>
    </div>
    <div class="footnote">
     <p>
      <sup>
       [
       <a class="para" href="#id2589923" name="ftn.id2589923">
        301
       </a>
       ]
      </sup>
      <span class="emphasis">
       <em>
        Jazygov a Kumánov okresy.
       </em>
      </span>
      Pôvodne boli tri: Jazygia, Malá a
               Veľká Kumánia, potom sa stala z nich jedna samosprávna jednotka, územne rozdelená na
               niekoľko častí (medzi Dunajom a Tisou, resp. za Tisou). Mali zemianstvu podobné
               výsady, súdili ich vlastní kapitáni a palatín im bol odvolacou súdnou stolicou. R.
               1876 stratili všetky výsady a ich územie bolo začlenené do stoličného
               zriadenia.
     </p>
    </div>
    <div class="footnote">
     <p>
      <sup>
       [
       <a class="para" href="#id2589948" name="ftn.id2589948">
        302
       </a>
       ]
      </sup>
      lat. úplná novinka
     </p>
    </div>
    <div class="footnote">
     <p>
      <sup>
       [
       <a class="para" href="#id2589982" name="ftn.id2589982">
        303
       </a>
       ]
      </sup>
      lat. vedúce zásady
     </p>
    </div>
    <div class="footnote">
     <p>
      <sup>
       [
       <a class="para" href="#id2590006" name="ftn.id2590006">
        304
       </a>
       ]
      </sup>
      <span class="emphasis">
       <em>
        Dr. Baltazár Demian
       </em>
      </span>
      , trochu i literárne činný, bol stoličným
               hlavným lekárom v Orave. Možno ho odôvodnene počítať medzi slovenských
               buditeľov.
     </p>
    </div>
    <div class="footnote">
     <p>
      <sup>
       [
       <a class="para" href="#id2590043" name="ftn.id2590043">
        305
       </a>
       ]
      </sup>
      <span class="emphasis">
       <em>
        o „Bunde“ nemeckom
       </em>
      </span>
      , spolku nemeckých štátov a slobodných
               miest v r. 1815 — 1866
     </p>
    </div>
    <div class="footnote">
     <p>
      <sup>
       [
       <a class="para" href="#id2590058" name="ftn.id2590058">
        306
       </a>
       ]
      </sup>
      <span class="emphasis">
       <em>
        O intervencii francúzskej v Itálii
       </em>
      </span>
      , kde bolo r. 1849 skutočne
               obnovené svetské panstvo pápežovo, keď Francúzi potlačili republiku rímsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2590082" name="ftn.id2590082">
        307
       </a>
       ]
      </sup>
      rus. stupňom do hradu slávy
     </p>
    </div>
    <div class="footnote">
     <p>
      <sup>
       [
       <a class="para" href="#id2590103" name="ftn.id2590103">
        308
       </a>
       ]
      </sup>
      <span class="emphasis">
       <em>
        vyháňaním ľudu z hôr
       </em>
      </span>
      , ktoré si ľud zaujal po zrušení
               poddanstva
     </p>
    </div>
    <div class="footnote">
     <p>
      <sup>
       [
       <a class="para" href="#id2590251" name="ftn.id2590251">
        309
       </a>
       ]
      </sup>
      <span class="emphasis">
       <em>
        Štalmach
       </em>
      </span>
      , asi Paweł Stalmach (1824 — 1891), poľský buditeľ v
               Sliezsku, ktorý v škol. roku 1843/44 podpísal zákony lýcea ako devätnásťročný
               poslucháč logiky.
     </p>
    </div>
    <div class="footnote">
     <p>
      <sup>
       [
       <a class="para" href="#id2590310" name="ftn.id2590310">
        310
       </a>
       ]
      </sup>
      <span class="emphasis">
       <em>
        Dr. Jozef Kozáček
       </em>
      </span>
      (1807 — 1877), buditeľ, neskorší kanonik vo
               Veľkom Varadíne a po Moysesovi druhý predseda Matice slovenskej.
     </p>
    </div>
    <div class="footnote">
     <p>
      <sup>
       [
       <a class="para" href="#id2590355" name="ftn.id2590355">
        311
       </a>
       ]
      </sup>
      riadneho lekára
     </p>
    </div>
    <div class="footnote">
     <p>
      <sup>
       [
       <a class="para" href="#id2590393" name="ftn.id2590393">
        312
       </a>
       ]
      </sup>
      <span class="emphasis">
       <em>
        Michal Rarus
       </em>
      </span>
      (1784 — 1862), po r. 1849 za dlhší čas komisár
               (správca) Zvolenskej stolice. Slovenský buditeľ, na ktorého sa pekne rozpomínala
               Božena Němcová.
     </p>
    </div>
    <div class="footnote">
     <p>
      <sup>
       [
       <a class="para" href="#id2590408" name="ftn.id2590408">
        313
       </a>
       ]
      </sup>
      <span class="emphasis">
       <em>
        Chalupka
       </em>
      </span>
      , Samo, lebo Ján sa nepohol v tých časoch z
               Brezna.
     </p>
    </div>
    <div class="footnote">
     <p>
      <sup>
       [
       <a class="para" href="#id2590419" name="ftn.id2590419">
        314
       </a>
       ]
      </sup>
      <span class="emphasis">
       <em>
        Adam Kardoss
       </em>
      </span>
      (1818 — 1889), buditeľ, slúžny, neskôr advokát v
               Banskej Bystrici. Mal i niekoľko publicistických príspevkov.
     </p>
    </div>
    <div class="footnote">
     <p>
      <sup>
       [
       <a class="para" href="#id2590435" name="ftn.id2590435">
        315
       </a>
       ]
      </sup>
      <span class="emphasis">
       <em>
        Ján Hlaváč
       </em>
      </span>
      , rodom z Malého Šariša, bol generálnym
               prokurátorom pre košický dištrikt.
     </p>
    </div>
    <div class="footnote">
     <p>
      <sup>
       [
       <a class="para" href="#id2590447" name="ftn.id2590447">
        316
       </a>
       ]
      </sup>
      <span class="emphasis">
       <em>
        František Hanrich
       </em>
      </span>
      (umrel r. 1889), bol generálnym
               prokurátorom pre bratislavský dištrikt. Aj on aj Hlaváč vynorili sa až r. 1849 ako
               dôverníci pre slovenské veci, dovtedy o nich nebolo nič počuť medzi Slovákmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2590466" name="ftn.id2590466">
        317
       </a>
       ]
      </sup>
      <span class="emphasis">
       <em>
        Gr. Franz Seraph Stadion-Warthausen
       </em>
      </span>
      (1806 — 1853), rakúsky
               štátnik, výborný správny úradník v Haliči, umiernený konzervatívec. R. 1848 — 49 za
               krátky čas minister vnútra v Schwarzenbergovej vláde, tvorca oktrojovanej ústavy a
               vtedajšej správnej reformy.
     </p>
    </div>
    <div class="footnote">
     <p>
      <sup>
       [
       <a class="para" href="#id2590494" name="ftn.id2590494">
        318
       </a>
       ]
      </sup>
      <span class="emphasis">
       <em>
        Knieža Felix Schwarzenberg
       </em>
      </span>
      (1800 — 1852), rakúsky štátnik, r.
               1848 stal sa predsedom rakúskej vlády a ministrom zahraničných vecí. Jeho dielom bolo
               rozpustenie kusej ríšskej rady vo Viedni a jej povolanie do Kroměříža. Dňa 4. marca
               1849 bola rozpustená ríšska rada a bola oktrojovaná (panovníkom jednostranne vydaná)
               nová ústava.
     </p>
    </div>
    <div class="footnote">
     <p>
      <sup>
       [
       <a class="para" href="#id2590597" name="ftn.id2590597">
        319
       </a>
       ]
      </sup>
      nem. osvietenosť
     </p>
    </div>
    <div class="footnote">
     <p>
      <sup>
       [
       <a class="para" href="#id2590605" name="ftn.id2590605">
        320
       </a>
       ]
      </sup>
      nem. svetlosť
     </p>
    </div>
    <div class="footnote">
     <p>
      <sup>
       [
       <a class="para" href="#id2590614" name="ftn.id2590614">
        321
       </a>
       ]
      </sup>
      nem. naponáhle
     </p>
    </div>
    <div class="footnote">
     <p>
      <sup>
       [
       <a class="para" href="#id2590748" name="ftn.id2590748">
        322
       </a>
       ]
      </sup>
      <span class="emphasis">
       <em>
        Bar. Juraj Rukavina
       </em>
      </span>
      (1779 — 1849), rakúsky podmaršal,
               chorvátskeho pôvodu, vynikol hrdinskou obranou Temešváru r. 1849.
     </p>
    </div>
    <div class="footnote">
     <p>
      <sup>
       [
       <a class="para" href="#id2590771" name="ftn.id2590771">
        323
       </a>
       ]
      </sup>
      lat. Keď sa dvaja bijú, tretí sa im smeje.
     </p>
    </div>
    <div class="footnote">
     <p>
      <sup>
       [
       <a class="para" href="#id2590779" name="ftn.id2590779">
        324
       </a>
       ]
      </sup>
      <span class="emphasis">
       <em>
        Ten haeres
       </em>
      </span>
      (lat.), kto zostane (obdrží vrch)
     </p>
    </div>
    <div class="footnote">
     <p>
      <sup>
       [
       <a class="para" href="#id2590803" name="ftn.id2590803">
        325
       </a>
       ]
      </sup>
      <span class="emphasis">
       <em>
        na samoobranu
       </em>
      </span>
      , zrejme ľudové povstanie na širokom základe,
               čoho sa rakúski štátnici veľmi báli
     </p>
    </div>
    <div class="footnote">
     <p>
      <sup>
       [
       <a class="para" href="#id2590832" name="ftn.id2590832">
        326
       </a>
       ]
      </sup>
      nem. Preboha — aj tu — Komárno — Slováci? Aj tu — Pešť — tiež Slováci? A čo
               povedia na to Maďari? V Nireďházi tiež Slováci.
     </p>
    </div>
    <div class="footnote">
     <p>
      <sup>
       [
       <a class="para" href="#id2590855" name="ftn.id2590855">
        327
       </a>
       ]
      </sup>
      maď. Od Karpát po Jadranské more!
     </p>
    </div>
    <div class="footnote">
     <p>
      <sup>
       [
       <a class="para" href="#id2590864" name="ftn.id2590864">
        328
       </a>
       ]
      </sup>
      <span class="emphasis">
       <em>
        Starý Bilnica
       </em>
      </span>
      , Pavel, (1772 — 1834), od r. 1802 ev. farár
               slovensko-maďarský v Bratislave a zároveň i profesor na tamojšom ev. lýceu. Od r.
               1829 bol superintendentem preddunajského dištriktu.
     </p>
    </div>
    <div class="footnote">
     <p>
      <sup>
       [
       <a class="para" href="#id2590883" name="ftn.id2590883">
        329
       </a>
       ]
      </sup>
      lat. a nem. Najmilejší, odkiaľ vezmeš, akže neukradneš?
     </p>
    </div>
    <div class="footnote">
     <p>
      <sup>
       [
       <a class="para" href="#id2590909" name="ftn.id2590909">
        330
       </a>
       ]
      </sup>
      <span class="emphasis">
       <em>
        Enklávy maďarské
       </em>
      </span>
      (z franc.), územia, obklopené cudzím územím,
               v tomto prípade slovenským.
     </p>
    </div>
    <div class="footnote">
     <p>
      <sup>
       [
       <a class="para" href="#id2590962" name="ftn.id2590962">
        331
       </a>
       ]
      </sup>
      <span class="emphasis">
       <em>
        bezumom
       </em>
      </span>
      , nerozumom
     </p>
    </div>
    <div class="footnote">
     <p>
      <sup>
       [
       <a class="para" href="#id2590980" name="ftn.id2590980">
        332
       </a>
       ]
      </sup>
      <span class="emphasis">
       <em>
        Ludvik Ritter z Rittersberka
       </em>
      </span>
      (1809 — 1858), český hudobník a
               spisovateľ.
     </p>
    </div>
    <div class="footnote">
     <p>
      <sup>
       [
       <a class="para" href="#id2591034" name="ftn.id2591034">
        333
       </a>
       ]
      </sup>
      <span class="emphasis">
       <em>
        Ľudovít Aulich
       </em>
      </span>
      (1792 — 1849), maďarský revolučný generál,
               zúčastnil sa na ústupe Görgeyho cez banské mestá a vynikol i na bojištiach.
     </p>
    </div>
    <div class="footnote">
     <p>
      <sup>
       [
       <a class="para" href="#id2591085" name="ftn.id2591085">
        334
       </a>
       ]
      </sup>
      maď. konských pastierov
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2591192">
       </a>
       Supplementa k posledným hárkom Rozpomienok
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2591206" name="id2591206">
      335
     </a>
     ]
    </sup>
    1. K deputácii velikej pred cisára: Reč dr. Jozefa Kozáčka:
   </p>
   <p>
    „Vaše veličenstvo! Slovenský národ v Uhorsku nerestnou, samopašnou vládou maďarskej
         stránky utisnutý, zúzkostlivený a tvrdo prenasledovaný, verný historickým podaniam
         Slovenska bol vždy a je domu panovníckemu habsburskému verne oddaným. Slováci zaiste
         hromadili sa voždy radostne pod mohutné krídla orla dvojhlavého, krvácali a obete vernosti
         svojej bohato prinášali.
   </p>
   <p>
    Nebesá popriali im dožiť sa toho túžobne čakaného dňa vyslobodenia zo svojvôle a vďaka
         ústave zo dňa 4. marca znovuzrodenia sa.
   </p>
   <p>
    V živom pocite vernosti a celej oddanosti ďakujeme a holdujeme menom slovenského národa
         v tomto okamžení vášmu veličenstvu ako cisárovi a kráľovi, ako nášmu najmilostivejšiemu
         vysloboditeľovi a otcovi.
   </p>
   <p>
    Ráčiž vaše veličenstvo výlevy tieto vďačného srdca blahosklonne prijať ako skromný dôkaz
         nášho holdu, a medzitým, keď na základe zaručenej rovnoprávnosti všetkých národností pri
         rozličnosti národov jednotu mohutného štátu rakúskeho si želáme, skladáme u nôh trónu vášho
         apoštolského veličenstva najpokornejšie prosby verne oddaného národa slovenského a prosíme
         vaše veličenstvo o ich potvrdenie a naplnenie.“
   </p>
   <p>
    2. Jeho veličenstva odpoveď:
   </p>
   <p>
    „Manifestom mojím zo dňa 2. decembra 1848 vyslovil som rovnoprávnosť všetkých pod mojou
         berlou žijúcich národov a ústava ríšska ju zabezpečuje. Žiaden jednotlivý kmeň nebude
         odteraz smieť nad druhým panovať, ale každá národnosť pod ochranou zákona a
         slobodomyseľných ustanovizní bude sa môcť vyvinovať a síliť, a tak na spoločnom blahu a
         sláve velikej našej vlasti pracovať. A mojou starosťou bude zvláštnym spôsobom ochraňovať
         každé právo národnosti.“
   </p>
   <p>
    3. Petícia velikou deputáciou národnou jeho veličenstvu podaná znie:
   </p>
   <p>
    „Vaše veličenstvo! V hlbokej pokore podpísaní sú od časti obyvateľstvom celých stolíc,
         od časti od jednotlivých kráľovských a privilegiátnych miest,
    <sup>
     [
     <a class="footnote" href="#ftn.id2591303" name="id2591303">
      336
     </a>
     ]
    </sup>
    od časti od mnohých obcí, konečne i od početných súkromných osôb všetkých
         stavov a rozličných vierovyznaní splnomocnení holdovať vašemu veličenstvu menom národa
         slovenského ako nášmu cisárovi a kráľovi. Cit tento oddanosti a vernosti oproti domu
         cisárskemu obživuje každého Slováka vo vlasti našej, ktorý sa cíti Slovákom. Najukrutnejšie
         prenasledovania a oslepujúce mámenia ľudu neboli vstave vernosť túto národa nášho
         podvrátiť. S oduševnením a dobrovoľne chopil sa národ náš príležitosti, aby za posvätný
         trón vášho veličenstva, za najvyššiu dynastiu, za svojho cisára, za jednotu monarchie a za
         svoje dobré právo bojoval, a preto spojil sa v početných sboroch povstaleckých s udatným
         vojskom vášho veličenstva proti revolúcii maďarskej. A zmužile stoja čaty naše pod
         zástavami vášho veličenstva, netrpezlivo čakajúc konečného víťazstva a zničenia zlých.
   </p>
   <p>
    S pokorou a úctyplne blížime sa ku trónu, aby sme vášmu veličenstvu vďaku národa nášho
         vyslovili za oslobodenie nás od násilníctva maďarského a za zabezpečenie nám ústavnej
         slobody a práv konštitucionálnych.
   </p>
   <p>
    Vaše veličenstvo! Ústavná sloboda na základe rovnoprávnosti všetkých národností, aby tak
         spojenými silami celosť monarchie oproti útokom zvonku i zvnútra chránená byť mohla — to je
         tá nová tvorba budúcej veľkosti a moci najvyššieho trónu a šťastného spolubytia a
         spolužitia národov ríše rakúskej. Padá ona do kvetu vášho veličenstva a oduševňuje srdcia
         za prekrásnu budúcnosť.
   </p>
   <p>
    Naplnení horúcou túžbou vidieť monarchiu našu zjednotenou a mocnou a oduševnení nádejou,
         že i nášho národa právo príde ku platnosti v týchto časoch znovuzrodenia sa monarchie
         rakúskej, po tak dlhom utrpení a strádaní ľudu nášho prosia menom národa slovenského
         ponížene podpísaní:
   </p>
   <p>
    1. Do troch miliónov osôb čítajúci slovenský národ žiada, aby ako taký uznaný bol v
         medziach krajiny našej. Týmto požadujeme len tú zem, ktorú my od nepamäti sveta obývame a
         držíme, kde reč naša, nám vlastná, doma je a aj v obecnom každodennom živote jediná v
         úžitku sa nachádza, ktorá zem je kolískou nášho niekdajšieho historického vystúpenia a
         ktorá od predhistorických dôb, keď aj od času k času s inými zemami spojená bývala v
         politický celok, predsa nikdy neprestala menovať sa slovenskou zemou, Slovenskom (Slowakei,
         Tótország).
   </p>
   <p>
    2. Národu nášmu patrí po práve rovnoprávnosť národná so všetkými ostatnými národmi
         rakúskej monarchie a žiadame ho vidieť zabezpečeného proti návratu maďarského nadpráva.
   </p>
   <p>
    3. Ráčiž vaše veličenstvo národu slovenskému podľa § 71. ústavy zo dňa 4. marca b. r.
         také ustanovizne milostive udeliť, ktoré by Slovensko nielen do bezprostredného pevného
         spojenia s ostatnými zemami rakúskej monarchie uviedli, ale aj slušný ohľad vzali na naše
         národné zvláštnosti; a tak teda provinciálny, každoročne schodiť sa majúci snem a zvláštnu,
         slovenskú administratívu v to poťahujúc.
   </p>
   <p>
    4. V následku tohoto ukazuje sa nezbytným okamžité odstránenie bohužiaľ zase
         zaprevadenej maďarskej reči z úradov v stoliciach i obciach Slovenska a uvedenie reči
         slovenskej. Podobne potreba vyhľadáva okamžité odstránenie z úradov všetkých tých
         úradníkov, ktorí ešte len nedávno ako urputní nepriatelia vášho veličenstva a vrahovia
         národa nášho, verného trónu, známi boli a teraz už do úradov sa povtierali.
   </p>
   <p>
    5. Zriadenie najvyššej krajinskej vrchnosti, ktorá by podriadená bola centrálnej vláde
         vo Viedni a ktorej by náležalo ústavne a národne zorganizovať Slovensko a zabezpečiť jeho
         stály byt.
   </p>
   <p>
    Len tak pravdou stať sa môže to vznešené slovo cisárske o rovnoprávnosti všetkých
         národností i u nás, len tak bude národ náš od nadvlády jeho večných utiskovateľov, Maďarov,
         oslobodený a hrádza pevná postaví sa buntu a mäteži maďarizmu.
   </p>
   <p>
    V Olomouci dňa 19. marca 1849. (Nasledujú podpisy veľkej deputácie národnej.)“
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2591206" name="ftn.id2591206">
        335
       </a>
       ]
      </sup>
      lat. doplnky, dodatky
     </p>
    </div>
    <div class="footnote">
     <p>
      <sup>
       [
       <a class="para" href="#id2591303" name="ftn.id2591303">
        336
       </a>
       ]
      </sup>
      <span class="emphasis">
       <em>
        privilegiátnych miest
       </em>
      </span>
      (z lát.) výsadných
     </p>
    </div>
   </div>
  </div>
 </body>
</html>
