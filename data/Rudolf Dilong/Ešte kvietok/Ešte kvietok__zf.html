<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e86">
       </a>
       Ešte kvietok
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Blížim sa k 80-ke. Tu som. Celý svoj život kvitnem. Kvietok hľadí na vás. Nie starec.
   </p>
   <p>
    *
   </p>
   <p>
    Koňa netreba biť, keď ťahá. Každá hodina na ceste ho šibe.
   </p>
   <p>
    *
   </p>
   <p>
    Slnko je nevysmudené v peci neba. Padá na vinič, aby bolo víno.
   </p>
   <p>
    *
   </p>
   <p>
    Ide byť neskoro v noci. Nebojím sa tmy. Prídem tam, kde milujem. Mám slovenský sprievod.
   </p>
   <p>
    *
   </p>
   <p>
    Poviem trpiacim: Ukážte sa mi! A ukážu mi Krista. Zem je z jeho ohňa.
   </p>
   <p>
    *
   </p>
   <p>
    Vojdem do záhrady, poviem: Bože, tvoja je robota. Tu kvitneme. Nechodíš po opŕchnutých
         lupienkoch.
   </p>
   <p>
    *
   </p>
   <p>
    A keď vidíš slabý vzrast, šepkáš nám: Popolievajte! Nejdeš so sekerou na kvety.
   </p>
   <p>
    *
   </p>
   <p>
    Nenesieš vietor. Nezanáša nás prach. Ten nesadá na ľudí, ktorí trpia.
   </p>
   <p>
    *
   </p>
   <p>
    Veď každý z nás by mohol byť burinou. Ale Božie deti sa nemenia na iné.
   </p>
   <p>
    *
   </p>
   <p>
    Nie je nekonečná naša púť. Peši ju konáme a peši objedáme kriačky s malinami.
   </p>
   <p>
    *
   </p>
   <p>
    Krajín je všade dosť, ako našich rokov. Nestarnú, vedeli sme vždy o nich. Kvitli i
         nekvitli.
   </p>
   <p>
    *
   </p>
   <p>
    Pred nami pevné sú obzory. Víchor neodháňa hory. Chcel by. Nejdú.
   </p>
   <p>
    *
   </p>
   <p>
    To sladké i to trpké tu rastie. Dych majú hlboký aj jahody, aj trnky.
   </p>
   <p>
    *
   </p>
   <p>
    Všetky plody sú k nám priateľské. Nechceme žiť tam, kde nik nohu nevloží.
   </p>
   <p>
    *
   </p>
   <p>
    Plamennému motýľovi otvoria sa celé priesady ruží. Priletel podľa slnka.
   </p>
   <p>
    *
   </p>
   <p>
    Kvietky jemu patria. Či je ráno, či večer, on sa na nich popasie.
   </p>
   <p>
    *
   </p>
   <p>
    Pre nebo sme ovečkami. Večite. Večnosti Božej čas nič neuberie.
   </p>
   <p>
    *
   </p>
   <p>
    Ešte sa zahľadieť do kúta raja, kde sa Pán Boh prechádza. Kde sa krajšie obliekajú lúky.
   </p>
   <p>
    *
   </p>
   <p>
    Svätožiara svätých je sila do výšky. Vzletieť spokojne, i z karavány rokov.
   </p>
   <p>
    *
   </p>
   <p>
    Milovať! Ešte mať poéziu! Ešte kvietok!
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e176">
       </a>
       Opanoval si ma, Bože
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dávam si otázku: Kde som? Som opanovaný. Bože, pred všetkým si mi všetko.
   </p>
   <p>
    *
   </p>
   <p>
    Dotkol si sa ma. Dal si mi nebo a zem. Všade to moje je z tvojich rúk.
   </p>
   <p>
    *
   </p>
   <p>
    Nič iné pre svoj priestor nechcem. Chcem sa pomestiť. Naplníš mi svety.
   </p>
   <p>
    *
   </p>
   <p>
    Každou chvíľou je veľké, čo je v tebe veľké. Každý raz tvoja blízkosť je bližšia.
   </p>
   <p>
    *
   </p>
   <p>
    Len k tebe prísť! Idem, nie krokom, ty ma nesieš. Môj pohyb jedine tvoj smer je.
   </p>
   <p>
    *
   </p>
   <p>
    Hľadím, lebo ty hľadíš. Pýtaš sa a odpoviem tvojimi ústami. Ty hovoríš.
   </p>
   <p>
    *
   </p>
   <p>
    Len pery sa mi pohybujú. Mojej modlitbe pridal si brehov. Je morom.
   </p>
   <p>
    *
   </p>
   <p>
    Nad oceánom večnosti niet tieňov. Každá plavba je v tvojom plášti. Počasie je piesňou.
   </p>
   <p>
    *
   </p>
   <p>
    O únave, že sú bezbrehé vody nekonečné, nehovorí nik z nás pocestných. Ty, Bože,
         neunavuješ.
   </p>
   <p>
    *
   </p>
   <p>
    Som oheň Turíc, nesiem ho svetu. Apoštolov zbili a zakázali im to. Neposlúchli.
   </p>
   <p>
    *
   </p>
   <p>
    To je vzpruha. I mňa môžu biť. Ale zvony z neba prehlaholia bitku.
   </p>
   <p>
    *
   </p>
   <p>
    Tvoj obraz je môj obraz. Letíme si v ústrety. Na okne sa neuderí vtáčik.
   </p>
   <p>
    *
   </p>
   <p>
    Neboli nikdy ďaleko od seba dve polovice Otčenáša. Prvá o tebe, druhá o nás.
   </p>
   <p>
    *
   </p>
   <p>
    To naše ide do páru s tebou, keď ti povieme: Odpusť nám naše viny.
   </p>
   <p>
    *
   </p>
   <p>
    Aj na ulicu ma pustíš. Hľa, sestra púpava rastie kraj chodníka. Aj ju pristúpia.
   </p>
   <p>
    *
   </p>
   <p>
    Som v prúde pokolenia. V rozhašterenom svete.
   </p>
   <p>
    *
   </p>
   <p>
    Človek jeden na druhom sa potkne. A je to chrobáčik z tvojich rúk. Až je to tebe
         bolestné.
   </p>
   <p>
    *
   </p>
   <p>
    Povieš mi: Zdvihni ho. A zdvihol som ich, sto za sebou. Precitli, až keď som nechcel,
         aby ďakovali.
   </p>
   <p>
    *
   </p>
   <p>
    Azda som z niekoho sňal ťarchu, svoj náklad. A nemám kde hlavu skloniť.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e262">
       </a>
       Viera maličkých
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď poviem: verím, som ako malé dieťa, ktoré plače a nevie, čo mu je.
   </p>
   <p>
    *
   </p>
   <p>
    Veríme. A sme sami. Ideme sa liečiť k Bohu zo svojej samoty.
   </p>
   <p>
    *
   </p>
   <p>
    Keď Kristus na svete začal svoju prácu, prišli najprv k nemu chorí. Tak sme tu i my
         všetci.
   </p>
   <p>
    *
   </p>
   <p>
    Liečil, ratoval, rozdával sa. A uzdraveným povedal: Ja som cesta, pravda a život.
   </p>
   <p>
    *
   </p>
   <p>
    Tri slová, jednoducho vyslovené. Ale treba ich mať z úst Božích. Sú silou Božou.
   </p>
   <p>
    *
   </p>
   <p>
    A len tak sme Božia cesta, Božia pravda a Boží život. Na Božom svete.
   </p>
   <p>
    *
   </p>
   <p>
    To sú dary. Uzdravený dostane zdravie. A decko vie, čo má, keď mu dajú bábiku, čo oči
         otvára, a mašinku, čo sama uteká. A rozpráva sa s hračkami.
   </p>
   <p>
    *
   </p>
   <p>
    Aj my hovoríme s ružou. Prosíme ju, aby nás zdobila. A pripneme si ju na prsia.
   </p>
   <p>
    *
   </p>
   <p>
    Nechcime viac, ako chce decko, ktoré ide na kvety, aby ich malo v ruke.
   </p>
   <p>
    *
   </p>
   <p>
    Nechcime od Boha, aby nám viac bol známy, ako je. Pri Bohu nás nesmie srdce bolieť za
         ničím.
   </p>
   <p>
    *
   </p>
   <p>
    Boh nám dal trochu zavreté oči. Keď lístok padne do studne, bolestným pohľadom ho
         nevytiahneme.
   </p>
   <p>
    *
   </p>
   <p>
    Večnosť je tá studňa. A bolesť je pre slabých na zemi. Každý každučký deň.
   </p>
   <p>
    *
   </p>
   <p>
    Tak náš úsvit zvádza bitku o slabých.
   </p>
   <p>
    *
   </p>
   <p>
    A nekonečne žiari výhra malej byľky. Rosa ju síce nakloní, ale nepoláme.
   </p>
   <p>
    *
   </p>
   <p>
    Hľa, pomestíme sa na každom trávniku. Tam sme doniesli všetko darované i nedarované.
   </p>
   <p>
    *
   </p>
   <p>
    Ľahko je padnúť do šera. A darujú sa nám hviezdy? Čoby!
   </p>
   <p>
    *
   </p>
   <p>
    A vidíme padajúci meteor. Keby tak padol k nám. Blízko, blízunko. Kdežeby!
   </p>
   <p>
    *
   </p>
   <p>
    A mýlne by sme si mysleli, keď padne jedna hviezda, že nebo začalo byť bez hviezd.
   </p>
   <p>
    *
   </p>
   <p>
    Každý potrebuje oči maličkých, aby videl nebeskú oblohu. Ako dieťa, zobudené zo sna.
   </p>
   <p>
    *
   </p>
   <p>
    Ale viera je silnejšia. Postaví decko na nožičky. Až po bozk matky.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e352">
       </a>
       Čo je pre nás svet
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Je veľký. Má tmavé oči. Nesieme silu úderu. A predsa si hovoríme: svet Boží.
   </p>
   <p>
    *
   </p>
   <p>
    Máme popukané ruky. To je vzdych nášho života. Nebo sa mu nevyhlo.
   </p>
   <p>
    *
   </p>
   <p>
    A nevyhli sa mu ľudia, čo zvírili za sebou prach. Oči sa nevedia čisto dívať.
   </p>
   <p>
    *
   </p>
   <p>
    A keď ide Stvoriteľ od domu k domu, nekáže zapáliť svetlá na uliciach. Ľudia musia byť
         svojím svetlom.
   </p>
   <p>
    *
   </p>
   <p>
    Treba byť čnostným. A čnosť sa ťažko rodí. Ale svieti, keď sa raz narodí.
   </p>
   <p>
    *
   </p>
   <p>
    Svet nás vie odohnať. Za stolom sú prázdne miesta. Nevieme, pre aké vesmíry.
   </p>
   <p>
    *
   </p>
   <p>
    Hviezdy na nebi sú krásne stvorené, ale neobsahujú ani kúsok nášho dychu. A vždy sa
         stratia.
   </p>
   <p>
    *
   </p>
   <p>
    A dýcha tu náš sused. Nestratil sa. Klope na chrbát oblokov.
   </p>
   <p>
    *
   </p>
   <p>
    Dnu sme my. A otvoríme. Ozve sa nám hlasom, aký nemajú trblietavé obežnice na nebi.
   </p>
   <p>
    *
   </p>
   <p>
    A naokolo v tej chvíli človek spokojne žije. Nechce diaľavy. To je pre nás svet.
   </p>
   <p>
    *
   </p>
   <p>
    Vezmeme ho do chrámu. A vidieť dávne fresky — to nie sú diaľavy. Svätci ešte žijú.
   </p>
   <p>
    *
   </p>
   <p>
    A zložíme ruky a prosíme od Všemohúceho veľkú Božiu slobodu. Človek veľmi rád chce žiť v
         nej.
   </p>
   <p>
    *
   </p>
   <p>
    Náš ťažký kamenný chrám z takých výšok sa buduje.
   </p>
   <p>
    *
   </p>
   <p>
    Boh je plné nebo. Hľa, naša zem vie sa ľahunko dotknúť oblohy nebeskej. Kvet orgován je
         v celej jari.
   </p>
   <p>
    *
   </p>
   <p>
    Výlevy našich matiek išli po celej dedine spod pazuchy. Piesne sa poskladali na svätyňu.
   </p>
   <p>
    *
   </p>
   <p>
    Vianočný stromček chodil po ulici. Roznášali sme ho na kolede spevom. V zime nám nebolo
         zima.
   </p>
   <p>
    *
   </p>
   <p>
    Také sú výšky. Zaodievajú nás teplotou. Koruhva jasličiek bola pre chudobných zo sena.
         Spinkajte pod ňou!
   </p>
   <p>
    *
   </p>
   <p>
    Tak ideme od človeka k človeku. Pán Boh má na to ruky. A to je svet pre nás.
   </p>
   <p>
    *
   </p>
   <p>
    Aj do tmy rosia nebesia. Z popukanej ľudskej tváre. Či je to hádankou? Nie je. Je
         sviatkom mať svoju krajinu.
   </p>
   <p>
    *
   </p>
   <p>
    Tak nám znie srdce pred svetom.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e442">
       </a>
       Sen o jednote
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ľudia sú obrázok z neba. Tak im Stvoriteľ otvoril cestu k nám.
   </p>
   <p>
    *
   </p>
   <p>
    Mĺčky sa modlia pri nás. Prišli s Bohom na jazyku.
   </p>
   <p>
    *
   </p>
   <p>
    Čakali sme ich. Aj slabých, aj slabších, aj najslabších. Poslúchli, prišli.
   </p>
   <p>
    *
   </p>
   <p>
    A jednak nevidíme, že je tu celé stádo oviec a jeden pastier na kvitnúcom grúni. Mráz
         nám škodí.
   </p>
   <p>
    *
   </p>
   <p>
    A sme tu, tak sme tu, vždy sme tu. Do tretieho razu. Poistení na duši pred zimou.
   </p>
   <p>
    *
   </p>
   <p>
    Vezme to mnoho námahy zohriať tento studený svet. Ale tak sa dobýva kráľovstvo Božie.
         Bohatstvom teploty. Pritúlením ľudí.
   </p>
   <p>
    *
   </p>
   <p>
    Na celé srdce nám treba znieť. Taký je boj, cesta od nich k nám. Máme okná nezhasnuté.
   </p>
   <p>
    *
   </p>
   <p>
    Objatie Pán Boh prichystal. Láska, daj sa do rozprávania. Kto chce prísť, príde
         nezadychčaný.
   </p>
   <p>
    *
   </p>
   <p>
    Čnosť má Božské rúcho. Kráľovský život. Nezoderieme sa pri nej, ako sa vieme zodrať pri
         hriechoch.
   </p>
   <p>
    *
   </p>
   <p>
    Keď máme neodpustené viny, zastavia nás na colnom úrade. Vezmú im pozlátkovosť aj
         sladkosť.
   </p>
   <p>
    *
   </p>
   <p>
    Lyžica, z ktorej sme chceli chlipkať, prišla prázdna. Ide byť plná.
   </p>
   <p>
    *
   </p>
   <p>
    Budeme Bohu na podanie ruky. V krajine Božej nech si každý povie: vždy buď.
   </p>
   <p>
    *
   </p>
   <p>
    Ukážeme, aké je nebo veľké. Nie boľavým prstom. Prsty budú všetky jednotné.
   </p>
   <p>
    *
   </p>
   <p>
    Budeme ako Syn Boží na mori, zobudený po dobrom sne. Búrka prešla a apoštoli tvorili
         jednotu so zdvihnutou rukou nad vodami.
   </p>
   <p>
    *
   </p>
   <p>
    Zachránená loď bola ako domček z ruží. More si s ním šepkalo poéziu Božieho príbytku.
   </p>
   <p>
    *
   </p>
   <p>
    Bola to poézia, keď sa zápasilo s hnevom vlnobitia; a hneď na to s poslušnosťou pred
         tvárou Boha.
   </p>
   <p>
    *
   </p>
   <p>
    Vidíme v tom jednotu, ako sme si blízki, my a vietor pri nás.
   </p>
   <p>
    *
   </p>
   <p>
    Treba byť svätými. Máme to na oltári ako pokrm.
   </p>
   <p>
    *
   </p>
   <p>
    My trikrát spievame: Svätý, Svätý, Svätý. Sú traja Svätí. A je Jednota.
   </p>
   <p>
    *
   </p>
   <p>
    Takou skutočnosťou jednoty je Boh. My si ju želáme tvoriť na zemi, svätí so svätými.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e532">
       </a>
       Je z výšky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Modlitba má dlho trvať. Otčenáš vzali sme si ráno do práce. A keď sme večer išli spať,
         ešte bol s nami.
   </p>
   <p>
    *
   </p>
   <p>
    Boli cez deň aj hrozné chvíle. Niektoré hodiny chceli nás zadrhnúť. Ale Otčenáš ich
         zniesol.
   </p>
   <p>
    *
   </p>
   <p>
    Zem ľudia ľahko odkrútia, dajú jej iný obeh, aby sme jej nehľadeli pekne do očí.
   </p>
   <p>
    *
   </p>
   <p>
    Kto miluje, nepostaví sa chrbtom k milovanému. Nemá falošné nebo. Je z výšky.
   </p>
   <p>
    *
   </p>
   <p>
    Keď zavoláme priateľa na hostinu, položíme sviečku na stôl. Náš dom ju unesie.
   </p>
   <p>
    *
   </p>
   <p>
    Plamienok vzlieta hore-hore. Je symbolom pred hosťom. Z výšky sa každá priazeň dáva.
   </p>
   <p>
    *
   </p>
   <p>
    Povieme mu: prídu aj horší ľudia, pozvali sme ich. I menšie a slabšie stvorenia čakáme.
         Prídu. To je z výšky.
   </p>
   <p>
    *
   </p>
   <p>
    Ak ktosi príde chatrne oblečený a keď pôjde domov, bude zima, ty máš dobrý plášť, dáš mu
         ho. To je z výšky.
   </p>
   <p>
    *
   </p>
   <p>
    Keby nám chýbal kúsok chleba, pôjdeš ho vyžobrať a dáš ho tomu, čo tiež žobre. To je z
         výšky.
   </p>
   <p>
    *
   </p>
   <p>
    Aj niekoľkých chorých máme. Neprídu. A pošleme im pár Otčenášov. Tie ľahko pôjdu. Sú z
         výšky.
   </p>
   <p>
    *
   </p>
   <p>
    Nebo ôsmich blahoslavenstiev je pre nás. Nedajme sa vyhnať z neho. Sme s každou svätou
         biedou svätými.
   </p>
   <p>
    *
   </p>
   <p>
    Všetci sme jedno srdce pri druhom srdci. Pri láske láska.
   </p>
   <p>
    *
   </p>
   <p>
    Ak trpí ľudstvo, sme pri tom. Keď Pán Boh obíja jabloň, my jablká zbierame.
   </p>
   <p>
    *
   </p>
   <p>
    Žijeme medzi krížmi. Nehľaďme, odkiaľ sú. Bolestne sa nehrbme. Sú z výšky.
   </p>
   <p>
    *
   </p>
   <p>
    Boh nás dal do formy tohto storočia. Sme jeho srdcom. Ešte bude dosť prebodnutí. A dosť
         Otčenášov.
   </p>
   <p>
    *
   </p>
   <p>
    Bude pred Golgotou i po Golgote srdce modlitebnou knihou. Treba tie sily zorganizovať.
   </p>
   <p>
    *
   </p>
   <p>
    Na konci chcem ukázať takýto obraz zo života. Na TV denne ukazujú, ako horia domy a
         vynášajú popálených i zhorených. A nevynášajú Otčenáš. Nebol tam.
   </p>
   <p>
    *
   </p>
   <p>
    A vidíme, ako autá zrážajú a vyťahujú z nich ranených i mŕtvych. Fatálne zabudli na
         Otčenáš.
   </p>
   <p>
    *
   </p>
   <p>
    Modlitba, keď sme ju raz mali v ústach, ostáva modlitbou.
   </p>
   <p>
    *
   </p>
   <p>
    Božím hlasom sme. Ten sa nevie stratiť. Je z výšky.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e622">
       </a>
       Obraz Boží
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Z tichých chvíľ je naše stvorenie. Povedal Boh, že sme jeho obraz. A nezavrel náš dom.
   </p>
   <p>
    *
   </p>
   <p>
    Rozbehnutá je poézia. Všade s človekom. Na suchu i na vodách. V duchu i v matérii.
   </p>
   <p>
    *
   </p>
   <p>
    Je Vesmír pred našimi očami. Je civilizácia. Krúti sa okolo našej osi.
   </p>
   <p>
    *
   </p>
   <p>
    No jednak máme úlohu takú blízku, že bývame dom pri dome so svojím blížnym.
   </p>
   <p>
    *
   </p>
   <p>
    Človek, koruna tvorstva, musí bojovať o každú ulicu, aby ju naplnil piesňou.
   </p>
   <p>
    *
   </p>
   <p>
    Je zápas o všetkých. Nech tu vládnu. Ako sme ten rozkaz dostali v raji.
   </p>
   <p>
    *
   </p>
   <p>
    Ak niektorí odskočili, ubehlíkov hľadáme, narodeniny s podobou Boha. Ten prvý krst Boží.
   </p>
   <p>
    *
   </p>
   <p>
    Stvoriteľ práve tam sa zastaví, kde prišiel jeho pútnik k velebe Všemohúceho. Paul
         Claudel v Notre Dame.
   </p>
   <p>
    *
   </p>
   <p>
    Ampére bol prichytený pri krádeži. Kradol Bohu vedomosti. S ružencom v ruke.
   </p>
   <p>
    *
   </p>
   <p>
    Dostojevskij sa hlásil z kruhu hriešnikov. Takých je na tisíce. Ideme k nim. Sme
         blížnymi.
   </p>
   <p>
    *
   </p>
   <p>
    Pravdaže, všelijakí prichádzajú. I takí bez „Pochválen“.
   </p>
   <p>
    *
   </p>
   <p>
    Ide k nám človek neobozretný. Neuznanlivý. Nechá blato na schodoch. A my sme ich
         šúrovali.
   </p>
   <p>
    *
   </p>
   <p>
    Druhý chce ísť oknom. Záclony potrhá. A naše ruky ich vyšívali.
   </p>
   <p>
    *
   </p>
   <p>
    Čo s takými? Sú to včielky so žihadlom. Bzučia, nepichajú. My sa modlíme.
   </p>
   <p>
    *
   </p>
   <p>
    Často ich je mnoho a my sme slabý ľudský kvietok. Ak sa nám prihovoria, už je teplo v
         našom dome.
   </p>
   <p>
    *
   </p>
   <p>
    Ak by sme my s nimi nepekne rozprávali, nič by neniesli do svojho úľa.
   </p>
   <p>
    *
   </p>
   <p>
    Peľ len raz bude medom. Nevydajme zo seba zlé slovo. Nepošpaťme si ústa.
   </p>
   <p>
    *
   </p>
   <p>
    V svojom dome máme slobodu pre konanie dobrých skutkov. Povedzme to každému, aby nebol
         votrelcom.
   </p>
   <p>
    *
   </p>
   <p>
    Tak vládol Boh s prvými ľuďmi v raji. S rozkazom: panujte. Neboli tam votrelci.
   </p>
   <p>
    *
   </p>
   <p>
    Tak sa plnia dejiny ľudstva. Sme slobodnými. Sme obrazom Božím.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e712">
       </a>
       Hranice ľudské a božské
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Niekomu sa môže nepáčiť, že človek je taký, aký je. A je takým len po páde do hriechu.
         Nebol tak stvorený.
   </p>
   <p>
    *
   </p>
   <p>
    Keď na jeho plecia položil Boh raj, mal dosť sily, aby nepadol.
   </p>
   <p>
    *
   </p>
   <p>
    Padol. A my sme večne v skúške prísť znova ku kráse svojho bytia. Také máme od Boha
         hranice.
   </p>
   <p>
    *
   </p>
   <p>
    Pravda, aj svet má svoje škály prístupu k nám. Chce drevených panáčkov pohybovať
         nitôčkami.
   </p>
   <p>
    *
   </p>
   <p>
    No Boh nám dal vôľu. Tá má rozhodovať. A máme to najkrajšie: vieme sa s Bohom dohovoriť.
   </p>
   <p>
    *
   </p>
   <p>
    Múdrosti ľudskej sa nebojme, keď je Boh vo dverách. Ak sú mnohé veci pred nami skryté,
         sú v Bohu skryté.
   </p>
   <p>
    *
   </p>
   <p>
    Ktosi povedal, že stvorenie sveta ešte nie je dokončené. Máme vulkány, zemetrasenia atď.
         Nie. Zem je stvorená, aby všetko tak bolo, ako je.
   </p>
   <p>
    *
   </p>
   <p>
    Biblia sa pýta: Kto sa odváži skúmať Božie cesty? Kto vyrozpráva zázraky Božie?
   </p>
   <p>
    *
   </p>
   <p>
    Všetko, čo Boh stvoril, koná prácu, akú má od Boha. Diamant poslúchol Boha tam, kde sa
         položil do zeme. Aj perly na dne morskom.
   </p>
   <p>
    *
   </p>
   <p>
    Keby bol každý kameň zlatý, nebolo by zlata. Boh je preto dobrý, aby mu v zime nebolo
         zima. Dá ho do rúk človeka.
   </p>
   <p>
    *
   </p>
   <p>
    A žiada prácu, aby zo zlatej rudy bolo zlato. Aby z Božieho dieťaťa bolo Božie dieťa.
   </p>
   <p>
    *
   </p>
   <p>
    Nepúšťajme sa do neznáma. Nevysnívajme si na zemi ani zbohatnutie, ani blahobyt. Tam nie
         je náš nebeský dom.
   </p>
   <p>
    *
   </p>
   <p>
    Nebojme sa, hľadíme do Božích nepovytĺkaných okien. Tam ich ľudia nepovybíjajú. Nemajú
         takých kameňov.
   </p>
   <p>
    *
   </p>
   <p>
    Ak vybíjajú, myslia na nás, na susedov. A my sme za záclonou a modlíme sa ruženec.
   </p>
   <p>
    *
   </p>
   <p>
    Prejde zemetrasenie a ľudstvo musí žiť ďalej. Presypú sa vulkány a vždy sme nepochovaní.
   </p>
   <p>
    *
   </p>
   <p>
    Celý život človek kríva. A je chuť ísť ďalej.
   </p>
   <p>
    *
   </p>
   <p>
    Storočí je veľa. Pre nové a nové stvorenia.
   </p>
   <p>
    *
   </p>
   <p>
    Krajín je všade dosť pre Bibliu. Slovo Božie má kde žiť.
   </p>
   <p>
    *
   </p>
   <p>
    Ideme do Božích priestorov. Sme vo svätyni. S oblokmi do neba.
   </p>
   <p>
    *
   </p>
   <p>
    Boh položil na naše plecia svoje hranice. Dal nám silu, aby sme žili.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e803">
       </a>
       Sme v Božom hlase
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Boh je vždy pohotový pre nás. To nesmieme zameškať. Zarobíme. Banky sú otvorené.
   </p>
   <p>
    *
   </p>
   <p>
    Dážď, keď padal, neušla pred ním ani jedna tráva. Mravček je vždy v šumote lúk.
   </p>
   <p>
    *
   </p>
   <p>
    Ani dážď neporaní, ani šumot lúk. Tie malé stvorenia to nebolí a človek sa bojí človeka.
   </p>
   <p>
    *
   </p>
   <p>
    Na krížovej ceste jeden druhého nezdvihneme. Išli druhí. Aj nás hodili o zem.
   </p>
   <p>
    *
   </p>
   <p>
    Keby nám pribíjali klincami ruky, sedem sluhov by sme chceli mať. A kričať: Kde ste!
   </p>
   <p>
    *
   </p>
   <p>
    A hľa, Kristus k Otcovi nebeskému zdvihol ruky na kríži. A mal ich pribité.
   </p>
   <p>
    *
   </p>
   <p>
    Iných rúk na Golgote nebolo. Tých sedem sluhov. V pašiách o tom spievame každý rok.
   </p>
   <p>
    *
   </p>
   <p>
    Ježišu, dotýkaj sa všetkých, ako sa nás každý dotýka. Máme to za tvoj dotyk.
   </p>
   <p>
    *
   </p>
   <p>
    Keď pýtaš hlt vody, aj s pribitými rukami ti povieme: áno. Keď nám ho nik nedá.
   </p>
   <p>
    *
   </p>
   <p>
    Človek môže prísť k nám do dvora ako veverička pre oriešok. Dáme mu ho. Aj keď nám nikdy
         nedal kus chleba.
   </p>
   <p>
    *
   </p>
   <p>
    A príde horšie ako človek. V ekonómii výkyvy. Sme na smetisku. Neoblečení ani svetrom. A
         snehy idú.
   </p>
   <p>
    *
   </p>
   <p>
    Kde znášať ťarchu života? Tam, kde z úst Božích čujeme: Vezmi svoj kríž.
   </p>
   <p>
    *
   </p>
   <p>
    A čo máme robiť? Trpieť. To má byť naše drahé slovo. Sme v Božom hlase.
   </p>
   <p>
    *
   </p>
   <p>
    Kto opatruje kvety, vie, i slabé chcú dať vôňu. A stará sa o ne. Robí, ako Boh naň
         hľadí.
   </p>
   <p>
    *
   </p>
   <p>
    Tak hľadíme i my, keď je okolo nás dážď a šumot lúk. Robia, čo im Boh dal.
   </p>
   <p>
    *
   </p>
   <p>
    Ako celá príroda je jedným speváckym zborom, aj ľudstvo je takým zborom.
   </p>
   <p>
    *
   </p>
   <p>
    V celom zbore nie každý spevák má pekný hlas.
   </p>
   <p>
    *
   </p>
   <p>
    No v hudbe Božej aj menej rozmajrií príde na stôl do vázy. A sladké budú.
   </p>
   <p>
    *
   </p>
   <p>
    Husličky i o jednej strune naplníme ústami. A spieva sa.
   </p>
   <p>
    *
   </p>
   <p>
    Boh je pohotový pre nás. Sme v Božom hlase. To je zárobok. So zamestnanými i s
         nezamestnanými.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e893">
       </a>
       Malé a veľké dni
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ideme k Pánu Bohu. Je bohatstvo večnosti. Je slávnosť. Je dosť miesta.
   </p>
   <p>
    *
   </p>
   <p>
    Pán sveta raduje sa pri nás. Nahlas počuť našu fujaru. Pred chvíľou znela zdola.
   </p>
   <p>
    *
   </p>
   <p>
    Ideme zo zeme. Vždy nás ranila. Ani sa nepýtame, bolelo či nebolelo.
   </p>
   <p>
    *
   </p>
   <p>
    No nezavreli sme si oči. Lebo taká je plavba taísť. Ešte a ešte pôjdeme po nej.
   </p>
   <p>
    *
   </p>
   <p>
    Každý okraj lode je rozvidnením. To už poznáme s vlnami morskými.
   </p>
   <p>
    *
   </p>
   <p>
    Stvoriteľovi je naša paluba istotou. Vidíme breh. Bez strachu voláme: náš bude.
   </p>
   <p>
    *
   </p>
   <p>
    Nebojíme sa, že zahynieme. Malá viera dáva malé krídla. Veľká ich dáva veľké.
   </p>
   <p>
    *
   </p>
   <p>
    Tu ťa, Pane, páli láska. Ak nás zabolí svet opustený, pýtame sa: Či by sme mali plakať
         pre teba?
   </p>
   <p>
    *
   </p>
   <p>
    Slzy boli na zemi naše áno. Do neba to áno nás nieslo.
   </p>
   <p>
    *
   </p>
   <p>
    Treba poznať silu vlády. Či mnohým nezvonili v žalároch reťaze?
   </p>
   <p>
    *
   </p>
   <p>
    Tak žijeme. Sú húštiny, dodriapu nás. Je krovie, iba nás škriabe na povrchu.
   </p>
   <p>
    *
   </p>
   <p>
    Na kvetoch nikdy sa včela nezablatí. Roľa opäť rodí, keď vyschne zátopa. Dá misu struku.
   </p>
   <p>
    *
   </p>
   <p>
    Tak sa vznášame k nebu. My aj iní s nami. Kto nám kýva šatôčkou, tiež je náš.
   </p>
   <p>
    *
   </p>
   <p>
    Sedí pri svojich Božích stromoch. O tie lavičky sady sú drahšie a bohatšie.
   </p>
   <p>
    *
   </p>
   <p>
    Chmáry a mračná vždy bežia ďalej. To sú len malé mušky nad vrchami.
   </p>
   <p>
    *
   </p>
   <p>
    Časom čakáme na veľkú silu Božiu, na ten veľký deň. Myslíme na svoje vyhnanstvo.
   </p>
   <p>
    *
   </p>
   <p>
    A Boh v svojom nebi má veľa miesta. Nie je námahou dať nám ho. Máme malé a veľké dni.
   </p>
   <p>
    *
   </p>
   <p>
    No aj malá pomoc Božia je pomocou. Aj kamienok na brehu mora nás zachytí. Má zem pod
         sebou.
   </p>
   <p>
    *
   </p>
   <p>
    Aj z malého utrpenia je svetlo. Sviečočka si ho vzala so sebou do ríše Božej.
   </p>
   <p>
    *
   </p>
   <p>
    Nesfúkol ju vietor. Ten nepríde do neba.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e983">
       </a>
       Prežehnať sa
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď som bol deckom a išla hrmavica, blesky-tresky, čo nás chceli pozabíjať, vždy som sa
         prežehnal.
   </p>
   <p>
    *
   </p>
   <p>
    A kládli na seba kríž i starí. Poludnie s hromom bežalo kolo všetkých.
   </p>
   <p>
    *
   </p>
   <p>
    Mohlo nás to aj zasiahnuť, aj zgniaviť. Ale vrásky sme od toho nemali.
   </p>
   <p>
    *
   </p>
   <p>
    Ten svätý úkon sme robili s pohľadom hore. Tak si oddýchlo naše bremeno.
   </p>
   <p>
    *
   </p>
   <p>
    A búrka prešla. Stvoriteľ bol viditeľný. Nielen pre nás. Pre všetkých. Dom pri dome.
   </p>
   <p>
    *
   </p>
   <p>
    Videl svoje strechy; aj našu, ako ju má vtáctvo z okolia iných dvorov. Sú nezakázané.
   </p>
   <p>
    *
   </p>
   <p>
    Nech by bol sused všelijaký, jeho holub nehrozí nám, nie je nebezpečný so zaťatou
         päsťou.
   </p>
   <p>
    *
   </p>
   <p>
    Taký vták nepozerá, čo po nás ostalo pred naším prahom, ale čo ostalo po Pánu Bohu.
   </p>
   <p>
    *
   </p>
   <p>
    Keď zomrie chudobný človek, kto bude pozerať, čo po ňom nájde, keď nič nemal! Prežehnal
         sa a zomrel.
   </p>
   <p>
    *
   </p>
   <p>
    A jednak mal chudobu. Izba nebola prázdna. Bol v nej Ježiš. A chamtivci ho nenašli.
   </p>
   <p>
    *
   </p>
   <p>
    Nenašli rozletené zvony. Zvonil zo svojej veže. Zvonenie bolo počuť. A počuť ho ďalej.
   </p>
   <p>
    *
   </p>
   <p>
    Bohatý tiež si môže povedať: Niet menej krížov. A je na nich jeho prach.
   </p>
   <p>
    *
   </p>
   <p>
    Každý by najradšej komusi povedal: Odneste to preč. Ale komu? To nie je kopa sena, pre
         hltača ohňa.
   </p>
   <p>
    *
   </p>
   <p>
    Máme mnoho dobrodenia od Boha. Slnko pomáha. Ale slnko je len malou hŕstkou k tomu, čo
         nám Stvoriteľ prestrel na stôl.
   </p>
   <p>
    *
   </p>
   <p>
    Slnko sa nedá namaľovať na strom. Ale slivke vie dať belasú farbu neba.
   </p>
   <p>
    *
   </p>
   <p>
    Tak podelil Boh všetkému stvoreniu svoju prácu. A človeku povedal: Choď na moju
         oberačku.
   </p>
   <p>
    *
   </p>
   <p>
    A ideme. No do cesty nám prídu i slabí ľudia, pri pozeraní na strom i pri oberačke.
   </p>
   <p>
    *
   </p>
   <p>
    Stane sa, že človek s človekom sa zle rozišiel. Je hromobitie, ale hrom ešte neudrel.
         Treba sa prežehnať.
   </p>
   <p>
    *
   </p>
   <p>
    Aj vtedy, keď do nedele vstupujeme s darmi. Vráťme sa k nahnevanému, aby aj on do nej
         vstúpil.
   </p>
   <p>
    *
   </p>
   <p>
    A vstúpi kratučkou modlitbou. Položíme na seba kríž.
   </p>
   <p>
    *
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1075">
       </a>
       Svetlo
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Často sa stáva, že temnoty, akoby sme ich oberali zo stromu, naplnia zásobou naše
         komory.
   </p>
   <p>
    *
   </p>
   <p>
    Človek chce svetlo. Je mu dobrý i jeden lúč z neba, keď noc je parohatá.
   </p>
   <p>
    *
   </p>
   <p>
    My vidíme, ako človek vidí. A svetlo duše nám svieti ďalej ako pohľad ľudský.
   </p>
   <p>
    *
   </p>
   <p>
    Duša je chrámom Božím. V chráme vidíme, ako nám svietia ďaleké svety.
   </p>
   <p>
    *
   </p>
   <p>
    Modlievame sa to, z čoho pozostávame, v činnosti Božej. To nás pozdvihne na ruky našej
         duše.
   </p>
   <p>
    *
   </p>
   <p>
    Duša si opatruje večnú jar. Jej láskou sa modlíme.
   </p>
   <p>
    *
   </p>
   <p>
    A aké sú chvíle temravy? Tajné. Chce byť búrka. Ešte nie je. Naše nebo ide zatemniť
         ukrutánsky vták. Chmúrava.
   </p>
   <p>
    *
   </p>
   <p>
    Je bralo. Je mnoho brál. Silnejú, jedno pred druhým. Idú sa zvaliť.
   </p>
   <p>
    *
   </p>
   <p>
    Je priepasť. Jej tvrdosť je i v malých kamienkoch. Sú zabité smaragdové svetielka.
   </p>
   <p>
    *
   </p>
   <p>
    A zastaví sa Pán neba i zeme na prahu našej noci. A pýta sa: Ide búrka?
   </p>
   <p>
    *
   </p>
   <p>
    Nejde. Boh je protinoc, Boh je protibúrka. Náš Vladár svetla je harmóniou.
   </p>
   <p>
    *
   </p>
   <p>
    Má nebo. Jeho hudba znie. Vidíme ju.
   </p>
   <p>
    *
   </p>
   <p>
    Pane, tak sa ti nestratí nikto. Aby nás nebolo o jedného menej. O toho v prachu bez
         svetla.
   </p>
   <p>
    *
   </p>
   <p>
    Rezbár si nájde drevo pre píšťalku. Ona je predpieseň ľudského rodu pastierskych kráľov.
   </p>
   <p>
    *
   </p>
   <p>
    V tých diaľavách sú vybielené domy, aby svietili. Hrady zo šípkových ruží.
   </p>
   <p>
    *
   </p>
   <p>
    A keby sa stratilo z ich okolia svetlo slobody, ich ruky sú vzopäté. Nezhasnú.
   </p>
   <p>
    *
   </p>
   <p>
    Tak ticho vynesieme na pole zažaté kahance, že ani byľka sa im nevyhne.
   </p>
   <p>
    *
   </p>
   <p>
    A keby nie kráľovský hrad, ale chudobné chalupy prišli nám v ústrety, budú v našom
         pochode.
   </p>
   <p>
    *
   </p>
   <p>
    Svetlo patrí i do malej chaty. Stráži ho Stvoriteľ.
   </p>
   <p>
    *
   </p>
   <p>
    A krajina bude veľká aj z omrvinky.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1165">
       </a>
       Dožinky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Usmievavý je deň vďakyvzdania. Nie sme nemí pri hovoriacej úrode. V piesni domova.
   </p>
   <p>
    *
   </p>
   <p>
    Deťom hovoríme, čo nás to stálo pohľadov cez oči Pána Boha, aby bolo zrno.
   </p>
   <p>
    *
   </p>
   <p>
    Veď hocikto môže mať kúkoľ. Písmo hovorí, že zlý človek ho donesie. Príde, keď sú ešte
         nepozlátené klasy.
   </p>
   <p>
    *
   </p>
   <p>
    Niekto nám nežičí alebo sa hnevá. To nepovieme o živelnej pohrome. Príroda nie je
         nahnevaná.
   </p>
   <p>
    *
   </p>
   <p>
    Keď vietor láme suché stromy, pozbierame polienka, ešte aj s vďakou za dávne dary. Budú
         zohrievať.
   </p>
   <p>
    *
   </p>
   <p>
    Z ohníka zašumí nám bzukot včiel. Zbierali sladkosť z konárov.
   </p>
   <p>
    *
   </p>
   <p>
    Keď príde z role na stôl chlieb, je v našom vďakyvzdávaní.
   </p>
   <p>
    *
   </p>
   <p>
    No ak predsa len prišla suchota a pole nedalo toľko, ako malo dať, vieme, ako nám vošlo
         do kútika úst trochu plaču.
   </p>
   <p>
    *
   </p>
   <p>
    Vtedy sme išli do lesa, zbierať čučoriedky. Ony sú tiež na našej zemi.
   </p>
   <p>
    *
   </p>
   <p>
    Na kolenách sme boli pred nimi. Aj za to ďakujeme Bohu.
   </p>
   <p>
    *
   </p>
   <p>
    Pri spomienke na to vzopneme ruky. V nich je prosba, aby sme ani my neboli skúpi.
   </p>
   <p>
    *
   </p>
   <p>
    Máme kolo seba blížnych, máme kde bývať. Kto by to nevidel tvárou k vozu zbožia?
   </p>
   <p>
    *
   </p>
   <p>
    Človek, naložený láskou oblohy, ako čln na vode, pokolembá celé svoje okolie.
   </p>
   <p>
    *
   </p>
   <p>
    Keď povieme: Poďte, ústa nás nebolia. Tu sme, kde to povieme.
   </p>
   <p>
    *
   </p>
   <p>
    Veď sme nehľadeli len my, ako nám pole dozrieva. Boh ho dal pre všetkých.
   </p>
   <p>
    *
   </p>
   <p>
    Keby nedal strom ovocia, čo povieme? Iba to, že sme neboli pri ňom, keď sme tam mali
         byť.
   </p>
   <p>
    *
   </p>
   <p>
    Jeseň prišla bez nás. A s opadaným lístím zem nezbohatne.
   </p>
   <p>
    *
   </p>
   <p>
    Či ide vetríček, či silný vietor kolo nás, my musíme šumieť, alebo triasť sa.
   </p>
   <p>
    *
   </p>
   <p>
    Má nás každý vidieť s modlitbou na ústach, keď slnko zapadá.
   </p>
   <p>
    *
   </p>
   <p>
    Také majú byť dožinky. Nie sme nemá pieseň domova.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1255">
       </a>
       Festival
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ak ideme na slávnosť, ktorá sa chveje rodnou kolískou, potrebný je duch.
   </p>
   <p>
    *
   </p>
   <p>
    Nohy nás nebolia ísť ďaleko. Vidíme zástavy. Hrejú rodiskom.
   </p>
   <p>
    *
   </p>
   <p>
    Čakáme a dúfame, že po slze, zhasnutej doma, stretneme sa na dobrej púti s priateľmi.
   </p>
   <p>
    *
   </p>
   <p>
    Posvätný je ten priestor. Akoby bol kamenným slovenským chrámom. Dolu klobúk.
   </p>
   <p>
    *
   </p>
   <p>
    Pozdravujeme sa srdcom krajiny rodnej. V jej hrejivej hĺbke, i v jej nedokončenosti.
   </p>
   <p>
    *
   </p>
   <p>
    Všetko nás privinie, čo tu počuť a vidieť. Tak sme prišli z drahej otčiny.
   </p>
   <p>
    *
   </p>
   <p>
    Nevoláme sa stratenými. Nie sme z údolia strachu, z cudziny. Nie sme tak pokrstení.
   </p>
   <p>
    *
   </p>
   <p>
    Matka nás kojila na prahu domu. Okolo boli stromy v kvete. A dobrí ľudia.
   </p>
   <p>
    *
   </p>
   <p>
    Tak ideme na slávnosť, k svetelnosti Slovenska. K bohatstvu. Každý rok sme tí istí.
   </p>
   <p>
    *
   </p>
   <p>
    Festival v New Jersey je oslavou slovenskej spolupatričnosti. To sa urobí i pri omši. Z
         ruky do ruky: pokoj vám.
   </p>
   <p>
    *
   </p>
   <p>
    Program je z oblohy nebeskej. Tak sa usmieva Pán Boh a Slováci. Sme od rodu.
   </p>
   <p>
    *
   </p>
   <p>
    Dedičstvo otcov nás prinieslo zo všetkých strán. A sú stánky domáceho génia. Od
         vyšívaných čipiek až po rozmajriu.
   </p>
   <p>
    *
   </p>
   <p>
    Boh nám natiahol hodiny. Mládež krásne tancuje, spieva, tľapká do taktu neba.
   </p>
   <p>
    *
   </p>
   <p>
    Pane Bože, vieš pekne zvŕtať. Naše tlieskanie je modlitbou. Keby bol Adam s Evou
         tancoval v raji, neboli by mali kedy myslieť na jablko.
   </p>
   <p>
    *
   </p>
   <p>
    A keď tu tlieskame, pridáme sa k modlitbe.
   </p>
   <p>
    *
   </p>
   <p>
    Bolo nám treba prísť, aby tí, čo tancujú, pekne tancovali v Božom náručí. Či tak nebolo
         v Káne na svadbe?
   </p>
   <p>
    *
   </p>
   <p>
    Kto sa tu chcel potešiť, priviali ho sem blankyty k slovenským brehom.
   </p>
   <p>
    *
   </p>
   <p>
    Sme na člne domova. A nemáme iný vietor pre plachty.
   </p>
   <p>
    *
   </p>
   <p>
    Chceli sme úsmev. Bolo ho plno. Tak bude vyzerať sloboda.
   </p>
   <p>
    *
   </p>
   <p>
    Slovenský festival bol krásny. Pán Boh meno Slovák nevzal do úst nadarmo.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1345">
       </a>
       Aj tichým krokom
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Zápasiť treba o celé bytie. Keď o celého seba, tak o celú slobodu. Aj tichým krokom.
   </p>
   <p>
    *
   </p>
   <p>
    Neobzerajme sa, kde sú druhí. V šomraní sa šomraním neliečime. Keď nehorí svieca, nech
         horí viera.
   </p>
   <p>
    *
   </p>
   <p>
    Zápas nie je ľahký. Žiada úsilie ísť dopredu. Ponad prekážky bojovník ide nepremožený.
   </p>
   <p>
    *
   </p>
   <p>
    Bez kriku. Tak chodil môj otec na roľu, ako k oltáru, kde sa najprv prežehnal.
   </p>
   <p>
    *
   </p>
   <p>
    A pozeral, ako svitá deň. A dobre svital. Bola dobrá robota.
   </p>
   <p>
    *
   </p>
   <p>
    Svitanie je veľkým sľubom. Svietiť bude i pre tých, čo prídu po nás, aby vyhrali svoj
         zápas.
   </p>
   <p>
    *
   </p>
   <p>
    Toto vedomie bolo našou národnou vatrou, keď ešte sme boli len roľníkmi a pastiermi.
         Svietilo na roli i na holiach.
   </p>
   <p>
    *
   </p>
   <p>
    Zvonila prvá ovca. Hneď tá napredu. Tá poslušná. Tá na nezodratých vrchoch.
   </p>
   <p>
    *
   </p>
   <p>
    Cesta k paši bola krátka. A život sa dĺžil. Aj hlas píšťalky. A hlad pod nohami.
   </p>
   <p>
    *
   </p>
   <p>
    Bolo len trocha úsmevu. Posunieme sa. Ďalej bude dobrý pašienok.
   </p>
   <p>
    *
   </p>
   <p>
    Málo dával vrchovatý kraj. A mal pastiersku kolibu. Valasi sa nebáli. Keď im zima bolo,
         šibli do doliny.
   </p>
   <p>
    *
   </p>
   <p>
    A dolu ešte raz bola hora. V sne. Pre krajšie slnko, čo išli za ním. Snívali polohlasne.
   </p>
   <p>
    *
   </p>
   <p>
    Dlho trval život. Medzi vekmi. Orly z neba hľadeli naň. Pre výšky bolo kosodrevie.
   </p>
   <p>
    *
   </p>
   <p>
    Tam žili naši. Aj deti naučili mať tichý krok. Vždy z hôr do večera.
   </p>
   <p>
    *
   </p>
   <p>
    Keď sa ich pýtali: Kde ste? Povedali: Sme doma. Modlievali sa, každý ich videl.
   </p>
   <p>
    *
   </p>
   <p>
    Poutekali do vrchov pred Turkami. Oráč žil z malín.
   </p>
   <p>
    *
   </p>
   <p>
    Ale od Boha mali celé teplo lásky, celú púť k slobode. Nechystať sa na zimu.
   </p>
   <p>
    *
   </p>
   <p>
    To všetko bolo. A nepominulo sa, prešlo do búrky našich čias, do dnešných pomerov
         života.
   </p>
   <p>
    *
   </p>
   <p>
    A my sme v modernej dobe. Na modernej roli, na moderných holiach. Konajme moderne svoju
         robotu.
   </p>
   <p>
    *
   </p>
   <p>
    Nemyslieť na smrť. Nešla by tichým krokom.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1435">
       </a>
       Chudobní
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Blahoslavení chudobní. Ťažko vymedziť, kde je ich miesto. A je u Boha. Pijú nebo mlčky.
   </p>
   <p>
    *
   </p>
   <p>
    Mám bremeno krásy, povie ruža o svojom nebi. Aj naša rozkvitnutá chalupa to hovorí o
         sebe.
   </p>
   <p>
    *
   </p>
   <p>
    Blaženosť nebeská je takým darom Božím na zemi, že je dobrotou i v odrobinkách.
   </p>
   <p>
    *
   </p>
   <p>
    Sú malinké, ale stačia, aby žili. Zrnko maku je šťastným zrnkom na svojej roli.
   </p>
   <p>
    *
   </p>
   <p>
    Ktože by nechcel jestvovať, keby bol aj tenučký ako nitôčka? Byľka trávy trbliece sa v
         rannej rose.
   </p>
   <p>
    *
   </p>
   <p>
    To je zánik sveta, — povie niekto pri pohrebe chudobného, keď nevidí nikoho plakať.
   </p>
   <p>
    *
   </p>
   <p>
    Áno, v bohatstve sĺz ťahá biedny svet svoj život. Je hlad dravcov a chlad v nohách na
         zemi i pod zemou.
   </p>
   <p>
    *
   </p>
   <p>
    Ale my vidíme inak dary chudoby. Boli vyznávači Boží a bola láska ku krížu.
   </p>
   <p>
    *
   </p>
   <p>
    Mučeník prišiel zďaleka. Z katakomb. Nebolo ho na zemi. A narodil sa svätý na aréne.
   </p>
   <p>
    *
   </p>
   <p>
    Pred smrťou neležal na mäkkej smrteľnej posteli. Kľačiačky zomieral.
   </p>
   <p>
    *
   </p>
   <p>
    Modlitba v zotmení bola člnom na preváženie. Vydržal v storočiach. Nestroskotal.
   </p>
   <p>
    *
   </p>
   <p>
    Že umučení nezomierali s pokladmi? Že nemali nič? Naopak, niesli si bohatstvo do neba.
         Majetky, rozdané chudobným.
   </p>
   <p>
    *
   </p>
   <p>
    Tí, čo večne žijú zo strádania, ostali nám tu. Syn Boží povedal, že ich vždy budete mať
         medzi sebou.
   </p>
   <p>
    *
   </p>
   <p>
    Do tejto mušle hľadia i dnes prenasledovaní. Pri uchu ju majú. Z diaľok ju počuť.
   </p>
   <p>
    *
   </p>
   <p>
    Neplačú. Načo plakať, keď idú k Bohu?
   </p>
   <p>
    *
   </p>
   <p>
    Nezomierajú s hnevom. Vojak nekľaje, keď padá v boji.
   </p>
   <p>
    *
   </p>
   <p>
    Divé húsky nič nemajú, ani nevedia, ako dlho budú žiť. A letia ďaleko.
   </p>
   <p>
    *
   </p>
   <p>
    Vieme, koľko míľ je od nás do Washingtonu. I pre bedárov, i pre bohatých. A je rozdiel,
         ako prídu jedni a ako druhí.
   </p>
   <p>
    *
   </p>
   <p>
    Netreba závidieť nikomu nijaký luxusný príchod.
   </p>
   <p>
    *
   </p>
   <p>
    Syn Boží nebál sa prísť na svet. A zem ho privítala senom a slamou.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1525">
       </a>
       Zákruty
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Život nás vedie po cestách, odkedy je človek na nich. Večne sú krivolaké. Raz viac, raz
         menej.
   </p>
   <p>
    *
   </p>
   <p>
    Škrípu cez storočia. Akoby sme išli na súdny deň. Treba nás sácať, hádzať.
   </p>
   <p>
    *
   </p>
   <p>
    Nesieme to málo, čo je na živobytie. A naraz máme rozsypanú krošňu.
   </p>
   <p>
    *
   </p>
   <p>
    Zbierame, čo ostane, čoby len na zub. Pre škovrana. Vznáša sa bez zákrut.
   </p>
   <p>
    *
   </p>
   <p>
    A nesieme ďalej svoju nošu. Je plnšia o zákrutu.
   </p>
   <p>
    *
   </p>
   <p>
    Míľniky idú s nami. Sú často krížmi. Koho vyšmarí cesta, ľahko na nich odvisne.
   </p>
   <p>
    *
   </p>
   <p>
    A úskalia sa priblížia. Z jednej strany. Z druhej strany je priepasť, s jamou pre
         pohreb.
   </p>
   <p>
    *
   </p>
   <p>
    Potom noc vyzerá ako náš priateľ. Dá nám pokrývku. Napiť sa tmy a zakryť sa.
   </p>
   <p>
    *
   </p>
   <p>
    To všetko sa deje tak, ako sa hýbeme vo svojom vonkajšom i vnútornom jestvovaní.
   </p>
   <p>
    *
   </p>
   <p>
    Sme z tela a z duše. Čas si nás premieta na dlaniach mozoľov, i na tom, čo vnútorne
         vidíme.
   </p>
   <p>
    *
   </p>
   <p>
    Svety viac chcú byť svetmi. Tŕne, keď sú aj tŕňmi, ale nebo chce byť nebom.
   </p>
   <p>
    *
   </p>
   <p>
    Na našom dvore nechá pamiatku po sebe zvädnutý kvietok. Ozdoboval trávnik. I suchý peň.
         Mal pre nás tôňu.
   </p>
   <p>
    *
   </p>
   <p>
    No ľudia prišli k našim dverám ako k zákrute. Niektorí aj vrazili čelom do domu.
   </p>
   <p>
    *
   </p>
   <p>
    Ale našli sa takí, čo im boli hviezdy nad chudobnou strechou milé, až ľudské.
   </p>
   <p>
    *
   </p>
   <p>
    Prišli aj trpiaci. Preskakovali hory, kým nás našli. A našli nás.
   </p>
   <p>
    *
   </p>
   <p>
    A hlásili sa i zúfalci života, čo nemali chuti chovať už ani jedno kurča. Zabili sme
         vykŕmenú hus.
   </p>
   <p>
    *
   </p>
   <p>
    Ak zablúdili takí, čo si nikde neoddýchli, povedali sme im: Majte prázdniny! Dali sme im
         dom celý.
   </p>
   <p>
    *
   </p>
   <p>
    Takých všelijakých, pokorných i nezbedných, pozbieral Boh po svete a podarilo sa mu
         poslať ich k nám.
   </p>
   <p>
    *
   </p>
   <p>
    Na svojich zákrutách pijeme z Božieho pohára a Boh z nášho.
   </p>
   <p>
    *
   </p>
   <p>
    Pocestný vždy sa neuderí, keď cesta k nám má prudké záhyby. Batoh sa mu nerozsype.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1615">
       </a>
       Priatelia
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Priateľ je človek z človeka, papršlek z papršleka, domček z domčeka. Vojsko nie na
         ústupe.
   </p>
   <p>
    *
   </p>
   <p>
    Buďme šťastní pri šťastných. Porozumieť sa, prísť s obetou, slúžiť si, zbratať sa pred
         každým hltom vody.
   </p>
   <p>
    *
   </p>
   <p>
    Nie je ťažko nájsť sa. Svet je kúskom ostrova tam, kde nám vzduch chutí.
   </p>
   <p>
    *
   </p>
   <p>
    Rastú aleje, kvitnú promenády. Ľudia sú čarovným prútikom, zohrievajú sa.
   </p>
   <p>
    *
   </p>
   <p>
    Vidíme ružu. Ona chce viac ruží. My ešte viac.
   </p>
   <p>
    *
   </p>
   <p>
    Báseň je ešte nenapísaná. A bude básňou. Vylezie na každý strom ako chlapci. Deti sú
         nevinné.
   </p>
   <p>
    *
   </p>
   <p>
    Tu sú všetko priatelia, všetci spokojní ľudia. Až dojem máme, že nie sú hriešni.
   </p>
   <p>
    *
   </p>
   <p>
    Z Božích očí sme. Sú tu mnohí neznámi. Nám. Ale Bohu nie. Chodíme dookola, v kruhu
         nebeskej zeme.
   </p>
   <p>
    *
   </p>
   <p>
    Ohnivká lásky nás spájajú. Prechádzka je riekou. Neutopíme sa. To by bol útek srdca.
   </p>
   <p>
    *
   </p>
   <p>
    Vždy sa vraciame. Počujú všetci rozhovor všetkých. Je to hudba. Ruky na každej strune.
   </p>
   <p>
    *
   </p>
   <p>
    Priateľov nemožno obísť ako záhradu bez polievania. Nie sme Bohu cudzí. Má pohľad na
         nás.
   </p>
   <p>
    *
   </p>
   <p>
    Stvoriteľ sa nepýta, kto je kto. Svet je modlitbou na Božích kolieskach. Slávik v speve.
   </p>
   <p>
    *
   </p>
   <p>
    Najprv nám ide úsmev na ústa. Je sladký. Potom ho dáme ďalej. Je ešte sladší.
   </p>
   <p>
    *
   </p>
   <p>
    Vetrík ho roznáša. Má kde. Má neobmedzenú slobodu. Všade má cestu.
   </p>
   <p>
    *
   </p>
   <p>
    Chudobní nechýbajú. A nedostanú málo. Ovzdušie lásky. To je viac ako priehrštie zlata.
   </p>
   <p>
    *
   </p>
   <p>
    Vidíte, i krok malého človeka je začiatkom sveta. Ponor do hĺbky môže byť čoraz väčší.
   </p>
   <p>
    *
   </p>
   <p>
    Kráčať pred tvárou Božou — znamená mať modlitbu. Nesieme ju v láske k bratstvu.
   </p>
   <p>
    *
   </p>
   <p>
    Tak sme na pomoci všetkým. Keď nie orchestrom, aspoň drumbľou.
   </p>
   <p>
    *
   </p>
   <p>
    Každá naša šľapaj je svätyňou. Tušiť ju — bolo by málo. Mať ju — je viac.
   </p>
   <p>
    *
   </p>
   <p>
    Urobíme si aj fotky. Budú na našom stole.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1705">
       </a>
       Obloha
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Duša má oblohu. Doniesli sme si ju z neba. V mihnutí zraku. V šťastnom dolete.
   </p>
   <p>
    *
   </p>
   <p>
    Sme bohatstvom Božích perutí. Štedrosť večných darov vládne. Kmitom Duch Svätý prišiel
         na trón.
   </p>
   <p>
    *
   </p>
   <p>
    Je s nami krajina Božia. Sme posvätným priestorom pre obdarovaných darmi.
   </p>
   <p>
    *
   </p>
   <p>
    To nie je prelet vtákov pod oblokom. Sme Božím hniezdom. Sme sídlom stvoriteľského
         dychu.
   </p>
   <p>
    *
   </p>
   <p>
    Tak stretáme iné duše. Voláme na ne so zloženými rukami. Idú. A prídu. Ešte. Modliť sa.
   </p>
   <p>
    *
   </p>
   <p>
    Poďme k svätcom. Bozkali svätý krížik a dávajú ho bozkať. Pustia nás do dvora.
   </p>
   <p>
    *
   </p>
   <p>
    Hovoria o smrti a myslia na oblohu. Spievajú. Pre druhých ju zachraňujú.
   </p>
   <p>
    *
   </p>
   <p>
    A deti, tie Božie vojská, idú na kvety a zanesú ich do kostola. Tam sídli nebeská
         studňa.
   </p>
   <p>
    *
   </p>
   <p>
    Tento domov je z kvapiek oblohy. Tam sa on začal vodou svätého krstu. Všetci sme z
         tamodtiaľ.
   </p>
   <p>
    *
   </p>
   <p>
    Pre krásu duší. A duše sú krásne. To je aj naša vec. Stretáme sa v Bohu.
   </p>
   <p>
    *
   </p>
   <p>
    Nech neplače svet. Každý môže byť krásny. Nie mágiou, ale bozkaním svätého krížika.
   </p>
   <p>
    *
   </p>
   <p>
    Obloha je odkrytá. Vždy viditeľná. Smädná do všetkých storočí.
   </p>
   <p>
    *
   </p>
   <p>
    Je kolo celej zeme. A nám netreba ísť kolo celej zeme. Len byť na svojom mieste.
   </p>
   <p>
    *
   </p>
   <p>
    Máme i také slovo pred ňou, že vieme rozkázať aj žiaľu. Ona ho zotrie.
   </p>
   <p>
    *
   </p>
   <p>
    Keď hrmením mraky kričia na zem, pošle nám slnko. A posadí sa ticho pri nás.
   </p>
   <p>
    *
   </p>
   <p>
    Rozprávky o zakliatych princeznách sú len v našom slzavom údolí. Zakliatych v nebi niet.
   </p>
   <p>
    *
   </p>
   <p>
    Obloha je našou roľou. Zo zrnka je klas pre hladné duše.
   </p>
   <p>
    *
   </p>
   <p>
    Úsmev je obrázkom oblohy. Sadne i na najslabšie stebielko. Nezlomí ho.
   </p>
   <p>
    *
   </p>
   <p>
    Lámať život ľudský? Nie. Keby bol akokoľvek slabý, nebo to nedokáže.
   </p>
   <p>
    *
   </p>
   <p>
    Niet zrážky, niet vykoľajenia tam, kde nebo má v ruke volant.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1796">
       </a>
       Kríž
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Do srdca vždy nás niečo bodne. A bolí. Sme ako smutné vŕby so spustenými konármi.
   </p>
   <p>
    *
   </p>
   <p>
    Akoby stromy mohli za svoju náturu. Ale im nekázal Pán Boh: Vezmi svoj kríž! Nám to raz
         navždy povedal.
   </p>
   <p>
    *
   </p>
   <p>
    A to je to, čo inak má bolieť. Boží prst sa ťa dotkol a bolesť je iná. A inak ju vidíš.
   </p>
   <p>
    *
   </p>
   <p>
    Ležíš? Boh ti povie: Vstaň, fialôčka moja. Strážil som ťa celú zimu. Treba si osviežiť
         aj telo.
   </p>
   <p>
    *
   </p>
   <p>
    Pôjdeš na truskavky. Kľakneš si pri nich, lebo tak sa zbierajú. To nebolí, keď Boh dal
         nás kľačať.
   </p>
   <p>
    *
   </p>
   <p>
    Azda iné bolí. Hrozí nám tvrdá zem i tvrdosť hromov. Tak ideme z piesne do piesne.
   </p>
   <p>
    *
   </p>
   <p>
    A jednak blankyt nás zaodieva.
   </p>
   <p>
    *
   </p>
   <p>
    Lenže človek hľadí aj inde, nie na nebo. A hneď nás zhrbí bremeno zeme.
   </p>
   <p>
    *
   </p>
   <p>
    Tak svoju odvrátenú tvár položíme na vlastný kríž. Nie je na Božom pleci. Len nás tlačí.
   </p>
   <p>
    *
   </p>
   <p>
    Ale milosrdenstvo Božie priloží zlatý kľúč k nášmu srdcu. Nie raz, toľko ráz, koľko je
         krížov.
   </p>
   <p>
    *
   </p>
   <p>
    A keď chodíme kolo bodliakov, dobrota nebeská pridá k nim svoje. Aby nás pichali. Vezmi
         svoj bodliak.
   </p>
   <p>
    *
   </p>
   <p>
    Myslíme, že sme v objatí slabých síl? A ruženček objíma naše ruky. Pevne. Treba sa ho
         držať.
   </p>
   <p>
    *
   </p>
   <p>
    Aj srdce sa dakedy topí v tme. Ale cesta srdca je vždy ísť z tmy von, ísť hore, ísť
         vyššie. Vezmi svoje výšky.
   </p>
   <p>
    *
   </p>
   <p>
    Orly sa neplašia, keď idú vzletieť. Vysokých horizontov sa neboja.
   </p>
   <p>
    *
   </p>
   <p>
    Ani ty sa neľakaj neba, keď ta putuješ. Vždy a vo všetkom ti nevyhovuje tvoja zemská
         chata.
   </p>
   <p>
    *
   </p>
   <p>
    Tak sa obzri za lepšou chalupou. Kristus sa dosť obzeral a mal na konci len jednu; kríž.
   </p>
   <p>
    *
   </p>
   <p>
    Bolestne to prijali aj apoštoli, čo zanechali všetko a išli za ním.
   </p>
   <p>
    *
   </p>
   <p>
    Keď sa utiahli po smrti na kríži, aby sa skryli, nebol na ich kvetoch ani rubín rosy.
   </p>
   <p>
    *
   </p>
   <p>
    A jednak tak vysoko ostal ten kríž, že ho celý svet vidí.
   </p>
   <p>
    *
   </p>
   <p>
    Viete, koľko je to krížov? A prečo sú dobré Kristovi? Pretože sú naše.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1886">
       </a>
       Láska k národu
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Boh má dom v našom národe. Keď kto príde k nám, tešíme sa s každou dušou.
   </p>
   <p>
    *
   </p>
   <p>
    Stretáme sa tam, kde je Pána Boha chodník. Láska je, keď naň hľadíme posvätne.
   </p>
   <p>
    *
   </p>
   <p>
    Vieme, od koho máme sviatočný oblek. Je moc na nebi, ktorá povedala: Milovať budeš.
   </p>
   <p>
    *
   </p>
   <p>
    A búši nám srdce v celom dome. Naše obloky sú otvorené celému svetu.
   </p>
   <p>
    *
   </p>
   <p>
    Či je jar kolo nás, či jeseň, nebo vie svoju reč. Aj ľady ju počujú.
   </p>
   <p>
    *
   </p>
   <p>
    Keby sa na záhonoch ukázal pleveľ, potom, keď príde čas, na Božom dvore do ohňa s ním!
   </p>
   <p>
    *
   </p>
   <p>
    Keby kolo našej úvrate zatarasil sa prameň s vodou, i pod zemou má silu, nájde si otvor,
         bude rozdávať vlahu.
   </p>
   <p>
    *
   </p>
   <p>
    To je tak, ako keď svätec žil a mal v ruke chlieb; rozdáva ho i po smrti.
   </p>
   <p>
    Či naši mučeníci doma v žalároch sa nemodlia? Boh je skrytý v ich ústach.
   </p>
   <p>
    *
   </p>
   <p>
    Slovenský chlieb, ak ho máme aj poskromne, aj málo, i vtedy chutí.
   </p>
   <p>
    *
   </p>
   <p>
    Taký máme i chlieb duše. Predavačka slovenských kníh nepredá všetky exempláre, a predsa
         volá k svojmu stánku: Chutí mi Slovensko.
   </p>
   <p>
    *
   </p>
   <p>
    Láska k rodu je taká. Kto tento šiator postavil, ruky ho neboleli.
   </p>
   <p>
    *
   </p>
   <p>
    Otčina drahá, tvoj šuhaj hvízdne na dvoch prstoch. A hore valašku! Máme svoj odzemok, aj
         keď nám dom zhorel.
   </p>
   <p>
    *
   </p>
   <p>
    Sme nepohorelci. A budeme takí, aj keby celý svet znova horel. Nebudeme nikdy bedármi.
   </p>
   <p>
    *
   </p>
   <p>
    Nezotlelo nič z Tatier, ani z hradu na Devíne a neostal tam popol ani vtedy, keď sa nad
         nami kadilo tisíc rokov.
   </p>
   <p>
    *
   </p>
   <p>
    Dlho sa spievala pieseň „Roste, nebesia“, kým Advent vyslal k nám z blankytu strely.
   </p>
   <p>
    *
   </p>
   <p>
    Bože, tú pieseň ani dnes drak nezmárni a klások príde na roľu, keď pôjde okolo nás nebo.
   </p>
   <p>
    *
   </p>
   <p>
    Modlite sa a spievajte si o slobode. Tak káže Božie náručie, ktorým je naša otčina.
   </p>
   <p>
    *
   </p>
   <p>
    Sme rodná hruda. Nie sme hlavybolenie. Duch orie.
   </p>
   <p>
    *
   </p>
   <p>
    Boh je v svojom príbytku.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1974">
       </a>
       Naša cesta
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ideme k večnosti. Ideme tak, ako sa nedá prestať ísť. V knihe vôle Božej listujeme.
   </p>
   <p>
    *
   </p>
   <p>
    Všetkých mená máme. Sú v našom storočí. Z mora nechýba kvapka. Ani zo sviečky.
   </p>
   <p>
    *
   </p>
   <p>
    Nevybočíme z cesty. Poblúdený nik sa nenarodil. Tak je narodené evanjelium.
   </p>
   <p>
    *
   </p>
   <p>
    Aj po kameňoch ide pastier za ovečkami. A dostane sa k mozoľom chudoby. K byľkám.
   </p>
   <p>
    *
   </p>
   <p>
    Boh mal tu raz svojho Syna, raz apoštolov, raz Františka a iných. Mal bylinky, nebom
         živené.
   </p>
   <p>
    *
   </p>
   <p>
    Stvoriteľ chce nás všetkých. Nemusíme mu povedať: Pane. — Kroky robiť, kroky.
   </p>
   <p>
    *
   </p>
   <p>
    Pašienky naše sú pašienkami umučeného Krista. Preto neostal sám v ukrižovaní.
   </p>
   <p>
    *
   </p>
   <p>
    Máme jeho korunu z hlavy. Aj z tela rany. Na tých lúkach zbierame kvietky pre Veľký
         piatok.
   </p>
   <p>
    *
   </p>
   <p>
    Večnosť je veľká mladosť lúk. I jeden kvietok by jej bol dosť. Jeden úsmev Boha.
   </p>
   <p>
    *
   </p>
   <p>
    Privíta naše duše, kto nás stvoril. Povie: prišli ste za svetlom môjho Syna.
   </p>
   <p>
    *
   </p>
   <p>
    Nebolo nám možno vybočiť. S ukrižovaním boli poklady. My pri nich, my utrápení, my
         umučení.
   </p>
   <p>
    *
   </p>
   <p>
    Kto padol pod krížom, nebolel ho úder. Nebol z tohto sveta.
   </p>
   <p>
    *
   </p>
   <p>
    Hľadáme Boží obraz od človeka k človeku. Je nás mnoho a je krížov mnoho.
   </p>
   <p>
    *
   </p>
   <p>
    Keď striehnu na nás zástupy, povieme im: Milujte, ako nebo miluje vás.
   </p>
   <p>
    *
   </p>
   <p>
    Z našich úst to znie. Tým chorým. Tým slepým, hluchým, nemým. Do ich krajín voláme:
         Odpúšťať hriechy.
   </p>
   <p>
    *
   </p>
   <p>
    Celý svet sme zanechali, do omrvinky. Teda aj hriechy v ňom. Nemáme ľútiť za ničím.
   </p>
   <p>
    *
   </p>
   <p>
    Bože, si náš. Tak si spievame, my lístok zo stromu, až do mora. Na mori si ty.
   </p>
   <p>
    *
   </p>
   <p>
    Povedal si, že nás budú prenasledovať. A to nás bude sprevádzať do nebeského domova.
   </p>
   <p>
    *
   </p>
   <p>
    Keď nás zastavia, nie sme zastavení. Keď nás zabijú, nie sme zabití.
   </p>
   <p>
    *
   </p>
   <p>
    Ideme do večnosti tak, ako sa nedá prestať ísť.
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e2064">
       </a>
       Dary Božie
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Šťastný je človek, keď pochopí, čo má od Boha. Rastie smerom k nebu. Tak sme stvorení.
   </p>
   <p>
    *
   </p>
   <p>
    Nesúhlasíme, aby sme neboli ako stromy, ale ako tŕstie. Že nechceme šumieť, ale chvieť
         sa naveky. A mať pod sebou močiar.
   </p>
   <p>
    *
   </p>
   <p>
    Hrdličky na každý konár vedia zletieť. A hrkútajú si, keď majú pod sebou dobrú zem.
   </p>
   <p>
    *
   </p>
   <p>
    Aj človek je taký, miluje svoju zem. Namiesto lásky chcieť iné, je chcieť menej.
   </p>
   <p>
    *
   </p>
   <p>
    Čím by sme si nahradili jar, keby sa nám prvosienky nepáčili? Čím by bola otčina, keby
         nebolo v nej Boha?
   </p>
   <p>
    *
   </p>
   <p>
    Dnes neplačeme, ani zajtra nebudeme. Vždy príde Boh. Žalmy z knihy nikdy nám neodídu.
   </p>
   <p>
    *
   </p>
   <p>
    Keď ideme na banket, nemusíme chmáram povedať: Odíďte!
   </p>
   <p>
    *
   </p>
   <p>
    Modlí sa oráč popred náš dom, keď ide s pluhom na roľu. Stvoriteľ nepovie vtáčkom: Ticho
         buďte.
   </p>
   <p>
    *
   </p>
   <p>
    Neubudne z potôčka vody, keď ju zvieratká pijú. To by ubudlo z každej nedele svätých
         obrázkov.
   </p>
   <p>
    *
   </p>
   <p>
    Tak zvlažuje Boh naše brehy. My sme to lúkam povedali.
   </p>
   <p>
    *
   </p>
   <p>
    Vieme, aké sú ťažké stromy. A včielka ich odnáša so sebou do úľa. Boh má taký záprah.
   </p>
   <p>
    *
   </p>
   <p>
    Ruža vzlieta vôňou. V tých krídlach nie sú tŕne. Mohla ruža blúdiť? Boh povie, že nie.
   </p>
   <p>
    *
   </p>
   <p>
    Keby nebola symbolom lásky, dávno by mala iné meno.
   </p>
   <p>
    *
   </p>
   <p>
    Jej rozkvet je hostinou. Pozvaní sme do záhrady, kde panuje. Aby sme mali jej kráľovský
         pocit.
   </p>
   <p>
    *
   </p>
   <p>
    A radi sa postavíme k sebe a hľadíme, ako sme milí, každý každému. Lupienky sa otvárajú.
   </p>
   <p>
    *
   </p>
   <p>
    Viete, kto klope na náš dom? Ten, kto má nebeské starosti o ľalie. Šatí ich.
   </p>
   <p>
    *
   </p>
   <p>
    A počujeme preradostný spev. To sú vtáčky. Tiež ich kŕmi.
   </p>
   <p>
    *
   </p>
   <p>
    Bude šatstva a spevu dosť i v budúcich rokoch. Na hodinu vyhnanstva ani nepomyslíme.
   </p>
   <p>
    *
   </p>
   <p>
    Nebo je veľké v svojich daroch. Strom je od Boha stromom. A ľudstvo je od Boha ľudstvom.
   </p>
   <p>
   </p>
   <p>
   </p>
  </div>
 </body>
</html>
