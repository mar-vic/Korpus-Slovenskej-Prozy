<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2556422">
       </a>
       Mladý svadobník
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Šiel ako by sa k živým nevracal
     <br/>
     má slová pozdravenia detí mŕtvych
     <br/>
     má pozdravenie detí faty morgany
     <br/>
     ja si vás pekne pojmem za svoje
     <br/>
     konečne čas je žiariť
     <br/>
     je tento signál odchodu už odoslaný
     <br/>
     je táto plavba v podrobnejšej mape
     <br/>
     konečne čas je krúžiť
     <br/>
     čas poludnia a ideš s lúčom polárnym
     <br/>
     čas čiernych lesov dušu tvoju rozplače
     <br/>
     vy mu to odpusťte že raz tak blúdil podivne
     <br/>
     hľa človek nevie koľkokrát sa navráti
     <br/>
     <br/>
     Šiel pútnik k moru plný modlitieb
     <br/>
     jediný prišiel k cmiteru
     <br/>
     a básnik okrem nebies nemá podoby
     <br/>
     má obraz nevidím a pozdravujem ho
     <br/>
     má obraz boží nevidím a pozdravujem ho
     <br/>
     pane ja nie som námesačník
     <br/>
     pane ja nie som idiot
     <br/>
     pane ten pútnik číta čas čo má ho voda v oblohe
     <br/>
     pane ten pútnik zmení sa
     <br/>
     pomaly zrejme dieťa
     <br/>
     vidím jak svet sa presypáva v nebesá
     <br/>
     a vody vypijú ho stáročí
     <br/>
     <br/>
     Šiel postilion s novým kvetom lásky
     <br/>
     čo niesol od mora
     <br/>
     šiel lovec vzácnych perál bývať do mora
     <br/>
     a básnik kľačiac píše pozdrav na slnce
     <br/>
     lež slnca ligotavého sa nikdy nezmocní
     <br/>
     len vinári a karbaníci nesú premeny
     <br/>
     a štíhly behún s fakľou
     <br/>
     sprievody strašné sprievody
     <br/>
     <br/>
     Lež mladý svadobník sa nezastavil tam
     <br/>
     vo vetre zdal sa byť kvet jeho príliš modrý
     <br/>
     v tej istej chvíli spieva opäť inde
     <br/>
     v tej istej minúte je tisíc divov dokola
     <br/>
     je rýchly život opojením
     <br/>
     a krása ktorá zapaľuje vesmír
     <br/>
     v tej istej minúte
     <br/>
     <br/>
     Lež mladý svadobník sa hnevá presne na čas
     <br/>
     a hnevá sa na starú lyriku
     <br/>
     vy mu to odpusťte že raz tak vravel podivne
     <br/>
     hľa človek nevie nevie koľkokrát sa navráti
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2517178">
       </a>
       Básnikovi
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="bold">
      <strong>
       I
      </strong>
     </span>
     <br/>
     <br/>
     Z poslednej florentskej jari
     <br/>
     premenily si farbu blaženú
     <br/>
     ale tá prvá dcéra mora
     <br/>
     podobala sa sklamaniu
     <br/>
     z poslednej florentskej jari
     <br/>
     tá prvá dcéra mora
     <br/>
     <br/>
     Ideme k polnoci a vetrom
     <br/>
     to páli snímky fosforeskné
     <br/>
     to všetko uspáva
     <br/>
     ideme k vlasti Vergilie
     <br/>
     ktorý si ruky svoje pomenoval
     <br/>
     čarovným menom po vestálke
     <br/>
     to všetko uspáva
     <br/>
     to páli snímky fosforeskné
     <br/>
     <br/>
     <br/>
     <span class="bold">
      <strong>
       II
      </strong>
     </span>
     <br/>
     <br/>
     Nepredpokladali sme v jej hlase dúhu
     <br/>
     v jej hlase básne ako vesmír
     <br/>
     na papier a na šiju písal sloky
     <br/>
     spútaný naznak básnik
     <br/>
     <br/>
     Vieš že som oslávil večné nepokoje
     <br/>
     nepokoje ako moje ústa
     <br/>
     ktoré ste nemali
     <br/>
     pri vlnobití
     <br/>
     lebo more je ako hora s avionu
     <br/>
     lebo hora je ako priepasť skrze hadov
     <br/>
     a večný pohľad sŕn
     <br/>
     <br/>
     <br/>
     <span class="bold">
      <strong>
       III
      </strong>
     </span>
     <br/>
     <br/>
     Dá v očiach slnko moja hora
     <br/>
     dá v očiach pohľad mora
     <br/>
     dá v očiach chorú pieseň
     <br/>
     dá v očiach krásnu tieseň
     <br/>
     dá v očiach moje rety
     <br/>
     dá v očiach túhu ktorá svieti
     <br/>
     dá v očiach moje šialenstvo
     <br/>
     dá v ústach premien sto
     <br/>
     dá v ústach bozky posledné
     <br/>
     dá moje oči nezbedné
     <br/>
     dá svoje farby najsladšie
     <br/>
     dá svoje piesne najradšie
     <br/>
     dá krásu kolo stromov
     <br/>
     dá krásu kolo domov
     <br/>
     dá moju lásku všetku
     <br/>
     dá dym a cigaretku
     <br/>
     <br/>
     <br/>
     <span class="bold">
      <strong>
       IV
      </strong>
     </span>
     <br/>
     <br/>
     Podobný rozdielu bielych a smutných detí plačem
     <br/>
     ja nikdy necítim tvoje kroky a dnes mladá žena
     <br/>
     s námestia republiky
     <br/>
     koľko detí nebude spať tejto noci
     <br/>
     koho ste vtáci odbehli za vetrom
     <br/>
     s námestia republiky
     <br/>
     ach koľko otvorených okien a zas mladá žena
     <br/>
     v mladosti ešte býva žena neukojiteľne skoro
     <br/>
     pohrebu ponechaná
     <br/>
     s námestia republiky
     <br/>
     konečne píšem báseň žene ktorú nevidím
     <br/>
     konečne píšem báseň deťom ženy ktorú nevidím
     <br/>
     žena ktorá podobá sa poslednej pohľadnici
     <br/>
     s námestia republiky
     <br/>
     lež deti deti tie sa nedočkajú tichých zabití
     <br/>
     ktoré hodiny bijú dopredu a nazpäť
     <br/>
     koho si pochoval Stvoriteľu slnka
     <br/>
     s námestia republiky
     <br/>
     koho si pochoval Stvoriteľu slnka
     <br/>
     pri žene
     <br/>
     <br/>
     <br/>
     <span class="bold">
      <strong>
       V
      </strong>
     </span>
     <br/>
     <br/>
     Kajúce oči markýzy
     <br/>
     zastavenie u Sedmibolestnej
     <br/>
     ale kroky kroky Magdaleny
     <br/>
     prerývaly hĺbku blankytu
     <br/>
     jak ste tak vydržali
     <br/>
     <br/>
     Závoj sa vznášal kolo Sedmibolestnej
     <br/>
     to bola chvíľa holubíc
     <br/>
     závoj bol čierny
     <br/>
     závoj však zakryl oči
     <br/>
     závoj bol čierny ako oči
     <br/>
     <br/>
     <br/>
     <span class="bold">
      <strong>
       VI
      </strong>
     </span>
     <br/>
     <br/>
     Nepredvídali sme slzu na jej fotografii
     <br/>
     toto nás väzní za prelestnej noci svätojánskej
     <br/>
     ako divný Villon ako jej básnik Villon
     <br/>
     nepredvídali sme slzu na jej fotografii
     <br/>
     chlapci ju roznášali a zameňovali s baránkami
     <br/>
     niektorí nás opúšťali ako baránkovia
     <br/>
     <br/>
     Jej fotografiu už nevezmeme do rúk
     <br/>
     mne na nej nezáleží to ma mrazí
     <br/>
     jej fotografiu už nevezmeme do rúk
     <br/>
     leda v hrobe
     <br/>
     lež v hrobe vezmeme do rúk jej fotografiu
     <br/>
     ktorá smutná bola sediac pri nás v retuše
     <br/>
     ako hudobník jeden z nás a to ma mrazí
     <br/>
     <br/>
     <br/>
     <span class="bold">
      <strong>
       VII
      </strong>
     </span>
     <br/>
     <br/>
     Po starej svetovej vojne na Slovensku mladne
     <br/>
     matky nosia od krstiteľnice deti snehové
     <br/>
     pastieri boli podobní ich výške retov
     <br/>
     pozdravovaní tými istými riekami vzduchu
     <br/>
     a básnik o mne nepíše a o nich píše
     <br/>
     s týmito občanmi o slávnosti spieva v okne
     <br/>
     s týmito občanmi reklamuje oči
     <br/>
     lež nikdy sa nenarodí znova človek
     <br/>
     keď večer v lôžku opäť čítam básne
     <br/>
     predo mnou mesto spí a mesto sa kryje tmou
     <br/>
     <br/>
     Jeden planý človek povedal že bude vojna
     <br/>
     nemá čo robiť stúpa po oblakoch avšak na zemi
     <br/>
     zatiaľ čo stretám ho v hĺbke mora
     <br/>
     vždy viacej viacej strácam sa a nemám na čo myslieť
     <br/>
     nechcelo sa mi obdivovať staré kraje
     <br/>
     zbadáte ma kráčať obilím v okolí Trnavy
     <br/>
     ešte to nenastalo nikde
     <br/>
     noci tu bežia ako noci
     <br/>
     ako noci tu bežia dni
     <br/>
     a roľník slovenský má huňu
     <br/>
     ktorého potomok je básnikom novej éry
     <br/>
     sloboda sloboda ó ty si jedinečná
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523075">
       </a>
       Hviezdam
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="bold">
      <strong>
       I
      </strong>
     </span>
     <br/>
     <br/>
     Pastieru čo strážiš tuje
     <br/>
     zbadal si jak vietor duje
     <br/>
     je to plač?
     <br/>
     Sbohom detstvá kde ste stály
     <br/>
     na mňa dýchli dávni králi
     <br/>
     je to plač?
     <br/>
     <br/>
     Stoja hry tam na úvratí
     <br/>
     básnik vraví že sa vráti
     <br/>
     starneme?
     <br/>
     ani búrku nezastaviť
     <br/>
     ani blesky nepozdraviť
     <br/>
     starneme?
     <br/>
     <br/>
     Sbohom sbohom doba lútok
     <br/>
     luna mala veľký smútok
     <br/>
     na tvári
     <br/>
     mračno sterým tokom tečie
     <br/>
     človek však má bôle väčšie
     <br/>
     na tvári
     <br/>
     <br/>
     A keď prchnú s planét uzla
     <br/>
     márnivé a skvelé kúzla
     <br/>
     po hviezdach
     <br/>
     je to pieseň rozochvená?
     <br/>
     sú to oči? je to pena
     <br/>
     po hviezdach?
     <br/>
     <br/>
     <br/>
     <span class="bold">
      <strong>
       II
      </strong>
     </span>
     <br/>
     <br/>
     Jeden mladý chlapec raz sa zmenil podivne
     <br/>
     v 17 rokoch zázračných sa ešte smútok nestratí
     <br/>
     to ma nezdrtí keď vánok prstom pokývne
     <br/>
     viem keď bubny neznejú to nedeľa sa nesvätí
     <br/>
     a keď bubny nezaznejú nedeľa sa nesvätí
     <br/>
     ale mladý chlapec raz sa zmenil podivne
     <br/>
     <br/>
     Moje srdce vzplanulo jak muškátová podoba
     <br/>
     tohto rána vstanúc pávov nevidel som
     <br/>
     neviem či ma dojíma viac dúhovitá ozdoba
     <br/>
     pokorne som odovzdaný novým veršom
     <br/>
     pobožne som odovzdaný novým veršom
     <br/>
     keď mi srdce vzplanulo jak muškátová podoba
     <br/>
     <br/>
     Za chvíľu ma dojímajú osamelé kaktusy
     <br/>
     medzi nimí harmonikár udivil ma poprve
     <br/>
     mal by som mu povedať jak nemá jak má jak musí
     <br/>
     mal by som mať jeho stesk na obrve
     <br/>
     už mám stesk na čele a na obrve
     <br/>
     pretože ma dojímajú osamelé kaktusy
     <br/>
     <br/>
     Práve bledý chlapec o tom šťastí luhá mi
     <br/>
     pozdravujte nové lásky na svete
     <br/>
     dnes je sviatok s najkrajšími dúhami
     <br/>
     modré oči s hviezdami má v kazete
     <br/>
     oči má a sny má večne v kazete
     <br/>
     preto bledý chlapec o tom šťastí luhá mi
     <br/>
     <br/>
     <br/>
     <span class="bold">
      <strong>
       III
      </strong>
     </span>
     <br/>
     <br/>
     Až padáš s tmavých hniezd
     <br/>
     prižeň si ratolesť
     <br/>
     panenka krásna
     <br/>
     až padáš s tmavých hniezd
     <br/>
     panenka krásna
     <br/>
     <br/>
     Bolo by hrozne bez teba
     <br/>
     ach nevracaj sa do neba
     <br/>
     strašlivá chvíľa
     <br/>
     bolo by hrozne bez teba
     <br/>
     strašlivá chvíľa
     <br/>
     <br/>
     Je to hlas hysterický
     <br/>
     zem horí fantasticky
     <br/>
     zabili pannu
     <br/>
     je to hlas hysterický
     <br/>
     zabili pannu
     <br/>
     <br/>
     A pozdravujú stále dym
     <br/>
     podobajú sa šialeným
     <br/>
     polnočné oči
     <br/>
     a pozdravujú stále dym
     <br/>
     polnočné oči
     <br/>
     <br/>
     <br/>
     <span class="bold">
      <strong>
       IV
      </strong>
     </span>
     <br/>
     <br/>
     Ružový chlapče hlás u policie
     <br/>
     ktorý to zlodej kradol zámky
     <br/>
     tých starých cmiterov tak ľúto mi je
     <br/>
     list nesie vietor so stromu a nemá známky
     <br/>
     <br/>
     Hodina tiká tiká
     <br/>
     zabili lunatika
     <br/>
     <br/>
     Na strome v kvete extatickom
     <br/>
     ostal si visieť s prvou kravatou
     <br/>
     spomínam okno v čase heroickom
     <br/>
     spomínam lávku v tôni agátov
     <br/>
     <br/>
     Hodina tiká tiká
     <br/>
     zabili lunatika
     <br/>
     <br/>
     Akosi vädne celá táto alej
     <br/>
     kvety a ešte iné pokusy
     <br/>
     mám ilúzie a tak ďalej
     <br/>
     a najradšej mám naše obrusy
     <br/>
     <br/>
     Hodina tiká tiká
     <br/>
     zabili lunatika
     <br/>
     <br/>
     Konečne nech ťa nepomýli zdanie
     <br/>
     ten pomer k rybám nebol nezdravý
     <br/>
     nikdy som nechcel nič len blahoprianie
     <br/>
     chcel som sa zmocniť predstavy
     <br/>
     <br/>
     Hodina tiká tiká
     <br/>
     zabili lunatika
     <br/>
     <br/>
     <br/>
     <span class="bold">
      <strong>
       V
      </strong>
     </span>
     <br/>
     <br/>
     Veky a doba a časy sa menia a berú si výsluhu
     <br/>
     a môj brat nie je už podobný otcovi pri pluhu
     <br/>
     otcovi pri pluhu
     <br/>
     <br/>
     Podivín zunoval staré hry a nechal osudu stoprvú milenku
     <br/>
     pretože nám novým ľuďom len niekedy dobre mať veselú spomienku
     <br/>
     veselú spomienku
     <br/>
     <br/>
     Niekedy ku starým veršom sa vraciame čo písal na príklad Hlbina
     <br/>
     niekedy ku starým hradom nás vábi a očarí neznámy hrdina
     <br/>
     neznámy hrdina
     <br/>
     <br/>
     Lež za tým prastarým hradom tam dúha sa čímisi očami opája
     <br/>
     a to je nový vek a my sme spievajúc zvolali hujaja
     <br/>
     zvolali hujaja
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504498">
       </a>
       Márii kajúcej
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="bold">
      <strong>
       I
      </strong>
     </span>
     <br/>
     <br/>
     POD ochranu tvojich jasmínov skladáme svoje oči
     <br/>
     oči ktoré sú smutné tie oči ako večernice
     <br/>
     vzdych náš jak ťažký vietor vtákmi oplodený si ty dvanásťhviezdna
     <br/>
     náš hlas ťa ohmatáva cudne na čele jasne lomenom
     <br/>
     na čele ktorému naše čelo sa nepodobá s popolom
     <br/>
     preto ťa prosíme v rúchu Magdaleny hroznej
     <br/>
     s napnutím krásnej pleti bledofialovej vyslyš nás
     <br/>
     <br/>
     Veje smäd skorocelu veje brána morského ticha
     <br/>
     vlám ako zvony hniezdne ako vetev rýchlych poludníkov
     <br/>
     volám sa stratený a nemilovaný a neviditeľný
     <br/>
     svojich 30 rokov spím v navštívení vína horkého
     <br/>
     a hlásim sa k tebe tonúci
     <br/>
     bo závoj tvojich oblastí je tvoja hĺbka rieka Judit
     <br/>
     tvoje najpeknejšie hrdlo obrátené k slnečnici ako labuť
     <br/>
     ty hranou svojou dušu moju na južný vietor obráť
     <br/>
     <br/>
     Veľmi často ťa obklopujú pútnici s morským zrakom
     <br/>
     práve toto pole pšenice ma núti k smútku
     <br/>
     korene ktoré páčia sa pinkavkám a včelám
     <br/>
     korene na ktoré človek položí svoje oči prebodané
     <br/>
     oči ktoré sú hlboké tie oči ako večernice
     <br/>
     aj vy drahý páter vezmite na seba sladké sebamŕtvenie
     <br/>
     oči pod ochranou tvojich jasmínov tie oči pri sviečke
     <br/>
     <br/>
     <br/>
     <span class="bold">
      <strong>
       II
      </strong>
     </span>
     <br/>
     <br/>
     POČUJME hlas slúžky ktorú náhle milosť zasiahne
     <br/>
     jedného večera som po vás zatúžil orchideje
     <br/>
     lebo jej slza v kalichu kvetín vydá modrý zvuk nazpäť
     <br/>
     sú to blahodárne vody Jordánu poprve
     <br/>
     sú to náhle moje básne zabudnuté a detské
     <br/>
     podivuhodné prepelice ťa nesú na krídlach panna
     <br/>
     je to ako jaro ako rybezle ako jakobíni
     <br/>
     spievajú ešte spievajú ustavične spievajú nad hrobmi holubími
     <br/>
     <br/>
     Neupierajme mladosti právo na blúdenie opätované údermi
     <br/>
     právo na sentimentalitu v 17 rokoch zázračnosti
     <br/>
     ale ja muž ktorého si panno šľahla hávom nanebovzatia
     <br/>
     podobám sa pohľadu floty a zbožným rukám markýzy
     <br/>
     preto vráťme sa ach vráťme sa radšej k detinstvu pri kaplnkách
     <br/>
     ó bolesť ktorá krivíš hory čo ich majú pod víčkom v kŕčoch
     <br/>
     lež oná slúžka vydýchla dušu s pokorou pred tebou Nepoškvrnená
     <br/>
     <br/>
     Počujme hlas slúžky ktorú náhle láska zasiahla
     <br/>
     háďa ktorého oči nesvietia háďa ktorého oči mŕtve sú
     <br/>
     ja som ju videl obielenú u boku dlhým dažďom je to panenstvo
     <br/>
     ja som sa vrátil horúci ako chlieb boží je to čistá žena
     <br/>
     je to čistá žena za oknom zaviatym vlasaticou malomocnej
     <br/>
     tie ruže nezhanobte v komore fotoaparátu
     <br/>
     od maličkosti čítavala Hvězdu list paní a dívek
     <br/>
     preto ach verne podobná sebe samej Eva najmodernejšia
     <br/>
     <br/>
     <br/>
     <span class="bold">
      <strong>
       III
      </strong>
     </span>
     <br/>
     <br/>
     POSVÄTENÝ nech je krok kajúcnice medzi olším
     <br/>
     poslednej z bielych kolien krváca kvet majoránu
     <br/>
     kdežto najvyššia láska je ako strašne smutná dýka
     <br/>
     spomeň si panna v Oceánii na penice oblaky a nebo pri lodivodoch
     <br/>
     starám sa o tieto sestry až zblednem budem ako páv
     <br/>
     lebo i slzy sa minú Bože i tento žiaľ z kameniny
     <br/>
     kvapky ktoré ťa uspávaly od polnoci z olejového zrna
     <br/>
     kvapky ktoré ťa uspávaly od polnoci panno raňajšia
     <br/>
     <br/>
     Prenesený na vzdušnú rovinu jej spovedi vraciam sa k sebe
     <br/>
     čia si ty? moje oči ničie môj smútok ničí a ja som ničí
     <br/>
     ostaň mi hlboko v mysli a pamäti uštipnutá
     <br/>
     a rozprávaj mi o cedronských riavach s milosrdným chvením
     <br/>
     mením sa znova na chlapca ihrám sa šaliem
     <br/>
     zatial čo ty si krásna ako voda krásna ako orol
     <br/>
     v tebe sa strácam tebou som vystrelený k večnosti ako holub
     <br/>
     <br/>
     Odpočívaj najkrajšia v hlbokých jamách mojich očných
     <br/>
     spomínaj čo som len teraz prchal od teba tebou plný
     <br/>
     pretože sa menujem nepomenovaný ako more
     <br/>
     ako tá slabá Marion ako piesok pustatiny
     <br/>
     pretože vlasti nemám od mladosti mimo riečnych pár
     <br/>
     a mimo ticha prútov a mimo žalospevu bokov skalných
     <br/>
     odpočívaj najkrajšia v hlbokých jamách mojich očných navždy
     <br/>
     <br/>
     <br/>
     <span class="bold">
      <strong>
       IV
      </strong>
     </span>
     <br/>
     <br/>
     ŠESŤ chlapcov ide do kostola prah a studňa kde plakávala
     <br/>
     jej kvety sú rozličné po jej veľmi veľmi malej tvári
     <br/>
     jej kvety ktoré cítime pri dotyku pravej mihalnice
     <br/>
     už plavými hrdličkami neplatia vaše ňadrá sádrová panna
     <br/>
     kvety ktoré sme milovali tak dávno ako blankyt
     <br/>
     bojím sa milostnice bojím sa plakať nad modrým mestom
     <br/>
     hoci šesť chlapcov sa neprestalo modliť za úrodný dážď
     <br/>
     a tu je moja zmena prst šiestich lunatikov
     <br/>
     <br/>
     Neviete prečo vás vetry milujú hviezdy a tvoja dlaň
     <br/>
     mal som rád dcéry tvoje dlho v mladosti milá moja
     <br/>
     mladosť je ako rukavička ako cigareta milá moja
     <br/>
     dlaň ako sedmikráska kričí a hrozí sa plachému nebu
     <br/>
     vracajú sa mi časy a lásky a kročaje zdávna
     <br/>
     vracajú sa mi kríže ako kryštálové piesne
     <br/>
     ktoré sa dotýkaly obilia sbohom a viac sme nevraveli
     <br/>
     z večera padol nám medzi srdcia neznámy vták
     <br/>
     náhle však noc sa stala krásnou a v nej utonul neznámy vták
     <br/>
     <br/>
     Šesť chlapcov ide do kostola pozdraviť vaše ňadrá panny
     <br/>
     pomodlime sa za zomrelých láskou v 56 poschodí
     <br/>
     šesť panien a šesť chlapcov umieralo na večnosť poézie
     <br/>
     týchto šesť panien shodí vestu na puklú vázu horskú
     <br/>
     odtiaľ je Mária chorá na sedem bolestí
     <br/>
     pri tomto kosatci spomínam si na zelenú oblač
     <br/>
     pri tomto kosatci s roztvoreným čelom plačem
     <br/>
     <br/>
     <br/>
     <span class="bold">
      <strong>
       V
      </strong>
     </span>
     <br/>
     <br/>
     PREDSTAVUJEME ťa panne orleánskej a predstavujeme ťa vysokým avionom
     <br/>
     predstavujeme ťa mlynom na Považí a delostrelcom na Ogadene
     <br/>
     ruky na ktoré sme plakávali v horkých hodinách horeznak
     <br/>
     všetko toto ma postriekalo jedným okom krásna
     <br/>
     na kríž ma pribíjajú čierne lastovice moja krásna
     <br/>
     pretože milujem ťa odcházajúc nebuď mi smutná
     <br/>
     pretože pil som alkohol dnes v loži nebuď mi smutná
     <br/>
     v tomto velebnom tisícročí zdá sa mi jedna blúznivá kamarátka
     <br/>
     <br/>
     Ligoceš sa mi v slnku aby som vyslovil meno Daja
     <br/>
     túto baštu zo slonoviny keď ležím
     <br/>
     aby som vyslovil tvoje hovory v polnočných fjordoch
     <br/>
     preto sa k tebe obraciame z posledného hája
     <br/>
     nie je to cyprus ani palma je to moja slnečná Francia
     <br/>
     jedna zem zvláštna zem europská zem Francia
     <br/>
     predstavujeme ťa panne orleánskej na hlave nosí oblohu
     <br/>
     tvoje nohy spia tvoje obidve nohy vydávajú lesbický šepot
     <br/>
     <br/>
     Pohádala sa s nebom a dokončivšia modlitbu spí
     <br/>
     moje mlčanie na jej rty pôsobí ako vtáčí ples
     <br/>
     tento ples už neuvidíme leda pri brehu ktorý má sväté meno Daja
     <br/>
     všetky polárne lásky pozdravujeme južne od srdca
     <br/>
     všetkých kajúcnikov prosíme odplávajte s oblakmi k svätej panne
     <br/>
     teba prosíme s oblakmi odplávaj k svätej panne
     <br/>
     lebo Mária už spí a Mária je meno nevysloviteľné
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504745">
       </a>
       Národu
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="bold">
      <strong>
       I
      </strong>
     </span>
     <br/>
     <br/>
     Zo zvyku kytice a kvetov bôľ je
     <br/>
     pre plachosť toho národa som smutný
     <br/>
     videl som samé malé deti orlie
     <br/>
     v Tatrách si zamenily farby choré
     <br/>
     lež orol skalný v čiernej hore
     <br/>
     zaplakal tralala
     <br/>
     <br/>
     Kedy sa spustí na roviny
     <br/>
     a nechá výškam slávne zraky?
     <br/>
     Lež komu ešte nehrozí pád iný
     <br/>
     posnáša oblaky a vetry v šiali
     <br/>
     dovolá slnce v zarmútenom žiali
     <br/>
     na skaly tatranské
     <br/>
     <br/>
     <br/>
     <span class="bold">
      <strong>
       II
      </strong>
     </span>
     <br/>
     <br/>
     Závodom lastovičím podobal sa s vlakov
     <br/>
     letún čo letel k tebe s našich zrakov
     <br/>
     ach zvečera si najpeknejšia pátria
     <br/>
     len ja tak dýcham tvoje limby ľalia
     <br/>
     a vidím elektrických vtákov
     <br/>
     <br/>
     Potom jak polmesiac sa zmení tôňou
     <br/>
     nebolo počuť ku nám rodných zvonov
     <br/>
     je stále domovina pre turistov
     <br/>
     dostal som od známych pár listov
     <br/>
     ruže ma dojímajú starou vôňou
     <br/>
     <br/>
     <br/>
     <span class="bold">
      <strong>
       III
      </strong>
     </span>
     <br/>
     <br/>
     Za dedictvo dedov mal rád otec smiech
     <br/>
     ale ja som skoro hypermoderný
     <br/>
     krajina ty skrúšenejšia od nás
     <br/>
     domove ty zanedbaný v mysli
     <br/>
     zdrav buď vlasti kráčam do seba
     <br/>
     <br/>
     Prorok nedbá o teba ty ľahká premena
     <br/>
     prestál na tom mieste mohol umrieť
     <br/>
     hľadá v rodných horách čo my tušíme
     <br/>
     do zajtra však málo lásky je v nás
     <br/>
     to je prelud s poznávaním kvetín
     <br/>
     <br/>
     <br/>
     <span class="bold">
      <strong>
       IV
      </strong>
     </span>
     <br/>
     <br/>
     Podoby podoby a strygôňov sme bili
     <br/>
     keď v novú dobu vošli s nami
     <br/>
     spomíname to hrozne nedávno
     <br/>
     prestaňte krúžiť ťažké hmly
     <br/>
     jak umierali potomkovia
     <br/>
     líhajúc v tráve pod lipami
     <br/>
     <br/>
     Táto zem samé najsladšie má mená
     <br/>
     hrdličia holubičia panna
     <br/>
     táto zem a už tiché umieranie
     <br/>
     na svete je nás málo Pane
     <br/>
     tak zachovávaj mierné stráne
     <br/>
     národu ktorému má padať manna
     <br/>
     <br/>
     <br/>
     <span class="bold">
      <strong>
       V
      </strong>
     </span>
     <br/>
     <br/>
     Mládeži vravím ale hviezdy nečujú
     <br/>
     tridsaťdva rokov mojej mladosti je hra
     <br/>
     posledná mladosť je to roky vlečú ju
     <br/>
     keď o vnúčatá staré mamy pečujú
     <br/>
     a básnik plachetnice vystiera
     <br/>
     <br/>
     Od zeme k nebu dlhé púte dlaní
     <br/>
     hľadajú belostné a slnečnejšie slasti
     <br/>
     to nie sú dúhy ani farba strání
     <br/>
     to nie je vlasatica v umieraní
     <br/>
     to je už chotár podnebeskej vlasti
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523253">
       </a>
       Bohu
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="bold">
      <strong>
       I
      </strong>
     </span>
     <br/>
     <br/>
     Môj Boh mi povedal
     <br/>
     staňte sa vrchy vrchami
     <br/>
     a preto dažde hore dal
     <br/>
     lež samotár sa spovedal
     <br/>
     pod vrúcnejšími spŕchami
     <br/>
     <br/>
     Mladší sa podobajú nevine
     <br/>
     s námestia Hviezdoslava
     <br/>
     väčšia je božia sláva
     <br/>
     niektorý deň sa meníme
     <br/>
     v deň sviatočný sa stáva
     <br/>
     <br/>
     Tvoj milý v rieke schovaný
     <br/>
     má v očiach obzor mliečny
     <br/>
     Ježiš je nad to večný
     <br/>
     a tŕním korunovaný
     <br/>
     má v očiach príval riečny
     <br/>
     <br/>
     Lebo tí ktorí z Boha sú
     <br/>
     dávajú nové pozdravy
     <br/>
     vyviera viera z ohlasu
     <br/>
     vesmírom oči potrasú
     <br/>
     a pohľad jeden zdĺhavý
     <br/>
     <br/>
     V náručí držia obzory
     <br/>
     len v jednej ruke presmutnej
     <br/>
     Boh ktorý plný pokory
     <br/>
     a majestátu v nej
     <br/>
     uzavrel mocné hovory
     <br/>
     <br/>
     <br/>
     <span class="bold">
      <strong>
       II
      </strong>
     </span>
     <br/>
     <br/>
     Milujem Boha raz
     <br/>
     o láske neučený
     <br/>
     šiel tŕním mŕtvo kňaz
     <br/>
     šiel sluha pre odkaz
     <br/>
     o láske neučený
     <br/>
     <br/>
     Dať túhu adresám
     <br/>
     Ježišu číslo naše
     <br/>
     k vysokým nebesám
     <br/>
     Boh a ja v cele sám
     <br/>
     Ježišu číslo naše
     <br/>
     <br/>
     Pastierom dáva kryt
     <br/>
     nežijú v podobenstvách
     <br/>
     pastierka Sulamit
     <br/>
     šla prúty ulomiť
     <br/>
     nežijú v podobenstvách
     <br/>
     <br/>
     Pozeral očima
     <br/>
     má bolesť z bičovania
     <br/>
     nevidím otčima
     <br/>
     Boh tiché oči má
     <br/>
     má bolesť z bičovania
     <br/>
     <br/>
     Milovať Bože ťa
     <br/>
     o láske neuč ženy
     <br/>
     do jari do leta
     <br/>
     holubi doletia
     <br/>
     o láske neuč ženy
     <br/>
     <br/>
     <br/>
     <span class="bold">
      <strong>
       III
      </strong>
     </span>
     <br/>
     <br/>
     Má v sebe túhu primladú
     <br/>
     má v sebe prvé hlásky
     <br/>
     má v sebe šelest pohľadu
     <br/>
     poludník píše baladu
     <br/>
     o umučení lásky
     <br/>
     <br/>
     Má ruky krížom položiť
     <br/>
     má z jasieľ krosienka
     <br/>
     ó Matko Božia s tebou žiť
     <br/>
     teraz sa zažal hviezdy svit
     <br/>
     prostý jak spomienka
     <br/>
     <br/>
     Lež zmizne v nočnom výbehu
     <br/>
     od zeme modrá po lunu
     <br/>
     myslí o kŕčovitom príbehu
     <br/>
     stretla sa s krížom na brehu
     <br/>
     život má z tŕnia korunu
     <br/>
     <br/>
     Šťastná buď mladosť zjatrená
     <br/>
     z prístavu lode plávajú
     <br/>
     Ježišu nie som stratená
     <br/>
     je vlna morská zmätená
     <br/>
     lodníci mávajú
     <br/>
     <br/>
     Ale keď som kvet boleráz
     <br/>
     som dráhou mliečnou
     <br/>
     čo mám viac rada ako vás
     <br/>
     Bože byť okom tvojím raz
     <br/>
     byť nekonečnou
     <br/>
     <br/>
     <br/>
     <span class="bold">
      <strong>
       IV
      </strong>
     </span>
     <br/>
     <br/>
     Si hlahol slnka Boha hľadám
     <br/>
     pripodobnený ku arkádam
     <br/>
     vidím sa v duchu znateľne
     <br/>
     dnes ráno opäť jedna madám
     <br/>
     ale už nepoznateľne
     <br/>
     <br/>
     Večnosť je v ceste pahorkami
     <br/>
     Pane môj smiluj sa nad nami
     <br/>
     budem ti z diaľky rozprávať
     <br/>
     budeme nerozdielne sami
     <br/>
     zatiaľ však zem je hrozná mať
     <br/>
     <br/>
     Tak bude hviezda hviezdu klovať
     <br/>
     Ježišu k tebe úctu chovať
     <br/>
     vo výške bledých skál
     <br/>
     ja nebudem nič obdivovať
     <br/>
     ani čo dnes som rozmýšľal
     <br/>
     <br/>
     Pútnici šli od neba zpiatky
     <br/>
     videli veľké biele šatky
     <br/>
     pútničky strašne videly
     <br/>
     oh jak je celý boj už krátky
     <br/>
     za veľké idey
     <br/>
     <br/>
     Boh počul temné chvály doby
     <br/>
     najsamprv sa mi zdaly hroby
     <br/>
     hangáry ako dielne
     <br/>
     zajtra sa dozvedáme čo sa robí
     <br/>
     nezapomenuteľne
     <br/>
     <br/>
     <br/>
     <span class="bold">
      <strong>
       V
      </strong>
     </span>
     <br/>
     <br/>
     Pole smutné pole
     <br/>
     za stenou sú hroby
     <br/>
     spievam spievam s modrej skaly
     <br/>
     v prielome je luny svit
     <br/>
     s hlasom v umieraní
     <br/>
     <br/>
     Nevidí už ďalej život
     <br/>
     slzy s pahorkami
     <br/>
     iba s malým záujmom
     <br/>
     príde bude obdivovať
     <br/>
     hviezdy skoro pohaslé
     <br/>
     <br/>
     Prejde mŕtvych shromaždenie
     <br/>
     novú bytosť vykladá
     <br/>
     nové lásky tuší
     <br/>
     zajtra padá s úsmevom
     <br/>
     alebo aj bez plaču
     <br/>
     <br/>
     Je to čas a odchod náš
     <br/>
     sláva diaľky neisté
     <br/>
     sláva a už necítim
     <br/>
     Bože samé starosti
     <br/>
     domy slncom pokryté
     <br/>
     <br/>
     V hĺbke doby myslíme
     <br/>
     kroky smrti nazad
     <br/>
     rytier s nahou rukou
     <br/>
     medzi mŕtvymi a s mečom
     <br/>
     ospevuje lós
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523404">
       </a>
       Kláštorské zátišie
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="bold">
      <strong>
       I
      </strong>
     </span>
     <br/>
     <br/>
     Za stenou kláštora som videl jedny smutné oči,
     <br/>
     vtedy ma stretla táto bolesť, ktorú v sebe nosím,
     <br/>
     za stenou kláštora, kde moja spoveď k nebu kročí,
     <br/>
     len za tie, za tie jedny smutné oči prosím.
     <br/>
     <br/>
     Našiel som sloku jesennú a zabudnutú v oratóriu,
     <br/>
     ktorá sem zablúdila s piesňou starých vinohradov,
     <br/>
     modlitba Bratov menších tichá je — však nepokorí ju
     <br/>
     ani let južných vtákov, ani jaro so zeleňou mladou.
     <br/>
     <br/>
     Večery prosté, prosté ako spevy hroznové,
     <br/>
     večery jednoduché ako Františkove oči,
     <br/>
     tu moderné sú ešte voždy svetlá voskové,
     <br/>
     tu fráter Leo lampáš zapáli, keď na chór vkročí.
     <br/>
     <br/>
     Práve mi vybehla až k oknu viničová úponka,
     <br/>
     potom jak svieca ligotavá po chodbe sa priblíži,
     <br/>
     to sakristián zhasnul lampy u svätého Antonka,
     <br/>
     to obe moje oči tíchnu privinuté na kríži.
     <br/>
     <br/>
     Tu sa mi stratil jeden žalm pred Pannou Máriou,
     <br/>
     ja ho viem nazpamäť a keď ho poviem, iný je,
     <br/>
     chcel som ísť dávno za misionára medzi páriov,
     <br/>
     Bože, lež ako je to strašne, strašne ďaleko sem z Indie.
     <br/>
     <br/>
     Preto po chodbe, ktorej koniec opäť stratil sa mi,
     <br/>
     predo mnou idú večery jak Františkove oči,
     <br/>
     tu stretám oné jedny smutné oči, keď sme spolu sami,
     <br/>
     keď večery sú prosté ako piesne viničové na úbočí.
     <br/>
     <br/>
     <br/>
     <span class="bold">
      <strong>
       II
      </strong>
     </span>
     <br/>
     <br/>
     Pred starou baštou chránim vyplakané oči,
     <br/>
     vynášam zo záhrady svietnik, keď sa stmieva,
     <br/>
     tam v kúte so dňa na deň, s rokov do storočí
     <br/>
     brat bez a sestra luna bledých mníchov shrieva.
     <br/>
     <br/>
     Spomienky na zem k bezu skryli, ktoré trestali,
     <br/>
     svoj životopis rozprávali tráve,
     <br/>
     po mene boly kvety krásne, náhle zaspaly
     <br/>
     a žily s potokom, on teraz tu bol práve.
     <br/>
     <br/>
     Voľaký svätec zastal v rohu, kto ho zistí,
     <br/>
     vánky sú večer na zemi, keď odtiaľ k oknám vanú,
     <br/>
     a čo je smutnejší a kratší Zdravas v jarnom listí,
     <br/>
     tohoto svätca k stene valí vlna orgovánu.
     <br/>
     <br/>
     V záhrade nosí fráter Sulpíc na habite záplatu,
     <br/>
     práve jak fráter Timotej, keď chodil do Asisi na púte,
     <br/>
     v záhrade svätý František má sochu v kúte, ktorá stála tu
     <br/>
     a záhradník sa ponáhľal, keď polial s kvetmi biele labute.
     <br/>
     <br/>
     Všetko sa stáva mnoho ráz a storočie je prinemé,
     <br/>
     po liste bezovom sa vlečie večer nepoznačený,
     <br/>
     v spovedi večer za posledným hriechom stíchneme,
     <br/>
     len sopár vtákov nevidí nás na nebi a divé kačeny.
     <br/>
     <br/>
     Brat bez a sestra luna boly deti modravé,
     <br/>
     akosi sa mi stará rana nehojí a nebolí,
     <br/>
     posbieram sny po všetkých, ktorí spia tu po tráve,
     <br/>
     chodili v rozhovore pred vánkom a tuná neboli.
     <br/>
     <br/>
     <br/>
     <span class="bold">
      <strong>
       III
      </strong>
     </span>
     <br/>
     <br/>
     Na večer položil Boh svoj hlas k hlasu zvona
     <br/>
     a priviedol ma k Márii, čo tvárou jasle pokryla,
     <br/>
     nikto však nebol krajší ako vtedy ona,
     <br/>
     dnes v lóži čítam Augustína Soliloquia.
     <br/>
     <br/>
     Hlas zvona v oblakoch a tráve zabsolútnel
     <br/>
     ako ten hovor s básňou, ktorá únik tuší,
     <br/>
     hlas zvona teraz sa už vzdiaľoval a smutnel,
     <br/>
     tak smutne vravel Boh raz mojej duši.
     <br/>
     <br/>
     Pomenoval som metaforu a ten únik krásny,
     <br/>
     len raz ju uvidím a ktosi zmarí ju,
     <br/>
     modlím sa modlitbu tam, kde som prestal v básni,
     <br/>
     to báseň píšem pre panenku Máriu.
     <br/>
     <br/>
     Dnes večer sa mi zjavil Paraklét a tu bol,
     <br/>
     kým vonku kdesi rieku zastavila jarná piesenka,
     <br/>
     z počiatku tu stál, na jej kvety nezabudol,
     <br/>
     už dávno nebola tak smutná ako jesienka.
     <br/>
     <br/>
     V knihe, kde čítam, stojí ešte biela strana,
     <br/>
     zaznamenal som úvod jednej sloky, ktorá neraní,
     <br/>
     neviem už rozprávať a báseň nie je dopísaná,
     <br/>
     ale jej bôľ je dávno, dávno zmeraný.
     <br/>
     <br/>
     <br/>
     <span class="bold">
      <strong>
       IV
      </strong>
     </span>
     <br/>
     <br/>
     Teraz vám poviem, aké sú tu rána,
     <br/>
     už som vám mohol dávno povedať.
     <br/>
     Blízo je kaplnka a mramorová Panna,
     <br/>
     ku nej sa chodím denne spovedať.
     <br/>
     <br/>
     Len kvety žijú v očiach mocnej Panny,
     <br/>
     spomenúť Noemovu ratolesť
     <br/>
     a dať sa Hviezde morskej do ochrany
     <br/>
     a vody, ktoré bolo počuť tiecť
     <br/>
     <br/>
     a more, ktoré ide do pohybu
     <br/>
     a vlny, ktoré jej Pán narovná,
     <br/>
     dať sa Jej, ako Ona dáva Rybu,
     <br/>
     pretože menuje sa Kráľovná.
     <br/>
     <br/>
     Duchovia, strašní duchovia sú v stánku,
     <br/>
     vstávajte, plavovlasí novici,
     <br/>
     hodiny uderily piatu v spánku,
     <br/>
     dneska nám more prejde po líci.
     <br/>
     <br/>
     Lebo tá milosť božia je jak more,
     <br/>
     na sväté prijímanie idete,
     <br/>
     tam kdesi horia smysly láskou choré,
     <br/>
     tam kdesi ramená sú vystreté.
     <br/>
     <br/>
     Ideme navštíviť svoj večný šiator,
     <br/>
     ktosi sa díva na to defilé,
     <br/>
     klopal si všetkým, šedý excitátor
     <br/>
     a pri Panne si stratil dve chvíle.
     <br/>
     <br/>
     <br/>
     <span class="bold">
      <strong>
       V
      </strong>
     </span>
     <br/>
     <br/>
     V ktorejsi hodine, keď stratily sa od kostola kľúče,
     <br/>
     prekvapovaly sviečky ružovo a modro robené,
     <br/>
     modleník cítil lásku k Bohu dvojnásobne prudšie,
     <br/>
     to bolo, keď mal svätý na oltári oči sklopené.
     <br/>
     <br/>
     Ktorúsi hodinu som zachytil už na kraji a na sklone,
     <br/>
     viedol som ešte v chráme hovor so svätým,
     <br/>
     v hodine Laudes znova pochovaný kdesi v tôni jablone
     <br/>
     navrátil som sa náhle k listom posledným.
     <br/>
     <br/>
     Bože, ja čakám večer tiché ponížené vanutie,
     <br/>
     je mnoho všedných dní a zajtra nedeľa je,
     <br/>
     tam dolu majú kľúče kostolné a sväté nadchnutie,
     <br/>
     tam dolu ostiári vidia, ako žito zreje.
     <br/>
     <br/>
     Akolyt vedel v pravú chvíľu, kde je voda,
     <br/>
     dva potoky sa odmlčaly kolo kostola,
     <br/>
     ja hľadám smysel toho, je to divuhodná shoda,
     <br/>
     dnes kapitola rozjímania vystala a nebola.
     <br/>
     <br/>
     Teraz sa priblížila tajne chvíľa baroku,
     <br/>
     už toho nemáš mnoho Rudolphe,
     <br/>
     ten Laudes skončil svätý, čo má slzu na oku,
     <br/>
     a ja mám vôňu sviečok ešte ku štrófe.
     <br/>
     <br/>
     Mám arabesk a je to prosté veľmi,
     <br/>
     v sebe mám mozaiky, dnes je sobota,
     <br/>
     predo mnou letí žalm jak avion, je viditeľný,
     <br/>
     ale ten žalm je dlhý ako Golgota.
     <br/>
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507096">
       </a>
       Kňazovi
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="bold">
      <strong>
       I
      </strong>
     </span>
     <br/>
     <br/>
     Ktorého možno nenávidieť
     <br/>
     a on sa nepamätá
     <br/>
     zdvihnutá ruka ktorá žehnáš ihneď
     <br/>
     to si tak svätá?
     <br/>
     <br/>
     Ako má vyhasnuté oči
     <br/>
     kto vám to povie v poli jarabice?
     <br/>
     i v omši spievanej
     <br/>
     nepovedia to voskovice
     <br/>
     <br/>
     Ktorého láskou nemilujú
     <br/>
     on sa však nepodíva
     <br/>
     len srdce
     <br/>
     len srdce ktoré rany skrýva
     <br/>
     <br/>
     No ani miesto nezmení
     <br/>
     s novými veky
     <br/>
     len krvi
     <br/>
     len krvi mučeníckej sú rieky
     <br/>
     <br/>
     A ktorého je možno poznať
     <br/>
     lež ani na to nedá
     <br/>
     a Matka poznala ho
     <br/>
     pod krížom stojac bledá
     <br/>
     <br/>
     <br/>
     <span class="bold">
      <strong>
       II
      </strong>
     </span>
     <br/>
     <br/>
     Vieme, dar mamy je mi ponechaný
     <br/>
     a po nej ruží závan stých.
     <br/>
     <br/>
     Ach, celý svet je kvetmi posýpaný:
     <br/>
     na lúkach i na skalách tatranských.
     <br/>
     Láskou je posýpaný celý svet
     <br/>
     i moje oči láskou chcely pláť.
     <br/>
     <br/>
     Ráno mi ktosi podal svieži kvet;
     <br/>
     ty kvete, budeš hojiť cely mojej rany,
     <br/>
     ty kvete belasý a láskou ukonaný,
     <br/>
     vo váze budeš ticho umierať.
     <br/>
     <br/>
     Ach, mnoho, mnoho krásnych snov je tu
     <br/>
     a nesú ľaliový pel.
     <br/>
     <br/>
     Hneď na to došiel lístok s výletu,
     <br/>
     ktorý tak preúprimne znel:
     <br/>
     Túžime, pozdrav posielame
     <br/>
     a Vaše krásne básne v srdci máme.
     <br/>
     <br/>
     A po tom liste ide čiasi ruka známa:
     <br/>
     raz,
     <br/>
     dva,
     <br/>
     tri,
     <br/>
     ach, ty si, mama
     <br/>
     a hľadíš s nebies na Tatry?
     <br/>
     <br/>
     <br/>
     <span class="bold">
      <strong>
       III
      </strong>
     </span>
     <br/>
     <br/>
     Sbor svätých tróni na oltári
     <br/>
     a nás ten oltár
     <br/>
     nesie k ich svätožiari.
     <br/>
     <br/>
     A my, my boží milenci
     <br/>
     máme tu randez-vous
     <br/>
     skladajúc noše malé
     <br/>
     a veľkú nádeju.
     <br/>
     <br/>
     Keď doniesol som svoje rany
     <br/>
     za svitu rána,
     <br/>
     na stole krížik vyrezaný,
     <br/>
     na stole Pána
     <br/>
     požehnal mojim ranám.
     <br/>
     <br/>
     A mnohé panny podobné sú
     <br/>
     nemúdrym piatim pannám.
     <br/>
     Niekedy pod okny mi nesú
     <br/>
     podivný hovor dámy,
     <br/>
     niekedy pod okny mi prejde hovor známy
     <br/>
     a niekto povie vtedy:
     <br/>
     Rudolphe, vy ste bledý.
     <br/>
     <br/>
     Oroduj za nás, svätá Terezka!
     <br/>
     <br/>
     Ach, koľké tiene na freská
     <br/>
     tam nakreslili samotári.
     <br/>
     <br/>
     Keď svätec stráca nežnosť s tvári,
     <br/>
     vtedy sú väčšie naše muky
     <br/>
     a biele sochy na oltári
     <br/>
     podávajú nám ruky,
     <br/>
     k ich nohám zhaslá štíhla svieca
     <br/>
     voskové slzy dala,
     <br/>
     tak rana s Ježišovho pleca
     <br/>
     žalostne krvácala.
     <br/>
     <br/>
     Tak v mojom srdci opustenom
     <br/>
     krváca tisíc nás,
     <br/>
     krváca tisícerý brat
     <br/>
     a všetci, ktorých neviem vlastným menom
     <br/>
     pred sborom svätých pri oltári menovať.
     <br/>
     <br/>
     <br/>
     <span class="bold">
      <strong>
       IV
      </strong>
     </span>
     <br/>
     <br/>
     Ticho je v Galileji Jeho,
     <br/>
     vidieť ich šírym morom veslovať,
     <br/>
     už spievajú Mu v Lazarete Márie,
     <br/>
     Jozef Ho ide pestovať.
     <br/>
     <br/>
     Keď potom svadbu v Káne Galilejskej
     <br/>
     oslávi svätá omša tichá,
     <br/>
     ten zázrak neuvidí Lazar
     <br/>
     a Magdaléna nezavzdychá.
     <br/>
     <br/>
     Raz chorý človek povie spoveď,
     <br/>
     žalujúc na hriech a na hrozné straty
     <br/>
     a neomista nedokončí vtedy
     <br/>
     žalm kajúcnosti päťdesiaty.
     <br/>
     <br/>
     V noci sú hviezdy žiarou Golgoty,
     <br/>
     na kríži zanechajú lesk
     <br/>
     a neomista pri ňom celkom mladý je,
     <br/>
     len v očiach nosí stesk.
     <br/>
     <br/>
     A tak sa tá hra vekmi tiahne,
     <br/>
     a tak sa hora zelená,
     <br/>
     a tak sa s nami pokračuje
     <br/>
     tá bolesť bez mena.
     <br/>
     <br/>
     <br/>
     <span class="bold">
      <strong>
       V
      </strong>
     </span>
     <br/>
     <br/>
     Pastieri a ich smutné zraky
     <br/>
     šľahajú po nebe.
     <br/>
     Oblaky, oblaky, vy veštíte mi skorú smrť.
     <br/>
     <br/>
     A človek nikdy nevie osebe
     <br/>
     tie plané tuchy zdrviť na padrť.
     <br/>
     <br/>
     Keď som sa vrátil s dovolenky,
     <br/>
     šla jedna luna záhradou,
     <br/>
     tá luna,
     <br/>
     tá luna,
     <br/>
     tá luna je mi záhadou.
     <br/>
     <br/>
     Lipy a stromy ovocné
     <br/>
     umrely v celom nokturne,
     <br/>
     a ja som zrelý plod
     <br/>
     a umrem pošmúrne.
     <br/>
     <br/>
     Až príde jeseň z lesov,
     <br/>
     oddajte pozdravy jej listom,
     <br/>
     možno že do zimy či do jari
     <br/>
     stretnem sa s čiernym anarchistom,
     <br/>
     čo báseň moju krvou dopíše.
     <br/>
     <br/>
     A potom básnik františkán
     <br/>
     tak mladý, mladý dodýše.
     <br/>
     <br/>
     Záhrada naša zakrváca hrozne z rán.
     <br/>
     <br/>
     V záhrade našej počúvame vtačí snem,
     <br/>
     na mĺkve stromy pozerám,
     <br/>
     pozerám,
     <br/>
     na ktorej hruške odvisnem.
     <br/>
     <br/>
     Už teraz
     <br/>
     ten strom si k srdcu pritisnem.
     <br/>
    </p>
   </div>
   <p>
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2507247">
       </a>
       Rota
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Na svete s povrchu zajali ste stráž prednú
     <br/>
     videl si v kostole lampadu poslednú jednu
     <br/>
     na svete s povrchu čas sa tratí
     <br/>
     ruža sa tratí hangáry a akrobati
     <br/>
     prepáčte pôjdeme do predu z doby mochu
     <br/>
     na rýnku stavajú novému storočiu sochu
     <br/>
     ktosi si spomenul na časy jarma
     <br/>
     žurnály plakáty vstupenky zdarma
     <br/>
     zrána ťa nevinné dievčatko stretlo
     <br/>
     Mesiáš vstúpte na javisko zažne sa svetlo
     <br/>
     na svete s povrchu svetlo sa tratí
     <br/>
     argument starý Modernu nezavráti
     <br/>
     posolstvo prinesie z mesta nová Sibyla
     <br/>
     že Krista doba zas na kríž pribila
     <br/>
     <br/>
     Podobné cmiterom sú mestá pri Dunaji
     <br/>
     hráš šach a klesáš po márnom turnaji
     <br/>
     nevidíš dom mŕtvych nevidíš príbytky
     <br/>
     brošúry pozvánky obálky vizitky
     <br/>
     sám si a počuť vás mnoho jak z podsvetia
     <br/>
     nám slnko nesvieti nám hviezdy nesvietia
     <br/>
     modliť sa nevieme na spoveď nejdeme
     <br/>
     kostol zavrite oči zavrite
     <br/>
     podobné námestia sú bielej Tavride
     <br/>
     najmladší samovrah uteká pred trestom
     <br/>
     pohľad má dlhý jak vlaky nad mestom
     <br/>
     a je to s posolstvom nová Sibyla
     <br/>
     že Krista doba zas na kríž pribila
     <br/>
     <br/>
     Po kraji Dunaja držíš ho v žltom pazúre
     <br/>
     ten druhý Dunaj čierny Dunaj tečie v azúre
     <br/>
     alebo v ulici do obchodu šiel si
     <br/>
     k výkladu neprídu ťažkí delostrelci
     <br/>
     páči sa? slečna za pultom riekla mi
     <br/>
     päsťou si večer rozbíjal zelené reklamy
     <br/>
     ružové reklamy svetlé reklamy
     <br/>
     po noci plávaly dolu riekami
     <br/>
     zatiaľ čo strážnik obchádza sklady
     <br/>
     prídu sem zločinci bledí a mladí
     <br/>
     veľmi ach veľmi zďaleka pieseň znie
     <br/>
     dneska sa začalo prosté väzenie
     <br/>
     a je to s posolstvom nová Sibyla
     <br/>
     že Krista doba zas na kríž pribila
     <br/>
     <br/>
     Si snár máš peknú podobu zo sklárne
     <br/>
     aj tento nový šláger zostarne
     <br/>
     spievaš o láske a hľadíš na púte karaván
     <br/>
     ach celý svet je teraz ďaleko a ty si sám
     <br/>
     miluješ život miluješ mladú ženu
     <br/>
     dnes je výplata ale stroje málo peňazí ženú
     <br/>
     na túto ženu spomínaš a to ťa mrazí
     <br/>
     ale peniaze majú lesk a stroje sú dielo skazy
     <br/>
     štrajk! na barikády! Bože smiluj sa nad nami
     <br/>
     stroje stoja stroje sa musia pohnať puškami
     <br/>
     a stroje zas idú mašina mašina mašina
     <br/>
     staručká mati je bez chleba a prosí za syna
     <br/>
     a je to s posolstvom nová Sibyla
     <br/>
     že Krista doba zas na kríž pribila
     <br/>
     <br/>
     Ako sa sotmelo náhliš do biografu
     <br/>
     v biografe sa točí kolo ráfu
     <br/>
     aj život sa točí hlava sa točí zem sa točí
     <br/>
     dnes horí v peci a kuriča štípu oči
     <br/>
     preto po biografe navštíviš v noci lokály
     <br/>
     a celkom neznámy kelner ti radosť pokalí
     <br/>
     večer je oldomáš v chráme Minervy
     <br/>
     ktorási lacná ženská ti ide na nervy
     <br/>
     tam hore v prvej klase šumí šampanské
     <br/>
     ty ideš do práce ráno na pánske
     <br/>
     ale do rána spať ti to nijako nedá
     <br/>
     tvoje bledé ruky tvoja tvár bledá
     <br/>
     a je to s posolstvom nová Sibyla
     <br/>
     že Krista doba zas na kríž pribila
     <br/>
     <br/>
     A popri Dunaji vidíš veže a myslíš kanibali
     <br/>
     tá pieseň pútnikov oko ti kalí
     <br/>
     je to chrám gotický tvoj klam ho popiera
     <br/>
     naivne myslíš si parížska opera
     <br/>
     staneš si na asfalt a v tôni ležíš
     <br/>
     och nevieš nevieš kto to bol Ježiš
     <br/>
     videl si lagové auto máš z toho mrákoty
     <br/>
     ten čo v ňom sedel má vieru ako ty
     <br/>
     hrozíš mu pomstou a v tieni gotickom
     <br/>
     skočil si pod tramwaj v živote mladickom
     <br/>
     zatiaľ čo posolstvo nové má Sibyla
     <br/>
     že Krista doba zas na kríž pribila
     <br/>
     <br/>
     Bol si tak bolestný spadol si s nôh
     <br/>
     s Bohom si bojoval sboril ťa Boh
     <br/>
    </p>
   </div>
   <p>
   </p>
  </div>
 </body>
</html>
