<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e118">
       </a>
       Osoby
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    PANI MRÁZIKOVÁ.
   </p>
   <p>
    LINKA, jej dcéra.
   </p>
   <p>
    PANI REHÁKOVÁ, jej švagriná.
   </p>
   <p>
    JULKA, jej dcéra.
   </p>
   <p>
    MILAN ROZKOŠNÝ.
   </p>
   <p>
    TERKA, slúžka pani Mrázikovej.
   </p>
   <p>
   </p>
   <p>
    <span class="emphasis">
     <em>
      Dej za našich časov.
     </em>
    </span>
   </p>
   <p>
    <span class="emphasis">
     <em>
      (Izba u pani Mrázikovej. V prostriedku, na pravo a na ľavo dvere).
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e152">
       </a>
       Výstup 1.
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Mráziková a Reháková (vnídu z pravej strany).
     </em>
    </span>
   </p>
   <p>
   </p>
   <p>
    MRÁZIKOVÁ: Veru ma veľmi teší, pani švagriná, že zase máme šťastie; prosím nech sa páči
         sadnúť.
   </p>
   <p>
    REHÁKOVÁ
    <span class="emphasis">
     <em>
      (napráva si pred zrkadlom čepiec):
     </em>
    </span>
    Ďakujem, ďakujem. Bola
         som tu nedávno; veď znáte, že okrem vás veľmi zriedka chodím kde inde. — Ale kdeže sú naše
         dievčatá?
   </p>
   <p>
    MRÁZIKOVÁ: Sú v hosťovskej, netreba sa nám o ne strachovať.
   </p>
   <p>
    REHÁKOVÁ: Strachovať? Čo vám napadá? Tu pravda, že nie; ale inde by som sa veru bála o
         ne.
   </p>
   <p>
    MRÁZIKOVÁ: Veru áno, veru áno, máte pravdu; ten svet je čím diaľ tým horší. Za
    <span class="emphasis">
     <em>
      naších
     </em>
    </span>
    časov —
   </p>
   <p>
    REHÁKOVÁ: Chcete povedať za
    <span class="emphasis">
     <em>
      vaších
     </em>
    </span>
    časov, pani švagriná, lebo mne
         bude ešte len tridsaťšesť —
   </p>
   <p>
    MRÁZIKOVÁ: Hahaha! Áno, máte pravdu, za mojích časov boly dievčatá celkom inakšie — také
         nevinné —
   </p>
   <p>
    REHÁKOVÁ
    <span class="emphasis">
     <em>
      (zlostne):
     </em>
    </span>
    Ako húsatká, pravda?
   </p>
   <p>
    MRÁZIKOVÁ: Trebárs ako húsatká. Ale potom pozdejšie dievčatá nestály nič; pani švagriná
         by vedela o tom asnáď všeličo rozprávať.
   </p>
   <p>
    REHÁKOVÁ
    <span class="emphasis">
     <em>
      (zlostne):
     </em>
    </span>
    Ako ja viem, povstalo to len v pozdejších
         časoch.
   </p>
   <p>
    MRÁZIKOVÁ
    <span class="emphasis">
     <em>
      (usmieva sa):
     </em>
    </span>
    No, jestli sa vám páči, povedzme radšej, že
         to povstalo len teraz.
   </p>
   <p>
    REHÁKOVÁ
    <span class="emphasis">
     <em>
      (stranou):
     </em>
    </span>
    Na nevystátie ženská!
    <span class="emphasis">
     <em>
      (Nahlas.)
     </em>
    </span>
    Áno; a práve pre tú príčinu nedovoľujem Julke žiadnych
         kamarátok, lebo tie môžu dievča veľmi ľahko pokaziť.
   </p>
   <p>
    MRÁZIKOVÁ: V tom ohľade som aj ja taká prísna na Karolinku. Bože môj, ja to znám — oh,
         tie kamarátky! Vaša Julka je jediné dievča, s ktorým smie obcovať.
   </p>
   <p>
    REHÁKOVÁ: Ach, tie terajšie dievčatá — pani švagriná, človeku vlasy dupkom stávajú!
    <span class="emphasis">
     <em>
      (s dôrazom)
     </em>
    </span>
    to jest, ak nemá falošné —
   </p>
   <p>
    MRÁZIKOVÁ
    <span class="emphasis">
     <em>
      (odvráti sa zlostne)
     </em>
    </span>
    .
   </p>
   <p>
    REHÁKOVÁ: — keď počuje a vidí, čo tie dievčatá teraz vystrájajú! Bože môj, keď si tak
         pomyslím, nám punčochy ani nevychodily z rúk.
   </p>
   <p>
    MRÁZIKOVÁ: No, terajšie dievčatá sa tiež chytajú punčôch, lenže takých, v ktorých je
         mužský.
   </p>
   <p>
    REHÁKOVÁ: Tak, tak, a pliesť nevedia.
   </p>
   <p>
    MRÁZIKOVÁ: Leda siete, do ktorých by chytaly chlapov. Sotva podrastú, už berú romány do
         ruky, a aké romány — Pán Boh s nami! Hanba, že také veci smejú tlačiť!
   </p>
   <p>
    REHÁKOVÁ: Pravdu máte. A aké to má následky! Dievča sa rozpáli, túži po spoločnostiach,
         zábavách a vôbec po veciach, o ktorých by ani vedeť nemalo; potom príde tá láska —
   </p>
   <p>
    MRÁZIKOVÁ: Tu sme pri tom opravdovom. Bože! Ešte sú len detmi, a už obzerajú sa po
         mužských; píšu lístočky, a čo je najhoršieho pritom, študentíkom a iným podobným
         lachtikárom, ktorí ešte nie sú ničím — no, to by Karolinka so mnou pekne pochodila.
   </p>
   <p>
    REHÁKOVÁ: Pravdu máte; celé mužské pohlavie dá sa rozdeliť na dve triedy: na deti alebo
         chlapcov, a na mužov. Mužom je ten, kto sa už oženiť môže, to už samé slovo ukazuje, a kto
         sa nemôže, je ne-muž.
   </p>
   <p>
    MRÁZIKOVÁ: Ach, je to teraz bieda o tých mužov. Ale, keby všetky matky tak smýšľaly, ako
         ja, bolo by inak.
   </p>
   <p>
    REHÁKOVÁ: Pani švagriná, ja to znám lepšie. Môj Jaroslav — no, že sa taký hodný šuhaj
         dievčatom páči, nie je žiaden div. — Ozaj, či nepozorujete, že sa teraz začína ponášať na
         mňa?
   </p>
   <p>
    MRÁZIKOVÁ: Áno, veľmi; ale, pani švagriná, úprimne rečeno, váš Jaroslav nie je pekný, vy
         pozeráte naň priveľmi predpojatým okom.
   </p>
   <p>
    REHÁKOVÁ
    <span class="emphasis">
     <em>
      (ostro):
     </em>
    </span>
    A keby sa ponášal na otcovu rodinu, vyzeral by
         ešte špatnejším. Teda, aby som dohovorila — ten rozpráva veci, žeby som ani neuverila, keby
         to dakto inší a nie môj syn hovoril. — Pani švagriná, ale prečo mesto len ustrojilo tú
         zatracenú promenádu, tam sa vám mládež iba pekne pohodlne tajne schádza. Pán Boh s nami!
   </p>
   <p>
    MRÁZIKOVÁ: A zlé preč!
   </p>
   <p>
    REHÁKOVÁ: O, Bože! je to pokazený svet! Môj Jaroslav by vedel o tom celé knihy popísať.
   </p>
   <p>
    MRÁZIKOVÁ: Keby Jaroslav bol mojim synom, ja by mu to nedovolila.
   </p>
   <p>
    REHÁKOVÁ: Eh čože chlapec, ten to môže robiť; prináleží to k študentskému životu.
   </p>
   <p>
    MRÁZIKOVÁ: Všetko jedno; pri mojich deťoch by som to netrpela. Moja Linka ku príkladu je
         v tomto ohľade taká nevinná, ako novorodzeniatko.
   </p>
   <p>
    REHÁKOVÁ: Ah, čo sa dievčat dotýče, je to celkom niečo inšieho; dievčatá sú ako biele
         rukavičky; len jeden jediný raz ich oblečieme a už to poznať na nich, a čím ďalej ich
         nosíme, tým horšie pre ne. Je pravda, že sa dajú i očistiť, ako tieto, čo mám práve na
         rukách; podívajte sa, pani švagriná, a sú zase
    <span class="emphasis">
     <em>
      takmer
     </em>
    </span>
    ako nové.
   </p>
   <p>
    MRÁZIKOVÁ: Ale to na nich predsa len poznať!
   </p>
   <p>
    REHÁKOVÁ: Áno, áno, poznať to hneď, a preto sa má s dievčaty zachádzať celkom inak.
         Neverím, žeby moja Julka znala také veci čo len z počutia.
   </p>
   <p>
    MRÁZIKOVÁ: Moja dcéra rozprávala sa s mužským vždycky len v mojej prítomnosti.
   </p>
   <p>
    REHÁKOVÁ: A moja Julka nechce ani počuť o mužských; vo svojej nevinnosti ani pochopiť
         nemôže, ako dievča môže sa zaľúbiť do cudzého človeka.
   </p>
   <p>
    MRÁZIKOVÁ: Dostaveníčko s mužským bez môjho vedomia považovalo by moje dieťa za smrteľný
         hriech.
   </p>
   <p>
    REHÁKOVÁ: A moja Julka, keď len počuje o tom hovoriť, už sa prežehnáva.
   </p>
   <p>
    MRÁZIKOVÁ: A čo ešte písať dáke lístočky! Nech sa len opováži dáky finfilista to urobiť,
         letel by taký lístok neotvorený do ohňa. Keby sa jej o tom len prisnilo, kto vie, čiby to
         dieťa nešlo hneď a hneď k spovedi.
   </p>
   <p>
    REHÁKOVÁ: Mojej Julke sa o takých veciach ani neprisnije.
   </p>
   <p>
    MRÁZIKOVÁ: Okrem svojich úloh nepíše Linka nič inšieho, len každý pondelok popis
         čierneho prádla.
   </p>
   <p>
    REHÁKOVÁ: A Julka nemá ani pochopu o tom, ako sa taký lístok píše, a keby sa asnaď
         nejaký dotieravec samovoľne opovážil, som presvedčená, žeby taký lístok oddala mne.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e292">
       </a>
       Výstup 2.
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Mráziková, Reháková, Terka.
     </em>
    </span>
   </p>
   <p>
   </p>
   <p>
    TERKA
    <span class="emphasis">
     <em>
      (vbehne s lístkom v ruke):
     </em>
    </span>
    Slečna Linka! slečinka, kdeže ste?
    <span class="emphasis">
     <em>
      (Shliadnuc panie, zarazí sa a skryje lístok za chrbát.)
     </em>
    </span>
    Bože môj!
   </p>
   <p>
    MRÁZIKOVÁ: No, čože je? Vbehne ako divá! Čo chceš?
   </p>
   <p>
    TERKA
    <span class="emphasis">
     <em>
      (v rozpakoch):
     </em>
    </span>
    Prosím za odpustenie, hľadám slečinku.
   </p>
   <p>
    MRÁZIKOVÁ: A čo chceš so slečinkou?
   </p>
   <p>
    TERKA: Chcela som jej povedať, že — že —
   </p>
   <p>
    REHÁKOVÁ: Čože, si zrazu taká pomätená?
   </p>
   <p>
    MRÁZIKOVÁ: Má takú obyčaj. Vletí do izby, a jestli tam najde niekoho cudzého, zľakne sa
         tak, že nevie ani slova prehovoriť.
   </p>
   <p>
    REHÁKOVÁ: Ale mne sa zdá, že za chrbtom niečo ukrýva.
   </p>
   <p>
    MRÁZIKOVÁ: Že niečo ukrýva? Čože by ukrývala?
    <span class="emphasis">
     <em>
      (Hľadí na Terku, pre
            seba.)
     </em>
    </span>
    Pre Boha, list!
   </p>
   <p>
    TERKA
    <span class="emphasis">
     <em>
      (v rastúcich rozpakoch):
     </em>
    </span>
    Tak? Nie, nemám čo skrývať.
    <span class="emphasis">
     <em>
      (Strčí list za chrbtom za pás a ukáže obydve ruky.)
     </em>
    </span>
   </p>
   <p>
    REHÁKOVÁ: Mňa tak ľahko neoklame; ak to nemá v rukách, teda to skryla do šiat.
   </p>
   <p>
    MRÁZIKOVÁ
    <span class="emphasis">
     <em>
      (stranou):
     </em>
    </span>
    Tá ho nesmie dostať do ruky.
    <span class="emphasis">
     <em>
      (Nahlas.)
     </em>
    </span>
    Mýlily ste sa, pani švagriná. Rada bych vedeť, čoby Terka
         skrývať mohla predo mnou?
    <span class="emphasis">
     <em>
      (Prísne k Terke.)
     </em>
    </span>
    Choď po svojej práci, a na
         druhý raz nevbehni do izby ako zdivená.
   </p>
   <p>
    TERKA
    <span class="emphasis">
     <em>
      (ustupuje chrbtom ku dverom)
     </em>
    </span>
    .
   </p>
   <p>
    REHÁKOVÁ: Ja sa málo kedy mýlim. Presvedčíme sa.
    <span class="emphasis">
     <em>
      (Ide k Terke, obráti ju a
            najde list; radostne.)
     </em>
    </span>
    No, či som sa mýlila?
   </p>
   <p>
    MRÁZIKOVÁ
    <span class="emphasis">
     <em>
      (stranou):
     </em>
    </span>
    Prepadnem sa.
    <span class="emphasis">
     <em>
      (Nahlas.)
     </em>
    </span>
    Hm! naozaj — list — a pre mňa — áno, pani Mráziková.
    <span class="emphasis">
     <em>
      (Chce list chytro do vrecka
            strčiť.)
     </em>
    </span>
   </p>
   <p>
    REHÁKOVÁ
    <span class="emphasis">
     <em>
      (zachytí list):
     </em>
    </span>
    Pani švagriná, vy už, bohužiaľ, tratíte
         svoj dobrý zrak. — Ach nuž, keď človek stárne, nie je div. Mne sa zdá, že tu stojí:
         „Blahorodej
    <span class="emphasis">
     <em>
      slečne
     </em>
    </span>
    Mrázikovej.“ Chichichi!
   </p>
   <p>
    MRÁZIKOVÁ
    <span class="emphasis">
     <em>
      (s utajeným hnevom):
     </em>
    </span>
    Ako? Naozaj — ale to nemôže byť pre
         moju dcéru.
   </p>
   <p>
    REHÁKOVÁ: A pre koho iného? Chichichi!
   </p>
   <p>
    MRÁZIKOVÁ: To je patrná mýlka.
   </p>
   <p>
    REHÁKOVÁ: Adresa chlapskou rukou napísaná — to sa mojej Julke ešte nikdy neprihodilo.
         Chichichi!
   </p>
   <p>
    MRÁZIKOVÁ: A Linke iste len po prvý raz. — Od koho máš ten list?
   </p>
   <p>
    TERKA: Prišiel po pošte.
   </p>
   <p>
    REHÁKOVÁ: Áno, z vidieka; je na ňom 5-krajciarová marka — podistým odpoveď na dáky
         predchádzajúci list — chichichi! Pani švagriná, to iste bude už dáka dlhšia známosť,
         chichichi!
   </p>
   <p>
    MRÁZIKOVÁ
    <span class="emphasis">
     <em>
      (stranou):
     </em>
    </span>
    To je zlostná žena!
    <span class="emphasis">
     <em>
      (Nahlas.)
     </em>
    </span>
    Strach, ani vlastným očiam uveriť nemôžem; mojej dcére
         list od mužského!
   </p>
   <p>
    TERKA
    <span class="emphasis">
     <em>
      (pre seba):
     </em>
    </span>
    Teraz len preč!
    <span class="emphasis">
     <em>
      (Odíde.)
     </em>
    </span>
   </p>
   <p>
    REHÁKOVÁ: Áno, to bude najlepšie — aj, aj, hľaďže, hľaď, ktoby si to bol pomyslel!
         Predtým ste ju tak vychvalovaly. Chichichi!
   </p>
   <p>
    MRÁZIKOVÁ: Linka!
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e427">
       </a>
       Výstup 3.
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Mráziková, Reháková, Linka a Julka (vbehnú veľmi veselo).
     </em>
    </span>
   </p>
   <p>
   </p>
   <p>
    LINKA: Čo rozkážeš, mamička?
   </p>
   <p>
    REHÁKOVÁ: Pekné veci vyšly na svetlo, slečinka!
   </p>
   <p>
    MRÁZIKOVÁ: Dieťa, opovrhnem ťa, vydedím ťa!
   </p>
   <p>
    REHÁKOVÁ: No, to by ste ju veľmi nepotrestaly, pani švagriná.
   </p>
   <p>
    LINKA: Nerozumiem.
   </p>
   <p>
    MRÁZIKOVÁ: Oh, veď ty hneď porozumieš, ty nepodarené dieťa! Od koho je tento list?
   </p>
   <p>
    LINKA, JULKA
    <span class="emphasis">
     <em>
      (ľaknú sa):
     </em>
    </span>
    Bože môj!
   </p>
   <p>
    REHÁKOVÁ: Prečože sa Linka ľaká! Čo? Chichichi!
   </p>
   <p>
    JULKA
    <span class="emphasis">
     <em>
      (tajne k Linke):
     </em>
    </span>
    Pre Boha, nevyzraď ma!
   </p>
   <p>
    LINKA: Tento list — hm — tento list?
   </p>
   <p>
    REHÁKOVÁ: Poviete nám to, lebo nie?
   </p>
   <p>
    LINKA: Tento list —
    <span class="emphasis">
     <em>
      (hľadí naň)
     </em>
    </span>
    hm, naozaj, neznám.
   </p>
   <p>
    MRÁZIKOVÁ: Či som nepovedala?
   </p>
   <p>
    REHÁKOVÁ: Môžeme sa ľahko presvedčiť, pani švagriná. Otvorme ho a máme to. Chichichi!
   </p>
   <p>
    JULKA
    <span class="emphasis">
     <em>
      (tajne k Linke):
     </em>
    </span>
    Pre všetko na svete, prosím ťa, zachráň ma!
   </p>
   <p>
    LINKA
    <span class="emphasis">
     <em>
      (chytro):
     </em>
    </span>
    Pre Boha, len to nie!
   </p>
   <p>
    MRÁZIKOVÁ
    <span class="emphasis">
     <em>
      (pre seba):
     </em>
    </span>
    Bože, čo len môže byť v tom liste, že sa tak
         veľmi ľaká?
   </p>
   <p>
    REHÁKOVÁ: Bude tam iste strašné tajomstvo, že sa Linka otvorenia listu tak veľmi bojí.
   </p>
   <p>
    MRÁZIKOVÁ: Odbavím tú vec na krátko, hodím list do ohňa.
   </p>
   <p>
    LINKA
    <span class="emphasis">
     <em>
      (chytro):
     </em>
    </span>
    Áno, maminka, urob tak, to bude najlepšie.
   </p>
   <p>
    REHÁKOVÁ: Pani švagriná, to by ste urobiť nemaly. Kto vie, aké dôležité veci sú v ňom.
         Tu je veľmi dobrá príležitosť, aby sme sa presvedčily, či Linka zasluhuje tej velikej
         chvály, ktorou ste ju pred chvíľou obsypaly.
   </p>
   <p>
    MRÁZIKOVÁ: V peci bude to najlepšie schované.
    <span class="emphasis">
     <em>
      (Stranou.)
     </em>
    </span>
    Tú sem
         dnes čerti doniesli.
   </p>
   <p>
    REHÁKOVÁ: Pani švagriná, ja by som to neurobila, lebo jestliže list zpálite bez
         prečítania, môžu si ľudia o tom všeličo mysleť.
   </p>
   <p>
    LINKA: Mamička, len ho zpáľte; čo nás tam po ľuďoch.
   </p>
   <p>
    JULKA
    <span class="emphasis">
     <em>
      (k Rehákovej):
     </em>
    </span>
    Mamička, list neprináleží nám, a tak nemáme
         práva —
   </p>
   <p>
    REHÁKOVÁ: Veď nehovorím, že chcem vedeť, čo stojí v ňom, Pán Boh chráň, ani mi
         nenapadlo. Ale zpáliť list bez prečítania, neradím, a síce len k vôli ľuďom, ktorí —
    <span class="emphasis">
     <em>
      (úsmešne)
     </em>
    </span>
    mohli by si o Linke všeličo pošeptávať.
   </p>
   <p>
    MRÁZIKOVÁ
    <span class="emphasis">
     <em>
      (stranou):
     </em>
    </span>
    Na nevystátie!
    <span class="emphasis">
     <em>
      (Nahlas,
            odhodlane.)
     </em>
    </span>
    Máte pravdu, pani švagriná.
    <span class="emphasis">
     <em>
      (S dôrazom, odmerajúc ju od
            hlavy do päty.)
     </em>
    </span>
    Ľudia sú teraz veľmi zlí; mohli by povstať nepríjemné reči
         pre lístok, ktorý je asnáď celkom nevinného obsahu. Otvorme ho.
    <span class="emphasis">
     <em>
      (Chce list
            otvoriť.)
     </em>
    </span>
   </p>
   <p>
    JULKA
    <span class="emphasis">
     <em>
      (stranou):
     </em>
    </span>
    Pre Boha!
   </p>
   <p>
    LINKA: Mamička, počkajte!
   </p>
   <p>
    MRÁZIKOVÁ: Už sa stalo.
    <span class="emphasis">
     <em>
      (Otvorí list, v obálke nájde zapečatený druhý
            list.)
     </em>
    </span>
    Čo to znamená?
   </p>
   <p>
    LINKA
    <span class="emphasis">
     <em>
      (veľmi zarazená)
     </em>
    </span>
    .
   </p>
   <p>
    JULKA
    <span class="emphasis">
     <em>
      (vo veľkom rozčúlení)
     </em>
    </span>
    .
   </p>
   <p>
    REHÁKOVÁ: V liste list? Oh, aká opatrnosť! Chichichi!
   </p>
   <p>
    MRÁZIKOVÁ
    <span class="emphasis">
     <em>
      (vykríkne):
     </em>
    </span>
    Čo vidím! „Blahorodej slečne Julii
         Rehákovej.“
   </p>
   <p>
    JULKA
    <span class="emphasis">
     <em>
      (zakrýva si tvár)
     </em>
    </span>
    .
   </p>
   <p>
    LINKA
    <span class="emphasis">
     <em>
      (tajne k nej):
     </em>
    </span>
    Len zmužile!
   </p>
   <p>
    REHÁKOVÁ
    <span class="emphasis">
     <em>
      (hľadí na Mrázikovú ako omráčená):
     </em>
    </span>
    Čože? chcete asnaď
         žartovať?
   </p>
   <p>
    MRÁZIKOVÁ: Hahaha! Naskrze žiadne žarty, tu to máte čierno na bielom.
   </p>
   <p>
    REHÁKOVÁ
    <span class="emphasis">
     <em>
      (uchytí list):
     </em>
    </span>
    Slečne Julii — Julii — Rehákovej.
    <span class="emphasis">
     <em>
      (Malá prestávka, potom s utajenou zlosťou.)
     </em>
    </span>
    Julia, čo to znamená?
   </p>
   <p>
    JULKA
    <span class="emphasis">
     <em>
      (v najväčšom stupni zmätená):
     </em>
    </span>
    Ja — neviem —
   </p>
   <p>
    MRÁZIKOVÁ: Hahaha! Veď je to jasná vec! Ľúbostný lístok. Ohnivé výlevy srdca dákeho
         ohnivého milovníka vašej nevinnej Julky — hahaha! Preto sa to úbohé dieťa tak veľmi bálo
         rozpečatenia — hahaha!
   </p>
   <p>
    REHÁKOVÁ
    <span class="emphasis">
     <em>
      (rozčúleným hlasom):
     </em>
    </span>
    Nádejem sa, že nič nevieš o osobe,
         ktorá písala tento list, že bol bez tvojho vedomia niekto taký nestydatý —
   </p>
   <p>
    MRÁZIKOVÁ: Ale, pani švagriná, veď ste samy videly, že na liste bola päťkrajciarová
         marka,
    <span class="emphasis">
     <em>
      (s dôrazom opakujúc Rehákovej vlastné predošlé slová)
     </em>
    </span>
    je teda z
         vidieku, a podistým odpoveď na dáky predchádzajúci list. Oh, to bude už dlhšia známosť —
         hahaha!
   </p>
   <p>
    REHÁKOVÁ: To je mýlka — podvod!
   </p>
   <p>
    MRÁZIKOVÁ: Môžeme sa presvedčiť — hahaha! Rozpečaťte list.
   </p>
   <p>
    REHÁKOVÁ
    <span class="emphasis">
     <em>
      (pyšne):
     </em>
    </span>
    Toho nebude treba. Nedovolím čítať môjmu dieťaťu
         také hlúposti. List sa zpáli.
   </p>
   <p>
    MRÁZIKOVÁ
    <span class="emphasis">
     <em>
      (opakujúc predošlé slová Rehákovej):
     </em>
    </span>
    Pani švagriná, ja by
         som to neurobila, lebo jestliže list zpálite bez prečítania, môžu si ľudia o tom všeličo
         mysleť.
   </p>
   <p>
    REHÁKOVÁ
    <span class="emphasis">
     <em>
      (stranou):
     </em>
    </span>
    Zlostná žena.
    <span class="emphasis">
     <em>
      (Nahlas.)
     </em>
    </span>
    Hm! čože si môžu ľudia mysleť? To sa môže každému dievčaťu prihodiť, že mu nejaký dotieravý
         daromník píše.
   </p>
   <p>
    MRÁZIKOVÁ: Všetko pravda, pani švagriná, ale veď viete, že ľudia sú zlí.
   </p>
   <p>
    REHÁKOVÁ: Zdá sa mi, žeby pani švagriná sama rada vedeť, čo je v tom liste.
   </p>
   <p>
    MRÁZIKOVÁ: Ani mi nenapadne; ale zpáliť bez prečítania neradím, a síce len kvôli ľuďom,
    <span class="emphasis">
     <em>
      (úsmešne)
     </em>
    </span>
    ktorí by si mohli o Julke všeličo pošeptávať.
   </p>
   <p>
    REHÁKOVÁ: Oh, ste veľmi láskavá. A — pravda —
    <span class="emphasis">
     <em>
      (prísne)
     </em>
    </span>
    ale, ako je
         to, slečna Linka, že prvá adresa bola pre vás, čo?
   </p>
   <p>
    LINKA: Milá tetuška, ja veru neznám.
   </p>
   <p>
    REHÁKOVÁ: Slečna, vy moju dcéru svádzate, rozumiete?
   </p>
   <p>
    MRÁZIKOVÁ: Pani švagriná!
   </p>
   <p>
    LINKA: Ale čo vám napadá?
   </p>
   <p>
    REHÁKOVÁ: Nevyhovárajte sa. Julke by iste ani nenapadlo prijímať listy vôbec, a zvlášte
         pod svojou adresou. Vy ste jej ponúkly svoje meno, ako záštitu, vy, namiesto toho, žeby ste
         ju utvrdzovaly v dobrých zásadách, naklonily ste ju k prijímaniu ľúbostných lístkov, vy ste
         kazily moje nevinné dieťa —
   </p>
   <p>
    MRÁZIKOVÁ: To si vyprosím.
   </p>
   <p>
    REHÁKOVÁ: Pani švagriná, vychovávajte svoju dcéru lepšie, rozumiete, aby nesvádzala
         druhé.
   </p>
   <p>
    MRÁZIKOVÁ: Pani švagriná, to napomenutie lepšie pristane vám. Kto dostal list? Julka.
   </p>
   <p>
    REHÁKOVÁ: A kto to sprostredkoval? Linka.
   </p>
   <p>
    MRÁZIKOVÁ: Kto je vinný, je vec jasná, a bolo by veru neprozreteľne odo mňa, keby som
         dovolila Linke na ďalej s Julkou tak dôverne obcovať, ako dosiaľ.
   </p>
   <p>
    REHÁKOVÁ: Predchytily ste mi veľmi zručne, lebo znajte, že naskutku pretrhnem všetko
         ďalšie spojenie dcéry mojej s vašou.
   </p>
   <p>
    MRÁZIKOVÁ: Uznávam, že si viete veľmi dobre pomáhať.
   </p>
   <p>
    REHÁKOVÁ: To je na nevydržanie! Júlia, hovor, chcem všetko vedeť.
   </p>
   <p>
    JULKA
    <span class="emphasis">
     <em>
      (odhodlane):
     </em>
    </span>
    Nuž, matka, keď ste sa o Linke tak vyslovily,
         nesmiem mlčať. Vinná som len ja; bála som sa prijať list v našom dome; a Linka bola taká
         obetovavá, že mi ponúkla svoju adresu, lebo sme myslely, že, keď tetuška býva často preč z
         domu, nikto nič nezpozoruje.
   </p>
   <p>
    MRÁZIKOVÁ: Nepovedala som? Tu to máme. Linka, sem ku mne!
    <span class="emphasis">
     <em>
      (Hladí jej
            tvár.)
     </em>
    </span>
    Ach v akom si bola nebezpečenstve, môj anjelík.
   </p>
   <p>
    REHÁKOVÁ: Keby bola dcéra vaša takou, akú ju predstavujete, bola by všetko vyjavila. —
         Aj aj, slečna Julia, počujem roztomilé veci! Od koho je ten list?
   </p>
   <p>
    JULKA
    <span class="emphasis">
     <em>
      (rozhodne):
     </em>
    </span>
    Mamička, to nepoviem.
   </p>
   <p>
    MRÁZIKOVÁ: Hľa, hľa, ako vie Julka matke odpovedať.
   </p>
   <p>
    REHÁKOVÁ: Nehnevaj ma ešte väčšmi, chcem, aby si mi všetko vyznala.
   </p>
   <p>
    JULKA: Mamička, to je a ostane mojím tajomstvom.
   </p>
   <p>
    REHÁKOVÁ: Linka, povedzte to vy!
   </p>
   <p>
    LINKA: Ja neviem.
   </p>
   <p>
    REHÁKOVÁ: Pani švagriná, požadujem, žeby ste vy samy svojej dcére rozkázaly, žeby mi
         odpovedala.
   </p>
   <p>
    MRÁZIKOVÁ: Ale, veď počujete, že to nevie. — Chybila si síce, že si sa na to dala, ale
         urobila si múdre, že si sa nestarala o obsah.
   </p>
   <p>
    REHÁKOVÁ: Ona to iste vie!
   </p>
   <p>
    JULKA: Naozaj, nevie. Ačpráve je mojou najdôvernejšou priateľkou, ale to som jej, ako
         vôbec nikomu, nesdôverila.
   </p>
   <p>
    LINKA: Ja som vedela, že Julka miluje jeho, a on ju; že jej chce písať, a o ďalšie som
         sa nestarala. Či je ten, lebo ten, len keď ju má rád. Pravda, Julka?
   </p>
   <p>
    MRÁZIKOVÁ: Ale, pani švagriná, on bude iste podpísaný.
   </p>
   <p>
    REHÁKOVÁ
    <span class="emphasis">
     <em>
      (stranou):
     </em>
    </span>
    Strašná dotieravosť.
    <span class="emphasis">
     <em>
      (Nahlas,
            zajakajúc sa od hnevu.)
     </em>
    </span>
    Dcéra, robíš mi takú hanbu? To by som nebola
         očakávala! Ale dobre, nech zvie celý svet, čo stojí v tom liste. Nemyslite, pani švagriná,
         že chcem zakrývať chyby svojho dieťaťa, nie.
    <span class="emphasis">
     <em>
      (Otvorí list a číta.)
     </em>
    </span>
    „Drahá, zbožňovaná Júlia!“
   </p>
   <p>
    MRÁZIKOVÁ: Aj, aj, už len „Julia“.
   </p>
   <p>
    REHÁKOVÁ: Znamenite.
    <span class="emphasis">
     <em>
      (Číta ďalej.)
     </em>
    </span>
    „Sotva že som došiel domov a
         objal svojich rodičov, chytil som sa pera, aby som vás písomne ubezpečil o tom, čo ste už
         tak často počuly z úst mojích.“
   </p>
   <p>
    MRÁZIKOVÁ: To sú roztomilé novinky, hahaha!
   </p>
   <p>
    REHÁKOVÁ: Tak často? Strašná vec! A ja som si na nej tak zakladala! Ale ďalej.
    <span class="emphasis">
     <em>
      (Číta.)
     </em>
    </span>
    „Vy ani neznáte stupeň mojej lásky, — s celou dušou, s
         celým srdcom prináležím vám, jedine vám.“ — Čertovi prináležíš, ty zvodca!
   </p>
   <p>
    MRÁZIKOVÁ: Ale veď ste len pred chvíľou tvrdily, že je Julka anjel. Nezlobte sa tak
         veľmi a čítajte ďalej.
   </p>
   <p>
    REHÁKOVÁ
    <span class="emphasis">
     <em>
      (číta):
     </em>
    </span>
    „Vy nemilujete mňa tak, ako ja vás.“ — To by
         chybelo, krk bych ti vykrútila.
    <span class="emphasis">
     <em>
      (Číta.)
     </em>
    </span>
    „Ženské srdce ani je nie
         schopné takej lásky, ako je moja. Chcel by som byť slávnym básnikom, ale nie sebe k vôli,
         lež abych vás a našu lásku mohol ospievať.“
   </p>
   <p>
    MRÁZIKOVÁ: Aká nežnosť! hahaha!
   </p>
   <p>
    REHÁKOVÁ
    <span class="emphasis">
     <em>
      (číta):
     </em>
    </span>
    „Chcel by som byť —“
    <span class="emphasis">
     <em>
      (Zlostne.)
     </em>
    </span>
    Už mám dosť toho blúznenia! Také veci, pravda, že môžu
         oblázniť nevinné dieťa.
    <span class="emphasis">
     <em>
      (Smačká list.)
     </em>
    </span>
   </p>
   <p>
    JULKA
    <span class="emphasis">
     <em>
      (je velmi rozčúlená a zarmútená; ale treba, aby medzi čítaním,
            zapomínajúc na svoj žiaľ, vyjavovala i radosť nad obsahom listu)
     </em>
    </span>
    .
   </p>
   <p>
    LINKA
    <span class="emphasis">
     <em>
      (ktorá sa bola medzitým zase priblížila, tajne k Julke):
     </em>
    </span>
    Ach,
         ten píše utešene.
   </p>
   <p>
    MRÁZIKOVÁ: Ale najhlavnejšia vec, od koho je ten list?
   </p>
   <p>
    REHÁKOVÁ: Pravda, akože sa volá ten ledakto!
    <span class="emphasis">
     <em>
      (Hľadí na podpis.)
     </em>
    </span>
    „Milan.“
   </p>
   <p>
    MRÁZIKOVÁ, LINKA
    <span class="emphasis">
     <em>
      (prekvapené):
     </em>
    </span>
    Milan?
   </p>
   <p>
    MRÁZIKOVÁ: A ako ďalej?
   </p>
   <p>
    REHÁKOVÁ: Tu nestojí nič. Aký Milan?
   </p>
   <p>
    JULKA: Už som povedala, že to nemôžem vyjaviť.
   </p>
   <p>
    REHÁKOVÁ: Dcéra, opytujem sa ťa, ako tvoja matka — rozkazujem, aby si povedala.
    <span class="emphasis">
     <em>
      (Náhle jej čosi napadne.)
     </em>
    </span>
    Bože môj! veď to len nebude Milan
         Rozkošný, naša ďaleká rodina?
   </p>
   <p>
    JULKA
    <span class="emphasis">
     <em>
      (chytro):
     </em>
    </span>
    Ach áno, ten je to.
   </p>
   <p>
    MRÁZIKOVÁ, LINKA: Ako? Rozkošný?
   </p>
   <p>
    REHÁKOVÁ: Poď na moje srdce, drahá dcéra! Prečo si hneď nepovedala? Milan Rozkošný —
         taký zať mi je vždy vítaný.
   </p>
   <p>
    MRÁZIKOVÁ
    <span class="emphasis">
     <em>
      (vykríkne):
     </em>
    </span>
    Julia, je to pravda?
   </p>
   <p>
    JULIA
    <span class="emphasis">
     <em>
      (nesmelo):
     </em>
    </span>
    Áno.
   </p>
   <p>
    LINKA: Bože môj, čo počujem! On miluje — oh ja nešťastná!
   </p>
   <p>
    MRÁZIKOVÁ: Linka, spamätaj sa!
   </p>
   <p>
    REHÁKOVÁ: Čože sa jej stalo?
   </p>
   <p>
    MRÁZIKOVÁ: Ešte sa spytujete? Nepočuly ste, čo vaša dcéra povedala? Tak sa odsluhuje za
         priateľstvo, že prijímala pod svojou adresou jej listy!
   </p>
   <p>
    REHÁKOVÁ: Asnáď ho aj ona miluje?
    <span class="emphasis">
     <em>
      (Uštipačne.)
     </em>
    </span>
    Nazdávala som sa, že
         Linka nechce ani počuť o mužských. Hahaha!
   </p>
   <p>
    JULKA
    <span class="emphasis">
     <em>
      (prekvapená):
     </em>
    </span>
    Ako?
   </p>
   <p>
    REHÁKOVÁ: Veľmi ľutujeme, ale pomôcť vám nemôžeme. Milan miluje Juliu, práve ste počuly;
         on je výborná partia. Pani švagriná, ako rozumná žena, iste uznáte, že to Linke nič
         nepomôže. Ach, ten krásny spôsob písania v tom liste.
    <span class="emphasis">
     <em>
      (Narovnáva pokrkvaný
            list.)
     </em>
    </span>
   </p>
   <p>
    JULKA
    <span class="emphasis">
     <em>
      (chytro):
     </em>
    </span>
    Keď sa veci tak majú —
   </p>
   <p>
    MRÁZIKOVÁ
    <span class="emphasis">
     <em>
      (pretrhne Julku, s veľkým hnevom; k Linke):
     </em>
    </span>
    Oh, moje
         drahé dieťa, to máš za svoju obetovavosť; Linka, spamätaj sa!
   </p>
   <p>
    JULKA
    <span class="emphasis">
     <em>
      (chce k Linke):
     </em>
    </span>
    Linka, pre Boha —
   </p>
   <p>
    REHÁKOVÁ
    <span class="emphasis">
     <em>
      (zadrží Julku):
     </em>
    </span>
    Julka, daj pokoj všetkému potešovaniu. V
         takej prípadnosti to nič neosoží, len čas ju môže vyliečiť. Ona je rozumné dievča, iste že
         uzná nemožnosť svojich žiadostí a prejde jej to. Veď sú ešte aj druhí mužskí, ktorí môžu
         dievča zaopatriť a Linka iste najde dajedneho. V našom dome, ku príkladu, býva istý
         úradník, ktorý sa chce oženiť; je síce ešte len kancellistom, ale o niekoľko rokov —
   </p>
   <p>
    LINKA: Ach, to by som sa nikdy nebola nazdala!
   </p>
   <p>
    MRÁZIKOVÁ: Hanbite sa, Julia! Jej mladé nezkúsené srdce bude zničené, a to vami zničené!
   </p>
   <p>
    JULKA: Ale drahá tetuška, dovoľte, abych vám vysvetlila, že vlastne —
   </p>
   <p>
    REHÁKOVÁ: Ticho, dcéra! Najlepšie bude, keď odtiaľto odídeme; v takomto okamžení bolo by
         naša prítomnosť len na prekážke.
   </p>
   <p>
    JULKA: Ale veď ja —
   </p>
   <p>
    REHÁKOVÁ
    <span class="emphasis">
     <em>
      (chytí Julku za ruku):
     </em>
    </span>
    Už ani slova! Naše veci sú v bočnej
         izbe. Pani švagriná, podrobte sa svojmu osudu, pomyslite si: že to nemalo byť. — Julka,
         poď.
   </p>
   <p>
    JULKA: Linka —
   </p>
   <p>
    LINKA
    <span class="emphasis">
     <em>
      (odvráti sa):
     </em>
    </span>
    Ja ti odpúšťam.
   </p>
   <p>
    REHÁKOVÁ: Poď, poď!
    <span class="emphasis">
     <em>
      (Odvedie váhajúcu Julku do pravých dverí.)
     </em>
    </span>
   </p>
   <p>
    MRÁZIKOVÁ: Je to tedy isté?
   </p>
   <p>
    LINKA: Pravda, že isté.
   </p>
   <p>
    MRÁZIKOVÁ: Ale veď ti všemožným spôsobom dával na vedomie, že ho veľmi zaujímaš.
   </p>
   <p>
    LINKA
    <span class="emphasis">
     <em>
      (živo):
     </em>
    </span>
    Mamička, spozorovaly ste to tiež?
   </p>
   <p>
    MRÁZIKOVÁ: Nie raz. Ale či nikdy nenarážal?
   </p>
   <p>
    LINKA: Držal sa naproti mne v reči tak, že som sa nemúdra domýšľala, že som mu nie
         ľahostajnou.
   </p>
   <p>
    MRÁZIKOVÁ: Naproti Julli býval vždycky len zdvorilým.
   </p>
   <p>
    LINKA: Ba takmer chladným, tak že ma to niekedy až mrzelo.
   </p>
   <p>
    MRÁZIKOVÁ: A Julia neprezradila sa nikdy ničím?
   </p>
   <p>
    LINKA: Dnešný výjav ma tým väčšmi prekvapil, že mi je dosiaľ pred očima tá ľahostajnosť,
         ktorú Julia vždy a všade ukazovala naproti nemu.
   </p>
   <p>
    MRÁZIKOVÁ: Teda to bola pretvárka.
   </p>
   <p>
    LINKA: Myslíte, mamička, že také mladé dievča je už schopné takej pretvárky, ktorá
         zakryje jej srdce i pred najlepšou priateľkou?
   </p>
   <p>
    MRÁZIKOVÁ: Teraz máš toho dôkaz. A poneváč pretvárka prináleží medzi vynikajúce
         vlastnosti mnohých naších dievčeniec, to je jedna z tých príčin, pre ktoré ti nedovoľujem
         kamarátky. Ach, bohužiaľ, veľká časť naších dievčať hrá v živote komédiu, za ktorú by sa
         ani na divadle hanbiť nepotrebovaly.
   </p>
   <p>
    LINKA: Ale Julia, to nevinné jemné stvorenie, ktoré sa vždy tak úprimne ukazovalo!
   </p>
   <p>
    MRÁZIKOVÁ: Tie sú najhoršie! Povrchnosť hladká, ale vnútornosť tým pichľavejšia.
         Podobajú sa močiarom bez dna, zarostlým bujnou trávou a nevinným kvietim, ale beda tomu,
         kto príjemným zovňajškom privábený, odváži sa do nich, jim verí.
   </p>
   <p>
    LINKA: A Milan mi pred svojim odchodom neustále rozprával, že ide domov, aby sa
         dorozumel so svojimi rodičmi v istej záležitosti, ktorá vraj bude mať veľký vplyv na jeho
         celý budúci život; hovoril mi, že nádeje sa, že keď ma zase uvidí, bude predo mnou inak
         stáť, a stisknul mi pri tom ruku, a tak ohnivé hľadel na mňa, že už ani neviem, čo som mu
         na to odpovedala.
   </p>
   <p>
    MRÁZIKOVÁ: Oh, tí chlapi! tých Pán Boh len na zlosť stvoril! — A kedy sa strojí
         navrátiť?
   </p>
   <p>
    LINKA: Hovoril, že nevydrží dlho; že sa hneď navráti, kadenáhle usporiada svoje
         záležitosti, lebo že je len tu to, bez čoho by ho život netešil.
   </p>
   <p>
    MRÁZIKOVÁ: Oh, ten ledakto! Keby ho len tu mala, aby som mu povedala, čo myslím o jeho
         hanebnom držaní sa, aby —
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e935">
       </a>
       Výstup 4.
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Mráziková, Linka, Milan.
     </em>
    </span>
   </p>
   <p>
   </p>
   <p>
    MRÁZIKOVÁ, LINKA
    <span class="emphasis">
     <em>
      (Prekvapené vykríknu):
     </em>
    </span>
    Bože môj, Milan!
   </p>
   <p>
    MILAN: Veľactené dámy, prial by som si, aby prekvapenie, ktoré ukazujete, bolo
         príjemným.
   </p>
   <p>
    LINKA
    <span class="emphasis">
     <em>
      (pre seba):
     </em>
    </span>
    On tu, a práve v tomto okamžení.
   </p>
   <p>
    MRÁZIKOVÁ
    <span class="emphasis">
     <em>
      (chladne):
     </em>
    </span>
    Dobrý deň, pane.
   </p>
   <p>
    MILAN: Práve som prišiel z domu, kde som pokonával so svojimi rodičmi istú pre mňa veľmi
         dôležitú záležitosť. Prajný výsledok bol príčinou, že som takmer letel sem, a že moju prvú
         návštevu robím tomuto domu, kde, myslím, že najdem to, čo ma k takému ponáhľaniu sa
         ponúkalo.
   </p>
   <p>
    MRÁZIKOVÁ: Naozaj, pane, znáte veľmi dobre hádať: najdete to tu.
   </p>
   <p>
    MILAN
    <span class="emphasis">
     <em>
      (radostne):
     </em>
    </span>
    Naozaj, milosťpani? Vy už znáte moju žiadosť,
         pochopily ste ju?
   </p>
   <p>
    MRÁZIKOVÁ:
    <span class="emphasis">
     <em>
      (ostro):
     </em>
    </span>
    Načo hovoríte o tom, pane, so mnou? Obráťte sa
         k tej osobe, ktorej sa to týka.
   </p>
   <p>
    MILAN: Vy teda dovolíte?
   </p>
   <p>
    MRÁZIKOVÁ: Nemám čo dovoľovať.
   </p>
   <p>
    MILAN
    <span class="emphasis">
     <em>
      (pre seba):
     </em>
    </span>
    Ako sa chladne držia naproti mne!
    <span class="emphasis">
     <em>
      (Nahlas, vrúcne.)
     </em>
    </span>
    A čo hovoríte vy na to, slečna? Smiem vám teda
         svoje srdce otvoriť, smiem vám povedať —
   </p>
   <p>
    LINKA
    <span class="emphasis">
     <em>
      (chytro s potlačeným hlasom):
     </em>
    </span>
    Pane, pre Boha, ušetrite ma.
    <span class="emphasis">
     <em>
      (Strmo odíde na ľavo.)
     </em>
    </span>
   </p>
   <p>
    MRÁZIKOVÁ: Jestli vaše hanebné držanie sa bude mať dákych zlých následkov, teda celá
         zodpovednosť padá na vás.
    <span class="emphasis">
     <em>
      (Odbehne za Linkou.)
     </em>
    </span>
   </p>
   <p>
    MILAN
    <span class="emphasis">
     <em>
      (ohromený hľadí za nimi, kým sa dvere nezavrú; malá
            prestávka):
     </em>
    </span>
    Moje — hanebné — držanie sa — čo to znamená? Plný nedočkavej
         túžby ponáhľal som sa sem, aby som jej oznámil, že mám privolenie rodičov a tak môžem
         žiadať už teraz jej ruku, že stojím už raz na prahu krásnej budúcnosti, o ktorej som sníval
         také sladké sny — a namiesto radostného súhlasu, aký som očakával, nachádzam chladnosť, ba
         príkre privítanie. Čo sa prihodilo? Či by som sa bol asnáď v nej mýlil? Nie, nie, to nie je
         možné! Držala sa naproti mne vždy tak prívetive, v mojej prítomnosti javila vždy takú
         nevinnú rozpačitosť, v jej očiach čítal som zavždy takú vrúcnosť — či by to asnáď len
         náhoda bola bývala? či asnáď moja rozpálená obrazotvornosť videla veci, ktorých nebolo?
         Vzťahovalo sa to asnáď na niekoho druhého? — Aj matka, ktorá predtým stále odvolávala sa na
         našu ďalekú príbuznosť, ukazovala teraz neobyčajnú príkrosť — Bože môj, čo sa len stalo,
         ako si to mám vysvetliť?
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1013">
       </a>
       Výstup 5.
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Milan, Reháková, Julka (vnídu oblečené k odchodu).
     </em>
    </span>
   </p>
   <p>
   </p>
   <p>
    REHÁKOVÁ
    <span class="emphasis">
     <em>
      (prekvapená):
     </em>
    </span>
    Čo vidím? Pán Rozkošný!
   </p>
   <p>
    JULKA
    <span class="emphasis">
     <em>
      (ľakne sa):
     </em>
    </span>
    Bože môj! On!
   </p>
   <p>
    MILAN
    <span class="emphasis">
     <em>
      (klania sa):
     </em>
    </span>
    Milosťpani — slečna —
   </p>
   <p>
    REHÁKOVÁ
    <span class="emphasis">
     <em>
      (sladko):
     </em>
    </span>
    Pane Rozkošný, aké radostné prekvapenie!
         Nazdávala som sa, že sa ešte dosiaľ bavíte medzi svojími.
   </p>
   <p>
    MILAN: Keď som usporiadal svoje záležitosti podľa vlastnej túžby, ani som neveril dočkať
         sa okamženia, v ktorom sem dôjdem.
   </p>
   <p>
    REHÁKOVÁ
    <span class="emphasis">
     <em>
      (s úsmechom):
     </em>
    </span>
    Ach, to vám rada verím.
   </p>
   <p>
    JULKA
    <span class="emphasis">
     <em>
      (pre seba):
     </em>
    </span>
    Čo z toho teraz povstane?
   </p>
   <p>
    MILAN: Ako, milosťpani? Vy viete —?
   </p>
   <p>
    REHÁKOVÁ: Akožeby som nevedela; veď taká záležitosť týka sa celej rodiny.
   </p>
   <p>
    JULKA
    <span class="emphasis">
     <em>
      (pre seba):
     </em>
    </span>
    Čo som to urobila!
   </p>
   <p>
    MILAN: Zaiste! Ale, bohužiaľ, nenachodím všetko tak, ako som očakával.
   </p>
   <p>
    REHÁKOVÁ: Že nie? Veď privolenie pánov rodičov máte.
   </p>
   <p>
    MILAN: Sú úplne usrozumení.
   </p>
   <p>
    REHÁKOVÁ Výborne! Čo vám teda vadí?
   </p>
   <p>
    MILAN
    <span class="emphasis">
     <em>
      (s povzdychnutím):
     </em>
    </span>
    Obávam sa, že v mojej krátkej
         neprítomnosti premenilo sa mnoho, čoby som pravda nebol očakával.
   </p>
   <p>
    REHÁKOVÁ: Premenilo? Chichichi! Verte, že nepochopujem, ako môžete tak hovoriť.
   </p>
   <p>
    JULKA
    <span class="emphasis">
     <em>
      (pre seba):
     </em>
    </span>
    Ako z toho vyviaznem!
   </p>
   <p>
    MILAN: Hovorím, o čom nadobúdam nespodievane istotu.
   </p>
   <p>
    REHÁKOVÁ: Ide asnaď o osobu, ktorej sa to zrovna týka?
   </p>
   <p>
    MILAN: Predovšetkým o tú.
   </p>
   <p>
    REHÁKOVÁ: A myslíte, pane, že tá zmenila svoje smýšľanie?
   </p>
   <p>
    MILAN: Aspoň sa tak drží.
   </p>
   <p>
    REHÁKOVÁ: Bože môj, pannenská ostýchavosť. Také nezkúsené dievča, — nemôžete sa ani
         diviť.
    <span class="emphasis">
     <em>
      (Potiahne Julku tajne za rukáv a dáva jej znamenie, aby išla k
            nemu.)
     </em>
    </span>
   </p>
   <p>
    MILAN
    <span class="emphasis">
     <em>
      (radostne):
     </em>
    </span>
    Ako, milosťpani? Vy myslíte, že len pannenská
         ostýchavosť je na príčine?
   </p>
   <p>
    REHÁKOVÁ: Spoľahnite sa na to.
    <span class="emphasis">
     <em>
      (Pre seba.)
     </em>
    </span>
    To sú podivní milenci.
         Prečo sa neobráti zrovna k nej? —
    <span class="emphasis">
     <em>
      (K Julke.)
     </em>
    </span>
    Veď že sa maj okolo neho.
   </p>
   <p>
    JULKA
    <span class="emphasis">
     <em>
      (pre seba):
     </em>
    </span>
    Bože môj, ako sa to skončí?
   </p>
   <p>
    MILAN: A nemýlite sa, milosťpani?
   </p>
   <p>
    REHÁKOVÁ: Čože vám napadá? Chichichi! Viem to od nej samej.
    <span class="emphasis">
     <em>
      (Tajne k
            Julke.)
     </em>
    </span>
    Predo mnou sa ti netreba hanbiť.
   </p>
   <p>
    MILAN: Ako? Od nej?
    <span class="emphasis">
     <em>
      (Bozkáva Rehákovej ruku.)
     </em>
    </span>
    Milosťpani, vy
         vlievate zase trochu nádeje do mojej rozjatrenej mysli.
   </p>
   <p>
    REHÁKOVÁ: Spoľahnite sa na mňa úplne.
   </p>
   <p>
    MILAN
    <span class="emphasis">
     <em>
      (náhle zarazí sa):
     </em>
    </span>
    Ale jej matka!
    <span class="emphasis">
     <em>
      (Skúmave hľadí na
            Rehákovú.)
     </em>
    </span>
    Či ona nebude nám stavať prekážky? Obávam sa — —
   </p>
   <p>
    REHÁKOVÁ: Jej matka? Chichichi! Jestli vás to znepokojuje, teda vás ubezpečujem, že vám
         netreba obávať sa ničoho. Dievča vás miluje, vy ste človek poriadny, bohatý, privolenie
         rodičov máte — ktorá matka žeby mohla odolať!
   </p>
   <p>
    MILAN: Vaše slová podávajú mi nádeje a nového života.
   </p>
   <p>
    REHÁKOVÁ: A tak len smele do toho! Otvorte tej matke svoje srdce; ona vás príjme
         srdečne, veď vie už o všetkom, chichichi!
   </p>
   <p>
    MILAN: Že vie! Nuž, odvážim sa, spoliehajúc sa jedine na vás.
    <span class="emphasis">
     <em>
      (Chce na ľavo, v
            tom)
     </em>
    </span>
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1159">
       </a>
       Výstup 6.
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Mráziková, Linka. Predošlí.
     </em>
    </span>
   </p>
   <p>
   </p>
   <p>
    MRÁZIKOVÁ
    <span class="emphasis">
     <em>
      (ostro):
     </em>
    </span>
    Zabudly sme našu rodinku, ako sa svedčí
         vyprevadiť. Ale zdá sa, že sme na prekážke.
   </p>
   <p>
    MILAN: Oh, naskrze nie, milosťpani. Prichádzate práve dobre.
   </p>
   <p>
    REHÁKOVÁ
    <span class="emphasis">
     <em>
      (stranou):
     </em>
    </span>
    Čo mu to napadá? — Aha, chce mať svedkov.
   </p>
   <p>
    JULKA
    <span class="emphasis">
     <em>
      (pre seba):
     </em>
    </span>
    Prepadnem sa.
   </p>
   <p>
    MRÁZIKOVÁ: Prichádzame dobre? K čomu, jestli sa smiem opýtať?
   </p>
   <p>
    MILAN: Milosťpani! Prišiel som z domu plný radosti. Chcel som žiadať niečo, od čoho celé
         moje šťastie závisí, ale ma niektoré veci odstrašily. Nevedel som si to vysvetliť; ale
         teraz ma s tejto strany
    <span class="emphasis">
     <em>
      (ukazuje na Rehákovú)
     </em>
    </span>
    posmeľujú tak určite, že
         sa chcem zrovna vysloviť.
   </p>
   <p>
    LINKA
    <span class="emphasis">
     <em>
      (pre seba):
     </em>
    </span>
    Hrúza! Predo mnou!
   </p>
   <p>
    MRÁZIKOVÁ: Nenahliadam, čo mám pri tom robiť.
   </p>
   <p>
    REHÁKOVÁ: To myslím aj ja.
   </p>
   <p>
    MILAN
    <span class="emphasis">
     <em>
      (prekvapený):
     </em>
    </span>
    Nazdávam sa, že mnoho.
   </p>
   <p>
    MRÁZIKOVÁ: Vykonajte si to s tými, ktorých sa to týka.
   </p>
   <p>
    REHÁKOVÁ: To je múdre slovo.
   </p>
   <p>
    MILAN: Vy privoľujete?
    <span class="emphasis">
     <em>
      (Pristúpi k Linke.)
     </em>
    </span>
    Nuž teda, slečna, práve
         ste počuly privolenie milosťpanej. Vy ste iste už dávno pozorovaly, čo cítim — pred vašou
         matkou, pred vašimi príbuznými opytujem sa vás, či môžete mi byť tým, čím aby ste sa mi
         staly, je jedinou túžbou mojou, a od čoho závisí šťastie môjho života?
   </p>
   <p>
    REHÁKOVÁ, JULKA, MRÁZIKOVÁ, LINKA
    <span class="emphasis">
     <em>
      (prekvapené, naslúchajú ako
            ohromené)
     </em>
    </span>
    .
   </p>
   <p>
    REHÁKOVÁ: Čo počujem?
   </p>
   <p>
    MRÁZIKOVÁ
    <span class="emphasis">
     <em>
      (ešte väčšmi rozhnevaná):
     </em>
    </span>
    Ako?
   </p>
   <p>
    JULKA
    <span class="emphasis">
     <em>
      (pre seba):
     </em>
    </span>
    Ako sa to len dokončí?
   </p>
   <p>
    LINKA
    <span class="emphasis">
     <em>
      (neveriac svojmu sluchu):
     </em>
    </span>
    Či je to naozaj, a či len sen?
   </p>
   <p>
    MRÁZIKOVÁ: Preč z mojich očí, vy —
   </p>
   <p>
    REHÁKOVÁ: Ste pri rozume?
    <span class="emphasis">
     <em>
      (Stranou.)
     </em>
    </span>
    Asnáď trochu viac vypil.
   </p>
   <p>
    LINKA: Robíte si ešte zo mňa žarty? To som nezaslúžila.
   </p>
   <p>
    JULKA
    <span class="emphasis">
     <em>
      (vo veľkom rozochvení nevie, čo robiť)
     </em>
    </span>
    .
   </p>
   <p>
    MILAN
    <span class="emphasis">
     <em>
      (v najväčšom prekvapení, ustúpi o krok):
     </em>
    </span>
    Čo to znamená?
   </p>
   <p>
    MRÁZIKOVÁ: Oh, hanba! Nie dosť na tom, že ste úbohé dievča oklamali, ešte si zahrávate s
         jeho citami! To samé vás zatracuje.
   </p>
   <p>
    REHÁKOVÁ
    <span class="emphasis">
     <em>
      (s útlou výčitkou):
     </em>
    </span>
    Ale, milý pane Rozkošný, čože robíte?
         Jednej písať a druhej lásku vyznávať.
   </p>
   <p>
    MRÁZIKOVÁ: Držala som vás za šľachetnejšieho.
   </p>
   <p>
    REHÁKOVÁ: Nebola by som sa ponazdala, že v takom vážnom okamžení chcete vystrájať žarty.
   </p>
   <p>
    MILAN: Dovoľte, nerozumiem vás.
   </p>
   <p>
    MRÁZIKOVÁ: Vyznávajte aj
    <span class="emphasis">
     <em>
      ústne
     </em>
    </span>
    lásku tej, ktorej ste to urobili na
    <span class="emphasis">
     <em>
      písme
     </em>
    </span>
    .
   </p>
   <p>
    REHÁKOVÁ: Ostatne, keď je to na písme, odpúšťame vám vyznanie ústne.
   </p>
   <p>
    MILAN
    <span class="emphasis">
     <em>
      (zadivený): Ktorej
     </em>
    </span>
    som písal?
   </p>
   <p>
    JULKA
    <span class="emphasis">
     <em>
      (pre seba):
     </em>
    </span>
    Teraz sa všetko vyzradí.
   </p>
   <p>
    REHÁKOVÁ: Veď len nebudete chcieť tajiť, že ste písali mojej Julii?
   </p>
   <p>
    MILAN: Ja slečne Julii? ani mi nenapadlo.
   </p>
   <p>
    MRÁZIKOVÁ: On tají.
   </p>
   <p>
    REHÁKOVÁ
    <span class="emphasis">
     <em>
      (vymne list):
     </em>
    </span>
    A čože je toto? Neznáte to? čo?
   </p>
   <p>
    MILAN: Tento list? Nie.
   </p>
   <p>
    MRÁZIKOVÁ
    <span class="emphasis">
     <em>
      (chytro):
     </em>
    </span>
    Že nie? Bolo by možné?
   </p>
   <p>
    LINKA: Ako?
   </p>
   <p>
    REHÁKOVÁ: Vy ho iste znáte.
   </p>
   <p>
    MILAN
    <span class="emphasis">
     <em>
      (vezme list):
     </em>
    </span>
    Dovoľte —
   </p>
   <p>
    MRÁZIKOVÁ: Aha, už sa priznáva.
   </p>
   <p>
    MILAN: Áno, máte pravdu, znám ho. Je to písmo môjho priateľa Milana Lipovského.
   </p>
   <p>
    MRÁZIKOVÁ: Čo počujem?
   </p>
   <p>
    REHÁKOVÁ: Čo vám napadá? Veď je to písmo vaše.
   </p>
   <p>
    MILAN: Nie, ubezpečujem vás, je to písmo môjho priateľa, od ktorého vám mám súčasne
         priniesť ústny dodatok, že zajtra príde, aby vás požiadal ústne o ruku slečny Julie. Jeho
         terajšie postavenie, ktoré v liste pripomína, je veľmi pekné.
   </p>
   <p>
    REHÁKOVÁ
    <span class="emphasis">
     <em>
      (ako omráčená):
     </em>
    </span>
    Nie od vás? Zamdliem.
   </p>
   <p>
    LINKA
    <span class="emphasis">
     <em>
      (radostne):
     </em>
    </span>
    Bože môj, čo počujem? Bola to asnáď mýlka?
   </p>
   <p>
    MRÁZIKOVÁ: Julka, vy ste hovorily tak len zo strachu?
   </p>
   <p>
    JULKA
    <span class="emphasis">
     <em>
      (načúvala s veľkým rozčúlením):
     </em>
    </span>
    Ach áno, zo strachu pred
         matkiným hnevom. Ale teraz — Linka, tetuška, môžete mi odpustiť? Nemala som tušenie o tebe
         — a chcela som potom pravdu povedať — ach, Bože môj, aká som teraz šťastná! Odpustíte mi,
         pravda?
   </p>
   <p>
    LINKA: Julia! Bože môj, tú rozkoš neprežijem.
   </p>
   <p>
    LINKA, JULKA
    <span class="emphasis">
     <em>
      (objímu sa)
     </em>
    </span>
    .
   </p>
   <p>
    JULKA: Pane Rozkošný, nehneváte sa na mňa?
   </p>
   <p>
    MILAN: Oh, teraz všetko rozumiem. — Nie, slečna, ale prosím, aby ste sa teraz za mňa
         primluvily.
   </p>
   <p>
    JULKA
    <span class="emphasis">
     <em>
      (k Mrázikovej):
     </em>
    </span>
    Tetuška —
   </p>
   <p>
    MRÁZIKOVÁ, JULIA: — pane Milan — Milan — tu ju máte i s mojím požehnaním.
   </p>
   <p>
    LINKA
    <span class="emphasis">
     <em>
      (stále so sklopenýma očima)
     </em>
    </span>
    .
   </p>
   <p>
    MILAN
    <span class="emphasis">
     <em>
      (pristúpi k Linke):
     </em>
    </span>
    Linka!
   </p>
   <p>
    LINKA: Ach, Milan!
    <span class="emphasis">
     <em>
      (Klesne mu do náručia.)
     </em>
    </span>
   </p>
   <p>
    REHÁKOVÁ: On jej teda nepísal! Dieťa, ty ma privedieš do hrobu.
   </p>
   <p>
    JULKA: Mamička, bolo to len zo strachu, aby som vás nezarmútila.
   </p>
   <p>
    REHÁKOVÁ: Ale tvoje šťastie, že sa pán Lipovský už môže oženiť.
   </p>
   <p>
    MRÁZIKOVÁ: Pani švagriná, to bolo nedorozumenie.
   </p>
   <p>
    REHÁKOVÁ
    <span class="emphasis">
     <em>
      (stranou):
     </em>
    </span>
    Škoda, že mi vykĺznul.
    <span class="emphasis">
     <em>
      (Nahlas.)
     </em>
    </span>
    Ach nuž nebolo to tak zle mienené — zabudnime na dnešný
         deň. Veď ste vlastnou sestrou môjho drahého muža!
    <span class="emphasis">
     <em>
      (Rozprestre ramená.)
     </em>
    </span>
   </p>
   <p>
    MRÁZIKOVÁ: A vy jeho milovanou manželkou.
    <span class="emphasis">
     <em>
      (Objíma ju.)
     </em>
    </span>
   </p>
   <p>
    REHÁKOVÁ: Ale pani švagriná, my sme sa nazdávaly, že naše dievčatá ani pozreť nevedia na
         mužských.
   </p>
   <p>
    MRÁZIKOVÁ: Áno, a zajtra bude robiť vaša dcéra —
   </p>
   <p>
    MILAN, LINKA
    <span class="emphasis">
     <em>
      (objímu sa)
     </em>
    </span>
    .
   </p>
   <p>
    MRÁZIKOVÁ
    <span class="emphasis">
     <em>
      (ukazuje na objímajúcich sa):
     </em>
    </span>
    Čo robí dnes moja.
   </p>
   <p>
    REHÁKOVÁ: Ach nuž — tak je to na tomto svete!
   </p>
   <p>
   </p>
   <p>
    <span class="emphasis">
     <em>
      (Opona spadne.)
     </em>
    </span>
   </p>
   <p>
   </p>
  </div>
 </body>
</html>
