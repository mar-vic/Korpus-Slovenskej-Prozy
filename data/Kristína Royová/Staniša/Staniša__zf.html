<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523467">
       </a>
       1
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="blockquote">
    <blockquote class="blockquote">
     <p>
      <span class="emphasis">
       <em>
        Kristus vo vás, nádej slávy.
       </em>
      </span>
     </p>
     <p>
      Kolos. 1,27
     </p>
    </blockquote>
   </div>
   <p>
   </p>
   <p>
   </p>
   <p>
    Velice sa mi žiada prehovoriť s niekým, kto by mi rozumel, súcitil so mnou a potešil ma.
         Nemám však priateľku, som teraz tak sama, budem teda aspoň písať to, s čím by som sa rada
         zdôverila. Písanie je síce jednostranná dôvernosť, papier neodpovie, ale ani nezradí, s čím
         sa mu zverím. Snáď pritom aspoň trochu zabudnem, že som v našom pustom dome sama so starou
         Zuzanou, kde z každého kúta akoby volal akýsi hlas: „Bolo — nie je, bolo — nie je!“ Je
         pravda, že aj keď je moja mama doma, dakedy aj hodiny neprehovoríme spolu ani slova; no
         aspoň môžem vidieť jej krásnu, utrápenú tvár a môžem k nej vravieť. Ach, moja úbohá
         mamička! Či ja kedy zviem, kde väzí príčina tvojho zármutku, ba vnútorného nešťastia a
         prečo sa teraz ešte stupňuje!? Je na vine len náš hmotný úpadok? Ktože mi to kedy povie,
         keď je ona uzavretá a mlčanlivá ako hrob?! Nech nežije stará naša Zuzana, nič by som
         neznala z našich rodinných pomerov. Chcem si poznačiť aspoň to, čo mi ona rozprávala.
         Skrátim si dakoľko hodín smutného dňa a tým myseľ zamestnám. Keď si pomyslím, ako vlani mi
         bola vzácna každá minúta na usilovné učenie, keď pomyslím na družky, ktoré sa v jeseni
         pustili do štvrtého ročníka a až šťastne skončia skúšky, budú môcť vstúpiť na životnú
         postať — horko by som zaplakala, že sa moje štúdium muselo tak náhle skončiť. Neželiem, že
         som bola prinútená zostať doma, keď mama ťažko ochorela! Tých rán, čo na jej srdce
         dopadalo, bolo primnoho! Želiem len, že teraz, keď i tak musela odísť k zaťovi a v našom
         dome všetko zišlo dolu vodou, ja vlastne nemám čo tu robiť. Závidím lastovičkám krídla;
         zaletela by som — ale kam? Čo bude so mnou? Doštudovať nemám ako, mama ma vlastne už
         nepotrebuje… Áno, čo bude so mnou? So svojimi sedemnástimi rokmi stojím na svete bezúčelne.
         Ach, tak rada by som pracovala! Kde? Ako? Čo? Načo stále o tom rozmýšľať?! Radšej si
         napíšem, čo mi rozpráva Zuzana, a to doslova, ako mi to znova a znova vypráva.
   </p>
   <p>
    *
   </p>
   <p>
    Bola to veľká novina, keď sa do našej dediny, Rovného, prisťahoval Šimon Lietavský a od
         starého Dúbravu kúpil hospodárstvo aj s hodne spustnutým veľkým domom. Za pár týždňov si to
         všetko opravil na počudovanie. Prišla s ním jeho sestra; začali spolu gazdovať. V žatvách
         priviedol si zo svojho rodiska peknú, mladú ženu, priam takú príčinlivú ako bol sám. Ona sa
         starala o malé gazdovstvo, chovala i predávala hydinu; on kupčil s rožným dobytkom. Kúpil
         chudé, biedne, dobre to pochoval a draho predal. Chodil nielen po jarmokoch, ale aj k
         okolitým statkárom. Radi od neho kupovali, alebo mu naručili, aby pre nich kúpil, keď sa mu
         niečo dobré trafí. Kupovával im aj kone, veď aj do toho sa dobre rozumel! Divili sa
         Rovňania, ako mu všetko pod rukou rastie; niektorí mu aj závideli. Ináč žil so všetkými v
         pokoji, poradil a pomohol, komu mohol. Jeho žena bola na chudobu velice dobrá, každého
         nasýtila, ba neraz aj zašatila. Počul Pán Boh nejedno „Pán Boh vám zaplať a daj sto ráz
         viac!“ A veru aj dával! Ja to najlepšie znám! Slúžila som u nej ako pasáčka. V zime ma
         neposielala rodičov vyjedať, ako druhé gazdiné robievajú; a že ma naši do školy
         neposielali, no tak ma posielala ona. Len jej ďakujem, že som nevyrástla ako tá nemá tvár!
         Keď som pestovala ich jediného syna a malý Adamko si ma priľúbil, tu ma už chovali ako
         svoje dieťa. To bolo vtedy, keď pani grófka U. dala pod vrchom Borín postaviť pekný kaštieľ
         a zbudovala okolo neho krásnu panskú záhradu. Mrežový plot tej záhrady susedil s naším
         domom. Gazda svoj grunt tiež ohradil, tak sme tu bývali ako v klietočke. Keď bol kaštieľ
         dostavaný, prišla pani grófka aj so svojím synom do neho bývať. Bola to druhá žena grófa U.
         S tou prvou že mal len dcéry a táto mala iba tohto jediného syna, a i ten bol, chudák, na
         rozume chybný; pekne narastený, peknej tváre, ale učiť sa nemohol, ledva že vedel hovoriť.
         Keď ho napadla tesknota, celé dni a noci plakával a chudera pani s ním. Doktori jej vždy
         sľubovali, že ho uzdravia, preto dom a záhradu tak krášlila, aby sa mal čím potešiť, až
         ožije. Vtedy chodil náš Adamko v N. do školy. Chcel ho mať gazda učenejšieho, než bol sám.
         Aj do akejsi hospodárskej školy ho potom poslal, ale keď ju skončil, vrátil sa k otcovi a
         spolu kupčili. Pritom si vzali na starosť aj borínske hospodárstvo. Pani grófka sa vždy
         radievala s naším gazdom. On jej najímal sluhov, bírešov, on jej kupovával dobytok. Mala v
         ňom velice dobrého suseda! Viedla si svoj majetok sama. Ale keď nezdravý syn, čím bol
         starší, tým bol horší, — a ona ho za nič na svete nechcela dať cudzím ľuďom opatrovať, len
         sa už s ním sama trápila, — tak spravila nášho gazdu gazdom aj vo svojom dome. A keď Adamko
         skončil tú školu, chcela ho mať za správcu. Pri kaštieli v záhrade postavili pekné bývanie
         pre správcu; tam mal Adamko Lietavský bývať, až sa ožení. Nuž, prišlo aj k tomu; ale
         nestalo sa, ako všetci čakali, aj gazda, aj pani grófka; nedoviedol si on do domu paniu!
         Ako tak raz išiel za obchodom, postretol v horách švárne dievča, tak ako to v tej piesenke
         stojí:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Keď som išiel, išiel, išiel,
      </em>
     </span>
     <br/>
     <span class="emphasis">
      <em>
       cez tie hory zelené,
      </em>
     </span>
     <br/>
     <span class="emphasis">
      <em>
       postretol som švárne dievča
      </em>
     </span>
     <br/>
     <span class="emphasis">
      <em>
       ako ruža červené,
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    a už ani počuť o druhej! No nikto sa mu nedivil! Veď by sa na šírošírom svete tak ľahko
         žiadne dievča nebolo mohlo prirovnať k Aničke Rovesných!
   </p>
   <p>
    Naša gazdiná sa velice tešila, že syn nehľadal panskú dcéru, že jej doviedol sedliačku.
         Gazda, ktorý by si iste bol žiadal nejakú paniu, sa dosť skoro uspokojil. Bola Anička
         jediná dcéra z dobrého sedliackeho domu, mali sa s Adamkom radi ani len tie spevavé
         vtáčatká. Nielen Lietavskovci, každý v Rovnom mal Aničku rád, ešte aj chorý mladý pán gróf.
         Keď si s ním matka už nevedela rady, poslala pre našu mladú gazdinú a ako mu začala
         spievať, prestal hneď plakať. Neraz ho do sna uspala, takže si chudera matka mohla aspoň
         trochu odpočinúť. Zostali mladí len u rodičov bývať; neišli do toho panského bývania, veď
         by si ich starí neboli ani pustili. Ja som vtedy slúžila u nich už aj s mužom.
   </p>
   <p>
    Ale na zemi sa to všelijako mení! Len čo sa moja dobrá gazdiná dožila vnúčika a trochu
         sa s ním potešila, ochorela nám. A bárs pani grófka aj svojho doktora poslala a on každý
         deň chodil, proti smrti niet lieku. Keď Pán Boh volá, nemôžeš, človeče, neposlúchnuť! Pekne
         moja gazdiná na svete žila, ľahkú jej dal Hospodin smrť! Velice sme všetci za ňou želeli.
         Keď som jej ďakovala za lásku a dobrotu, prosila ma, aby som len ďalej zostala pri jej
         deťoch a slúžila im tak verne, ako som slúžievala jej. „Pridŕžaj sa Pána Boha, Zuzka,“
         hovorila mi v poslednú noc. „Ja som sa Ho pridŕžala, ako som vedela, mala som v úctivosti
         Jeho Sväté písmo, aj chlapca som si tak učila, Pán Boh bol ku mne velice milostivý. Dal mi
         dobrého muža, dobré dieťa, dobrú nevestu, smela som sa tešiť s krásnym vnúčatkom; je
         pravda, že som sa neraz tvrdo napracovala a všeličo ťažké prišlo, ale Pán Boh mi vo všetkom
         pomohol. Muža mi deti dobre opatria a mne bude Otec nebeský milostivý. Však Kristus Pán aj
         za mňa na kríži umieral.“
   </p>
   <p>
    Nuž, tak nás ona odumrela a my sme zostali ako siroty. V tom čase zomrel gazdovej sestre
         (ktorá sa od nás bola vydávala) muž. Deti nemala, tak prišla k nám. Dobrý Pán Boh, že sa
         tak stalo! Už vopred sa postaral o Lietavskovcov. Veď to mladé Adamovo a Aničkino šťastie
         bolo velice na krátko odmerané. Neminuli ešte ani dva roky, čo moja dobrá gazdiná oči
         zavrela, narodilo sa Aničke dievčatko, ale za tri dni boli aj matka aj dieťa u Boha a náš
         mladý gazda stál nad ich hrobom sám. Nech nemá svojho synáčka, tuším by ten náhly odchod
         svojho pokladu ani neprežil. Aj svokor horko za ňou plakal, ešte aj mŕtvej jej ďakoval za
         všetko šťastie, ktoré im priniesla do domu. Adam sa potom ešte lepšie pustil za obchodom;
         gazda musel len sám spravovať borínsky majetok; len kedy-tedy odchádzal z domu za synom.
         Oba stavovali sa u Adamových svokrovcov, veď babička Rovesná si vzala malého vnúčika hneď
         po pohrebe k sebe. Bolo to velice pekné a dobré dieťa, ale meno malo divné, že vraj
    <span class="emphasis">
     <em>
      Staniša
     </em>
    </span>
    . Mal Adam Lietavský pri vojsku kamaráta, Poliaka, toho že
         tak menovali. Velice si ho vážil a želel za ním, že tam musel umrieť taký mladý. Tak keď sa
         mu narodil syn, dal mu aspoň to meno a nedovolil, aby sme mu ho nejako zmenili.
   </p>
   <p>
    Potom u nás bývalo velice smutno. Všetka práca a starosť spočívala na mojom mužovi a na
         tetičke Judke, našej terajšej gazdinej. Dlho to tak ísť nemohlo, túžili sme, aby nám mladý
         gazda doviedol zase pomoc; no on by to sotva bol tak ľahko urobil! Ale čo nik nečakal,
         stalo sa. Babička Rovesná, tá silná, zdravá roba,
    <sup>
     [
     <a class="footnote" href="#ftn.id2506634" name="id2506634">
      1
     </a>
     ]
    </sup>
    dostala zapálenie pľúc. Keď zomierala, prosila zaťa, aby nenechával dieťa bez
         matky, že aj sám nemôže zostať taký opustený, aj otca že mu nemá kto opatriť; a keď dostane
         dobrú ženu, aby sa aj o jej muža postarali. Majetok že však celý po nich zostane
         Staniškovi. S plačom jej sľúbil a aj dodržal. Za to, že umierajúcej svokre uľahčil hodinu
         smrti, odmenil mu Pán Boh tú synovskú lásku. Našiel si ženu, ktorá nielen jeho milovala,
         ale ktorú si aj on mohol zamilovať. Nebola to Anička Rovesná, dcéra ľudu, bolo to panské
         dieťa z chudobnej zemianskej rodiny. Anička, kam prišla, zdalo sa ti, že niekto priniesol
         voňačku z rezedy, a bola aj ako spevavé vtáčatko. Druhá Adamova žena upomínala na ružu v
         borínskej záhrade. Taká nádherná a pritom múdra! Pri tej on už nemohol zostať sedliakom,
         nepristal do nášho starého domu! Bola to kvetina z panskej záhrady, nuž tak ju musel
         presadiť do panskej záhrady. Keď pani grófka ešte raz ponúkla Adamovi miesto správcu, už to
         miesto prijal. Taký nábytok, aký zeman Ozorenský dal dcére, do nášho starého domu by nebol
         pristal! A hoci Ozorenskovci mali troch synov v školách, musím povedať, že dcéru chýrne
         vystrojili. Jurko a ja prešli sme s mladými do nového domu. On ku koňom, ja do kuchyne.
         Velice som sa tešila s Adamom Lietavským, ktorého za to, že som bývala jeho pestúnkou,
         menovávala som si len menom. Bol to milý, dobrý a pekný človek. Jemu tie panské šaty, ktoré
         teraz nosil, tak pekne pristali, akoby sa ani nebol v sedliackej chyži narodil. Netak
         Sabínka Lietavská k nemu pristala! Ona nebola zhovorčivá, nikdy si ju nepočul spievať, no
         tak milovať muža, ako ona Adama milovala, to Anička nevedela. Anička, keď prišiel z cesty,
         usmiala sa milo, radostne, podala mu ruku, behala okolo neho ako jarabica. Sabínka mu
         chodievala naproti a div ho nespálila ohňom svojich tmavých očí. Keď ju k sebe privinul, to
         bolo ináč ako túlieval Aničku!
   </p>
   <p>
    Na jar milo svietieva slniečko, ale až v lete je horúce! Tá ich láska bola ako to leto.
         Náš starý gazda celý omladol v synovom šťastí. Nevesta robila i jemu nad pomyslenie dobre;
         tetička Judka by ju bola na rukách nosila už aj za to, že Stanišu nám tak opatrovala ako
         nikto nikdy predtým. Držala ho ako panské dieťa, a to nielen spočiatku, ale aj keď jej dal
         Pán Boh jedno za druhým dve dcérky. Boli medzi nimi tri roky; keď sa narodila prvá, mal
         Staniša štyri roky, sedem, keď prišla na svet mladšia.
   </p>
   <p>
    Starý Rovesný po ženinej smrti odsťahoval sa ku svojej sestre do M. Majetok dal do árendy.
    <sup>
     [
     <a class="footnote" href="#ftn.id2506739" name="id2506739">
      2
     </a>
     ]
    </sup>
    Keď Staniša mal šesť rokov, vzal ho k sebe, aby mohol navštevovať aj vyššiu
         školu. Už len na sviatky a v lete chodieval domov. Deti sa vždy tešili na neho, on na ne,
         no, aj na rodičov. Medzitým pán gróf Šandor U. doháral. Sama matka sa už musela zmieriť s
         myšlienkou, že jej ho nik na svete nevylieči, ale ani nepoteší. Bola vtedy už vdovou a
         borínske panstvo kupovala len pre svojho syna, kaštieľ stavala len pre neho. Nechcela
         dovoliť, aby deti po prvej grófovej žene, alebo jej vlastná rodina, ktorá sa v tom nešťastí
         nikdy na ňu neobzrela, chodili sa sem veseliť, kde jej syn toľko trpel. Sama sa nechystala
         sem prísť, keď raz jeho odvezie, nuž popýtala Lietavských, aby našli kupca. Gazda našiel.
         Nikto z nás v dome nevedel, koho. Dohodli sa so starým Rovesným, že to panstvo kúpia pre
         Stanišu. Aj kúpili. Požičali v banke peniaze. Keď potom nešťastný gróf zomrel a jeho úbohá
         matka odviezla si ho v rakve na svoje veľkostatky pri Ostrihome, aby ho tam slávne dala
         pochovať, keď odviezla i drahé zariadenie — čo také skromnejšie, za bagateľ nechala
         Lietavskému — dal gazda majetok prepísať do gruntovnej knihy
    <sup>
     [
     <a class="footnote" href="#ftn.id2506779" name="id2506779">
      3
     </a>
     ]
    </sup>
    na Stanišu. Od tetičky Judky som zvedela, že imanie Rovesných po smrti starého
         Rovesného celé pôjde na tú dlžobu a tiež čiastka, ktorú si starý Lietavský oddelil pre
         seba, keď ostatné upísal synovi. Pán Boh sám vie, ako to všetko bolo, ja viem len, že Borín
         nikomu z Lietavských šťastie nepriniesol. Zostali tam zavreté slzy a vzdychy nešťastného
         grófa; ten plač preniesol sa aj do nového domu, veď aj ten patril k Borínu. Keď starý
         Rovesný prišiel pozrieť kaštieľ i majetok, stáli spolu s naším gazdom na schodoch, čo vedú
         zo záhrady do Borína. Ja som tam bola neďaleko s vodou a počula som, ako si zrazu vzdychol
         a hovorí: „Počujte, svat, kúpiť sme kúpili, aj — keď Pán Boh dá — vyplatíme, ale neviem, či
         to nášmu vnúčikovi prinesie šťastie, keď tu každú tehla rozpráva o tom veľkom nešťastí,
         ktoré sa prišlo sem medzi nás sedliakov schovať. Snáď, keby bol Staniško gazdom len na
         mojom majetku, bol by šťastnejší a spokojnejší. My však to už nedožijeme, až on tu bude
         pánom. A ja som rád, lebo až on bude schodmi hore kráčať, vtedy on už nebude náš.“
   </p>
   <p>
    „Prečo to len starý gazda tak smutno hovorí?“ myslela som si vtedy, „prečo by nemal
         Staniša byť šťastný v takom krásnom mieste?“ Kvitlo na tisíce kvetov na stromoch a kríčkoch
         a tých skorých ruží, ako v raji! Koľko vtáčieho spevu znelo vôkol nás! Dnes sa mi zdá, že
         mal Rovesný pravdu. Zostali tu slzy nešťastného grófa Šandora i jeho ešte nešťastnejšej
         matky; tá vraj v svojom zúfalstve budovu preklínala, aby nikdy nikto netešil sa z toho
         domu, kde jej syn toľko vytrpel.
   </p>
   <p>
    Nuž nedožil sa Rovesný tej dnešnej púšte; nezvedel, čo sa stalo krátko po jeho smrti,
         veď za pol roka uložili ho vedľa jeho vernej ženy. A ako dnes vidím pred sebou ten večer,
         keď sa pán Adam vrátil domov. Prišli spolu s otcom. Ty, moja ovečka, bola si nezdravá, pani
         mala vonku prácu, sedela som pri tebe, lebo sa mi zbieral prst, nemohla som nič robiť. Na
         otvorených dverách viseli síce červené záclony, ale predsa som pomedzi ne videla, ako gazda
         ukladal mnoho peňazí na stôl. Rátal ich, pán Adam zapisoval.
   </p>
   <p>
    „No tak,“ hovorí gazda, „to je sedemdesiattisíc zlatých utŕžené. Ešte štyridsať máme
         medzi ľuďmi. Až tie dostaneme, zanesiem hneď do banky, aby narástol interes.“
    <sup>
     [
     <a class="footnote" href="#ftn.id2506863" name="id2506863">
      4
     </a>
     ]
    </sup>
   </p>
   <p>
    „Tatíčko, nečakajme! Vyplaťme, koľko máme pohromade. Škoda nechať peniaze doma ležať,
         veď potom doložíme,“ ohlásil sa pán Adam.
   </p>
   <p>
    Čo ešte hovorili, som už nepočula, lebo ty si začala plakať, ale videla som, že gazda
         zapínal koženú kapsu, kde tie peniaze bol vložil a dal ich do skrine, ktorú pán Adam
         zamkol.
   </p>
   <p>
    Mne sa ruka zle hojila, doktor povedal, že mám otrávenú krv. Pán Adam sám ma zaviezol do
         nemocnice. Vrátila som sa odtiaľ až o štyri týždne. Čo sa u nás medzitým stalo, neviem,
         muselo to byť však čosi zlého. Pani chodila bledá, akoby ju z mramora vykresal, hovorila
         len, keď musela. Gazda bol taký zamračený, ako som ho ešte nikdy nevidela, a pán Adam
         prepadnutý ani po chorobe. To krásne, horúce šťastie akoby bolo uletelo kamsi do druhých
         sŕdc. Cítila som, že sa medzi tvojimi rodičmi čosi prihodilo. Ale čo? Raz doniesla som
         posušené prádlo do izby. Tu sedeli oni spolu pri okne, nepočuli, nevideli ma. Čo hovorili,
         som nerozumela, len som videla, že Adam svoju ženu velice čosi prosil. No ona sedela ako
         socha, oči k zemi upreté, ruky do lona ovisnuté a mlčala. Vtedy si on nahlas tak žalostne
         vzdychol, že ma až srdce nad ním zabolelo a odišiel. Hoci vychádzal popri mne, nevidel ma v
         tom svojom veľkom zármutku a nešťastí. O dva mesiace nato začali sa robiť prípravy na jeho
         cestu do Ameriky. Odišiel, no nie sám. Stanišu vzal so sebou.
   </p>
   <p>
    Boli to velice smutné dni, obzlášť ten posledný. On, chudák, k vám, deťom, bol taký
         prívetivý, dobrý! Teba pestoval i pohládzal, najradšej by si aj vás bol vzal so sebou. Aj k
         panej bol prívetivý a keď odchádzal, objal i bozkal ju, no ona sa mu s hlasitým plačom
         vytrhla a odbehla. Nuž tak odišiel do tej šírej, ďalekej cudziny. Nedarmo sa nám všetkým
         zdalo, keď sa ešte raz po nás obzeral a my sme uvideli jeho smutnú tvár, i ten pohľad, akým
         sa s nami lúčil, že sme tú drahú tvár videli posledný raz, že sa nám už nikdy viacej
         nevráti! A mne by to nikto nebol vyhovoril, že príčinou tohto nešťastia je Borín.
   </p>
   <p>
    *
   </p>
   <p>
    Tak mi rozprávala Zuzana. Viem všetky tie slová. Ale zmysel…?! Ó, kto mi odhalí ten
         závoj! Náš otec poslal dosť skoro po dva razy značné obnosy, ale vypukla vojna aj s
         Amerikou, potom viac nemohol. Len čo sa tie hrôzy skončili, v tom čase, keď bol dolár 90 ba
         i 100 korún drahý,
    <sup>
     [
     <a class="footnote" href="#ftn.id2506966" name="id2506966">
      5
     </a>
     ]
    </sup>
    poslal zase značnú sumu. Polovica z nej išla na borínsky dlh, druhá bola určená
         pre nás, aby sme mohli ísť do škôl. Eržika, moja najstaršia sestra, študovať nechcela; keď
         mala sedemnásť rokov, bola už vydatá. Ach, keby radšej bola zostala doma! Nemuseli sme
         všetci skrze ňu prísť do takého zármutku. Nerozumiem tým veciam, ani prečo a ako sa také
         dač mohlo stať! Ešte keby Otokar, jej muž, nejako zle bol s ňou zaobchádzal! Mala ho rada,
         keď si ho vzala, a on ju velice. Mala rada i svoje pekné detičky a potom ich opustila
         všetkých a ušla s tým cudzím človekom! Nie div, že mama následkom toho tak ťažko ochorela!
         Najviacej ju iste trápilo, čo povie otec na to všetko, až príde. A boli tu ešte aj iné
         veci! Mnoho zlého prišlo na nás! Najprv kolkovanie peňazí,
    <sup>
     [
     <a class="footnote" href="#ftn.id2507004" name="id2507004">
      6
     </a>
     ]
    </sup>
    potom zhorela stodola, potom mor na dobytok. Moja mama sa tak trápila, sotva
         zaplatila interes do banky. Dlh splácať, ako to činila po iné roky, už nemohla. Preto som
         aj ja musela zostať doma zo škôl, veď Mirko, náš najmladší brat, narodený dva mesiace po
         otcovom odchode, zo školy vystať nesmel! Čakali sme nášho tatíčka, čakali podľa krátkeho
         lístka, že prídu oni oba a potom si vraj všetko povieme. No zatým prišiel ešte kratší list
         od Stanišu, že otec pre chorobu nemôže sa vydať na cestu; a po dlhých, trápnych týždňoch
         oznámenie smrti môjho tatíčka. Ach, jeho už v starej vlasti nič viac nezarmúti! Ani
         Eržikina nevernosť, ani spustnutý Borín, veď už príde len Staniša. Borín je jeho, no aký si
         ho nájde! Deduško Lietavský leží už mesiace porazený, opatruje ho tetička Judka. Oni bývajú
         vždy v starom dome a majú sa hmotne dobre. Nám deduško, odkedy môj otec odišiel, nikdy
         nepomohol, bo on s mamou skoro ani nehovoril. Nás deti tiež nemal rád. Mama by radšej bola
         hladovala, ako by ho prosila o pomoc. Snáď by som mala deduška opatrovať? Tetička na všetko
         nestačí, a tak je často sám. No ako, keď ma nechce? Prečo sa aj na mňa hnevá, veď som mu
         nikdy nič neurobila proti vôli. Nie je len Staniša jeho vnukom, som aj ja dcéra môjho
         dobrého, drahého tatíčka. Keby ma bol len trochu mal rád, mohol mi pomôcť, nemusela som
         vystať zo škôl! Aspoň mi mohol požičať a ja by som mu to bola vrátila, až by mi boli dali
         stanicu, veď tak to robievajú aj druhé dievčatá. Ach, veď už je to všetko tam! Veď môj
         drahý otec sa nevráti, veď už príde len Staniša! Nemôžem si pomôcť, hoci cítim, že mama sa
         akosi hrozne bojí jeho príchodu; ja túžim, aby prišiel čím skôr. Rmúti ma, že nenájde ani
         sluhov ani dobytok, že jeho záhrada je hrozne spustnutá, budova ošarpaná, vnútri pustá, veď
         štrnásť rokov v nej len myši bývali! No predsa túžim po ňom, veď keď mi aj nie je vlastným
         bratom, máme jedného otca! Ak sa však aj on tak oproti mne postaví ako deduško —?!
   </p>
   <p>
    Mama akoby mi dávala na vedomie, že musím hodne ďaleko od neho stáť! Neviem vôbec, čo
         potom bude s nami? Veď aj dom, v ktorom som sa zrodila, patrí k Borínu! Budeme musieť z
         neho odísť? Kam pôjdeme? Mama okrem výbavy nedostala žiadne veno; jeden môj ujec prevzal
         statok, druhý pred rokmi odišiel, zanechajúc po sebe ženu i dieťa a ani literkou sa
         neprihlásil, tretí je úradníkom na súde, ten sotva stačí vyživiť svoju rodinu. Je tu už len
         Otokar Jelínek, Eržikin muž. Ten by nás asi vzal k sebe, veď mama je i tak viac u neho než
         doma ako Eržika odišla, no ja by som mu nerada padla na ťarchu. Ach, musím plakať. Radšej
         nechám to písanie a pôjdem do Borína pootvárať okná a utrieť prach v jedinej izbe, ktorá je
         skromno síce, no predsa zariadená pre Stanišu. Robím tak každý deň, odkedy prišla správa,
         že sa už vydal na cestu. Viem, že zostúpi u deduška a to je dobre. Veď mama nie je doma a
         keď — nuž, prečo by som nenapísala pravdu — naša komora a moja peňaženka sú úplne prázdne.
         Ako by som ho uhostila? Ani kvietočka nemám na okrasu. No, čo mi napadlo? Veď na borínskej
         lúke je už iste dosť snežienok, pôjdem si ich natrhať, aspoň nimi okrášlim izbu dediča,
         ktorého doma čaká iba púšť.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506634" name="ftn.id2506634">
        1
       </a>
       ]
      </sup>
      <span class="emphasis">
       <em>
        roba
       </em>
      </span>
      — dospelá žena, obyčajne silnejšej postavy; zdravá
               robustnejšia žena
     </p>
    </div>
    <div class="footnote">
     <p>
      <sup>
       [
       <a class="para" href="#id2506739" name="ftn.id2506739">
        2
       </a>
       ]
      </sup>
      <span class="emphasis">
       <em>
        árenda
       </em>
      </span>
      — nájom, prenájom
     </p>
    </div>
    <div class="footnote">
     <p>
      <sup>
       [
       <a class="para" href="#id2506779" name="ftn.id2506779">
        3
       </a>
       ]
      </sup>
      <span class="emphasis">
       <em>
        gruntovná kniha (grundbuch)
       </em>
      </span>
      — pozemková kniha
     </p>
    </div>
    <div class="footnote">
     <p>
      <sup>
       [
       <a class="para" href="#id2506863" name="ftn.id2506863">
        4
       </a>
       ]
      </sup>
      <span class="emphasis">
       <em>
        interes
       </em>
      </span>
      — úroky
     </p>
    </div>
    <div class="footnote">
     <p>
      <sup>
       [
       <a class="para" href="#id2506966" name="ftn.id2506966">
        5
       </a>
       ]
      </sup>
      Písané v roku 1928
     </p>
    </div>
    <div class="footnote">
     <p>
      <sup>
       [
       <a class="para" href="#id2507004" name="ftn.id2507004">
        6
       </a>
       ]
      </sup>
      <span class="emphasis">
       <em>
        kolkovanie peňazí
       </em>
      </span>
      — označenie bankoviek pri zmene meny, či
               jej hodnoty
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507134">
       </a>
       2
      </h2>
     </div>
    </div>
   </div>
   <p>
   </p>
   <p>
   </p>
   <p>
    V elegantne zariadenej spálni pri detskom kočíku sedela pani Sabína Lietavská, či ako ju
         v Rovnom menovali „zemanka“. Napriek vráskam na čele a vôkol hrdo krojených perí, bola pani
         ešte vždy taká krásna, že jej nepristalo byť babičkou dieťaťa v kočíku. No bola to tá
         tvrdá, mrazivá, krása, ktorá srdce nezahreje. Lesk voľakedy žiarivých tmavosivých očí
         pohasol, ústa zavierala mlčanlivosť, pripomínajúca viac sochu ako živú bytosť. Pleť
         honosila sa belosťou mramora; bohaté, tmavé, nad čelom korunu tvoriace vlasy, nehyzdil ešte
         ani jeden šedivý. Ako tak pani sedela zahľadená na dieťa v kočíku, smelo mohol si ju použiť
         za model sochy tajomstva. Ani sval v krásnej tvári neprejavil radosť, slasť, ktoré
         prežívame pri pohľade na dieťa. Deti sú vždy pekné, okrášlené nežnou prelesťou rozkošného
         detinstva. Toto dieťa vynikalo nad iné. V bielunkej košieľočke, tvárička orámovaná zlatými
         kučerinkami sťa anjeliček na obrázku, ružové nožičky i ručičky rozmilo rozhodené po
         perinke, vôkol ružových ústočiek úsmev uvádzajúci do vytrženia. Pri pohľade na toto dieťa
         mimovoľne by si zvolal: „Šťastní rodičia!“
   </p>
   <p>
    Ach, a pani zahľadená na rozkošného vnúčika, hľadala mysľou jeho krásnu mať; kam až
         zašla, aby v náručí cudzieho muža zabudla aj na tento vzácny poklad! Že tohto chlapčeka
         opustila?! Nemožno!! Že mohla naň zabudnúť? K panej pritúlila sa zrazu druhá taká kučeravá
         hlavička. V malej postieľke za jej chrbtom narovnalo sa asi štvorročné dievčatko. Ovíjajúc
         ramienka vôkol paninej šije, pritúlilo si k jej mramorovobielej tvári tváričku ako kvietok
         sladkej jablone.
   </p>
   <p>
    „Babička, Jarmilka chce kávu!“
   </p>
   <p>
    „Už nespíš?“ Zmŕtvenie padlo. Pani vzala malinkú na ruky. „Ivka príde hneď! Jarmilku
         umyje, učeše, oblečie, potom dostane kávičku. Zatiaľ sa zobudí aj Jaroško, budete papať
         spolu.“
   </p>
   <p>
    „Jarko búva!“ malinká s rozkošou pritúlila sa k paninej hrudi. „Tatíčko už prišiel?“
   </p>
   <p>
    „Príde čochvíľa!“ Pani urovnávala nezbedné zlaté kučery.
   </p>
   <p>
    „A mama kedy už príde?“ splynulo clivo z ružových períčok. Ako šíp zabodla sa sladká,
         nežná otázka do paninho srdca. Červeň hanby nad vlastnou dcérou farbil jej bledé líca. Na
         šťastie príchod pestúnky usporil odpoveď. Keď dievčatko odniesli, spustila pani ruky do
         lona, sklonila hlavu k hrudi v nemom, bolestnom nešťastí. Úbohá potupená mať nešťastnej,
         zablúdenej dcéry predkladala si (po koľký, ach, koľký už raz!) otázky, na ktoré nebolo
         odpovede: Kedy sa to hrozné nešťastie vlastne začalo? Dcéra, miláčik, jej nádherné, krásne
         dieťa zvolila si z lásky muža, ktorý ju miloval. Mala ešte len sedemnásť rokov, keď si ju
         preniesol v náručí lásky cez prah svojho domu. Znovu a znovu ďakovával matke, že mu
         odovzdala taký poklad. Veď Eržika Lietavská bola ako stvorená, vytvoriť vôkol muža raj! Ona
         s matkinou prezieravosťou, poriadkumilovnosťou spájala príťažlivú otcovu milotu. Jelínek,
         ako četnícky veliteľ, mal dosť slušný plat a keď sa pripojila opatrnosť jeho mladej žienky,
         mali nielen dostatok, ba až hojnosť. Matka chodila si k dcére odpočinúť zo svojich trampôt
         a ťažkostí. Malá Jarmilka vstúpiac do sveta ocitla sa v raji rodičovskej lásky. Po pol
         druha roku sa ten raj príchodom synáčika ešte skrášlil, ale asi o dva mesiace neskoršie
         Eržika veľmi nebezpečne ochorela. Muž celý zúfalý nad jej možnou stratou, vodil lekárov,
         všetko na svete bol by im dal, len aby mu ju zachránili. Konečne odporučili mu ľudia
         jedného. Bol z Dubrovníka, Dalmatínec; bol len na návšteve u svojej rodiny. Jelínek ho
         priviedol ku svojej chorej žene a on mu ju skutočne uzdravil! Bolo to akési hypnotické
         liečenie a mladá pani napodiv rýchlo ozdravela. Z lekára sa potom stal veľmi vážený domáci
         priateľ, ktorý nejednu chvíľu samoty, akej je vystavená četníkova žena, osladil svojou
         prítomnosťou. I manžel i matka boli hosťovi Iljičovi netak vďační! Velice si ho vážili a
         úplne mu dôverovali. A on ich sklamal! S Eržikou sa časom stala zmena! Neraz bola smutná,
         plakala pri postieľke svojich detí. Keď sa muž vracal z práce, chodievala mu oproti, túlila
         sa k nemu, ako vtáča hľadajúce ochranu, inokedy zase bola až rozpustilo veselá. Začala sa
         strojiť, krášliť, takže nie jedného, i desať mužov bola by mohla očariť. Odkedy Iljič
         chodieval k Jelínkovom, zaviedli si tam špiritistické pokusy: tancovanie pohára po
         literách, krútenie stola, atď. V rozhovore držal im Iljič celé prednášky o moci hypnózy,
         ukazoval i pokusy. Raz uspal Eržiku. Ako tak ležala na pohovke a on nad ňou držal ruky,
         pohla sa a rovno ležiac, zdvihla sa celá za tými rukami a vznášala sa nad pohovkou, kým len
         pomaličkým spúšťaním rúk nepustil ju späť do podušiek. Keď sa z toho spánku prebrala,
         nevedela nič, čo sa s ňou dialo. Jelínkovcov to bavilo, no pani Sabína varovala zaťa, aby
         nedovolil so svojou ženou robiť podobné pokusy, že ju tak akosi i keď formou zábavy, dáva
         pod moc tomu cudziemu človeku; no, on sa len smial. Videl, že to Eržiku zabáva a všetko, čo
         jej bolo milé, pôsobilo mu radosť. A ono to potom tak strašne skončilo!! Keď sa raz veliteľ
         vrátil z inšpekcie domov, našiel slúžku i deti pohrúžené v tuhom sne, z ktorého sa zobudili
         až o desiatej dopoludnia. — Eržiku, svoju drahú ženu márne hľadal! Všetko pátranie
         nepriviedlo na stopu, kam sa podela! O tri dni priniesla mu síce pošta lístok, ale v ňom
         iba týchto dakoľko riadkov: „Nemôžem si pomôcť, musím ísť s Iljičom, nemôžem žiť bez neho.
         Nepreklínajte ma! Odpustite! Ó, moje malé deti! Nehľadajte ma, i tak by som sa už nemohla
         vrátiť.“ Ani ten lístok nepriviedol na stopu a tak všetko pátranie bolo márne! Nad úbohou,
         zblúdenou dcérou akoby sa to svetové more bolo zavrelo, no aj nad doktorom Iljičom…
   </p>
   <p>
    Ďalej pani nedomyslela vyrušená hlasitým zaplakaním. Pri kočíku kľačal veliteľ Jelínek a
         ľúbajúc ručičky svojho synáčka, horekoval: „Sirôtka moja, ach, sirôtka moja!“
   </p>
   <p>
    „Už si sa vrátil, Otokar?“ sklonila sa pani k plačúcemu, „máš snáď nejakú správu?“
   </p>
   <p>
    „Mám, ach mám!“ Mladý muž vyskočil. „Zišiel som sa s L.-skými, majú u seba návštevu,
         švagrinú i s mužom z Dubrovníka. Tam vraj v parku stálo auto, do ktorého pomáhal Iljič
         nádherne oblečenej dáme, v ktorej, keď odhodila závoj, poznali Eržiku.“ Posledné slová
         zazneli studeno, vnútornou zimou.
   </p>
   <p>
    „A sú si istí?“ Pani zbledla na smrť.
   </p>
   <p>
    „Istí! Veď na nich pozrela a akoby ich bola poznávala! Však vlani v zime boli u nás! No
         Iljič že rýchlo zavrel dvierka a čochvíľa zmizlo im auto spred očí.“
   </p>
   <p>
    „A ako vyzerala?“ spytuje sa nešťastná mať.
   </p>
   <p>
    „Vraj velice krásna! Tak sa končia všetky moje nádeje, ona je pre nás navždy stratená,
         nikdy sa už nevráti. L. mi hovoril, aby som Iljiča dal stíhať. Urobím tak, ale čo mi to
         pomôže? Iba ak jemu uľahčí náš rozsobáš, aby ju mohol mať beztrestne. No, toho sa nedožije!
         Ja ich nikdy neuvoľním, nikdy môj podpis nedám!“ Mladý muž hodil sa do lenošky, skrývajúc
         bolesťou, nenávisťou a hnevom strhanú tvár do rúk. Dakedy je v jedinej miestnosti toľko
         muky, ktorá by premohla i desiatich ľudí, a ktorú preniesť musia dve srdcia. Veď kto opíše
         muku matky a manžela v takejto hodine!? Kto ju pochopí!? Len On, ktorý zná nielen pochopiť,
         no i potešiť. Škoda! Jeho tieto úbohé duše neznali. Ona — ľahostajná evanjelička, on —
         donedávna katolík, dnes bez vyznania. Ale aj keď Jeho svätého, dobrého nehľadali, On
         napriek tomu mal s nimi ľútosť! Zobudil malého anjelička, ktorý svojím rozmilým štebotaním,
         — a keď ho vzali na ruky, — hladkaním aspoň na chvíľu utíšil ich ukrutnú bolesť.
   </p>
   <p>
   </p>
   <p>
    *
   </p>
   <p>
   </p>
   <p>
    „Rád by som sa ťa dačo spýtal, mama,“ prehovoril Jelínek k svokre, keď mu po obede
         priniesla do kancelárie čiernu kávu. Sadla si k nemu na pohovku. „Nemohla by si cele zostať
         u mňa? Deti dať tebe do tých vašich pomerov nemôžem, hoci kvôli nim by som si uložil aj
         toto sebazaprenie, len aby neboli zverené plateným rukám. Cítim, že tebe, drahá, velice
         ťažko padne žiť v Boríne, keď príde Staniša. Nepýtam sa, aká je príčina toho akéhosi sporu
         medzi vami, ale že jestvuje priepasť, cítim. No tak zostaň u mňa, nech aj tvoje deti majú v
         mojom dome domov. Nesme spolu moje i tvoje veľké nešťastie.“ Zať vzal svokrinu ruku, pozrel
         na ňu synovským pohľadom. Vidno, čo vraví, to i skutočne myslí. Pani zdvihla velice
         zblednutý obličaj a prv, než mohol zabrániť, vtlačila bozk na podanú ruku. „Mama!“ zamračil
         sa, „čo robíš?“
   </p>
   <p>
    „Bozkávam ruku, ktorá, hoci by mala právo udrieť mňa, lebo som vychovala dcéru, čo
         zničila šťastie svojho muža, chce ma vytiahnuť z priepasti, do ktorej každým dňom padám
         hlbšie. Máš pravdu! Vedomie, že musím žiť v Boríne, keď príde Staniša, je mi úplne hrozné.
         Ešte keby som mohla zdvihnúť závoj, čo centovou tiažou už roky leží na mne. Vtedy by si ma
         rozumel a pochopil!“ Pani pritisla ruky na tvár.
   </p>
   <p>
    „No tak ho zdvihni! Či nie som ti synom? Či nás spoločný zármutok nespája najužšie? Raz
         si vyslovila, akoby z tvojej strany jestvovala nejaká vina na odchode ich oboch. I keby to
         bolo tak, nestrojím sa súdiť ťa. Mám na svojej vine dosť! Veď nebyť mojej oneskorenosti,
         Eržika by nikdy nebola prišla do takého pokušenia. Ty si ma varovala, ja som neposlúchol.
         Ak si sa aj kedysi niečo previnila oproti svojmu mužovi, sme si rovní. I náš údel je
         rovnaký. Osamelosť a výčitky svedomia. Ver, nevydržal by som na svete, nech nemám v tebe
         dôverníčku. Aj tebe sa uľaví, keď tvoju ťarchu ponesieme spolu. Zlom tú desnú kazajku
         mlčania, ktorá ťa sužuje a tiesni, a vrav!“
   </p>
   <p>
    „Vďaka, Otokar! Máš pravdu. Až keď sa priznaním obžalujem, potom si vydýchnem a snáď mi
         ty trochu poradíš.“
   </p>
   <p>
    Mladý muž pritiahol si lenošku k pohovke, podoprel hlavu do dlaní a pani, spustiac
         zalomené ruky do lona, začala rozprávať.
   </p>
   <p>
    „Po smrti starého Rovesného dostali lietavskovské dedičstvo, prislúchajúce Aničke
         Lietavskej, ktoré celé odteraz malo patriť jej synovi, Stanišovi a mal sa z neho vyplatiť
         borínsky statok. Obnos ležal v skrini. Malo sa k nemu priložiť ešte desaťtisíc
         rozpožičaných medzi ľudom. Borín stál 120 tisíc, čo, keď povážiš, koľko k nemu patrí rolí,
         hôr a tá krásna nová budova, bola veľmi malá suma aj pred vojnou.
    <sup>
     [
     <a class="footnote" href="#ftn.id2504887" name="id2504887">
      7
     </a>
     ]
    </sup>
    Tých chýbajúcich štyridsaťtisíc sľúbil doložiť starý Lietavský. Celý obnos na
         statok bol požičal v banke na Adamovo meno. Peniaze chcel Adam zaniesť hneď, keď ich mali
         pohromade, aby interes nerástol, aj aby sme ich toľké doma nemali. Znať však neznal nik o
         nich, len otec a ja. Kľúč od skrine som opatrovala ja. Adam odišiel predať voly, chcel sa
         pričiniť, aby bolo skôr celých osemdesiattisíc. Bola som sama doma. Deti zobrala tetka Juda
         ku svojej sesternici; mali tam mnoho ovocia. Bolo mi milé, že som sama. Zrazu ma prišiel
         navštíviť môj brat Ferduš. Už sme sa dávnejšie neboli videli, ani neschádzali, lebo Adam ho
         nemal rád, pretože ešte ako študent pôsobil rodičom mnoho zármutku. Ja som doma neraz za
         neho dostala, že mu držím stranu! On nebol zlý, len ľahkomyseľný. Častejšie v kartách
         prehral a otec musel za neho dlhy platiť. Svokor i Adam karty nenávideli, preto Ferduš k
         nám nechodieval. Keď dostal notársky úrad a oženil sa, mali sme všetci nádej, že už to s
         ním bude iné. Ako vravím, potešila som sa, že ma prišiel navštíviť dnes, keď naši neboli
         doma. Ale moja radosť trvala krátko. Po obede mi prezradil, prečo vlastne prichádza.
         Prehral vraj dvetisíc korún z obecnej kasy
    <sup>
     [
     <a class="footnote" href="#ftn.id2504925" name="id2504925">
      8
     </a>
     ]
    </sup>
    a majú mu priam prísť účty prezerať. Velice ma prosil, že by som mu tie peniaze
         požičala. Znal dobre, že opatrujem mužovu kasu a že on, ako obchodník, neraz má väčšie sumy
         doma. Opisoval, ako bude pozbavený úradu. Ak mu vraj nepomôžem, iné nepozostáva, len sa
         zastreliť. A čo potom jeho žena a dieťa?! Strašne mi tie veci kreslil! Bol to môj brat. Od
         detinstva sme sa vždy mali radi, no, ako mu pomôcť!? V dome bolo len päťdesiat korún. Dobre
         som si pamätala, ako raz Adam môjmu otcovi povedal, že on by nikdy za kartára dlhy
         neplatil!“ Pani sklonila hlavu, v sieni stíchlo.
   </p>
   <p>
    „Mama, čo si urobila?“ vzal zať jej ruku s porozumením do svojich, „požičala si mu z
         tých Stanišových?“
   </p>
   <p>
    Prikývla, zalamujúc kŕčovite rukami.
   </p>
   <p>
    „Ó, by som to nikdy nebola urobila! Rozpovedala som vec bratovi, i že všetko svoje
         rodinné šťastie postavím na kocku, keď mu vypomôžem týmito peniazmi, ktoré nepatrili ani
         Adamovi. No, on ma ubezpečil, že hneď, len čo komisia odíde, peniaze mi zase vráti. Hoci
         som znala, že on slovo nikdy nedrží, no keď mi s takým zúfalým posunkom ukazoval revolver,
         že ak mu nepomôžem, vždy ma vraj bude trápiť svedomie, že som ho mohla zachovať pri živote,
         ale som nechcela. Nuž tak som išla ku skrini, vzala tašku, v ktorej boli peniaze zavreté,
         vyňala z nich dvetisíc a dala mu. Čo som pritom cítila, nedá sa vysloviť. Keď akosi váhal
         peniaze vziať, pozrela som na neho v nádeji, že od svojej žiadosti ustúpi. No zľakla som sa
         jeho tváre. Meravo hľadel na tašku v mojich rukách (bol to môj brat) a mal výraz dravca,
         hotového hodiť sa na korisť. Pustila som podávané peniaze na zem a v náramnej neodôvodnenej
         úzkosti som zamkla rýchle tašku do skrine a vytiahla kľúč. V hlave mi hučalo, ako hukot
         veľkej vody. Oprela som čelo o dvere skrine a zbierala silu, aby som sa otočila. Keď som sa
         konečne odvážila, stál môj brat už pri dverách. Nemou poklonou sa so mnou lúčil. Jeho tvár
         bola pritom taká nešťastná, že som chcela za ním pobehnúť, keby boli zmeravené údy dovolili
         a keby on nebol výstražne vystrel ruku a otvoril i zavrel dvere. Ako dlho som plakala,
         ležiac na pohovke, neviem. Lomcovali mnou rôzne pocity. Môj brat prežil tu u mňa veľké
         pokušenie stať sa lupičom. Vedel, že som ho prehliadla a zdesil sa sám nad sebou. Moje
         odhodlanie povedať Adamovi, čo sa stalo, hneď, keď príde, ustupovalo strachu. Nikdy ešte
         nebolo medzi nami nedorozumenia. On ma nielen miloval, on si ma vážil a nielen on, i jeho
         otec! Vo všetkom mi dôverovali, bez mojej rady ani jednu cestu, ani jeden podnik
         nevykonali. Toľko otcovskej lásky ako svokor, nepreukázal mi ani vlastný otec. Bola som na
         tú ich dôvernú lásku hrdá a usilovala som sa ju udržať. Strach pred možnou stratou tejto
         lásky priviedol ma k rozhodnutiu, že bratovu návštevu zamlčím. Veď tentoraz iste slovo
         dodrží; peniaze pošle a ja ich bez toho, aby kto zvedel, naspäť vložím. Odpoludnia
         priniesla mi pošta tisíc korún, čo mi bol dlžný hostinský N. za hydinu, maslo a syr.
         Radostne som ich vložila do tašky, ak by tak brat hneď všetko nemohol vrátiť. Zároveň
         prišla od Adama karta; písal, že dobre popredal, no vraj až pozajtra vráti sa i s otcom.
         Myslela som, že sám Pán Boh mi tak pomáha, veď Ferdušovi zostalo o dva dni viac času, ako
         aj mne usporiadať vec. No na veľké prekvapenie, podvečer, keď som chystala čeľadi večeru a
         deti ležali v postieľkach, môj brat prišiel. No, nebol to už ten zúfalý! Veselo odovzdal mi
         tisíc korún, že komisia príde až o týždeň, že si lepšie účty prezrel, schodok je vraj len
         tisíc korún, tak aby som sa toľko muža nebála, tú nepotrebnú tisícku mi vracia. Zo mňa ako
         by spadol cent. Po prvé už som mohla pred Adamom mlčať a po druhé, Ferduš bol predsa lepší,
         ako som si už aj ja o ňom myslela. Porozprávali sme sa, potom ma poslal, aby som len
         dovarila večeru a opatrila čeľaď, že on rád počká. Ľahne si tu zatiaľ na diván, snáď bude
         môcť i trochu zaspať a odpočinúť si, že má tu bicykel, a keď mu dám večeru, dôjde ešte na
         vlak. Tak sa aj stalo. Veselo sme sa pri záhrade rozlúčili, oba radi, že nikto z čeľadi ani
         o tejto jeho návšteve nezvedel. Teraz by som už nebola dbala, aby sa Adam vrátil o deň prv;
         no prišiel tak, ako písal. Velice sa radoval, že všetko šťastne vybavil. „Aj dlžníci
         poskladali,“ rozprával živo, „aj tatíčko dobre predali! Už máme celých sto tisíc pohromade
         a hneď zajtra to zanesieme do banky. Potom už pomaly budeme Borín zariaďovať. Prvé, čo
         zariadime, bude pekná izba pre deti.““
   </p>
   <p>
    „A či aj my tam budeme bývať?“ žasla som, „však Borín kúpili starí otcovia Stanišovi!“
   </p>
   <p>
    „To je pravda, ale podľa kontraktu ja s mojou rodinou za spoluprácu, mám tam zaistené
         doživotné bývanie.“
   </p>
   <p>
    Tak sme si rozprávali pri raňajkách, prišli totiž ráno. Adam nevedel sa dosť napohládzať
         a nabozkávať nás. Snáď preto mi tá chvíľa tak v pamäti zostala s celým peľom rodinného
         šťastia a Adamovej blaženosti, že bola posledná a že sme jeho už nikdy viac takého
         šťastného nevideli. Predpoludním prišiel svokor za mnou do kuchyne, pýtal kľúč od skrine,
         chcel tam vložiť donesené peniaze. Dala som mu ho. O chvíľu poslali Eržiku pre mňa. Adam mi
         išiel v ústrety. „Sabínka, preložila si tašku niekde inde? Nemôžeme ju nájsť. Máš to tam
         také akési poprehadzované, ako nemávaš!“
   </p>
   <p>
    „Prehádzané?“ pozastavila som sa.
   </p>
   <p>
    „A nemohli sme ani otvoriť. V kľúčovej dierke akoby bolo čosi napchaté.“
   </p>
   <p>
    Keď som zastala pred otvorenou skriňou, temer mi srdce vypovedalo službu. Tak tu všetko
         ležalo poprehadzované a hoci som všetko povykladala z políc, po taške nebolo ani stopy.
         Svokor pozrel divným pohľadom na mňa.
   </p>
   <p>
    „Nedala si ju dakde inde, dcéra moja?“ spytuje sa a hlas sa mu triasol. Zakrútila som
         hlavou, neschopná slova, bo predo mnou zrazu stála Ferdušova tvár s tým žiadostivým
         pohľadom dravca. Nikto mi to nedokázal, no, ja som znala i znám, že on vtedy nad tým
         pokušením predsa nezvíťazil. Prišiel, aby ma oklamal, aby ešte raz zvedel, kde tie peniaze
         máme. Vziať ich vtedy nevzal, hoci dosť dlho bol v izbe sám, kým ja som varila večeru, veď
         kľúč som mala pri sebe. Zmiznúť museli až dnes v noci, no ako!?
   </p>
   <p>
    „Už viem!“ zvolal vtom Adam. „Dakto odtlačil si z vosku vzorku na kľúč, v dierke zostalo
         trochu vosku, preto sa nedalo otvoriť. V noci musel tu byť zlodej! Mala si vždy kľúč pri
         sebe?“
   </p>
   <p>
    „Vždy!“ To bolo všetko, čo som mohla vysloviť prv, než ma zmysly opustili.
   </p>
   <p>
    Posledné slová zneli z perí panej ako závzdych. Prežívajúc ešte raz tú strašnú chvíľu,
         schúlila sa v rohu pohovky.
   </p>
   <p>
    „Mama a ďalej? Ty si im nedala vysvetlenie?“ rozčúlil sa mladý muž.
   </p>
   <p>
    „Nedala. Kým som sa prebrala z mdloby, priviedli četníkov, títo vypočúvali čeľaď. Čeľaď
         do jedného svedčila, že v pánovej neprítomnosti nebol u nás nikto, no svedčili aj, že v
         hospodárskom dvore dnes v noci veľmi psi štekali a že stará, chorá bírešova matka počula
         kohosi ísť cez záhradu.“
   </p>
   <p>
    „Ach, mama, prečo si mlčala!?“
   </p>
   <p>
    „To je otázka, ktorú si budem predkladať i v hodine smrti! Dnes viem, že som mala
         povedať celú pravdu, no, bol to môj brat! Oni by ho boli stíhali. Živý by sa im nebol dal
         chytiť a ja som nemala tej sily, byť jeho udavačkou, jeho vrahyňou. Bol to môj brat!“
   </p>
   <p>
    „To je pravda, ale bol to ľahkomyseľník, kartár a zlodej!“
   </p>
   <p>
    „Áno, a bol to ničiteľ Adamovho i môjho šťastia! No ja som nemala sily nielen jeho, ale
         ani seba obžalovať! Bola by som sa musela priznať k nerozumu, že som mu o tých peniazoch
         vôbec povedala a ukázala, kde sú, áno, že som mu z nich požičala! Jediné čo som mohla
         povedať, bolo, že som tie peniaze včera v rukách mala. Vtedy boli všetky a ležali tam, kde
         sme ich položili. Včera bola moja skriňa v príkladnom poriadku, z čeľade nikto do tej izby
         nevkročil, nikto o peniazoch vôbec nevedel a kľúč z mojej ruky nikto nedostal. To mi
         uverili, keď zistili, že bolo otvárané kľúčom zhotoveným podľa odtlačku. Svojím zamlčaním
         pravdy ratovala som česť nás zemanov Ozorenských. Ferduš priam v tú istú noc sa stratil. Na
         neho nepadlo podozrenie krádeže, veď o jeho dvoch návštevách u mňa nik nevedel. Nech tie
         návštevy zradím, i keby hneď bol býval nevinný, všetka vina pripísala by sa bola len jemu.“
   </p>
   <p>
    „Ach, úbohá moja mama, aspoň tvojmu mužovi keby si bola povedala pravdu, veď on chudák
         potom musel pre česť mena Lietavských odísť za oceán, aby tam otrocky robotoval a tak
         nahradil dedičstvo Rovesných!“ vzdychol mladý muž, polo z ľútosti, polo s nevoľou.
   </p>
   <p>
    Pani sklonila hlavu do oboch rúk: „Odsudzuješ ma právom, tak, ako aj ja neraz som sa
         odsúdila. Keby Adam bol býval sám, jemu by som nebola mohla zamlčať pravdu, no jeho otec mi
         už neveril. On mal ma v podozrení, že som peniaze premiestila, alebo sama niekomu dala.
         Priznať sa teraz k tým požičaným dvom tisícom, bolo by znamenalo jeho podozrenie potvrdiť.
         Toto podozrenie, ktoré som si ničím od Lietavskovcov nezaslúžila, zavrelo mi v ten prvý deň
         ústa. I potom, keď sa pátralo. Že by Adam odišiel do Ameriky, som netušila, až keď mi
         oznámil, že skutočne ide a ešte raz ma prosil, aby som mu povedala pravdu. Vtedy bolo už
         neskoro všetko povedať!“
   </p>
   <p>
    „Ó, mama, ani v tej chvíli nebolo pozde, veď pováž, aký nešťastný musel odchádzať tvoj
         muž! Veď všetko stratil! Nielen majetok, ktorý musel ísť nahrádzať, ale i ženinu lásku!
         Odpusť, nechcel som ťa raniť! Nesmieš zabudnúť, že som četníckym veliteľom. V tomto
         postavení musím stáť na strane okradnutých. A Lietavskovcov hanebne okradli! Prosím, povedz
         mi ešte, či pátranie nič nedokázalo!?“
   </p>
   <p>
    „Oni ho, keď Adam odišiel, zastavili. Tým starý Lietavský dokázal, že verí v moju vinu,
         verí, že ja skrývam mozole Rovesnovcov. Áno, dokázal to neskoršie, lebo nám, odkedy Adam
         odišiel, nikdy ani halierom nepomohol, nikdy sa neopýtal, ako žijeme. Peniaze, ktoré Adam
         poslal na dlh, sám do banky zaniesol, a pre nás určené odoslal nám po tetičke Judke. Nechal
         sa ma samotnú trápiť sa s Borínom, v ničom mi neporadil! Keď sa Eržika vydávala, ani
         halierom mi na trovy
    <sup>
     [
     <a class="footnote" href="#ftn.id2504755" name="id2504755">
      9
     </a>
     ]
    </sup>
    nenapomohol, hoci má aj Adamovu čiastku u seba. Myslel iste, že však mám začo
         dcéru vydávať. Na Borín sa neobzrel, ten nechal spustnúť! Mne bolo dosť platiť interesy v
         banke a držať role ako-tak v poriadku. Naoko išlo všetko dobre, no s akou veľkou biedou!
         Potom prišli zmätky s kolkovaním, načas ma vytrhlo, keď dobytok stúpal v cene, bolo ho
         možno draho predať. No i kúpiť sme museli draho! Lietavský vedel, že už cena klesá, sám nič
         viac nekupoval, ale mňa nevaroval, tak som naraz mnoho škodovala. A potom sme sa už nikdy
         nezmohli. Ešte nám pošiel kôň, krátko zatým padla krava, i na hydinu prišiel mor! Pomaly
         musela som prepustiť sluhov. Keď som v jeseni dala posiať, nezostalo nám ani na chlieb.
         Dnes niet v našom dome ani vajca, ani mlieka a na Boríne leží ešte päť tisíc dlhu.
         Dnes-zajtra príde mladý Lietavský, dlh si iste ľahko vyplatí; no koľko tisíc bude
         potrebovať, kým dom opraví a maštale naplní!? Ako z jednej strany sotva čakám, aby prišiel
         a vzal si, čo je jeho, do rúk, aby som tej ťarchy bola raz sprostená, tak sa priam desím,
         čo povie, keď nájde tú púšť! Mal desať rokov, keď odchádzal, dobre si pamätá, aké všetko
         bolo. A dnes!?“ Pani schúlila sa v lenoške, ľadový smútok zmenil jej krásnu tvár v sochu
         zármutku, pre ktorý niet už lieku na zemi.
   </p>
   <p>
    „Mama a písaval ti muž z Ameriky?“ prerušil veliteľ hrobovú tíšinu.
   </p>
   <p>
    „Málokedy! Nemali sme si čo písať! Kde niet dôvery, nie sú možné ani správy. Nikdy som
         nezvedela, ako sa tam trápil. Stanišu vôbec nespomínaval. Starý Lietavský má v Amerike
         rodinu, jeho starší brat ešte ako celkom mladý ta odišiel, ten mu bol poslal „šífkartu“
    <sup>
     [
     <a class="footnote" href="#ftn.id2505739" name="id2505739">
      10
     </a>
     ]
    </sup>
    a iste sa na začiatok postaral o oboch. Len od druhých ľudí som sa dozvedela,
         že sa Stanišu zaujala rodina Lietavskovcov. Mali tiež syna v jeho veku. Adam pýtaval sa iba
         na deti, oznamoval mi, koľko posiela peňazí, prosil ma, aby som deťom dala dobré
         vychovanie. Na Borín sa nikdy neopýtal. Nuž tak ani ja som jemu nemala čo písať a boli sme
         si kamdiaľ cudzejší. Len posledný list znel celkom ináč. Bol taký plný lásky, plný radosti,
         obzvlášť nad tým, že už príde domov! A potom si vraj mnoho, mnoho povieme. Čo tým myslel,
         neviem, a už ani nezviem. Velice som sa tešila, že až len príde, pokľaknem k jeho nohám a
         vyznám tak všetko, ako teraz tebe; že mu ukážem listy, ktoré som počas tých rokov písavala
         vždy, keď ma tá ťarcha príliš tlačila, ale nikdy ich neodoslala… Ach, a tu prišla zvesť,
         najprv o chorobe, potom o jeho smrti a konečne, že už len Staniša príde domov. Príde ako
         sudca! Mohol by sa uspokojiť. Štrnásť rokov života stála ma jeho dedovizeň, stratu mužovej
         lásky a moje vlastné deti sú dnes žobrákmi. Starý Lietavský dobre gazdoval! Keď vnuk príde,
         dá mu dosť peňazí, aby si Borín opravil! Staniša sa tu usadí, syn sedliackeho rodu, v
         Boríne, ako statkár a pán. A ja, dcéra zemana, ktorá som pre jeho Borín ako slúžka drela, s
         holými rukami pôjdem i s mojimi deťmi z neho von.“ Slová dozneli so studenou rezignáciou
    <sup>
     [
     <a class="footnote" href="#ftn.id2505780" name="id2505780">
      11
     </a>
     ]
    </sup>
    a pritom s celou horkosťou pyšnej, ubolenej duše.
   </p>
   <p>
    „To sa nestane!“ vstal mladý veliteľ. Adamove deti, nesmú byť tak ukrátené. Jedno však
         musíš dovoliť, mama. Staniša zvie pravdu odo mňa. Ty s ním o tej veci vravieť nemusíš. Ak
         je čestným človekom, nebude prežívať podozrenie starého Lietavského a vaše biedne hmotné
         postavenie ho najlepšie presvedčí, že si ty, drahá, nič neskryla, ani neodcudzila.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504887" name="ftn.id2504887">
        7
       </a>
       ]
      </sup>
      Pred 1. svetovou vojnou (pozn. upravovateľa)
     </p>
    </div>
    <div class="footnote">
     <p>
      <sup>
       [
       <a class="para" href="#id2504925" name="ftn.id2504925">
        8
       </a>
       ]
      </sup>
      <span class="emphasis">
       <em>
        kasa
       </em>
      </span>
      — pokladňa
     </p>
    </div>
    <div class="footnote">
     <p>
      <sup>
       [
       <a class="para" href="#id2504755" name="ftn.id2504755">
        9
       </a>
       ]
      </sup>
      <span class="emphasis">
       <em>
        trovy
       </em>
      </span>
      — výdavky, výlohy
     </p>
    </div>
    <div class="footnote">
     <p>
      <sup>
       [
       <a class="para" href="#id2505739" name="ftn.id2505739">
        10
       </a>
       ]
      </sup>
      <span class="emphasis">
       <em>
        šífkarta
       </em>
      </span>
      — cestovný lístok na loď
     </p>
    </div>
    <div class="footnote">
     <p>
      <sup>
       [
       <a class="para" href="#id2505780" name="ftn.id2505780">
        11
       </a>
       ]
      </sup>
      <span class="emphasis">
       <em>
        rezignácia
       </em>
      </span>
      — vzdanie, zrieknutie
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505815">
       </a>
       3
      </h2>
     </div>
    </div>
   </div>
   <p>
   </p>
   <p>
   </p>
   <p>
    Už som úmysel nazbierať snežienky pre Stanišu uskutočnila. A keď som pri tej
         príležitosti niečo zaujímavého zažila, tak si tú epizódu zapíšem. Borínsky park sa končí
         tam, kde sa začínajú borové háje vrchu Borína a nimi vedie chodník na lúku, otočenú sečou;
         tam býva v lete mnoho jahôd, červených malín i černíc. Dobre sa mi tou pešinkou za rána
         kráčalo! Teplý vetierok prinášal na krídlach jar. Cez zimu, pri tých veľkých starostiach a
         žiaľoch som akosi zostarla. Teraz cítilo srdce svojich sedemnásť rokov, áno, že sem patrím.
         Keby som si nepripomínala, že v našej rodine je toľko zármutku, hneď by som si zaspievala o
         závod s pinkami a stehlíkmi, ktorých už zvyšky snehu nemýlili. Ako tak stúpam, narovnal sa
         na machom obrastenej skale sediaci muž. Pri nohách ležal mu uzlík a pevná palica — znak, že
         si tu odpočíval po chôdzi. Pozdravili sme jeden druhého, on sa spytoval, kam idem s tým
         košíčkom. Zvediac, že na snežienky, ponúkol sa, že ma doprevadí na miesto, kde ich nájdem
         dosť. O chvíľku už kráčame spolu k záseku, ktorým prúdila záplava ranného slniečka. Cestou
         rozprával zhovorčivý muž, že v Rovnom má vydatú dcéru a bol si ju navštíviť. Od neho som sa
         dozvedela aj, že za naším Borínom je už pohraničná dedinka, patriaca do Pohronia. Keď sme
         po strmom stúpaní vkročili do priesmyku, ukázala sa nám horami objatá, riekou pretekaná
         dolinka. Oproti priesmyku, na nevysokom vŕšku stál kaštieľ asi vo veľkosti Borína. Jeho
         záhrada spúšťala sa až k neveľkej dedine, s dvoma zvonicami, ale bez kostolov. Na otázku,
         čo to tam je, povedal, že kaštieľ Záruba, majetok pani barónky Heinaldovej. „Ták, tej
         židovky?“ užasla som.
   </p>
   <p>
    Láskavá mužova tvár osmutnela.
   </p>
   <p>
    „Pani barónkinej matka bola už kresťankou,“ vraví mierne, „a ona je jedna z tých svätých
         žien, čo chodia s Kristom Ježišom a posluhujú Mu. Je nás v Zárube dosť, čo nikdy Pánu Bohu
         neprestaneme ďakovať za ten deň, keď prišla medzi nás. Boli sme my ako tá Božia príroda,
         keď spí zimným spánkom. Aj my sme tak spali vo vinách a hriechoch. S ňou prišla duchovná
         jar. Ožili sme.“ Starec vravel vážne, s úctou, pozerajúc na kaštieľ osvietený slnkom.
         „Kostoly sme nemali, katolíci patrili do R., my evanjelíci do H. Zato krčmy boli dve a vždy
         plné. Nikto na svete sa nestaral o naše duše, my najmenej. Poriadne čítať z tých starších
         málokto znal. Mali sme školu, je pravda, ale tie naše deti, vyučované v cudzej reči, po
         chvíli ani toľko nevedeli ako my, keď nás nejaký sedliak učil v zime. Oni sa tú cudziu reč
         nenaučili a v našej čítať a písať neznali. No tak sme my všetky naše zármutky už len v tých
         krčmách zapíjali; a potom bolo v každom dome peklo. Zrazu sa do Záruby dosťahovalo panstvo:
         pani, jej zlatovlasý synáčik so svojím kamarátom, a s nimi prišiel ich mladý učiteľ. To vám
         boli ľudia, akých sme my nikdy predtým nevideli. Každému chceli pomôcť! Prichádzali do
         našich domov, posedeli s nami, porozprávali a všade po nich zostalo ako vôňa po voňačke.
         Zistili, že knižky, ktoré nám chceli podarovať, čítať neznáme. Velice ich to trápilo. Tak
         dlho nám vysvetľovali, že vraj ani ten najstarší človek nemusí bez známosti písma zostať,
         až nás pomaly presvedčili a mali nás potom v kaštieli neraz plný čeľadník.
    <sup>
     [
     <a class="footnote" href="#ftn.id2505952" name="id2505952">
      12
     </a>
     ]
    </sup>
    Pani barónka učila čítať ženy a dievčatá, pán učiteľ mužov a tí dvaja mladí
         mládež a deti. Celý rok sa tak verne s nami trápili. Od jesene r. 1911, do zimy 1912. Potom
         všetci traja mladí páni odišli na vysoké školy. Ale neučili nás oni len čítať a písať! Dali
         nám do ruky Slovo Božie. Poznali sme z neho svoj hriešny stav a Pána Ježiša ako Syna
         Božieho. Hľadali sme daktorí odpustenie hriechov u Neho a On nám ho dal, no, aj moc stať sa
         deťmi Božími. Vieme, že pani barónka tú nám dokazovanú lásku k Pánovi Ježišovi draho
         zaplatila! Jej muž sa velice na ňu rozhneval! Najviac ho hnevalo, že nechcela prestať nás,
         stratené ovce, zhromažďovať a zhľadávať. Keď syn odchádzal na vysoké školy, musela aj ona
         odísť s mužom. Všetci sme plakali, keď nás opúšťala. „Možno, že sa k vám dosť skoro
         vrátim,“ povedala nám, „snáď bude Záruba moje jediné útočište, až pre Krista všetko
         stratím!“ A mala pravdu! Muž jej ani v Pešti nedovolil žiť, ako Pán Boh káže, a keď nielen
         ona, ale ani syn nechceli ustúpiť od Božej pravdy, zapudil oboch od seba. Odišli spolu do
         Anglicka k rodine pani barónky, a keď nato hneď vypukla vojna, museli tam zostať, kým sa
         neskončila. Nuž, oni nás odišli, ale Pán Ježiš, ktorého nám priniesli, zostal! My sme už
         nemohli tak zaspať, ako sme spali predtým! Nový Boží život v mnohých pridusený tlel ako
         iskierka v pahrebe, svietil ako malé svetielko. Modlievali sme sa dlho, aby sa nám
         navrátili, až nás Pán Boh vyslyšal.“
   </p>
   <p>
    „Oni prišli?!“ užasla som, „a zase tam bývajú?“
   </p>
   <p>
    „Len pani barónka prišla, lebo jej Pán Boh prislúžil zvláštnu spravodlivosť: Pán barón,
         ktorý bol velice bohatý a netak si na tom svojom bohatstve zakladal, utratil vo vojne
         všetko svoje imanie. Mal mnoho uložené vo vojnovej pôžičke; to sa mu, keď vojna bola
         prehratá, nevrátilo. Niečo mu zas vzali v tej peštianskej revolúcii
    <sup>
     [
     <a class="footnote" href="#ftn.id2506015" name="id2506015">
      13
     </a>
     ]
    </sup>
    a ostatné pobrali doktori. Zasiahla ho porážka; bol na ruky, nohy ochromený, aj
         na jazyk, a čo najhoršie, keď ho raz v aute prevážali z jednej nemocnice do druhej, stalo
         sa nešťastie a on si tak hlavu udrel, že sa mu i rozum zatienil. Keď sa pani barónka o tom
         dozvedela, prišla si muža navštíviť z Anglicka, vzala si ho so sebou do Záruby a opatrovala
         ho tam. Ale tam sú vaše kvetinky, k vôli ktorým prichádzate! Hľa, koľko ich Pán Boh
         nasial!“
   </p>
   <p>
    Starec podal mi košík, ktorý posiaľ niesol — chcel odísť.
   </p>
   <p>
    „Prosím vás,“ zadržala som ho, odvrátiac oči od krásnej lúčiny, plnej snežienok, „ešte
         mi povedzte, je tam s rodičmi aj ten pani barónkin chlapec?“
   </p>
   <p>
    „Ó, ten zlatovlasý chlapec je už dnes krásnym mužom! Vtedy mal 16 rokov a dnes má 28. On
         sa sem nevrátil. Keď z Anglicka do Palestíny išla prvá výprava s prvým miestodržiteľom
         Samuelym, dali aj jemu nejaký úrad medzi tými pánmi, čo ta išli. On v svätej zemi svojich
         otcov pripravuje cestu Pánovi Ježišovi. Keby sa pani barónka nebola dozvedela o mužovom
         nešťastí, bola by s ním išla aj ona.“
   </p>
   <p>
    „Ale keď barón všetko stratil, to sú oni chudobní,“ namietam súcitne.
   </p>
   <p>
    „Pán barón je chudobný; pani barónka dostala veľké dedičstvo po svojej priateľke v
         Anglicku. Že sa vraj rozdelili so synom. On s tou svojou čiastkou odišiel pomáhať svojmu
         národu, ona zase živí svojho muža. Lekári jej odporúčali zaviezť ho do teplejších krajov.
         Odišla, snáď predsa za synom až do Svätej zeme. Tak zná náš nebeský Otec lámať ľudskú
         pýchu. Modlievame sa za pána baróna, aby cele ozdravel na tele a potom na duši. Pán Boh je
         mocný a dobrý, On naše prosby počuje…“
   </p>
   <p>
    Dávno bol už starec preč a ja, trhajúc snežienky, znovu a znovu musela som hľadieť na
         kaštieľ. Môjho srdca zmocňovala sa veľká túžba poznať tú zvláštnu paniu, o ktorej som
         dosiaľ neznala iné, len že bola židovka a nevedela som, že to bola ako sväté ženy, čo
         Kristovi posluhovali. Ach, veď som ešte nikdy nevidela človeka, ktorý by Kristovi slúžil a
         sama som tak ďaleko od Neho!
   </p>
   <p>
    S košíčkom naplneným kvetinami utekala som domov. A tu ma čakalo prekvapenie. Sotva som
         sa vrátila, dobehla Zuzana za mnou, oznamujúc, že si ju tetička Judka volali na pomoc.
         Staniša telegrafoval, že príde zajtra. Netak to mnou trhlo! On príde, konečne! Ako dobre,
         že sme jeho izbu včera vydrhli, okná umyli; áno, ako dobre, že som medzi nahromadenými
         pozostatkami po bývalej borínskej sláve našla pokrovce, záclony, pokrývky na posteľ i stôl, „rozhárové“
    <sup>
     [
     <a class="footnote" href="#ftn.id2578121" name="id2578121">
      14
     </a>
     ]
    </sup>
    podušky. Všetko to bolo nádherné, bohaté, ale poškodené. Vidno na tom stopy
         úbohého grófa Šandora, ktorý že k posledku všetko kazil. Z krásnych, ponastrihovaných
         záclon, určených na dve okná, podarilo sa mi sotva zhotoviť záclonu na jedno široké, vysoké
         okno. Mastné škvrny z pokrovcov ustúpili pôsobením benzínu a vlažnej vody, i tie z pokrývok
         možno ešte vyprať. Na divánové podušky hodili sa pletené obliečky z pestrobarevnej vlny z
         mojej zásoby ručných prác. Očistený, čiernokožený diván vyzeral ako nový a netak naň
         slušali moje vyšívané prevesky. Všetky tieto poklady mala som už poskladané v skrini.
         Záclona bola upevnená. Opásala som si teda rýchle veľkú zásteru, vyhrnula rukávy a ani nie
         o štvrť hodiny premieňala sa izba na malebný, pekný útulok. Ľúbezné snežienky v zelených
         sklenených košíkoch mušľovej formy, akoby zvonili: „Vitaj, vitaj!“ Jeden košík stál na
         stole, druhý na písacom stolíku. Pokrovce pokryli temer celú dlážku. Keby záhrada dostala
         svoj predošlý poviestkový vzhľad, z veľkého okna by bol netak krásny pohľad, až k bývalému
         rybníku. „Snáď,“ myslela som, „on si to ani nevšimne, že som sa tak postarala o
         prikrášlenie jeho bytu. Možno to bude taký dolárový Amerikán, ako o nich píšu.“ Už
         akokoľvek, vykonala som svoju povinnosť, odstránila som tú púšť aspoň z najbližšej jeho
         blízkosti. Áno, vykonala som všetko, čo bolo v mojej moci.
   </p>
   <p>
    Keď som si uvedomila, že v starom dome odhora nadol všetko čistia na uvítanie vytúženého
         vnuka, podrobila som aj náš dom dôkladnej očiste, hoci sme ho nedávno celý vyčistili, keď
         mama odišla. Potom som siahla do svojich pokladov, ktoré ležali nepovšimnuté v kufri; mama
         mi ich nedovolí rozvešať, že je to luxus, ktorý nepatrí do nášho domu. Napriek tomu
         vyzdobila som našu rodinnú izbu. Mama bez ohlásenia nepríde a môžem to potom zase všetko
         schovať.
   </p>
   <p>
    Keď na druhý deň bola moja práca skončená, preobliekla som sa a pustila sa do tohto
         písania. Tešilo ma, že konečne som obklopená milotou a krásou. Zrazu padol mi lúč svetla na
         knihu. Spravila som nechtiac čiarku, obzrela sa už aj vyskočila. „Staniša!“ ukĺzlo mi z
         pier, veď áno, len on to mohol byť. Stál v zlatokráži marcového slniečka, ktoré pustil do
         izby obrátenej na východ. Hľadel na mňa pohľadom, ktorý možno vidieť, nezabudnúť, ale
         nemožno opísať. Kým som sa spamätala zo zmätku, zavrel dvere za sebou a pokloniac sa mi tak
         pekne, ako nejakej veľkej dáme, pozdravil. Jeho hudobný hlas sťa večerné zvonenie na horách
         mimovoľne vohnal mi slzy do očí. Nikdy dosiaľ som nepočula taký milý hlas.
   </p>
   <p>
    „Dobrý deň, Oľuška!“
   </p>
   <p>
    Pudená mocnou túžbou podala som mu obe ruky. Prijal ich s takou milou srdečnosťou, akoby
         sme sa dávno, dávno znali.
   </p>
   <p>
    „Konečne si prišiel, Staniša!?“ prihováram sa, premáhajúc dojatie, „no, už len sám!“
         Hľadel do mojich zaslzených očí.
   </p>
   <p>
    „Nežiaľ, Oľuška! Tvoj otec nemohol vyplniť túžbu svojho srdca, čo sa týka zemskej
         vlasti, keďže dostal pozvanie do slávnej hornej otčiny, kam nás predišiel.“ Ako bolo, ako
         nie, len už sme sedeli spolu na pohovke, on v krátkosti porozprával, ako a kade cestoval,
         kedy prišiel a že od Zuzany počul, že má v Boríne pripravenú izbu. Prosil ma, aby som ho ta
         zaviedla.
   </p>
   <p>
    Ako sme tak kráčali záhradou a on sa po nej rozhliadol, vzhliadla som úzkostne k nemu:
         „Je to tu púšť, pravda! I Borín taký spustnutý, no ver, mama nemohla nič spraviť a ja som
         nad tým mohla len žialiť, že keď prídeš a porovnáš, musíš pocítiť len bolesť.“
   </p>
   <p>
    „To nech ťa netrápi, Oľuška,“ usmial sa jasným, nazvala by som ho hviezdnym úsmevom,
         ktorý jeho bledej tvári dodáva mimoriadnu krásu. „Svetová vojna
    <sup>
     [
     <a class="footnote" href="#ftn.id2578258" name="id2578258">
      15
     </a>
     ]
    </sup>
    na mnohých miestach zanechala desnejšiu púšť a už je to zase napravené. Veľmi
         ťa pekne prosím, nespomínaj mi ani detinstvo, ani minulosť. Buďme deťmi prítomnosti a
         budúcnosti. To, čo je za nami, nech tam i zostane. Prichádzam s úmyslom všetko napraviť, čo
         bolo dodnes pokazené. Prinášam srdce plné bratskej lásky. Buď mi, Oľuška, sestričkou a
         pomôž mi v mojom úmysle.“
   </p>
   <p>
    Stáli sme spolu na schodoch Borína. Zasunula som kľúč do dverí. Zapadajúce marcové
         slniečko objímalo nás svojou teplou jarnou zlatožiarou. Pri jeho slovách kus toho jarného
         svetla padlo i do môjho srdca. Teda predsa mi v ňom prišiel brat! „Budem ti rada sestrou, a
         velice rada chcem pomáhať meniť púšť na raj. Vítam ťa doma!“
   </p>
   <p>
    „Vďaka, Oľuška!“
   </p>
   <p>
    Zdalo sa mi, ako by som musela utonúť v mori svetla, čo žiarilo z hlbín jeho tmavých
         očí. „Verím,“ pokračoval, „že On, ktorý ma poslal a pritom so mnou prišiel, istotne mi
         pomôže, aby púšte skvitli a namiesto tŕnia vyrástol myrtus.“
   </p>
   <p>
    Jeho zvláštne slová ma tak zmiatli, že až na prahu jeho budúcej izby vrátila sa mi
         rovnováha. Ach, on moju námahu neprehliadol! Prvý padol mu do očí krásny výhľad. Iste ho už
         videl taký, aký bude, až púšte skvitnú. Druhé boli moje snežienky. „Aký krásny pozdrav
         jari!“ zvolal, siahajúc po košíku, „kde sa tu vzali?“
   </p>
   <p>
    Prezradila som mu, koľké bohatstvo ich majú borínske lúky a ako vykúkali zo snehovej
         postele. Velice pekne mi ďakoval. Potom som mu musela rozprávať, skadiaľ sa vzalo toto —
         ako vravel — skvostné zariadenie. On je taký, že keď sa spýtavo na teba podíva, všetko mu
         musíš vyrozprávať, už i preto, že vie tak pekne počúvať. Nuž, zvedel všetko.
   </p>
   <p>
    „Vidíš, Oľuška, ako si ma ty predišla v tom premieňaní púšte na raj! Podľa toho si viem
         predstaviť, ako mi výtečne budeš pomáhať. Ty miluješ krásu, kvety, hudbu, svetlo…“
   </p>
   <p>
    „Hudbu?!“ pozastavila som sa, „ako vieš?“
   </p>
   <p>
    „Celá tá zostava je harmonická hudobná myšlienka. A okrem toho si orabovala svoje
         poklady! Akú cenu majú pre mňa tie prevesky a vankúše zhotovené usilovnými rukami! Koľko
         pekných myšlienok si do nich všila a vplietla! Tento vankúš napríklad svojou dúhovou
         zostavou farieb je hotová báseň. Kedy a kde si to zhotovila?“
   </p>
   <p>
    Nuž i to zvedel, že jedny práce šila som ešte v meštianke a to pletenie už v učiteľskom
         ústave v treťom ročníku.
   </p>
   <p>
    „Teraz máš snáď prázdniny?“ vyzvedal so záujmom.
   </p>
   <p>
    „Ach, nie, musela som štúdium prerušiť. Mama bola chorá, stihla nás veľká rana v rodine
         a ešte tá nepominula, prišla zvesť o tatíčkovej smrti. Tá ju temer usmrtila.“
   </p>
   <p>
    Sedel v rohu pohovky, lakeť oprený o valec, čelo do dlane sklonené. Vankúš držal na
         lone, no nehľadel na mňa a mne sa zrazu zdalo, že musím svoju mamu ospravedlniť a vysvetliť
         naše terajšie postavenie. Sama neviem, ako sa to stalo, len už v krátkosti som mu povedala
         čo nám urobila Eržika, prečo mama nie je teraz doma, prečo nevzala Otokarove deti k nám a
         čo všetko zapríčinilo našu dnešnú biedu; ako túžobne sme čakali otcov návrat, že usporiada
         naše pomery a nám konečne pomôže. „Teraz už neviem, čo bude ďalej s nami,“ končila som,
         bojujúc so slzami. No, keď zrazu vzal moje ruky do svojich a pohladil ich sústrastne,
         prerazili si predsa len cestu.
   </p>
   <p>
    „Nediv sa,“ hovorím s plačom, „mama bola taká nešťastná, ničím nedala sa potešiť a keď
         pred mojím zrakom všetko, i naše i tvoje, utekalo dolu vodou a pritom dostavil sa žiaľ za
         nedokončenou školou a obava pred budúcnosťou, bol to pre mňa strašný rok. Skutočnosť, že už
         nemám otca a že nám teda už nik nepomôže, bola vrcholom všetkého.“
   </p>
   <p>
    „Ja ti verím, Oľuška,“ prehovoril utišujúcim hlasom, „no i ty ver mne, že všetko zase
         bude dobre, aj pokiaľ ide o vaše pomery. Otec sa vám síce nevrátil, no, on sa o vás
         postaral, mňa splnomocnil, usporiadať tu tie veci. Ďakujem ti, drahá; tvoja dôvera mi veľmi
         pomohla, bo mi ukázala, kde mám začať. A teraz už nebudeme o tom vravieť. Najkrajšie slovo
         pre časnosť i pre večnosť je nádej. Poď, prosím, kým je ešte svetlo, ukáž mi kúsok Borína.“
   </p>
   <p>
    Bolo mi ako vtáčaťu, ktorému milosrdná ruka otvorila klietku. Pochodili sme prázdne
         izby. Vo dvoch, predtým zaiste krásnych sieňach, videli sme množstvo rôznych poškodených
         vecí na hromade. Medziiným bol tu i velice drahý klavír, ktorého struny gróf Šandor
         potrieskal kladivom.
   </p>
   <p>
    „Chudák,“ poľutoval nástroj Staniša, „ak máš rezonančné dno celé, teba musím vyliečiť!“
   </p>
   <p>
    „Ako, veď sú rozbité aj daktoré klávesy a vnútorná klaviatúra iste poškodená!“ žasnem
         nedôverčivo.
   </p>
   <p>
    „Stojí to za pokus, Oľuška, až budem mať na to čas.“
   </p>
   <p>
    No, už sa nám zotmievalo a jeho čakali s večerou, tak sme opustili Borín a ponáhľali sa.
         On do starého domu, ja domov. Na milé prekvapenie čakala ma tu tiež parádna večera. Tetičke
         Judke napadlo udeliť aj mne zo slávnostnej hostiny. Neváhala som sa do nej pustiť, veď, keď
         Staniša mal od tatíčka splnomocnenie usporiadať naše pomery, nebola som už takou žobráčkou
         a nebola to od tetičky almužna. Myšlienka, že jem to, čo bude jesť môj milý brat Staniša,
         ma tešila. No, a keď — priznám sa — keďže som si na obed nič nepripravila a od rána bolo
         ďaleko, mala som netaký hlad! Po večeri sadla som si písať a teraz už mám všetko poznačené.
         Tak „Dobrú noc, minulosť!“ Vkročila som do novej doby.
   </p>
   <p>
   </p>
   <p>
    *
   </p>
   <p>
   </p>
   <p>
    Dávno som nevstávala taká svieža ako na druhý deň. Prvá myšlienka bola: „Staniša je tu!“
         Prvú noc spal v Boríne v mojom domove; ten sa mal zmeniť na raj, aj ja som mu v tom mala
         pomáhať. Len čo som stačila vstať a dať do poriadku svoju izbu, vidím otvoreným oknom, že
         Staniša už prichádza záhradou. Uvidel ma a zamieril rovno k nám. Pozdravili sme sa ako
         dobrí priatelia. Na otázku, ako sa vyspal, odvetil, že ani čo by ho do vody hodil. Prosil,
         aby som ho povodila ešte i po našom dome, chce zjednať s murármi razom všetky opravy.
         Vyhovela som ochotne. Ako dobre bolo, že som všetko včera usporiadala! Uprataná púšť nie je
         taká pustá. Ale keď sme prišli do komory, nemohla som od hanby hore pozrieť. Snáď keby bola
         bývala neuprataná, nebol by si mohol tak uvidieť, že tu nič, ale nič už nemáme. Kým sme sa
         so Stanišom rozprávali, stačil mi oznámiť, že ide snáď i na dva dni preč a vraj dnes mu zo
         železnice dovezú batožinu. Prosil, aby som to dala zložiť v predsieni v Boríne, kým sa
         vráti. Budú to vraj dva veľké, jeden malý kufor a tri debny. No, teraz sme oba zamĺkli a
         bez slova sme opustili komoru. Na chodbe konečne odvážila som sa pozrieť na neho a
         prekvapil ma výraz smútku, ktorý zmenil jeho bledú tvár na nepoznanie. A tu ako by sa
         rozpamätal na niečo dôležité, preletel ňou zásvit toho hviezdneho úsmevu. Jeho tvár tak
         skrásnela, že temer z nej nemôžeš odtrhnúť oči. Snáď ucítil môj pohľad — oči sa nám
         stretli. Rozumeli sme si bez slova.
   </p>
   <p>
    „Neboj sa, Oľuška, to všetko bude ešte dobré,“ povravel sviežo. „Dnes, prosím, nechoď na
         snežienky, aby si bola doma, keď prídu moje veci.“
   </p>
   <p>
    Odvetila som, že sa dnes nikam nestrojím a vôbec nikam nechodievam. Na dvore sme sa
         rozišli. Ba tak zdvorilo, s takou gráciou
    <sup>
     [
     <a class="footnote" href="#ftn.id2578564" name="id2578564">
      16
     </a>
     ]
    </sup>
    som ešte nikoho nevidela sa ukláňať, ako to vie on.
   </p>
   <p>
    V kuchyni varila Zuzana kávu a rozprávala mi prekvapujúce zvesti, že v starom dome je
         všeličo prichystané pre mladého pána. Už ho Stanišom nemenovala — a hovorila o ňom hlasom,
         ako o vzácnej osobe. V gazdovej maštali stoja vraj dve krásne kravy, aj pár koní; Jožo
         Gregoréch len preto neprijal žiadnu druhú službu, čakal vraj, keď sa bude môcť vrátiť, až
         pán príde. Je tam vraj už vyše štyridsať kuriat a dvadsať káčatiek vysedených, čo tiež
         pôjdu do borínskeho dvora, aj plné vrecia múky ukazovala tetička Zuzana a plné opálky
    <sup>
     [
     <a class="footnote" href="#ftn.id2578590" name="id2578590">
      17
     </a>
     ]
    </sup>
    vajec, jedným slovom: všeličo. A bárs som sa Zuzany nič nevypytovala, sama od
         seba začala mi rozprávať, ako to bolo včera večer v starom dome. Mladý pán starého gazdu
         doviezol v jeho lenoške ku stolu, jedlo mu podával a tak si ho obsluhoval, pekne pri tom
         rozprával. K tetičke, ba aj k nej, Zuzane, bol taký, ako by mal nejaké panie pred sebou.
         Starý gazda každú chvíľu utieral si slzy samou radosťou. Keď hovoril pomaly, všetko sme mu
         rozumeli. A mladý pán ho vraj bude „elektrizovať“, priniesol so sebou ten prístroj, len ho
         má ešte na železnici. Hovoril tetičke v kuchyni, že tvoj deduško ešte bude chodiť aj
         hovoriť. Dá to vraj milý Pán Boh! Ach, on tak veľmi pekne o Pánu Bohu hovorí, ako som ešte
         nikdy hovoriť nepočula! Keď bolo po večeri, vzal Bibliu, čítal nám z nej, niečo o tom
         čítanom povedal, aj sa pomodlil. V knižke takej modlitby niet a mne tak bolo pri nej, ako
         by sám Pán Boh sedel medzi nami a skutočne nás počúval. Tetička Judka povedali: „Bol on
         vždy dobrý chlapec, mal sa na koho podať! Ale že by taký prišiel z toho sveta, to som veru
         nemyslela.“ Išla som starému gazdovi dobrú noc povedať, keď už ležali v posteli. Mali tak
         dobre postlané, ako ešte nikdy nemali. Pán im tú posteľ sám upravil. „To ste, gazdíčko,
         radi!“ hovorím potešená, „že sa vám taký vnuk vrátil!“
   </p>
   <p>
    „Rád, Zuzana,“ prisvedčil gazda, „bude mi aj za syna, aj za vnuka. Nech ho Pán Boh
         požehná.“
   </p>
   <p>
    Už viem, prečo som nemala odchádzať z domu. Doviezli tie pekné Stanišove kone plný voz
         ešte dopoludnia. Ale nie kufrov a debien! Jožo Gregor podal mi ceduľku. Stálo na nej iba
         toľko: „Prosím, Oľuška, daj ponosiť u vás do komory, ver mi, je to od tvojho tatíčka.
         Všetko, čo budem konať, mám naručené vykonať za neho, keď sa už vrátiť nemohol.“
   </p>
   <p>
    Teda preto chcel vidieť aj komoru! Deduškov kraviar a paholok povysýpali múku chlebovú i
         na váru do súsekov.
    <sup>
     [
     <a class="footnote" href="#ftn.id2578660" name="id2578660">
      18
     </a>
     ]
    </sup>
    Jožo rozvešal po stene slaninu a kusy údeniny na prázdne háky a mne podal plný
         kôš rozmanitých vecí do kuchne: cukor, kávu, ryžu, atď. V druhom koši bola masť. Môžem ňou
         naplniť prázdnu plechovicu. Dva čerstvé chleby a kto môže menovať, čo všetko ešte. Sotva
         som sa vládala tak dlho premôcť, než sme to všetko upratali a oni odišli. Potom som sa
         hodila v rodinnej izbe na pohovku a plakala, div mi srdce neutrhlo. „Tatíčko môj, ó,
         tatíčko môj!“
   </p>
   <p>
    Ukázala som aj Zuzane ceduľku, keď sa ma pýtala, či tie veci patria Stanišovi a plakali
         sme spolu. „Keď sa Adamko môj aj nevrátil,“ hovorila, „jeho láska prišla späť. To už budeme
         môcť paniu zavolať domov.“
   </p>
   <p>
    Nuž, mala by som mamičke napísať, že prišiel Staniša a aký prišiel; no, snáď až sa
         bližšie spoznáme. Veľmi by ma bolelo, keby ho mama nejak chladno privítala alebo keby mal
         vidieť, že sa ho akosi bojí. Báť sa a Stanišu! Len keby som niečo zlé urobila, vtedy by som
         sa mu veru nechcela ukázať na oči!
   </p>
   <p>
    Predvečerom doviezli jeho kufre. Debny boli len dve no bolo toho plné malé nákladné
         auto, lebo tam boli už aj vrecia s cementom a vápnom; o tie sa postaral Jožo. On sa do
         večera previezol aj s rodinou a s nábytkom do svojho bývalého bytu vo dvore. Maštale nie sú
         ďaleko od nášho domu, počuť tam už kone erdžať a dupať. Mám okno otvorené, je taká marcová
         noc; pred tým jarným vánkom, kde aký sneh ešte ležal, topí sa. No, už ďalej písať nebudem,
         treba ráno skôr vstať, tak pre dnes dosť!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505952" name="ftn.id2505952">
        12
       </a>
       ]
      </sup>
      <span class="emphasis">
       <em>
        čeľadník
       </em>
      </span>
      — miestnosť pre čeľaď — robotníkov na
               hospodárstve
     </p>
    </div>
    <div class="footnote">
     <p>
      <sup>
       [
       <a class="para" href="#id2506015" name="ftn.id2506015">
        13
       </a>
       ]
      </sup>
      Peštianska revolúcia — ide asi o tzv. „revolúciu jesenných kvetov“ noc z 30. na
               31. okt. 1918 v Budapešti (pozn. upravovateľa)
     </p>
    </div>
    <div class="footnote">
     <p>
      <sup>
       [
       <a class="para" href="#id2578121" name="ftn.id2578121">
        14
       </a>
       ]
      </sup>
      Plnené morskou trávou alebo konskou srsťou
     </p>
    </div>
    <div class="footnote">
     <p>
      <sup>
       [
       <a class="para" href="#id2578258" name="ftn.id2578258">
        15
       </a>
       ]
      </sup>
      Prvá svetová vojna (1914 — 1918) (pozn. upravovateľa)
     </p>
    </div>
    <div class="footnote">
     <p>
      <sup>
       [
       <a class="para" href="#id2578564" name="ftn.id2578564">
        16
       </a>
       ]
      </sup>
      <span class="emphasis">
       <em>
        grácia
       </em>
      </span>
      — ženský pôvab, krása, elegancia
     </p>
    </div>
    <div class="footnote">
     <p>
      <sup>
       [
       <a class="para" href="#id2578590" name="ftn.id2578590">
        17
       </a>
       ]
      </sup>
      <span class="emphasis">
       <em>
        opálka
       </em>
      </span>
      — plytký okrúhly kôš upletený z prútia na nosenie krmu
               pre dobytok, na nosenie zemiakov a pod.
     </p>
    </div>
    <div class="footnote">
     <p>
      <sup>
       [
       <a class="para" href="#id2578660" name="ftn.id2578660">
        18
       </a>
       ]
      </sup>
      <span class="emphasis">
       <em>
        súsek
       </em>
      </span>
      — debna na uskladnenie obilia, múky
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578724">
       </a>
       4
      </h2>
     </div>
    </div>
   </div>
   <p>
   </p>
   <p>
   </p>
   <p>
    Ba, kde sa podeli tie dva marcové týždne?! Nech vôkol mňa nevznikajú divy zmien, ani by
         som neverila, že je už viac než štrnásť dní, ako Staniša prišiel. Prišiel s úmyslom zmeniť
         púšť na raj. Dnes-zajtra bude Borín zvonku opravený, zvnútra čochvíľa odídu maliari a
         natierači ba aj čalúnnik. Za Stanišovej pomoci — a s radosťou môžem povedať, že aj mojej —
         zmenil záhradník kedysi krásny borínsky park na báječné sídlo spevavého vtáctva a vonných
         kvetín. Bývalý rybník je už zase opravený, vodou napustený, papraďou vysadený, k nemu
         vedúce potôčky vyčistené, záružlím, blyštekom a fialkami prekvitajúce. Strojník opravil dva
         vodomety. Ešte dakoľko dní usilovnej práce a takého pekného počasia, púšť zmizne navždy.
         Budeže tu krásne! Až všetky tie ozdobné kríčky, kry, no i bory zakvitnú, až sa rozpustí
         rovno zastrihnutý orgován tvoriaci zelenú stenu vôkol hlavnej cesty, až začnú rozváňať
         hyacinty, aurikuly,
    <sup>
     [
     <a class="footnote" href="#ftn.id2578770" name="id2578770">
      19
     </a>
     ]
    </sup>
    narcisy, ach, áno, budeže to raj! Mám len jednu túžbu: aby aj v mojom srdci
         ustúpila púšť a prišla jar. Som ako dieťa, budené zo sna. Keď sa porovnám so Stanišom, ako
         miluje ľudí, no obzvlášť Boha, vždy musím myslieť na toho starca zo Záruby. Tak bolo asi
         tam v dedinke, keď medzi nich prišli tie svetlé duše, ako je teraz mne v blízkosti môjho
         brata. Nielen ja, ale všetci ktorí žijeme vôkol neho a s ním pracujeme, máme ten istý
         pocit, že sme ešte nikdy nevideli takého človeka ako je on. Hoci o Bohu, o Pánovi Ježišovi
         Kristovi hovorí málokedy, my cítime, že vždy s ním chodí a žije. A preto iste čokoľvek
         začína, sa mu darí. Nevyhýba sa žiadnej telesnej práci. Kto sa pozrie na jeho úzke krásne
         sformované ruky, mimovoľne myslí, že tie jemné prsty pristali by skôr na klávesy, než brať
         pílku alebo sekeru; že lepšie pristalo by do nich pero alebo kniha. Ani raz nepočula som ho
         rozkázať niekomu. Vždy o všetko prosí a za všetko ďakuje. Napriek tomu ho každý poslúcha. V
         jeho prítomnosti nemožno vysloviť žiadne surové slovo, tým menej nadávku alebo zlorečenie!
         Už vyše týždňa schádzajú sa tí robotníci, nocujú v Boríne, v jeho pracovni, ktorú si dal
         zriadiť v prízemí. Jožo chodieva tiež. Povedal mi, že pán s nimi číta, rozpráva a nakoniec
         že spolu čítajú Nový zákon a on sa pomodlí. Býva tam aj záhradník, hoci je to výslovný
         komunista.
   </p>
   <p>
    Počas tých dvoch týždňov stalo sa dačo nečakané. Spriatelila som sa s deduškom. Raz ma
         Staniša poprosil, aby som zaniesla do starého domu časopis, a vraj aby som ho deduškovi
         prečítala, keď on teraz za ním ísť nemôže, deduško vraj má dlhú chvíľu. Chcela som sa
         vyhovárať, že ma v starom dome nemajú radi. Ale keď on uprie na človeka svoje krásne oči s
         prosbou, ako odolať? Okrem toho mi ustavične znelo v ušiach čo mi bol povedal večer
         predtým, keď som sa ho spytovala, ako to môže ani sa nenamrzieť, keď ho dnes ustavične
         odvolávali od práce. Raz stúpil jeden z murárov na klinec; on mu to očistil, obviazal ani
         dajaký lekár. Druhý raz zas podťatý strom spadol medzi ozdobné bory; nevedeli si ľudia s
         tým rady; záhradníka poslúchnuť nechceli, museli poslať pre pána; zase čalúnnik čosi
         potreboval, v čom si veru aj sám mohol poradiť. Zakaždým musel Staniša odkladať projekt
         záhrady, podľa ktorého ju budú upravovať.
   </p>
   <p>
    „Vieš, Oľuška,“ odpovedal, „nič by mi to mrzenie nepomohlo. Ideme len raz týmto svetom a
         nikdy sa nevrátime naspäť, aby sme zameškané napravili. Velice si musíme vážiť každú
         príležitosť, pri ktorej môžeme našim blížnym preukázať čo akú malú službu lásky. Zajtra
         mohlo by byť už neskoro, veď náš aj ich život je ako para nad hrncom.“
   </p>
   <p>
    „Aj keď od nás žiadajú malicherné veci, musím pre ne odložiť dôležitejšie?“ namietla
         som.
   </p>
   <p>
    „To neboli malicherné veci, ku ktorým ma odvolávali,“ usmial sa vážne. „Tá ranka sa tomu
         ujovi mohla zapáliť, nech si ju nevyčistí a čistým neobviaže. Vieš, bolela ho. A tie stromy
         mali tiež bolesť, keď im ten ťažký suchý strom ležal v náručí a lámal haluze. A ten
         čalúnnik je veľmi prchký človek! Nech nejdem hneď za ním, bol by si v hlave hľadanú vec
         ešte viac založil. Začal by zlorečiť, preklínať a Pána Ježiša by nad tým hriechom bolelo
         srdce. Nakoľko je to v mojej moci, usilujem sa odstraňovať zbytočné bolesti.“
   </p>
   <p>
    Keď má teda taký názor, ako som mu mohla vysvetliť, prečo nepôjdem do starého domu? Aj
         keď ma ani tetička Judka, ani deduško veľmi nevítali, len čo som povedala, že ma poslal
         Staniša a čo mi rozkázal, obom sa vyjasnili tváre. Deduško si mi dal prečítať celé noviny,
         potom sa ma pýtal, čo robia v Boríne. Netak zaujímavo som mu všetko opísala!
   </p>
   <p>
    „Staniša povedal, že mu pomáhaš,“ povravel konečne. „Čo takto?“
   </p>
   <p>
    Rozprávala som mu, že chystám obväzy, značím a lepím drievka, ostrihujem menšie kry,
         sadím so záhradníkom a pritom chodím s odkazmi. Obzvlášť však vyberám a triedim v Boríne
         veci, ktoré ešte možno upotrebiť: máme už pekný počet pokrovcov, záclon i lenošiek
         očistených aj opravených, čo mali alebo nohy polámané, alebo čalúny poprerezávané. Ničomu,
         čo sa len trochu dá upotrebiť, nedáme vyjsť na skazu. Aj jednu krásnu skriňu sme už
         ratovali, štyri postele, dve pohovky, pol tucta stolov a stoličiek atď.
   </p>
   <p>
    Zbadala som, že to deduška teší, no tak som všetko možné opisovala. Skoro prívetivo ma
         prepustil, aby som vraj len išla po svojej robote.
   </p>
   <p>
    „Všakver pôjdeš aj dnes za deduškom,“ poprosil ma na druhý deň Staniša.
   </p>
   <p>
    Išla som ochotne. Deduško spal na pohovke, a tak som tetičke zatiaľ ponúkla svoju pomoc.
         Spočiatku myslela, že v kuchyni ničomu nerozumiem, no, keď sa presvedčila, že som jej
         jabĺčkový závin napodiv tenunko vytiahla bez jedinej diery, tak mi ho vôbec prenechala. Bol
         už v rúre, keď ma poslala za deduškom s druhými raňajkami. Netak som mu ich pekne upravnené
         priniesla. Ani raz sa nezamračil, ba po chvíli sa mi aj pochválil, že už dnes o barle
         prešiel až po okno. Na tretí deň vzrástla moja smelosť natoľko, že som deduška naviedla,
         aby sa mi dal vyviesť do dvora a že, keď sa oprie o barlu a o mňa, pomaličky prejdeme až po
         vozík, ktorý som tam bola prichystala, že si z maštale zavolám Mateja a posadím deduška
         doňho. Matej ho prevezie do parku a ja potom po tých pekných cestičkách ďalej a že
         prekvapíme Stanišu. Bude mať iste netakú radosť! Nuž, skutočne sa mi to podarilo, ale
         Stanišu v parku nebolo. Zato nás stretol Jožo a spolu so svojou Betkou pomohli deduška
         hlavným vchodom — kde niet schodov — dostať až do kaštieľa a chodbou až do Stanišovej izby.
         To bolo prekvapenie! Len neznám, kto mal väčšiu radosť: Staniša, alebo deduško, alebo ja!?
         Čochvíľa sedel deduško na pohovke veselý, ako som ho ešte nevidela. Zvaľoval vinu na mňa,
         ale takým bodrým hlasom, že som vraj neodbytný výmyseľník, aby sa Staniša vyrovnal so mnou
         za to, že sme ho v práci zmýlili.
   </p>
   <p>
    Keď deduško obzeral izbu, tvrdil, že to ani gróf Šandor nemal vôkol seba peknejšie. Bol
         zvedavý, kde vzal tie prevesky a vankúše. „To všetko vybájila Oľuška!“ vetil s úsmevom.
         Ukazoval jedno po druhom. „Ona je majsterka, zná maľovať ihlou a ihlicami!“
   </p>
   <p>
    Ďalej som nepočúvala, mne úplne postačil deduškov pohľad, aký zaslal za mnou. Napadlo
         mi, že keď je už i tak jedenásť hodín, požiadam tetičku a zanesiem obom pánom obed sem, aby
         sa deduško nemusel hýbať a Staniša za ním chodiť. Tetičkin úžas no aj radosť ťažko opísať.
         Vybozkávala ma na obe líca tak, že mi hodnú chvíľu horeli: „Ty si už dávno mala k nám
         chodiť, kuriatko moje,“ povedala a slzy vošli jej do očí. Na to však nechcela pristať:
         „Poslúžiš im; neboli by veru spokojní, keby si ich odišla.“
   </p>
   <p>
    Musela som sa premôcť, kým som nesúhlasila. Obraz mojej drahej matky a myšlienka, čo by
         na to povedala, stáli vyčítavo predo mnou. A predsa bolo dobre! Idúc len raz týmto svetom,
         nezanedbám ani túto príležitosť. Keď som so Zuzanou niesla obed, otváral mi Staniša dvere
         ani nejakej kráľovnej. Deduško sa zasmial a vraví: „Či nehovorím, že je to výmyseľník!?“
   </p>
   <p>
    „Ba, je to dobrá víla,“ svedčil môj drahý brat.
   </p>
   <p>
    „Máš aj pre seba prestreté,“ spokojne upozornil deduško. Staniša iba vďačne pozrel na
         mňa. Obsluhovali sme deduška spolu. Nepamätám taký veselý a šťastný obed začínajúci
         modlitbou a končiaci Slovom Božím. Potom dal Staniša stolík odniesť, uložil deduška do
         pohovky a opustili sme ho, aby si mohol v pokoji zdriemnuť.
   </p>
   <p>
    Nuž, tak sa to začalo, že si ma deduško priľúbil a ja jeho. Dnes sa už bez ostychu a s
         radosťou ponáhľam za ním, aby som mu robila dobre a už mu chýbam, keď neprídem dosť skoro.
         Stanišovo elektrizovanie sa osvedčuje velice dobre, ako aj diéta, o ktorú sa musí starať
         tetička. Reč pomaly prichádza do poriadku. Mám z toho netakú radosť, že keď púšte zmenené
         budú na raj, v tom raji bude môcť deduško chodiť a tešiť sa so svojím miláčikom. Nemusím už
         závidieť Stanišovi jeho lásku, veď aj mňa sa dotýkajú jej lúče. Ba, neznám, kde by som
         začala a skončila, nech chcem všetko dôležité opísať!
   </p>
   <p>
    Prší, čo je veľmi dobre pre hospodárov. Mám čas, tak sa o to aspoň trochu pokúsim.
         Najprv podotknem, že mama posiaľ neprišla. Jaroškovi vraj idú zúbky, nemôže opustiť dieťa.
         Snáď mala Stanišu privítať! Takto vzrastie medzi nimi cudzota. On ju nespomína; a keď som
         sa pokúsila, vyhovárať jej neprítomnosť, povedal, že mu je to práve milé.
   </p>
   <p>
    „Tvoja matka trpela tou púšťou, budem veľmi vďačný, keď ju už nenájde!“
   </p>
   <p>
    Nuž, keď on veci berie tak, som spokojná. Mám slobodu, bo ešte neviem, či mi mama potom
         dovolí tak všetok čas venovať deduškovi a Stanišovi a pomáhať tetičke Judke. Druhú marcovú
         nedeľu strávili sme odpoludnie so Stanišom na borínskych lúkach. Ešte neznal, ako ďaleko
         siaha hora, ktorá patrí k jeho pozemku. Chcel si tam spraviť prechádzku a ja zase som mala
         úmysel, ešte raz nazbierať si snežienky. Tú prechádzku tak ľahko nezabudnem! Keď už môj
         košík bol plný a Staniša sa vrátil z obchôdzky hájov, sedeli sme spolu na lúčine. Vyňal
         Nový zákon, ktorý vždy nosil pri sebe a čítal 104. žalm. Ako zvláštne sa tie nádherné opisy
         vynímali tu v prírode! Najmä, keď robil o nich svoje poznámky! Preniesol môjho ducha až do
         večnosti, keď ešte nestála naša zem, keď ešte bol len Boh a Jeho milý Syn, tá večná
         Múdrosť, skrze ktorú bolo všetko učinené. Ach, hovoril o Ňom tak svätokrásne! Predstavil mi
         Ho v nevýslovnej veľkosti. A keď moja duša i srdce cele spočívali Mu pri nohách, dal sa
         objasňovať slová z Evanjelia podľa Jána.
    <span class="emphasis">
     <em>
      „Do svojho vlastného prišiel a Jeho
            vlastní Ho neprijali.“ — „Ktoríkoľvek prijali Ho, dal im moc deťmi Božími
            byť.“
     </em>
    </span>
   </p>
   <p>
    Pod vplyvom toho Slova Božieho cítila som, že medzi tými, čo Ho posiaľ neprijali, som aj
         ja a Staniša medzi tými, ktorým dal moc byť Božími synmi. Všetko to, čo sa s mojou dušou
         dialo v minulých dňoch, bolo to ako dovŕšené. Uverila som v Božiu prítomnosť, cítila, že je
         Ho plný vesmír, zem i nebo a že len v mojom vnútri Ho nebolo. Iste by som to nebola tak
         rýchlo pochopila, nech nežijem tie dni v blízkosti človeka, ktorého vnútro naplňoval On,
         Svätý. To bolo to, prečo sa Staniša tak cele od nás ostatných líšil! My sme boli sami
         svoji, žili sme podľa svojej vôle, on bol Boží a Ježiš Kristus bol v ňom. Neznám, kde sa to
         vzalo, že som zrazu takto jasne chápala a rozumela. Prosila som bola Stanišu, aby mi
         rozprával niečo o mojom tatíčkovi. No tak, keď skončil teraz čítanie Slova Božieho
         modlitbou, ktorá do môjho otvoreného srdca padla ako rosa do kalíška, začal mi rozprávať,
         ako to bolo, keď nad dušou môjho otca zaznelo to mocné:
    <span class="emphasis">
     <em>
      „Buď svetlo!“
     </em>
    </span>
    A — bolo svetlo. Keď bol človeku, ktorý mu velice ublížil všetko odpustiť, tu hneď uveril,
         že i svätý Boh odpustil mu celoživotné blúdenie. A tak sa vrátil k láskyplnému Otcovi v
         nebesiach, prijal odpustenie i obmytie v krvi Božieho Baránka, prijal Spasiteľa, spásu,
         prijal ducha Kristovho i Ním prinášaný večný život. A potom mal už len jednu túžbu: Vrátiť
         sa s tým pokladom do svojej vlasti a zaniesť získané svetlo svojej rodine i lásku Božiu
         rozliatu v jeho srdci skrze Ducha Svätého. Hospodin zahodil za svoj chrbát všetky jeho
         hriechy, no tak aj on zakopal minulosť, krivdu, áno, všetko, tam na Golgote. Ako nový chcel
         napraviť, čo v rozhorčení zavinil. Chcel svojim deťom nahradiť osirelosť, ktorá im posiaľ
         bola údelom a nadovšetko túžil ich priviesť ta, kde sám jedine dosiahol blaho. Ale nebolo
         tak v Božej rade určené. Musel zložiť tvrdú skúšku viery! Neprestal však veriť, i keď
         urobiť osobne už nemohol svoje úmysly a nápravu. Už mu nič nezostalo, len to getsemanské:
    <span class="emphasis">
     <em>
      „Buď vôľa Tvoja!“
     </em>
    </span>
    A keď to vyriekol a vložil svoju ženu, svoje
         milované deti, otca i rodinu do Božej ruky, vzal Božie uistenie, že oni všetci budú
         zachránení a že si ich raz vo večnosti všetkých privinie k srdcu. Veľkým pozemským
         potešením bolo mu v tej chvíli moje uistenie, že pôjdem medzi vás a vykonám úlohu, ktorú mi
         vložili drahé ruky na plecia.
   </p>
   <p>
    Tak asi znelo Stanišovo rozprávanie. Čo sa dialo pritom so mnou, nemožno zaodiať do
         slov. No viem, dačo sa vo mne stane! Tatíčko môj si to od Boha vyprosil vtedy, keď bol
         ochotný ísť zo zeme k Nemu a neprísť za nami.
   </p>
   <p>
    Bez slova sme vstali a išli ďalej smerom k priesmyku. Keď sme sa odtiaľ dívali na
         kaštieľ Zárubu, spýtal sa Staniša, čo to tam je; spamätala som sa, že tam bývali tiež také
         duše, ktorým Pán Ježiš bol natoľko drahý, že bez Neho nemohli žiť. A tak som, opierajúc sa
         o skalnú stenu priesmyku, o nich rozprávala všetko, čo mi starec bol porozprával.
   </p>
   <p>
    Keď som pritom vzhliadla k tvári poslucháča, zastieralo ju zvláštne hlboké dojatie. Na
         spiatočnej ceste povedal mi Staniša: „Keď som tvojmu tatíčkovi sľuboval ísť ako jeho
         zástupca, naložil mi: „Obzvlášť ti do ochrany odovzdávam moju Oľušku.“ Veľmi si vážil tvoj
         list, čo si mu bola písala z učilišťa. Ty sa v ňom obviňuješ, že ťa k nemu dohnala žalosť.
         Ale nebyť toho listu, ani by nebol znal, ako veci doma stoja. Bolo dobre, že si mu opísala
         všetky pomery, no obzvlášť, že si mu ukázala, ako ho miluješ a po ňom túžiš. Velice si ho
         tým potešila! Pred smrťou držal ho v rukách. Oľuška, on velice túžil po tvojom spasení. Dáš
         sa dobrému Pastierovi nájsť? Otvoríš pre Neho svoje srdce?“
   </p>
   <p>
    „Áno, Staniša, len keď neviem ako! A som taká voči Nemu hriešna! Viem, že hriech nie je
         len to, čo sme zlé činili; no to je zlé, čo sme mysleli, cítili a to, čo sme!“
   </p>
   <p>
    „Máš pravdu, sestrička moja, veď to, čo sme činili, je vždy výsledkom toho, čo sme. A
         Slovo Božie hovorí:
    <span class="emphasis">
     <em>
      „Všetci zaiste zblúdili, jeden každý na cestu svoju obrátili
            sme sa a Hospodin uvalil na Neho všetky hriechy naše.“
     </em>
    </span>
    Poviem ti maličký
         príklad: Prišiel som do spustnutého Borína, ktorému ste vy nemohli vrátiť bývalú krásu;
         otvorila si mi ho taký, aký bol. A hľa, čochvíľa bude púšť zmenená na raj! Nuž, drahá, tak
         ako si mne otvorila Borín, tak otvor srdce Pánovi Ježišovi. On jediný má úmysel a možnosť
         zmeniť naše púšte na raj. Tak, ako by váhanie a odkladanie záležitosti Borína bolo jeho
         premenenie a záchranu oddialilo, tak aj ty by si oddialila svoju spásu. No, dovoľ otázku:
         Prečo si mi vlastne Borín odovzdala, a to hneď, taký pustý, aký bol?!“
   </p>
   <p>
    „Či mohla som ináč? Však bol tvoj!“
   </p>
   <p>
    „Tak vidíš! A v Slove Božom stojí:
    <span class="emphasis">
     <em>
      On zamiloval nás a kúpil nás Bohu svojou
            krvou.
     </em>
    </span>
    Tedy najprv nás kúpil, tam na Golgote; sme Jeho, ja aj ty! Preto sa
         hlási o svoje vlastné, hotový, — keď Ho prijmeme, — umyť nás pre seba a pre Boha.“
   </p>
   <p>
    Mlčky vracali sme sa domov. Ale keď potom prišla noc, prišiel zvláštny, svätý okamih.
         Opísať ho nemôžem, je to príliš sväté tajomstvo medzi Pánom Ježišom a mnou, aby som ho
         mohla položiť na papier. Chýbali by mi slová. Ale verím, viem, že som poslúchla, srdce
         odovzdala a On moje srdce prijal. Verím, že si ho tak pretvorí ako Staniša Borín.
   </p>
   <p>
    Na druhý deň ráno, keď som netak túžila po Stanišovi, dostala som od neho iba lístok.
         Písal, že musel odísť a príde až o dva dni. Bolo mi ľúto, že sa mu nemôžem zveriť; asi bolo
         tak dobre! Zatiaľ kým príde, myslela som, presvedčím sa sama, či tá Pánova prítomnosť,
         ktorú teraz cítim, ma neopustí. Za tých minulých štrnásť dní v Stanišovej blízkosti bola
         som lepšia, no, to len jeho vplyvom. Uvidím, či budem taká, keď od nás odišiel.
   </p>
   <p>
    Ale ešte jednu udalosť som si zabudla zaznačiť z minulých dní. Raz ma našiel Staniša
         horko plakať nad listom, ktorý písal ujec Lajo. Žena po nebohom či stratenom ujcovi
         Ferdušovi zomrela vraj u svojej rodiny v Budapešti. Zostal po nej štrnásťročný chlapec
         Belo, ktorý navštevoval gymnázium. Ujec Ozorenský, ten, čo dostal statok po mojich starých
         rodičoch z materinskej strany, ho dosiaľ podporoval; no už vraj ďalej nehodlá sa o neho
         starať. Telesne slabý chlapec, akým Belo bol, by potreboval najskôr zosilnieť pri nejakej
         fyzickej práci, tú on pre neho nemá. Nechať ho ako zemana Ozorenského s bírešmi
    <sup>
     [
     <a class="footnote" href="#ftn.id2579377" name="id2579377">
      20
     </a>
     ]
    </sup>
    pracovať, nemôže. Ujec Lajo si ho tiež nemôže vziať; býva v meste v malom byte.
         A pre chlapca u neho niet zamestnania, ani nádeje, aby ozdravel. Požiadal teda mamu, aby
         Bela vzala k nám aspoň cez jar a leto. Sme vraj na dedine, máme pri kaštieli veľkú záhradu,
         za ňou borové háje, dobrý vzduch a iste dosť mlieka a všetko, čo taký málokrvný, nevyvinutý
         chlapec potrebuje, ak nemá upadnúť do suchôt. Prišlo mi velice ľúto, že ujcovia, ktorí sa
         nikdy o nás neobzreli, naše pomery neznali, chcú teraz toto bremeno jednoducho zvaliť na
         mamine plecia. Myslela som na našu komoru, kým ju Staniša nenaplnil. Napadlo mi aj, že mama
         nikdy svojej rodine nepomáhala, snáď, aby deduško Lietavský nepovedal, že vynáša k
         Ozorenskovcom. Čo mám urobiť? Poslať ten list mame, aby naň sama odpovedala? Nuž, Staniša
         ma nielen našiel plakať, ale svojimi otázkami a prosebným pohľadom ma prinútil, že som mu
         list podala. Prekvapil ma jeho pohľad plný zvláštnej sústrasti, aký mu pohral vôkol pier,
         keď mi list vrátil.
   </p>
   <p>
    „Musím list poslať mame, nech sama naň odpovie. Také dačo žiadajú od nás, hoci ani
         neznajú, čo my môžeme, a čo nie. Keď chlapca raz vezmeme, už nikdy viacej nám ho
         neprevezmú; budú od mamy čakať, že ho dá ďalej študovať a ona chuderka musela mňa vziať zo
         školy a sotva môže tam Mirka vydržiavať.“
   </p>
   <p>
    „Boh má viac, ako rozdal, Oľuška,“ povravel Staniša veľmi jemne, no tak vážne, že som
         zanemela. „On je Otec sirôt, On nám posiela túto sirotu. V Boríne je už dosť mlieka, vajec
         i všetkého, čo treba. A načo by nám bola táto krásna záhrada plná živicou presiaknutého
         vzduchu, keby si Pán Ježiš nesmel v nej uzdraviť, alebo pred zhubnou chorobou zachrániť
         jedného zo svojich najmenších? Daj mi, prosím, ten list, ja sám naň odpoviem a ty pre toho
         nového bračeka zariadiš nejakú peknú, slnečnú izbičku v Boríne!“
   </p>
   <p>
    Nemohla som odoprieť. Čo však povie mama, že Staniša, práve Staniša, sa zaujme Bela?
         Chcela som mu objasniť, že chlapcov otec svojej rodine spôsobil mnoho zármutku, že na jeho
         zmiznutí leží akýsi ťažký závoj.
   </p>
   <p>
    „Viem,“ odpovedal vážne,
    <span class="emphasis">
     <em>
      „ale prišiel Syn človeka, aby hľadal a spasil to, čo
            bolo zahynulo.
     </em>
    </span>
    Ak bol chlapcov otec nehodný človek, tak má na tom málo viny,
         ako my zásluhy, že sme z milosti Božej mali dobrého otca.“
   </p>
   <p>
    Staniša odišiel aj s listom. Vtedy som sa akosi bála. Dnes po tej sväto-krásnej nedeli
         sa už nebojím. Verím, že Pán Ježiš nedovolí, aby sa za to mama na mňa nahnevala.
   </p>
   <p>
    Keď som v pondelok túžobne čakala na stretnutie s mojím bratom, bolo mi v prvej chvíli
         trápne, že namiesto neho prišiel iba ten krátky lístok. „Dobré ráno, sestrička moja!
         Odchádzam za povinnosťou na dva alebo i na šyri dni. Dotiaľ ti nechávam úplný dohľad v
         Boríne a deduška na starosti. Pán Ježiš ti na každom kroku pomôže. Tvoj brat Staniša.“
   </p>
   <p>
    Ach, On mi skutočne pomohol, hoci to nešlo ľahko deduška rozveseliť! Bol akýsi
         nepokojný, rozmrzený ako by ho čosi trápilo. Len tým som ho trochu rozveselila, keď som mu
         povedala: „Staniša mi nechal celý dohľad v Boríne, ale veď ja si neporadím, ak mi
         nepomôžeš, deduško!“
   </p>
   <p>
    Dal sa mi potom zaviezť do parku a dozeral na robotníkov, ktorí odstraňovali lešenie,
         dokončievali vonkajšiu opravu na budove, osádzali stĺpy na ohradu. No keď sme trochu v
         parku zostali sami, spýtal sa ma zrazu s mračnom na čele, aby som mu povedala pravdu, ale
         celú pravdu, že však som dcéra Adamova a ten nikdy neklamal: „Ako sme žili, keď on odišiel,
         odkedy sa pamätám a aké boli vôbec naše pomery, keď prišiel Staniša. Či bola skutočne naša
         komora taká prázdna, ako hovorila Zuzana.“
   </p>
   <p>
    Nuž, keď chcel vedieť pravdu, povedala som mu všetko, čo som vedela. Tešilo ma, že nebol
         taký zlý, keď nám nepomáhal; len nevedel, ako sa máme! Keď mama je vždy taká mlčanlivá ako
         hrob!
   </p>
   <p>
    „Teda nie pre matkinu chorobu, ale preto si ty musela nechať školu!“ zamračil čelo. „To
         som mal vedieť!“ A zamĺkol.
   </p>
   <p>
    „Je síce škoda toho roku,“ vravím veselo, aby som ho potešila, keď taký schúlený sedel v
         lenoške, „ale ak budeš chcieť a môcť, deduško, pomôž mi v jeseni, až sa zase začne školský
         rok a ja si školu dokončím, aby som sa mohla sama živiť. Veď čo vynaložíš na mňa, až
         dostanem stanicu, pomaly ti splatím!“
   </p>
   <p>
    „Žaba! Chcela by dedkovi platiť, čo na ňu naloží!“ zasmial sa.
   </p>
   <p>
    „Nie som ani prvá, ani posledná, ktorá to urobila. Veď sa neboj, že prepadnem, mala som
         posiaľ samé jednotky a dvojky. Istotne vynaložím všetky sily, aby som robila česť rodu
         Lietavskovcov!“
   </p>
   <p>
    „To je dobré slovo, dieťa,“ podal mi deduško ruku, „no o tom potom! Do školy však
         pôjdeš, to sa neboj, nemôžem vystáť nedoukov.“
   </p>
   <p>
    Ach, či som rada, že ja ním nemusím zostať! Zatiaľ pomôžem Stanišovi; keď príde Mirko, i
         toho sa zaujmem. On sa dobre učí a spolu pomôžeme Belovi. Túžobne čakám nejakú správu od
         mamy, ako sa má Jaroško. Najradšej by som zabehla sama podívať sa a povedať mame, aby vzala
         deti k nám, veď už by mali všetko, čo by potrebovali; už by nenašla takú púšť, v akej ma
         opustila!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578770" name="ftn.id2578770">
        19
       </a>
       ]
      </sup>
      <span class="emphasis">
       <em>
        aurikla
       </em>
      </span>
      — ozdobný záhradný kvet
     </p>
    </div>
    <div class="footnote">
     <p>
      <sup>
       [
       <a class="para" href="#id2579377" name="ftn.id2579377">
        20
       </a>
       ]
      </sup>
      <span class="emphasis">
       <em>
        bíreš
       </em>
      </span>
      — sluha u gazdu na dedine, alebo na veľkostatku
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579601">
       </a>
       5
      </h2>
     </div>
    </div>
   </div>
   <p>
   </p>
   <p>
   </p>
   <p>
    Zase sedela pani Sabína Lietavská pri vnúčikovom kočíku, no dieťatko bolo dnes značne
         premenené. Líčka ako karmín,
    <sup>
     [
     <a class="footnote" href="#ftn.id2579619" name="id2579619">
      21
     </a>
     ]
    </sup>
    suché ústočká bolestne stiahnuté, čielko obväzom kryté; prsičká pracovali ťažko
         a malými ramienkami kedy-tedy trhol kŕčovitý záchvat. Panine oči hľadeli na miláčika
         pohľadom bolestnej beznádeje. Neverila pani, že by dieťa mohlo vydržať tento stupeň horúčky
         bez toho, aby sa nedostavili kŕče a neurobili koniec kratučkému životu. Otec odišiel pre
         lekára, nemohol byť ešte naspäť, ale kým príde, bude snáď už neskoro. Div to more bolesti
         paniu nezalialo. Zrazu otvorili sa krásne očká plné ohnivej žiary; meravo, ani čo by
         chlapček načúval, hľadeli pred seba: „Mama,“ skríkli spálené ústočká tak bolestne a túžobne
         zároveň, „mama moja!“ Dieťa volalo matku, ktorú ani nepoznalo, čakalo od nej pomoc v ťažkom
         svojom položení. Zúfalo spustila pani Sabína zalomené ruky do lona.
   </p>
   <p>
    „Dovoľte, prosím,“ ozvalo sa zrazu vedľa nej. Dakto sklonil sa nad malým trpiteľom, vzal
         ho z kočíčka. Meravo hľadela pani za tou štíhlou mužskou postavou, ako odnáša a ukladá
         dieťa na pohovku; rozbaľuje ho z horúceho obkladu, sníma mu i ten z čela, vyzlieka nočnú
         košieľočku. O chvíľu ho má už zabalené v novom obklade: veď je tu voda i všetko, čo
         potrebuje. Dieťa dá so sebou všetko robiť; prijme podávanú vodu s rozpustenými pilulkami.
         Prebalené dieťa vzal na ruky a posadil sa s ním do lenošky; hodvábne riasy zapadli nad
         unavenými očkami a výraz úľavy rozprestrel sa obelievajúcou tváričkou. Pani myslí len na
         jedno: neznámy lekár.
   </p>
   <p>
    Mechanicky vyberá horúce perinky z kočíka a zamieňa ich chladnými. Neznámy však uložil
         spiace dieťa, až keď ešte raz vymenil mu obklady a dal sa mu napiť vody. Pritom mu zmeral
         teplotu, počítal pulz a uložiac velice jemne a starostlivo malého pacienta, obrátil sa
         konečne k panej.
   </p>
   <p>
    „Nebezpečenstvo je odstránené, sláva Bohu, už sa nemusíte báť!“ pritom sa jej poklonil s
         nezvyklou gráciou. Pani opätujúc poklonu, poďakovala sa chvejúcim hlasom: „Vy ste nám ho
         zachránili, pán doktor.“
   </p>
   <p>
    „Čakali ste doktora, pani Lietavská?“
   </p>
   <p>
    „Áno, zať išiel pre neho. Neprišli ste s ním?“ zadivila sa.
   </p>
   <p>
    „Nie, som Lietavský a prišiel som vás navštíviť.“
   </p>
   <p>
    „Staniša! Nemožno!“ Bezvládne klesla pani späť do lenošky. „Ja som vás mala čakať, ale
         nebolo možné!“ vraví chvatne, premáhajúc náhle rozrušenie. „A vy prichádzate za mnou!“
   </p>
   <p>
    „Vaše miesto bolo teraz tu,“ posadil sa mladý muž bez ponúknutia do vedľajšej lenošky.
         „Prinášam vám list od vášho nebohého manžela a napísaný v posledných hodinách, ale
         nedokončený,“ pokračuje mladý muž, „prinášam odkazy vrelej lásky, ako vám, tak aj vašim
         deťom i zaťovi a prichádzam vás poprosiť, aby ste sa už vrátili domov. Prirodzene, keď
         malinký bude môcť byť prevezený. Potrebujeme vašu materinskú pomoc i radu; dúfam, že mi ju
         neodopriete. Malinkému zmena povetria veľmi dobre prospeje. Rád by som pozdravil aj Otokara
         a potešil ho uistením, že mu synáčik nezaplatí zúbky životom.“
   </p>
   <p>
    Meravo hľadí pani do jemnej pribledej tváre vrúbenej sťa gloriolou
    <sup>
     [
     <a class="footnote" href="#ftn.id2579754" name="id2579754">
      22
     </a>
     ]
    </sup>
    gaštanovými do zlata ihrajúcimi vlasmi. Niečo z lesku večerných hviezd ležalo v
         očiach tajomne tienených dlhými mihalnicami; pekným dlhým pohľadom dívali sa na ňu. To že
         bol Staniša? Ten krásny, zlatovlasý chlapec? Nemožné! On veru nepristal do spustnutého
         Borína — taký akýsi nežný, vysokorodý! Nevidno na ňom, že by bol synom sedliačky. Nepoznať
         na jeho správaní, reči, spôsobe sedenia, a držania tela, obzvlášť rúk, že do dvanásteho
         roku vyrastal medzi sedliakmi. A on prišiel za ňou s akými slovami!?
   </p>
   <p>
    „Staniša, vieš, prečo tvoj otec odišiel, ba musel odísť do Ameriky?“ spytuje sa sotva
         počuteľne.
   </p>
   <p>
    „Viem!“
   </p>
   <p>
    „Veríš, čo aj on veril: že mojou vinou!?“
   </p>
   <p>
    „To neverím, bo to ani on neveril! Čítajte, prosím, jeho list, tam sa presvedčíte.
         Prišiel som sa poďakovať za všetku vašu námahu, ktorú ste mali s udržaním Borína, za všetku
         vašu starosť a obete. Priniesol som dosť prostriedkov, nielen dlh zaokryť, škody napraviť,
         no i vaše hospodárstvo položiť na pevné základy. Ale ja nie som farmár, nikdy som sa tým
         vážne nezaoberal, tak vás prosím, ujmite sa znovu správy majetku, ktorý odteraz pôjde na
         polovicu. Borín je dosť veľký, aby sme v ňom všetci mali miesto.“
   </p>
   <p>
    „Ty že nás chceš vziať do Borína a deliť sa s nami napoly? Vie o tom tvoj dedo, on,
         ktorý veril o mne to najhoršie?!“
   </p>
   <p>
    „Žiaľ!“ No, dnes už neverí. Stačí jeden rozhovor s vami, aby ste si porozumeli a
         vyrovnali sa. A to vyrovnanie príde, vy sa o to postaráte. Ja verím vo vašu šľachetnosť.
         Keď obaja pochováte do hrobu zabudnutia smutnú minulosť, môže nastať jasná, krásna
         budúcnosť.“
   </p>
   <p>
    „Staniša, a ty skutočne neveríš, že mám mnoho čo odprosiť!? Obzvlášť teba, keď už Adam
         neprišiel!“
   </p>
   <p>
    „Jeho by ste iste mali za čo odprosiť, on bol hodný vašej úplnej dôvery, mňa nemáte za
         čo odprosovať.“
   </p>
   <p>
    „Matkou ma už nenazveš, to som si prehrala!“
   </p>
   <p>
    „Ó, ak mi dovolíte, rád! Velice mi usnadní život v Boríne, keď ho budem môcť žiť ako syn
         a brat.“
   </p>
   <p>
    „Staniša, je naozaj vyrovnanie medzi mnou a Lietavskými možné?“
   </p>
   <p>
    „Môj Boh ma poslal uskutočniť ho, On mi pomôže. Vy upustíte od vzájomnej tvrdosti; a až
         Kristus stane sa vám životom, On to s vami dokáže! No, pozri, Jaroško sa na nás díva,
         musíme ho vyslobodiť a iste bude hladný.“
   </p>
   <p>
    O chvíľu sedelo chlapčiatko na kolenách svojho záchrancu, no už v suchej košieľočke, bez
         obkladov. Túlilo hlavičku k jeho hrudi, zvedavo s úľubou hľadelo mu do tváre odpovedajúc,
         že ho už hlavička nebolí a že chce papu. Pani mu čo nevidieť priniesla jedenie. Keď lyžička
         v ústočkách zacingala o zúbky a dieťatko poslušne otvorilo ústočká, oznamoval mladý muž, že
         zúbok je už vonku.
   </p>
   <p>
    „No tak sa my môžeme už vrátiť, pán Jelínek,“ zaznelo odo dverí, ktorými vchádzali
         doktor i otec. Vrátiť sa, pravda, nevrátili, bo Jaroškovho tatíčka by tak ľahko nik od
         Jaroška nedostal. Pani oznámila prítomnosť nečakaného hosťa; a po vzájomnom predstavení
         dotvrdil doktor, že chlapček už lekára nepotrebuje; jeho dobrá babička mu vraj úplne
         postačí. O chvíľu prijali páni olovrant; a keď malinký zaspal a doktor odišiel, vošli obaja
         švagrovia do Jelínkovej kancelárie.
   </p>
   <p>
    „Ako to, že si mi ty zachránil synáčika!?“ spytuje sa šťastný otec.
   </p>
   <p>
    „Boh ti ho zachránil, Otokar, ja som mu len poslúžil,“ vetil mladý muž s úsmevom.
         „Prišiel som vám oznámiť, že o pár dní môže sa už mama vrátiť domov. Prosím, privez ju
         potom aj s deťmi a s pestúnkou. Jaroško v borínskom vzduchu zosilnie; dieťa je duševne na
         svoju slabú telesnú sústavu príliš vyvinuté. Treba ho posilniť. Byt máte síce dobrý, ale
         kyslíka a jedľovej vône je tam pomenej.“
   </p>
   <p>
    „Deti by vám tam zavadzali, keď musíš všetko opravovať.“
   </p>
   <p>
    „V maminom dome je už všetko hotové, veď vnútri nebolo treba opráv. Zvonku sú už murári
         hotoví. I z Borína už dnes-zajtra odídu.“
   </p>
   <p>
    „Dovoľ, Staniša, otázku, ktorú, aj keď ťa snáď urazí, nemôžem ti usporiť.“
   </p>
   <p>
    „Prečo by ma mala nejaká nutná otázka uraziť, len sa pýtaj!“
   </p>
   <p>
    „Poznáš príčinu roztržky medzi mamou a vami Lietavskými?“
   </p>
   <p>
    „A poznáš ju ty?“
   </p>
   <p>
    „Mama mi to pred pár dňami všetko povedala, čo veľmi túžila tvojmu otcovi povedať, keby
         sa bol vrátil. Aby som jej usporil veľkú ťarchu, chcem teba o všetkom uvedomiť ja. Dovolíš,
         aby sa tak stalo hneď?“
   </p>
   <p>
    „Budem veľmi vďačný, pretože vec nepoznám dokonale.“
   </p>
   <p>
    Oba páni si sadli do kožených lenošiek pri okne a viedli vážny rozhovor. Dobre mal
         Jelínek svokrinu trúchlohru v pamäti! S netakým dojatím ju rozprával! Lietavský počúval s
         hlavou sklonenou do dlaní. A keď v izbe stíchlo ako na cintoríne, keď už hrudy zasypali
         rakvu, tak zdvihol hlavu.
   </p>
   <p>
    „Vďaka, Otokar,“ hovoril s tým — ako ho Oľuška nazývala — hviezdnym úsmevom.
   </p>
   <p>
    „Veríš, mne, a vlastne mame, Staniša?!“
   </p>
   <p>
    „Verím, okrem tvojej domnieky, že úbohý Ozorenský dakde zahynul.“
   </p>
   <p>
    „Ty vieš niečo o ňom?“ vyskočil veliteľ. „Teda ste predsa pátrali!“
   </p>
   <p>
    „Nepátrali! On sám prišiel za nami.“
   </p>
   <p>
    „On že prišiel za vami? A ako?“
   </p>
   <p>
    „Mukou zlého svedomia hnaný, telesne i duchovne zničený. V to odpoludnie, keď druhý raz
         navštívil sestru, urobil si odtlačok pre kľúč. Preskúmal okná, nechal jedno len privreté. V
         noci nato, skoro už nad ránom, vrátil sa i s pakľúčom. Vošiel oknom, vykonal zlý čin,
         skriňu zamkol a hnaný fúriami, čo zaujali srdce úbohého zločinca, utiekol do Ameriky. Pas
         mal už predtým hotový. Cestou, tú sumu po dva razy prehral a zas vyhral. Raz bol už tak
         ďaleko, že stál na schodoch domu, kde sme bývali. Vtedy mal skoro všetky peniaze zase
         pohromade. Chcel nám ich vrátiť; chcel v Amerike žiť ako čestný muž tak dlho, kým by si
         mohol opatriť cestovný lístok pre ženu a chlapca. No moc náruživosti ovládla ho natoľko
         strachom, že my ho udáme vrchnosti. Ušiel od tých dverí! Ešte v tú istú noc v jednej
         maďarskej krčme zase všetko prehral; a už potom nikdy viac sa finančne nezmohol natoľko,
         aby mohol vrátiť.“
   </p>
   <p>
    „Kedy prišiel k svokrovi?“
   </p>
   <p>
    „Asi pred rokom. Vyznal všetko; očistil sestrine meno od podozrenia, žiadal snažne, aby
         sme ho vydali súdu, bo že už ďalej nevydrží muky svedomia, a že si praje umrieť smrťou
         odsúdeného zločinca.“
   </p>
   <p>
    „Spozdilec!“ vybuchol Jelínek, „ako čo by vám na jeho smrti bolo dačo záležalo. To mal
         urobiť vtedy, keď prinášal olúpený majetok! A cele nič vám nevrátil?“
   </p>
   <p>
    „Hmotne nič! A predsa vrátil poklad nad zlato drahší. Utratenú dôveru a vyhasnutú lásku
         nešťastnému manželovi. A potom sa stalo dačo krásneho. Aj ukrivdený, aj krivditeľ hľadali
         konečne milosť u Boha a On obom odpustil, oboch prijal. Ozorenský zomrel v mojom náručí,
         ako omilostený kajúci publikán. Jeho list napísaný pred smrťou mal som odovzdať jeho žene,
         no, už som ju nenašiel. Zato jeho syn príde teraz do Borína.“
   </p>
   <p>
    „Čože, syna toho zlodeja, kartára, lumpa a ničiteľa vášho rodinného šťastia vezmeš k
         sebe?“
   </p>
   <p>
    „
    <span class="emphasis">
     <em>
      Nebudú trestaní synovia za otcov
     </em>
    </span>
    , prikazuje Pán Boh! Keďže sme my
         Ozorenskému odpustili, niet dôvodu, aby mal trpieť jeho nevinný chlapec.
    <span class="emphasis">
     <em>
      Milujte
            svojich nepriateľov!
     </em>
    </span>
    prikazuje Kristus Ježiš.“
   </p>
   <p>
    „A vy ste Ozorenskému skutočne všetko odpustili?“
   </p>
   <p>
    <span class="emphasis">
     <em>
      „Ako aj Boh v Kristu odpustil nám!“
     </em>
    </span>
   </p>
   <p>
    „Takej askéze nerozumiem!“
   </p>
   <p>
    „Askéze? Keď srdce naplní nevýslovné blaho a dušou zavládne hlboký pokoj, kto môže
         vravieť o askéze? Veď tá nie je možná bez bolesti!“
   </p>
   <p>
    „Povedz pravdu, Staniša, však keď máš takéto náhľady nemôžeš klamať, nesmieš! Necítil si
         bolesť nad tým, že celoživotné mozole tvojich statočných starých rodičov nešľachetne
         premrhal taký kartár?“
   </p>
   <p>
    „Ó, áno, nad týmto bolo možno cítiť bolesť, no radosť nad záchranou úbohej obeti
         kartárstva a alkoholu bola predsa väčšia. Svätý Boh má viac ako rozdal, On nám potom
         požehnal, obzvlášť v poslednom roku nad pomyslenie. Borín je už vyplatený, bude obnovený a
         my Lietavskovci už tú stratu v ďalšom živote nepocítime. Ale nech neodpustíme, obzvlášť
         otec, tá úbohá duša, za ktorú zomrel Kristus, by nikdy nebola uverila v odpúšťajúcu lásku
         nebeského Otca.“
   </p>
   <p>
    „K akej kresťanskej spoločnosti si sa pripojil v Amerike?“
   </p>
   <p>
    „Som kresťan!“
   </p>
   <p>
    „No, to som aj ja!“
   </p>
   <p>
    „Tak poviem ináč: Som Kristov človek, ktorého si On kúpil a ktorý sa Jemu odovzdal s
         telom i dušou.“
   </p>
   <p>
    „To je teda medzi nami veľký rozdiel!“
   </p>
   <p>
    „Len ten: lebo hoci On i teba draho kúpil, ty ešte Jemu nepatríš dobrovoľne.“
   </p>
   <p>
    „Máš pravdu! Vystúpil som z rímskej cirkvi, ktorej bludy a nemravný život kňazstva sa mi
         zošklivili; nič lepšie som inde nenašiel. Bývam teraz skoro v čisto evanjelickom kraji a
         strážim verejný poriadok týchto evanjelikov. Nejedného z tých nábožných cirkevníkov, čo v
         nedeľu plnia chrámy, viedli sme už za mreže! Žerie sa to medzi sebou ako psy. Zakáľajú
         jeden druhého, a keď sa ponapíjajú, zlorečia nielen ľuďom, ale i tomu svojmu Bohu. A
         mravnosť?! O tej nemožno ani hovoriť. Presvedčil som sa, že sú všetci úplne jednakí, a tak
         som zostal bez vyznania.“
   </p>
   <p>
    „A bez spasenia.“
   </p>
   <p>
    „Ako to?“
   </p>
   <p>
    „
    <span class="emphasis">
     <em>
      Srdcom sa verí na spravodlivosť a ústami sa vyznáva na spasenie. Ak vyznáš
            svojimi ústami Ježiša Krista, budeš spasený.
     </em>
    </span>
    Ten názov „bez vyznania“ by ste
         si nemali dávať vy, ktorí z neznámosti nič neveríte. Veď
    <span class="emphasis">
     <em>
      ako budú vyznávať toho,
            v ktorého neuverili?
     </em>
    </span>
    Až raz aj ty, brat môj, uveríš v môjho Pána, za nič na
         svete nevezmeš to slovo do úst.“
   </p>
   <p>
    „Ja až vraj uverím?“ zastal mladý muž. „Veď ja sa nestrojím uveriť!“
   </p>
   <p>
    „A si šťastný?“
   </p>
   <p>
    „Šťastný, ja!? Nevieš, čo sa mi stalo?“ Veliteľova tvár, predtým očervenená, teraz
         pobledla.
   </p>
   <p>
    „Počul som niečo, celú pravdu by som sa rád dozvedel od teba.“
   </p>
   <p>
    „Prečo odo mňa?“
   </p>
   <p>
    „Aby som si mohol utvoriť pravý úsudok, ide predsa o moju rodnú sestru. Z tej duše rád
         by som vám všetkým pomohol.“
   </p>
   <p>
    „Nám pomôcť? A ty?“
   </p>
   <p>
    „Mám priateľa, ktorý je Radca, silný Boh! Keď budem vedieť, ako Ho mám prosiť, On mi
         môže dať radu.“ Z hlasu mladého muža vyznelo toľko bratskej lásky, že mimovoľne rozohriala
         ubolené, osamelé srdce priateľa. Chcel to povedať len pár slovami, no, keď mu poslucháč
         pomáhal pozorným počúvaním, mimovoľne sa rozhovoril. Najskôr o svojom manželskom šťastí.
         Vyzdvihol prednosti, cnosti svojej mladej ženy, vinil seba zo spoluúčasti na jej vine, tým,
         že ju nechával samu s tým zvodcom. Horekoval nad nepochopiteľnou zradou jej lásky; bol by
         sa vraj skôr nazdal vlastnej náhlej smrti, ako žeby ho bola schopná opustiť. Nikdy nemala
         zlého slova. Bola síce trochu márnivá, ako snáď všetky krásne ženy, ale pritom pracovitá, v
         každej veci verná! Keď jej dal mesačný plat a musela viac minúť, než mala, vždy ju to veľmi
         mrzelo a zase tešilo, ak niečo prikúpila do domácnosti, alebo usporila pre budúci mesiac.
         Hoci bola veľmi prívetivá k jeho podriadeným, no ako pravá dcéra zemianky Ozorenskej nikdy
         nikomu nedovolila prekročiť medze. Až prišiel on!
   </p>
   <p>
    „Otokar a necháš ju v rukách toho démona?!“ hovorí zrazu Staniša.
   </p>
   <p>
    „V jeho rukách? A čo mám spraviť? Keď, ako mi tam napísala — však držíš jej lístok! — že
         bez neho nemôže žiť!“
   </p>
   <p>
    „Dovoľ, aby som ti vetu za vetou prečítal ten smutný výkrik spútanej, bezbrannej obete.
         Písala ho pri čiastočnom vedomí a vymanení z hypnózy. „Nemôžem si pomôcť,“ prvá veta. Medzi
         riadkami by stálo „zachráňte ma!“ keby dovolilo vnútorné ujarmenie a mocou temnosti
         zaslepené cítenie. „Musím ísť s Iljičom,“ druhá veta. Nevidíš tie putá na malých rukách
         svojej ženy? „Nemôžem žiť bez neho, bo žijem jeho životom, musím myslieť jeho mysľou,“
         doložila by. „Odpustite mi, nepreklínajte ma!“ Tento jasný okamih ukázal jej hĺbku
         priepasti, kam bola strhnutá. Zdvíha ruky k nám o pomoc. „Ó, moje malé deti!“ Materinská
         láska prerazila by rada tie putá, srdce div sa v hrudi nerozskočí túžbou. „Nehľadajte ma, i
         tak by som sa už nemohla vrátiť!“ Taká potupená, zneuctená, zlosynovi napospas vydaná, do
         bahna stiahnutá.“
   </p>
   <p>
    „Staniša, ustaň, veď je to hrozné, čo vravíš. Čím mi odôvodníš tento výklad jej listu?“
   </p>
   <p>
    „Že čím! Bolo to snáď tam, na tej pohovke, keď ju uspal pri tom vašom zábavnom posedení,
         keď ste nezbadali, že vás je plná táto miestnosť, plná tých, po ktorých stopa na zemi
         nezostáva, zato v duši. Bolo to tu?“
   </p>
   <p>
    „Áno!“
   </p>
   <p>
    „Pamätáš sa, ako držal nad ňou ruku a zdvihol ju mocou démonickej sily, ktorou vládne?
         Pamätáš sa, že ju zložil do podušiek, až keď on chcel? Že sa jej pri tom ani nedotkol a že
         sa zobudila tiež, až on chcel?“
   </p>
   <p>
    „Áno, Staniša, na to všetko sa pamätám. Ach, ja zaslepený blázon! Veď môžeš mať pravdu!
         Tak ona snáď musela s ním, keď on chcel, ako vtedy v sne za jeho rukami a nemôže sa vrátiť,
         nemôže bez neho žiť. Ó, teraz všetko vidím jasne, no, ako, čo si počať? Musím ísť pre ňu,
         jeho zabiť a ju vyslobodiť. Áno! Ešte dnes v noci sadnem na prvý vlak.“
   </p>
   <p>
    „Dovoľ, aby som ťa upozornil, že prv, než by si sa k nej dostal, on ti ju zničí. A keď
         si aj ruky poškvrníš jeho krvou, nič ti to už nepomôže.“
   </p>
   <p>
    „I to máš pravdu, Staniša, no ja ísť musím, nemôžem ju predsa nechať v jeho rukách ďalej
         ani hodinu!“ Zúfalo vošiel si mladý muž prstami do vlasov.
   </p>
   <p>
    Prinútený som povedať ti, že ty ísť nemôžeš. Vtedy, totiž keď si vo svojom dome dovolil
         vykonávať hriešne démonické pokusy, dostal si sa sám pod moc toho najsilnejšieho kniežaťa
         temnosti. On ti veru nebude pomáhať vytrhnúť jednu z jeho obetí! Len Ten, pred ktorým
         démoni s krikom utekali, keď putoval po zemi, Ježiš Kristus, ktorého ty nevyznávaš, lebo Ho
         neznáš! On ešte aj dnes má moc toho silného zviazať a našu úbohú Eržiku vyslobodiť. On je
         na každom kroku vo mne a so mnou, a tak pre tvoju ženu pôjdem ja. Nemám síce pri sebe toľko
         peňazí pre oboch na spiatočnú cestu, opatri mi ich, prosím. Môj Pán mi pomôže, a ja ti ju
         privediem.“
   </p>
   <p>
    „Staniša, ty chceš skutočne ísť?“
   </p>
   <p>
    „Prirodzene! Je to tvoja žena, no, moja rodná sestra, ktorú si chcem vyslobodiť za každú
         cenu.“
   </p>
   <p>
    „A vieš strieľať? Máš zbraň?“
   </p>
   <p>
    „Zbraň nemám. Tá proti diablovi aj tak neosoží. Aj z jamy levovej viedla cesta von pre
         človeka spojeného s Bohom. O mňa sa neboj. No, musíme sa poponáhľať.“
   </p>
   <p>
    Neprešli ani dve hodiny a už odvážalo auto mladého muža na železnicu a ňou potom v šíry
         ďaleký svet, v ústrety boju svetla s temnosťou.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579619" name="ftn.id2579619">
        21
       </a>
       ]
      </sup>
      <span class="emphasis">
       <em>
        karmín
       </em>
      </span>
      — jasnočervená farba z červca alebo umelo
               vyrobená
     </p>
    </div>
    <div class="footnote">
     <p>
      <sup>
       [
       <a class="para" href="#id2579754" name="ftn.id2579754">
        22
       </a>
       ]
      </sup>
      <span class="emphasis">
       <em>
        gloriola
       </em>
      </span>
      — svätožiara
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580435">
       </a>
       6
      </h2>
     </div>
    </div>
   </div>
   <p>
   </p>
   <p>
   </p>
   <p>
    To bolo prekvapenie, keď namiesto Stanišu prišiel najprv list od mamy a potom od neho!
         Bol u Otokara a teraz cestuje do Dubrovníka hľadať našu Eržiku. Stanišov list patril
         deduškovi, ale bol v ňom lístok aj pre mňa. Myslela som, že sa deduško nebude hnevať, keď
         prečíta ten svoj! Priala som si, aby mi ho potom dal. Sedeli sme spolu na lavičke v parku.
         V mojom, okrem niekoľkých slov o práci, stálo: „Verím, cítim, že si už Pána Ježiša prijala
         a stala sa skutočne mojou sestričkou, a tak ťa prosím, modli sa znovu a znovu za mňa, aby
         som bol so vzkrieseným Kristom tak úzko spojený, že by Jeho
    <span class="emphasis">
     <em>
      Všetka moc
     </em>
    </span>
    prevládala tú veľkú moc temnosti, s ktorou sa musím pustiť do boja. Len tak sa mi podarí
         premôcť toho silného uchvatiteľa, a vyslobodiť jeho úbohú obeť. Ako teraz hľadím na celú tú
         trúchlohru u Jelínkov, vidím určite: Eržika nie je neverná žena, zhavranená matka! Je to
         oklamaná obeť, ktorá, nevediac čo robí, zahrávala sa s ohňom, až jej spálil krídla. Tu môže
         pomôcť len modlitba čistých duší. Ty, Oľuška, si duchovne ešte len malé pacholiatko. Keď
         také začnú dôverne prosiť, ich Otec najskôr vyslyší. Len ver, nezvratne ver vo všemohúcnosť
         veľkého Boha. Ver, že Eržiku zachránime. A podľa našej viery sa nám stane. Nie pre naše
         nedostatočné prosby, ale preto, že On je verný a svoje sľuby drží.
    <span class="emphasis">
     <em>
      Amen, amen,
            hovorím vám, za čokoľvek by ste prosili Otca v mojom mene, dá vám.
     </em>
    </span>
    To je
         potvrdené prísahou.
    <span class="emphasis">
     <em>
      Prišiel Syn človeka, aby hľadal a spasil to, čo bolo
            zahynulo.
     </em>
    </span>
   </p>
   <p>
    Keď smiem byť Jeho nástrojom, aby som našiel Eržiku, smieš mi aj ty pomáhať v tom
         diele.“
   </p>
   <p>
    Z tých slov vialo toľko sily! Ako by som mu mohla neveriť!? Úbohá naša Eržika nebola
         teda nevernou ženou, zlou matkou, ach! Ó, Pán Ježiš to iste dá! Staniša ju nájde, On mu dá
         tú moc a silu, aby ju vyslobodil z rúk toho nešľachetníka!
   </p>
   <p>
    Takto premýšľajúc zohla som sa pre list, ktorý deduškovi vypadol z rúk, teraz sedel
         schúlený. Keď som položila list na lavičku, zhlboka si vzdychol. „Som starý človek, dieťa,
         nad hrobom, ale dodnes som nevedel, čo všetko zlé a špatné je možné na svete. Prečítaj si
         ten list, prvý hárok nie, to sú veci, ktoré sa týkajú len mňa. Ostatné môžeš všetko čítať.
         Ukáž mi zatiaľ, čo píše tebe.“
   </p>
   <p>
    Stalo sa. Deduško čítal môj list, ja ten jeho. Tu bolo opísané, čo Jelínkovi robili
         predtým, ako zmizla Eržika; ako sa všetci dostali pod moc démonov a ako tento démon
         odviedol potom Eržiku, keď už bol podrobil jej celú vôľu. Ona musela s ním ísť, i keby jej
         pritom bolo puklo srdce! Zrazu stála predo mnou tá moc temnosti v celej neslýchanej sile a
         veľkosti. Až som sa pred ňou vnútorne triasla. A Staniša išiel s ňou bojovať! Veril, že mu
         budem pomáhať modlitbami. Ó, ako dobre to napísal o tom pacholiatku! Bola som ním, preto
         verím, že ma Pán Ježiš skutočne počuje, veď i mňa miluje. On nás iste oboch vyslyší!
   </p>
   <p>
    Zrazu ma uchvátila taká nezlomná istota. Veď keby mi bol môj drahý tatíčko niečo sľúbil,
         bol by ma mohol sklamať? Neverím! A náš nebeský Otec je nielen dobrý, ale aj všemohúci. On,
         ktorý všetko môže, potvrdil prísahou, že nám dá, za čo by sme Ho prosili.
   </p>
   <p>
    Až neskôr, keď pominul prvý hlboký dojem týkajúci sa tej velikej veci, premýšľala som o
         tom, kde sa vzal Staniša u Otokara. Išiel snáď za mamou, keď ho ona neprišla privítať?
         Presvedčila sa, že sa ho nemusí báť? Písala, že by už rada prišla domov, no Jaroško bol
         veľmi chorý, nesúci ešte na cestu a musí počkať na správu, čo bude s Eržikou.
   </p>
   <p>
    Z myšlienok vytrhol ma deduško otázkou: „Tomu, čo tu Staniša píše, nerozumiem.“ Ukázal
         mi vetu: „Verím, cítim, že si už prijala Pána Ježiša.“
   </p>
   <p>
    „Musela by som ti, deduško, mnoho rozprávať, aby si ma dobre rozumel,“ vetím ešte
         zamyslená.
   </p>
   <p>
    „No tak rozprávaj a vysvetli, ak máš vôľu!“
   </p>
   <p>
    „Rada, deduško!“ Sadla som si k jeho nohám na stolček, kde ich mal vyložené, oprela
         hlavu o jeho kolená a rozprávala celý náš nedeľný rozhovor so Stanišom, keď mi rozprával,
         že môj otec veľmi túžil po mojej záchrane. Znám tie slová dobre i vedela by som ich
         opakovať i o polnoci! No predo mnou živo stojí i ten okamih, keď sa mi dostalo milosti.
         Rozprávalo sa mi ľahko, veď deduško ma nemýlil. Preriekol sám k sebe, až keď som stíchla:
         „Tak to on teda myslel Krista prijať!“
   </p>
   <p>
    „Áno, deduško, tak to myslel, že keď vierou otvoríme srdce a prosíme „vojdi!“ tak On aj
         skutočne vojde.“
   </p>
   <p>
    „Že k tebe vošiel, dieťa, vidím. Hoci sa sebe so Stanišom nepodobáte ani črtami tváre —
         ty si celý otec, on z neho nemá ani kúštik — predsa, akoby ste mali v sebe čosi podobného.
         Ale čo mohol urobiť on a ty, dieťa, to ja, starý hriešny človek nemôžem. V mojom starom
         srdci je príliš mnoho špiny. Roky som bol obchodníkom. Taký obchod, ako ten môj, sa bez
         klamu neobíde. Teba klamú, ty klameš. Keď aj snáď menej ako ostatní, ale predsa. A Pán
         Ježiš Kristus je Pravda. Ublížil som aj svojmu synovi, hoci mi bol nad všetky poklady.
         Veril som zlé veci o tvojej matke, nasial som to podozrenie do srdca aj jemu. Ona sa
         neobránila, tak on odišiel a aký nešťastný! A keď konečne zvedel pravdu a chcel napraviť
         to, čo sa na vás previnil mojou vinou, chcel začať nový život, už bolo neskoro. Prišla smrť
         a vzala ho vám aj mne. Je pravda, ani tvoja mať nebola bez viny, ale to môj hriech
         neumenšuje. Až sa Staniša vráti, nech ti to všetko sám vyrozpráva. On najlepšie vie, ako to
         všetko bolo, on dnes už vie všetko! Ja viem dosť, aby ma to do smrti tlačilo a o tom
         nemôžem hovoriť s nikým, len s tvojou matkou. Dobre, že nie je tu, lebo dnes by som nemal
         ešte tej sily hovoriť s ňou! Ak máme spolu žiť ako rodina, musíme sa najprv vyrovnať my
         dvaja. Zle sme si oba poslúžili! Ja som ju pripravil o muža — veď tu nemohol žiť, keď jej
         prestal veriť — a ona ma pripravila o syna. Nech mu povie pravdu, nebol by odišiel!
         Najhoršie som však pochodil ja. Stratil som nielen syna, ale aj dcéru. Vieš, dieťa, Anička,
         Stanišova mať, bola ako ten potôčik, ako tá kvetinka, ako to vtáčatko, s ktorým sa môžeš
         potešiť! Ešte dnes mám sladko v srdci, keď si predstavím, ako sedávala nad Stanišovou
         kolískou a spievala mu svoje pesničky. Ak už žiadnu novú neznala, tak si vymyslela. Taká
         bola! Tvoja matka bola ako moja vlastná dcéra. Lepšie sme si my dvaja rozumeli, než si
         rozumela s vlastným otcom. Bola mi pravou rukou, predtým, ako sa stalo to, čo nás dokonale
         rozdvojilo a čo sa nikdy nenapraví. Lebo, keď si aj odpustíme a vyrovnáme sa k vôli
         Stanišovi a vám, deti, tie rany, ktoré sme si oba zadali, sa nikdy nezahoja. Leží medzi
         nami hrob tvojho otca, ktorého sme oba síce milovali, ale oba usmrtili. Nuž, také srdce,
         ako to moje, otvoriť a Syna Božieho prosiť, aby vstúpil do neho, to sa nedá! Aj keby som
         veľmi rád urobil po vôli svojmu synovi, aby sme sa mohli stretnúť raz tam vo večnosti a
         začať znovu žiť tu hriechom prerušený život.“
   </p>
   <p>
    Na deduškovo líce zo šedivých rias stekali dve veľké slzy. Nútilo ma, aby som ho objala
         a bez slova mu ich osušila. Spolu sme rozmýšľali, ako v Boríne pokračovať, keď Staniša tak
         hneď nepríde. Najlepšou vzpruhou je predsa len vedomie povinnosti a že dakto drahý nám
         úplne verí a očakáva, že budeme pokračovať na jeho mieste.
   </p>
   <p>
    Kto by mi to bol v zime povedal, že sa s deduškom budeme mať tak radi, že ma nazve
         svojím zlatým vtáčatkom, ako to urobil dnes!
   </p>
   <p>
    Skoro celý týždeň sme už bez Stanišu a pár dní bez správy o ňom. Plním verne jeho
         žiadosť, modlím sa vo dne v noci, keď sa zobudím, za víťazstvo nad mocou temnosti. Verím a
         čakám, elektrizujem deduškovi ruku i nohu; cíti, že každým dňom mu je lepšie. Už ho nevozím
         na vozíku, len pomaličky spolu kráčame. Staniša mu opatril peknú praktickú barlu; pri
         chôdzi sa z druhej strany opiera o mňa. Jedlo mu nosím do Borína; tam v kancelárii vybavuje
         za Stanišu rôzne povinnosti. Diktuje mne a ja za neho píšem i podpisujem.
   </p>
   <p>
    V liste, ktorý sme dostali zo Stanišovej cesty, bola úprava, ktoré izby máme zariadiť z
         tých zachránených pokladov.
   </p>
   <p>
    Murári už lešenie odstránili; Borín je netak krásny! Záhrada rozkvitá; kríčky, stromy,
         obzvlášť bory! Záhradník je čochvíľa so všetkým hotový. Jarné kvety utešene rozváňajú. Až
         sa Staniša vráti ako víťaz (verím, že ako víťaz), už ho púšť neobjíme, no, ani mama. Písala
         odpoveď na môj lístok; príde vraj i s deťmi, len čo dostane správu od Stanišu. Chuderka, má
         veľký strach z Iljiča! Ja by som sa ho netak bála! Keby Pán Ježiš nemal všetku moc na nebi
         aj na zemi! Ó, ja Mu verím, každý deň viac, a stále viac rozumiem tomu, čo si čítam v
         Biblii. Dva razy som čítala už aj deduškovi i tetičke Judke. Čo viac, aj robotníci ma
         prosili, že by som im v nedeľu prečítala, keď prišli na noc do Borína, lebo im to už chýba.
         Pritom sa ma všeličo vypytovali, žiadali vysvetlenie. Povedala som, že ja veru ešte sama
         viem velice málo, ale jedno že už verím a znám: že nás Pán Boh tak veľmi miloval, že nám
         dal svojho Syna, a že kto Ho vierou do srdca prijme, tomu dá Pán Ježiš moc byť Božím
         dieťaťom. Mne ju tiež dal, keď som Ho prosila a prijala. Spytovali sa, ako som to urobila.
         Svedčila som im, — zaiste veľmi neumele —, bo sa jeden aj dosť nedôverčivo na mňa usmial.
         Pán Ježiš však vie, že som ešte len dieťa a že veľmi túžim aby všetci ľudia uverili v Neho.
         Každý deň, odkedy som Božia, naučila som sa jeden žalm naspamäť, pravda, len tie krátke!
         Túžobne čakám poštu; až príde správa, zase napíšem viacej.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580789">
       </a>
       7
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pred krásnou vilou, vo vilovej štvrti Dubrovníka zastal kočiar. Vystúpil z neho mladý
         muž, zaplatil a prívetivo pozdraviac drožkára,
    <sup>
     [
     <a class="footnote" href="#ftn.id2580808" name="id2580808">
      23
     </a>
     ]
    </sup>
    vstúpil. Nad schodišťom upevnená tabuľka hlásala meno obyvateľa: Dr. Iljič. Na
         podeste stretol hosť vkusne oblečenú dievčinu, ktorá na otázku, či je pán doktor doma,
         odvetila po nemecky, že nie a sotva sa vraj dnes vráti, bo išiel včera do Raguzy a tam sa
         vždy dva i tri dni zdrží.
   </p>
   <p>
    „Doveďte ma prosím, za pani Iljičovou,“ žiadal ďalej, „však je tá doma!? Alebo išla s
         doktorom?“
   </p>
   <p>
    „Moja pani?“ dievčina sa akosi zmiatla. „Ona s pánom chodieva len občas, osobné návštevy
         nikdy neprijíma.“
   </p>
   <p>
    „Mňa prijme, som jej brat, a nesiem pozdrav od matky. Prosím, len ma uveďte.“
   </p>
   <p>
    „Neviem, pane, či smiem; pán doktor mi prikázal, aby paniu v jeho neprítomnosti nik
         neobťažoval.“
   </p>
   <p>
    „Je snáď chorá?“
   </p>
   <p>
    Chorá nie je. Ale, pane, prosím, ste skutočne jej brat?“
   </p>
   <p>
    „Som jej rodný brat. Tu je moja navštívenka.“
   </p>
   <p>
    Dievčina prečítala. „Môžete ju odovzdať pánu doktorovi, až sa vráti.“
   </p>
   <p>
    „Tak vám, pane, musím niečo povedať. Už sa ďalej nemôžem dívať na to, čo doktor robí s
         mojou paňou; ráčte, prosím, vojsť sem do salónika a posadiť sa.“
   </p>
   <p>
    O chvíľu sedel už hosť v kresle, dievčina stála pred ním a začala: „Najskôr vás prosím,
         povedzte mi, pane, je moja úbohá pani skutočne ženou doktora Iljiča?“
   </p>
   <p>
    Dvoje očí ponárali sa jedny do druhých.
   </p>
   <p>
    „Z čoho usudzujete, slečna, o opaku?“ mierne spytuje sa hosť, medzitým čo pekné ružičky
         sfarbili jeho bledú tvár.
   </p>
   <p>
    „Myslím si, že so svojou ženou nemohol by tak zaobchádzať žiaden muž. U neho bývajú
         zhromaždenia ľudí, prevažne mužov no i žien. Keď sú pohromade, dovedie on moju paniu,
         rozkáže jej položiť sa na pohovku a keď ju uspí, drží nad ňou ruky; a tu sa ona, ako tak
         leží, za tými rukami zdvihne. Leží potom vo vzduchu, držaná akousi silou ako sa hovorí,
         medzi nebom a zemou. Keď sa prítomní dosť jeho kumštom naobdivovali, spustí ruky a ona
         ticho padne na diván a leží v tom tuhom sne ako mŕtva. Doktor jej pritom kladie otázky po
         slovensky, no aj po dalmatínsky a ona mu v tom sne na všetko odpovedá. Raz jej rozkázal,
         aby povedala, čo si myslí, keď je vo svojom salóniku sama. Ach, a ona začala rozprávať
         takým krásnym smutným hlasom! Škoda, že som nemohla všetko rozumieť! Opisovala dve utešené
         deti. Museli to byť jej deti, veď len matka môže hovoriť s takou láskou a mukou túžby!
         Vtedy sa doktor zamračil a zakázal jej na to myslieť. Keď sa jej takto dosť natrápi,
         rozkáže jej zobudiť sa, posadiť sa a účastniť sa na rozhovore. No, verte, pane, ona len to
         smie myslieť, čo jej on nadiktuje. Dakedy ju zdvorilo vyvedie zo salóna, inokedy ju len
         pošle preč. Ja tam preto musím vždy byť, aby som ju doprevádzala, bo je potom taká slabá a
         unavená, ako by z nej všetku silu vyčerpal. No najhoršie je, keď má doktor odísť preč; a on
         často odchádza! Všade si ho panstvá volajú, že sa mu už podarili veľké liečby, obzvlášť vo
         vysokých kruhoch! Skôr ako odíde, ju uspí, nie telesne, ale duševne. V tom duševnom
         umŕtvení nepozná ani mňa, len už chuderka sedí a vyšíva. Keď sa s ňou vyveziem v zatvorenom
         aute, hľadí po svete i po mori, akoby nič nevidela. Pane, mohol by muž robiť také ukrutné
         veci so svojou ženou? A veď on s ňou ani ako muž so ženou nebýva; ona má svoju spálňu, on
         svoju. Dakedy sa s ňou milkuje, to je pravda, vtedy musí byť veselá a pribehnúť do jeho
         náručia, keď sa pre ňu otvorí. Viem, že ju má náruživo rád, nie div, keď je taká krásna,
         dobrá; zdobí si ju ako skvost, keď je doma, to ona žije jeho životom, myslí jeho mysľou;
         domácu paniu hrá krásne, rozpráva so mnou, radí sa, čo budeme variť, stará sa o svoje kvety
         v salóne, číta, píše, no, keď on odíde, tu ju, ako som už povedala, umŕtvi, aby sa nejako
         nespamätala. Dakedy sa mu to cele nepodarí a vtedy ona plače a plače a chuderka už len
         opakuje: „Keby som vedela, keby som mohla!“ No tak som vám všetko povedala, pane! Ak ste
         skutočne jej bratom, urobte tomu súženiu koniec. Je ona doktorova žena?“
   </p>
   <p>
    „Nie, slečna! On ju zhypnotizoval a uniesol od muža, s ktorým sa vzájomne milovali, od
         krásnych, milých detí. A ja som prišiel pre ňu.“
   </p>
   <p>
    „Chvála Bohu! No ona s vami nepôjde, len ak ju on pustí.“
   </p>
   <p>
    „Slečna, mne Pán Ježiš, Syn Boží, pomôže, aby som svoju sestru vyviedol z tohto dúpäťa.
         Ale ani vy, ak vám je blaho vašej duše milé, nezostaňte ďalej v tomto dome.“
   </p>
   <p>
    „Tu zostať? Nikdy! Nebyť ľútosti s ňou, úbohou, už by ste ma tu neboli našli! Ba ani,
         nech prídete o pár dní. Dala som už pred mesiacom výpoveď, doktor ma len naprosil, aby som
         zostala aspoň kým sa vráti z Raguzy.“
   </p>
   <p>
    „To je správne a Pán Ježiš nech vám odplatí službu lásky, ktorú ste preukazovali mojej
         sestre. Teraz, prosím, poďte so mnou k nej, lebo Satan vie, že som sem prišiel; on upozorní
         doktora, aby sa prv vrátil. Kiež nepríde skôr, kým sa jej duša zobudí.“
   </p>
   <p>
    „Zobudí?“ krútila dievčina hlavou. „Pane, vy neviete, aký je to vplyv, aká moc!“
   </p>
   <p>
    „Moc môjho Pána, v ktorého mene prichádzam, je väčšia. Poďme.“
   </p>
   <p>
    Ťažko opísať orientálnu krásu neveľkého salónika, ktorého prah prekročili. Ešte menej
         však možno opísať obraz bytosti sediacej medzi skupinou izbových paliem; pracovala na
         neveľkom, vyšívanom obraze s veľkou horlivosťou no úplne mechanicky. Aj keď ovzdušie vôkol
         nežnej, prelestnej bytosti bolo čarovné, a hoci tu bolo dosť svetla, slnka i kvieťa,
         mimovoľne sa ti zastavuje dych, ani čo by vládla polnoc a moc temnosti. A tá noc viala z
         tej začarovanej, krásnej bytosti.
   </p>
   <p>
    „Vidíte, aká je?“ zašepkala dievčina, prv ako salónikom preletel jasný, nezvykle hudobný
         hlas.
   </p>
   <p>
    „Dobrý deň, Eržika!“ Pani vzhliadla od práce, no nechala nečakanú návštevu nielen
         pristúpiť k sebe, ale aj zaujať vedľajšiu lenošku.
   </p>
   <p>
    „Mama ti posiela pozdrav,“ pokračuje mladý muž, „túži vedieť, ako sa máš. Priniesol som
         ti najnovší Jarmilkin a Jaroškov obrázok. Pozri, aké sú deti krásne a ako narástli, ako si
         odišla!“
   </p>
   <p>
    Krásne panine oči, zahľadené meravo na tvár hovoriaceho, zviezli sa na podávaný obrázok.
         Malá ruka mechanicky siahla po ňom. Na prelestnej tvári diala sa divná zmena. Mladá pani
         ľavou rukou siahla si niekoľkokrát na čelo akoby chcela z neho dačo sňať.
   </p>
   <p>
    „Ty nevieš, Eržika, že Jaroško bol veľmi chorý,“ hovorí ďalej mladý muž.
   </p>
   <p>
    „Neviem,“ zašepkala sotva počuteľne.
   </p>
   <p>
    „Išli mu zúbky. Ležal taký rozpálený, ústočká kôrovité už-už sa zdalo, že ho schytí kŕč.
         Trhalo mu plieckami, tvoja matka si nevedela rady. Keď mu bolo najhoršie, otvoril očká a
         tak žalostne zavolal: Mama, mama moja!“
   </p>
   <p>
    V tom momente zaťala pani obe malé päste. Hrozný výraz skrivil nežnú tvár, divý neľudský
         výkrik vydral sa jej perami, aký by asi mohlo vydať zviera zovreté v pazúroch dravca.
   </p>
   <p>
    „Pane, čo je to!“ zdesene vykríkla dievčina ustupujúc k dverám.
   </p>
   <p>
    „V mene Pána Ježiša rozkazujem ti, démon, aby si ju opustil!“ vyriekol zrazu mladý muž
         bledý ako lístok ľalie. Panine ruky skrivili sa v lakťoch; oči div nevyskočili z jamôk, a
         na ústa vystúpila pena; celé útle telo triaslo sa ako v tej najdivšej zimnici. Ešte raz
         ozval sa zo sinavých pier neľudský hrozný škrek a v ňom padala mladá pani k zemi. A keď ju
         brat zachytil a preniesol na pohovku, ležala tam ako mŕtva. Zdesená a preľaknutá svedkyňa
         stála opretá o dvere polomŕtva. Videla, ako mladý muž pokľakol k pohovke, počula ho modliť
         sa, no videla aj, ako sa konečne otvorili hlboko vpadnuté panine oči a že zvláštny, nikdy
         nevidený výraz pokoja a úľavy zastiera jej bledú tvár. Hľadela na modliaceho sa mladého
         muža; počula a zrejme už aj rozumela jeho slová. Zakončil s „hallelujah!“ A potom sa jej
         prihováral ako malému, chorému dieťaťu, že je jej brat a prišiel pre ňu, prišiel ju vziať
         domov za matkou, za Jarmilkou, za Jaroškom a za Otokarom. Počúvala ho, ako deti počúvajú,
         až po to meno. No, pri ňom sa strhla, ako by ju bol uderil: „Veď on ma už neprijme!“
         zalkala žalostne, „on mi nikdy neodpustí, ani nemôže odpustiť!“
   </p>
   <p>
    „On už odpustil; sám prísť nemohol, tak dovolil, aby som išiel ja pre teba.“
   </p>
   <p>
    „A ty si môj brat Staniša?“
   </p>
   <p>
    „Som, Eržika! Pôjdeš so mnou?“
   </p>
   <p>
    „Veď nemôžem, on ma nepustí! Koľko ráz som ho prosila, i na kolenách, koľko ráz som
         chcela utiecť, no vždy pošle na mňa to zlé, tú temnotu. A ja zase nebudem môcť nič myslieť
         a musím plniť len jeho vôľu. Bol to veľký hriech, čo sme my to tam doma robili! A keď
         Otokar býval preč a on sa mi tak koril, mne sa to ľúbilo. Hrala som si s ohňom! Nemilovala
         som ho nikdy, a predsa som mu dovolila, aby mi dvoril a tak som sa dostala pod jeho moc. Čo
         potom so mnou spravil, ako ma dostal z domu, neviem. Dobrovoľne by som nikdy nebola odišla,
         ani od Otokara a tým viac od mojich detí. Koľký čas prešiel od onoho večera, keď sme sa
         naposledy lúčili s Otokarom, vidím až podľa týchto obrázkov. Čo bolo so mnou medzitým,
         neviem. Prišli jasné okamihy, keď sa mi nachvíľu vrátila pamäť, tak ako aj teraz. Koľké
         slzy som v nich preplakala, no ony pominuli! Tak aj táto jasná chvíľa pominie a ja zase
         budem v moci tej hroznej bytosti, ktorá ma tak desne hrdúsi a moju myseľ ťaží ako olovené
         závažie. Ó, som taká unavená! Nechajte ma zomrieť! Keď zaspím, Staniša, nebuď ma, prosím,
         nechaj ma zomrieť. K svojim deťom už sa nikdy nedostanem a bez nich žiť nemôžem.“
   </p>
   <p>
    „Nechám ťa spať, Eržika, si ustatá! Keď sa zobudíš, potom sa budeme ďalej rozprávať.“
         Mladý muž zdvihol nežne sestrinu hlavu, položil ju na vyšívaný vankúš, upravil jej šaty, i
         ruky, aby ju nič netlačilo. Dlhé riasy zapadli nad krásnymi očami a ružové ústočká sa
         smutno zavreli. Sen, blahodarný priateľ nešťastných, zniesol sa nad miestom, z ktorého, ako
         by tou modlitbou vyhnané uleteli všetky moci temnosti.
   </p>
   <p>
    „Ako sladko spí!“ divila sa dievčina, ktorá sa práve vrátila.
   </p>
   <p>
    „Je to prirodzený sen únavy, vyvolaný predošlým bojom. Zaveďte ma, prosím, slečna do
         druhej izby, aby som mohol doktorovi napísať list. Medzitým vyhľadajte pre paniu jednoduché
         šaty vhodné na cestu. Keď sa zobudí, preoblečte ju. Všetky šperky, ktoré má na sebe,
         snímte. Dúfam, že nebude dlho spať; zatiaľ urobím ešte dve potrebné návštevy a Pán Ježiš
         dá, že potom budem môcť odísť.“
   </p>
   <p>
    „Myslíte, pane, že keď sa zobudí, pôjde s vami, že sa jej nevráti zase tá temnosť?“
   </p>
   <p>
    „Verím, že ju Pán Ježiš vyslobodil. Démon, ktorý ju vtedy opustil, nemá práva vrátiť sa
         k nej.“
   </p>
   <p>
    „A nemám jej zbaliť nejaké šatstvo?“
   </p>
   <p>
    „Nie, ona z domu nevzala nič so sebou. I to svedčí, že o svojom odchode nevedela a tak
         tu nič svojho nemá, a čo je jeho, všetko musí zostať tu.“
   </p>
   <p>
    „Dovoľte teda, pane, aby som zbalila i ja svoje veci do kufríka, ostatné mám už uložené
         v kufri u pomocníčky, bo ja tu nezostanem ani minútu.“
   </p>
   <p>
    „Je vám pán niečo dlžen?“
   </p>
   <p>
    „Len za pár dní; no ja radšej nechcem nič, len preč, ach, preč!“
   </p>
   <p>
    Asi o dve hodiny sa vrátil mladý muž, sedel pri stolíku a písal. Zrazu bolo počuť rýchle
         kroky, prudké otvorenie dvier a doktor Iljič so Stanišom Lietavským stáli si oproti.
   </p>
   <p>
    „Pane, kto vám dovolil vkročiť do apartmánu mojej ženy? Kto ste?“ zaiskrili doktorove
         oči; no pred mocou vážneho pohľadu hviezdnych očí mimovoľne uhli stranou.
   </p>
   <p>
    „Som Lietavský, brat Eržiky Jelínkovej a prišiel som si pre svoju sestru.“
   </p>
   <p>
    „Ja vašu sestru nepoznám,“ ľadovo odvetili hrdé pery domáceho pána. Pokus ovládať svojím
         nebezpečným pohľadom smelého votrelca zlyhal. Ohnivý pohľad, ako keď sa trblieta pochodeň
         hasená vetrom, uhol tomu mocnému pohľadu hviezdnych očí.
   </p>
   <p>
    „Vy nepoznáte moju sestru, bo nepoznáte mňa, ale ja viem, že dáma vo vedľajšej izbe je
         vami protizákonne odvábená, unesená žena veliteľa Jelínka, rodená Lietavská, pre ktorú som
         prišiel. Napísal som vám list, kde oznamujem, že som Eržiku vzal so sebou, a aby ste nás
         nechali odísť v pokoji, tak že ani my proti vám súdne nezakročíme.“
   </p>
   <p>
    „Súdne proti mne?“ skrížil Iljič ruky na hrudi. Stál tu v celej démonickej kráse. „Čo ja
         mám, človeče, s vami? Ak veliteľ Jelínek má dačo so mnou, prečo neprišiel sám? A prečo, ak
         som mu ja v zime odviedol ženu, nepýtal si ju naspäť dodnes?“
   </p>
   <p>
    „Preto, že ho mylne informovali, a tak veril, že ho žena naozaj opustila a ušla so
         svojím milencom. Nevernú ženu naspäť nechcel. Dnes však vie, že jeho žena pod tlakom vašej
         démonickej moci a ňou omámená, uspatá odišla s vami. Je to teda nie neverná žena, ale
         oklamaná obeť vašej zrady.“
   </p>
   <p>
    „Obeť mojej zrady! Aké tragické!“ smial sa Iljič. „Ťažko by sme sa my dvaja dohodli,
         nech ona rozhodne, uvidíte sám, či pôjde s vami, alebo zostane u mňa. Môžete sa jej spýtať
         vy, či je ženou mojou, či Jelínkovou; a pri kom zostane. Ak odo mňa pôjde dobrovoľne, ja
         jej brániť nebudem!“
   </p>
   <p>
    V tom momente rozhrnuli sa záclony na dverách vedľajšej izby.
   </p>
   <p>
    „Ona pôjde dobrovoľne,“ ozval sa krásny ženský hlas. Medzi tými záclonami stála bytosť
         odená v cestovnom oblečení i klobúčiku ako zjavenie. „Staniša, poďme!“
   </p>
   <p>
    „Eržika!“ skríkol užasnutý Iljič ako bez smyslov. „Hviezda moja, poď!“ a vystrel náruč.
   </p>
   <p>
    Stiahla s hnevlivým opovrhnutím obe malé ruky: „Nechcem! Ježišu Kriste, pomôž mi!“
   </p>
   <p>
    „Neboj sa, Eržika,“ privinul Lietavský chvejúcu postavu k sebe. „Rozhodni sama. Čia si
         žena, Otokara Jelínka, alebo doktora Iljiča?“
   </p>
   <p>
    „Doktorovou ženou som nikdy nebola a nikdy, nikdy nebudem!“
   </p>
   <p>
    „Že si nikdy nebola mojou?“ ozval sa doktor zvláštnym hlasom, ako keď by zaklínač mieril
         na obeť. „Či nebozkával som dosýta tvoje pery, líca i oči? Či si mi to celovanie
         neopätovala, v mojom náručí neodpočívala? Neurobil som si z teba svoju milenku, neslávili
         sme svadobnú noc, ale budeme, bo ty si moja a mojou zostaneš!“
   </p>
   <p>
    Krásne oči mladej panej, neprirodzene veľké od hrôzy, upreli sa do mužovej tváre.
         Kŕčovito zavrela malé ruky ako na obranu a pery sa bezhlasne chveli. Kto však opíše výraz,
         čo zrazu rozjasal celú jej tvár zmenenú na nepoznanie: „A nie som už tvoja! Sila, ktorou sa
         honosíš, ktorou si ma sputnával, utratila nado mnou moc. Ak je to, čo hrozného vravíš,
         pravda, že si ma bozkával, ženu druhého a ja teba, moje srdce o tom nič nevedelo. Viem, že
         som sa dopustila veľkého hriechu, keď som dovolila, aby si so mnou vykonával svoje satanské
         kúsky. Ty si to nazýval vedou a my sme ti verili. Teraz však viem, že to bol v tebe Satan a
         že ja som sa dostala do jeho moci. To, čo ma pútalo, nebola sugescia, ale démon vo mne. Ten
         pred veľkým, svätým menom Ježiš vyšiel a ja som slobodná. Kristus je so mnou, som pod Jeho
         ochranou.“
   </p>
   <p>
    Nebola veľká, skôr malá tá spanilá, rozkošná postava, a predsa odchádzala vznešene —
         opretá o bratovo rameno — ako kráľovná. A Iljič, keď sa za nimi zavreli dvere, stál ešte
         chvíľu, akoby ho zviazal niekto mocný. Potom jeho ruky klesli, pomaly podlomili sa mu i
         kolená, hodil sa na pohovku, skrývajúc tvár vo vankúši. Ucítil, že zostal sám, veď tú,
         ktorú tak náruživo miloval až teraz, keď ho opustila a keď sa postavila pod záštitu Krista,
         už nikdy nedostane do svojej moci.
   </p>
   <p>
   </p>
   <p>
    *
   </p>
   <p>
   </p>
   <p>
    „Staniša!“
   </p>
   <p>
    „Čo chceš, Eržika?“
   </p>
   <p>
    „Dovoľ mi, aby som si mohla sadnúť k tvojim nohám, tu, na tvoj kufrík. Sme sami.“
   </p>
   <p>
    „Nedbám, Eržika, no, prečo nespíš? Budeš veľmi unavená!“
   </p>
   <p>
    Mladý muž sklonil sa k mladej panej, ktorá sadajúc si k jeho nohám oprela si mu hlavu na
         kolená.
   </p>
   <p>
    „Nemôžem spať, Staniša, ten vlak tak letí! Blížime sa k domovu. Verím všetkému tomu, čo
         si mi cestou rozprával; ach, ale mám takú veľkú bázeň! Nemyslíš, Staniša, že keď to, čo on
         tam povedal, je pravda, že som taká nečistá, že už nikdy nemôžem naspäť do náručia svojho
         dobrého muža? Sama sebe sa hnusím. Najradšej by som sa hodila na koľajnice, aby ma vlak
         roztrhal, aby ma už nikdy, nikdy nebolo. Ako vydržím Otokarov pohľad, ako čistý pohľad
         svojich detí a prísny svojej matky? Povieš mi, že oni netušia a my zamlčíme, aby ich tá
         pravda nebolela? No, to nepomôže, viem to!“
   </p>
   <p>
    „Máš pravdu, Eržika, to nepomôže! Tvojou túžbou musí byť získať späť svoju stratenú
         čistotu!“
   </p>
   <p>
    „Ach, ach, áno, a to sa nedá! Ježiš Kristus videl všetko, On, ktorý mi v tej hroznej
         chvíli pomohol! On vie, že som bola posadnutá démonom a aká som skrz-naskrz nečistá!“
   </p>
   <p>
    <span class="emphasis">
     <em>
      „Ak budeme vyznávať svoje hriechy, verný je Boh, aby nám odpustil hriechy a
            očistil nás od každej neprávosti.
     </em>
    </span>
    Odsúdila si sama seba právom, Eržika, tak
         vyznaj všetko, čo ťa tlačí, Pánovi Ježišovi, ako som to učinil i ja pred rokmi. On je ten
         Baránok Boží, obetovaný na Golgote aj za tvoj hriech. On ti nielen odpustí, ale tvoju vinu
         aj očistí.
    <span class="emphasis">
     <em>
      Keby boli naše hriechy ako červec dvakrát farbený, pod mocou krvi
            Ježiša Krista zbelejú ako sneh.“
     </em>
    </span>
   </p>
   <p>
    Rýchlik letel poľami ako Nofta vták, no tie dve deti boľavej zeme si ho nevšímali. Keď
         konečne zastal na veľkej stanici, bolo to vo chvíli, keď Dobrý pastier tichučko previedol
         stratenú ovečku z vrchu Hébal na vrch Garizim: spod zlorečenstva do požehnania, zo tmy do
         svetla.
    <span class="emphasis">
     <em>
      Prišiel Syn človeka, aby hľadal a spasil, čo bolo zahynulo a ktoríkoľvek
            Ho prijali, dal im moc byť Božími deťmi.
     </em>
    </span>
   </p>
   <p>
    „Prosím ťa, mama, prečítaj mi ten telegram,“ podával náramne rozrušený veliteľ Jelínek
         pani Sabíne, šijúcej detskú košieľočku. Nie mnoho slov, no aké! „Pošlite na stanicu auto,
         večer prídeme. Staniša a Eržika.“ Hlas panej sa triasol, ruka s papierom klesla.
   </p>
   <p>
    „Je to tam skutočne Eržika?“
   </p>
   <p>
    „Je, Otokar, no nechaj ma ísť oproti! Umrela by som neistotou a napnutím.“
   </p>
   <p>
    „A ja, mama?“
   </p>
   <p>
    „Snáď bude dobre, keď teba hneď neuvidí, veď predsa tebe veľmi ublížila!“
   </p>
   <p>
    „Nespomínaj, idem obstarať auto, a ty sa zatiaľ prichystaj.“
   </p>
   <p>
    Dakedy idú dni ako roky, hodiny ako týždne! Tak bolo aj u veliteľov. Konečne odjachalo
         auto, ale nielen s pani Sabínou! „Kto by to vydržal,“ mienil veliteľ sadajúc k svokre. Dal
         ešte rozkazy podriadeným a už leteli s víchrom o závod. Nezomierajú vraj ľudia ani žiaľom,
         ani radosťou; no temer by tú radosť stretnutia srdce mladej panej neprežilo, keď z matkinho
         náručia prešla do mužovho objatia a keď chcela prosiť, zavrel jej ústa bozkom.
   </p>
   <p>
    „Keď si len prišla, žena moja, keď si mi len prišla!“
   </p>
   <p>
    „Staniša!“ volal veliteľ, túliac ženu k sebe ako vzácny poklad, „predsa len musí
         jestvovať Boh, ktorý ti ju pomohol nájsť a priviesť! No i preto musí jestvovať, že len On
         môže ti oplatiť dobrodenie, ktoré si nám učinil.“
   </p>
   <p>
    Kto opíše scénu, aká sa potom odohrávala pri postieľke oboch detí! Plačúca mladá matka
         odprosovala svojich malých miláčikov a potom hodila sa i mužovi i matke k nohám, aby jej
         odpustili potupu, ktorú uviedla na nich. Už temer svitalo, keď uložila rodina nájdeného
         miláčika. Veď im musela porozprávať niečo z toho, čo zažila a z čoho bola vyslobodená.
         Potom odprosovali oni ju, že svoj poklad lepšie nestrážili: bola mladá a ešte po chorobe,
         slabá a oni ju takému nebezpečenstvu vystavili! Staniša medzi nimi nebol; rozlúčil sa ešte
         na stanici, aby stihol prípojný vlak.
   </p>
   <p>
    „Ušiel pred našou vďakou,“ tvrdil veliteľ.
   </p>
   <p>
    „Veď pred tou nikdy a nikam neujde,“ dodala Eržika.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580808" name="ftn.id2580808">
        23
       </a>
       ]
      </sup>
      <span class="emphasis">
       <em>
        drožkár
       </em>
      </span>
      — majiteľ drožky; kto sa zamestnáva dopravou osôb
               drožkou (nájomným kočiarom pre osobnú dopravu)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581658">
       </a>
       8
      </h2>
     </div>
    </div>
   </div>
   <p>
   </p>
   <p>
   </p>
   <p>
    Ach, bolo to dnes krásne ráno! Snáď ani Eva, keď sa prechádzala v raji za svitania,
         nemohla vnímať väčšie blaho z obklopujúcej krásy, ako keď som prechádzajúc záhradou Borína
         vdychovala sladkú vôňu stromov, krov a kvietia. Uprostred tej k životu vzkriesenej prírody
         stál Borín, nový, novučký Borín! Okná svietili dúhou vykúzlenou slniečkom, iné boli plné
         kvietia. Na každom zo šiestich belostných schodov sadrové vázy s listnatými kvetmi. Vtáci
         tichúčko spievali chválospev, akoby sa báli rušiť svätú tíšinu. Bola nedeľa, deň Pánov, deň
         vzkriesenia! Moje srdce spievalo s nimi.
   </p>
   <p>
    Ako som tak zastala na prvom schode a hľadela ponad strechu Borína k modrým nebesiam,
         zviezol sa môj pohľad k dvom bielo natreným laviciam a okrúhlemu stolíku — dva razy sme už
         s deduškom na ňom večerali! A tu som musela položiť ruku na ústa, aby nevykríkli: „Staniša,
         Staniša!“
   </p>
   <p>
    Zrak ma neklamal, sedel tam skutočne on; veď niet druhej takej postavy, plnej zvláštnej
         vysokorodosti a druhej takej tváre zosobneného tajomného čara! Kde sa tu vzal? Kedy
         prišiel? Snáď teraz! Cez operadlo lavice mal prevesený plášť, vedľa ležal klobúk i cestovná
         taška. Bolo zavčasu, nechcel snáď rušiť ani v starom dome, ale ani u nás. Odpočíval po
         ceste v raji. Zajasala som, že ho dnes už neuvítala pustina ako pri prvom návrate, no ani
         cudzina, veď išiel domov, medzi svojich, ktorí ho milovali, ktorí po ňom túžili. Sedel s
         ramenami skríženými, hlavu malinko sklonenú. Jarné ranné slniečko hralo si so
         zlatogaštanovými vlnami vlasov akoby ho vítalo. Celovalo mu obzvlášť ústa, na ktorých ležal
         mimovoľný odtieň hviezdneho úsmevu. Prišiel ako víťaz, rozmýšľala som, veď len víťazi môžu
         takto odpočívať, keď vykonali dielo a s radosťou naň spomínajú v srdci. Už som ďalej
         nevydržala. Zbehla som dolu schodmi: „Staniša, vitaj doma!“ volám. Počul ma, vyskočil,
         vystrel mi oproti náruč a ja som sa hodila do nej.
   </p>
   <p>
    „Dobré ráno, Oľuška! Už si hore?“
   </p>
   <p>
    „Ja či som hore? Ale kde sa ty tu berieš teraz na svitaní?“
   </p>
   <p>
    „Prichádzam tak, ako príde náš Pán. Tiež na svitaní novej doby, nového dňa, novej nedele
         vzkriesenia a — nečakaný!“
   </p>
   <p>
    „Ale vytúžený,“ dodávam sadajúc vedľa neho. Zavrel ma do svojho náručia, teraz už len
         zvieral moje ruky vo svojich. „Prišiel si ako víťaz, pravda!“
   </p>
   <p>
    „Áno, Oľuška, Kristus zvíťazil, diabla porazil, hallelujah! Ako to bolo, to vám poviem
         až spolu s deduškom. Teraz len toľko: Dal mi to Pán Ježiš, priviedol som Eržiku domov.
         Najprv k nebeskému Otcovi, potom k jej matke, mužovi a deťom.“
   </p>
   <p>
    „Eržika je nielen nájdená, ona sa i vrátila? Ó, to je krásne! A Staniša, prijala Pána
         Ježiša, dal jej moc byť Božou dcérou?“
   </p>
   <p>
    „Áno, Oľuška, doviedol som si v pravom slova zmysle sestru. Na veľmi tmavom trasovisku
         zasvietilo svetlo. Je to ešte len malinké svetielko, ale je v ňom život, a preto uvidíme,
         ako jeho žiara bude rásť, do úplného dňa. No, teraz sa budem ja spytovať: Oľuška, si ty už
         mojou sestričkou?“
   </p>
   <p>
    „Som, Staniša!“
   </p>
   <p>
    „Na akom základe?“
   </p>
   <p>
    „On ma prijal!“
   </p>
   <p>
    „A ako to vieš?“
   </p>
   <p>
    „Vierou! Vo mne i vôkol mňa je všetko nové. Alebo myslíš, pýtam sa s obavami, že to
         nepostačí, že sa môžem klamať? Veď som poslúchla, keď ma volal, išla som, otvorila som! Zdá
         sa mi, že vošiel, že Ho mám a že sám zavrel za sebou dvere! Nie, Staniša, ja sa nemôžem
         klamať, On ma nikdy nesklame, keď Mu verím!“
   </p>
   <p>
    „Máš pravdu, Oľuška. My sa môžeme klamať, ale On nás nikdy nesklame. Volal — išla si,
         klopal na dvere tvojho srdca, ty si otvorila a teraz platí aj tebe:
    <span class="emphasis">
     <em>
      Vojdem k nemu
            a budem s ním večerať a on so mnou.
     </em>
    </span>
    Sláva Pánovi za Jeho milosť! Poďakujeme
         Mu spolu!“
   </p>
   <p>
    Poďakovali sme Mu za moju i Eržikinu záchranu a ja za jeho šťastný návrat.
   </p>
   <p>
    „Dovoľ, Staniša, Zuzana už varí raňajky, prinesiem ich sem. Zatiaľ môžeš vojsť do
         Borína, tu je kľúč; ja sa idem pozrieť, čo sme vykonali, akí sme boli usilovní. Dúfam, že
         nás pochváliš, obzvlášť deduška!“
   </p>
   <p>
    „Určite a s najväčšou radosťou!“
   </p>
   <p>
    Vzal kľúč a medzitým, čo vychádzal hore schodmi, bežala som naspäť. Neprešla ani štvrť
         hodina a už sme sedeli pri pekne prikrytom stolíku; on rozprával daktoré dojmy z cesty a ja
         som ho s radosťou obsluhovala, veď bol hladný a smädný. Nakoniec podala som mu poštu. Mal
         hodne listov. Prvý, ktorý otvoril, hovoril o Belovi. Ujec písal Stanišovi veľmi zdvorilo,
         nuž, veď sa ináč nedalo! Ktovie, aký krásny bol jeho list, v ktorom mu oznámil, že Bela
         vezmeme. Podľa odpovede by mal dnes-zajtra prísť.
   </p>
   <p>
    „Dobre, že som mu izbičku pripravila,“ hovorím.
   </p>
   <p>
    „Nevidel som nič, Oľuška, čakám, že ma zase prevedieš po Boríne, tak ako prvý raz. Bol
         som len vo svojej izbe a v kancelárii.“
   </p>
   <p>
    Nuž áno, zaviedla som ho, šťastná, že sa môžem tešiť z jeho radosti. Ukázala som mu malú
         podkrovnú izbičku; bolo tam veru dosť slnka i vzduchu. Bola pekne modro tapetovaná a v nej
         mal Belo všetko, čo treba: posteľ, stolík, dve stoličky, umývadlo, v rohu poličku na knihy
         a krásny výhľad.
   </p>
   <p>
    „Všakver je tu pekne, Staniša, tu sa musí zotaviť!“
   </p>
   <p>
    „Máš pravdu, Oľuška, láska našla to pravé miesto,“ dosvedčil spokojne.
   </p>
   <p>
    „Myslela som, že by tu bolo dosť miesta ešte aj pre druhú posteľ, mohli by bývať spolu s
         Mirkom, bolo by Belovi veselšie.“
   </p>
   <p>
    Zakrútil hlavou. „Najprv musíme zistiť, nakoľko pokročila jeho pľúcna choroba, či by pre
         Mirka nebolo nebezpečné s ním spávať. Okrem toho ukrivdené deti spravidla nebývajú anjelmi,
         skôr z nich vyrastajú ťažko poznačené charaktery. Keď Belo dostane svoju izbičku, v ktorej
         bude sám sebe pánom, bude v nej doma skôr, ako si u nás privykne.“
   </p>
   <p>
    „Myslíš, že bude nejaký zlý?“ zľakla som sa.
   </p>
   <p>
    „Myslím, že bude asi o ňom platiť:
    <span class="emphasis">
     <em>
      Ako ste boli vedení, tak ste
            chodili.
     </em>
    </span>
    No, my ho budeme milovať takého, aký je, veď je to jeden z našich
         malých, stratených bratov a Pán Ježiš si praje, aby sme Mu ho pomohli nájsť láskou.“
   </p>
   <p>
    No, o tom sme hneď nevraveli, ani Borín tak hneď neprezerali, veď Staniša mal i druhé
         listy a jeden z nich bol zvláštny. Veľmi sa mu potešil, ale prv, ako ho otvoril sa
         pomodlil. Odniesla som riad, a keď som sa vrátila, našla som ho sedieť nad ním hlboko
         zamysleného. Pozeral na mňa, ani čo by sa rozhodoval.
   </p>
   <p>
    „To máš od koho?“ spytujem sa mimovoľne. Usmial sa.
   </p>
   <p>
    „Od najdrahšieho priateľa“, odvetil dojatý. „Vieš, že nás v Amerike bolo viac
         Lietavských.“
   </p>
   <p>
    „Áno, deduškova rodina, u ktorej si bol s tvojím bratrancom vychovaný. Viac neviem.“
   </p>
   <p>
    „To stačí. Tento môj bratranec Józa mi píše. Mali sme spolu prísť do Európy, ale prišla
         veľká, smutná prekážka, ktorá mu príchod znemožnila. Ako už teda vieš, bol som s mojím
         rodným bratom vychovávaný. Spolu sme navštevovali školy, on ako mladší, nižšie triedy. Vr.
         1917 odišli sme tiež spolu na francúzsky front, oba s Červeným krížom. Išli sme chrániť
         bratov, obetovaných smrti. Jemu dal tam Pán Ježiš milosť, že s nasadením života priniesol
         do hlavného tábora dôležité posolstvo. Zachránil tým pred zničením celú našu sanitnú
         kolóniu. Nepriateľské granáty dopadali za ním jeden za druhým; jeden ho síce nezasiahol, no
         stalo sa niečo veľmi vážne. Život mu nevzal, ale stalo sa niečo veľmi smutného. Výbuch
         granátu ho pozbavil pokladu na zemi najvzácnejšieho — zraku. No, Pán Ježiš žije, On ani nie
         po polroku jeho oči uzdravil. Napriek tomu nemohol však už tak pohodlne skončiť svoje
         štúdiá a bol čiastočne zo životnej dráhy vykoľajený. Naša vláda ocenila nielen jeho
         hrdinstvo, ale i jeho ujmu; doživotnou veľkou penziou zabezpečila mu budúcnosť. Chceli sme
         teda vlani prísť spolu a pomáhať oslobodenému národu a našej starej vlasti. Ale najskôr
         prišla do toho otcova choroba, potom sa Józove oči zase zakalili a lekár cestu po mori
         nedovolil. Mali sme však kópiu tvojho listu, Oľuška, ktorý nám čiastočne prezradil, ako
         stoja veci s vami doma. A tu on trval na tom, aby som išiel ja, on že príde za mnou, až mu
         Pán Ježiš umožní cestovanie. Hoci mi veľmi ťažko padlo rozlúčenie a odchod práve vtedy, keď
         nad ním zapadala noc, položiac ho vierou do ruky nebeského Lekára, ponáhľal som sa vyplniť
         jeho prosbu. To ostatné dôležité, čo ešte treba povedať, povie on sám, až príde.“
   </p>
   <p>
    „Teda príde?“ volám s radosťou. „Noc nezapadla!“
   </p>
   <p>
    „Sláva Pánovi nie. Koncom mája, dá Boh, bude medzi nami. A Pán Ježiš to zvláštne riadi,“
         pokračoval Staniša, premáhajúc hlboké dojatie. „Hľa, zároveň s Józovým listom prichádza mi
         i avízo o nábytku, ktorý som obstaral idúc do Dubrovníka. Musím zajtra poslať preň a
         konečne sa dáme do zariaďovania Borína.“
   </p>
   <p>
    „Ktorú izbu zariadime pre Józu?“
   </p>
   <p>
    „Tú najkrajšiu, s balkónom. Je obrátená na západ…, nie je tam primnoho slnka, no pritom
         krásny výhľad na zeleň. Tie zelené čalúny, samá papraď a kde-tu biely kvet, keď sa k nim
         pridruží biely nábytok, ktorý som obstaral, dobre to bude pôsobiť na celú telesnú i duševnú
         sústavu. Ale, Oľuška, prosím ťa, keď si mala pre mňa z tvojich pokladov a vravíš, že ich
         máš ešte dosť, nájdi aj pre neho! Veľmi ho tým potešíš. Józa vždy miloval krásu, ako snáď
         všetci pekní ľudia. A jeho láskyplné srdce túži po oných malých dôkazoch lásky, ktoré tak
         život osládzajú. Som presvedčený, Oľuška, že Józu budeš milovať, áno, a že si ho všetci
         hneď zamilujete, o to sa už postará on sám. Doma i vo vojne nenašiel sa človek, ktorý by ho
         nebol mal rád. Napriek tomu bude ti to raz obzvlášť milé, že si mu preukázala lásku ešte
         skôr, ako prišiel.“
   </p>
   <p>
    „Ó, veď mu ju rada preukážem! Však si sa už postaral, aby som s túžbou na neho čakala!“
   </p>
   <p>
    No tak sme potom pri prezeraní Borína a Belovej izby prezreli krásny bývalý salón pani
         grófky, ktorý čalúnnik obzvlášť bol dobre opravil. Radili sme sa ako nábytok rozostaviť,
         aby to vyzeralo vzhľadne. Miestnosť sa končila oblúkom. V ňom sme sa chystali upraviť
         spálňu a riedunkými záclonami oddeliť ju od pracovne. Až potom sme išli za deduškom. Vedel
         od Zuzany, že Staniša už prišiel, čakal a vítal ho radostne.
   </p>
   <p>
    Obsluhovali sme ho spojenými silami. Potom nás Staniša zhromaždil k Slovu Božiemu, mali
         sme nedeľnú pobožnosť, (na ktorú okrem tetičky Judky prišla aj čeľaď), so spevom, modlitbou
         a výkladom Slova Božieho. Po nej sme zaviezli deduška do parku; až tam pod zelenými bormi
         rozprával nám Staniša všetko, čo sme túžili zvedieť o Eržike. Ako ju našiel, ako priviedol
         naspäť do náručia rodiny. My dvaja rozprávali sme potom deduškovi aj o Belovi; od Stanišu
         dozvedeli sme sa smutnú históriu, ktorá vlastne vyhnala môjho tatíčka do cudziny. No
         dozvedeli sme sa aj o jej slávnom konci. Už som sa nedivila mame, že sa stretnutia so
         Stanišom bála. Ach, veď ho jej vlastný brat pripravil o celé dedičstvo, a ona nechtiac to
         zavinila. Deduško Stanišovi iba mlčky stisol ruku. Pohľad plný lásky, akým sa pritom
         podíval na neho, nemožno opísať. Nakoniec Staniša deduškovi ešte oznámil, kto koncom mája
         príde. To som ja už nepočúvala, veď bolo treba ísť pomôcť tetičke Judke a pritom i jej i
         Zuzane porozprávať všetko to, čím bolo moje srdce naplnené.
   </p>
   <p>
    Odpoludnia písala som Eržike list. Cítila som, že ešte nikdy medzi nami nebolo také
         spojivo, hoci sme sa od detinstva mali rady, aké bude teraz, keď sme obe prešli za Pánom
         Ježišom, do Jeho kráľovstva.
   </p>
   <p>
    Ach, škoda, škoda, že tie významné okamihy som mohla opísať len tak krátko!
   </p>
   <p>
    *
   </p>
   <p>
    Zase prešli dva týždne, čo som sa s tebou nerozprávala, dôverníčka moja; nebolo času.
         Dnes hodne prší, čo je dobre kvôli záhradám. Blíži sa večer, mám už voľnú hodinu, tak ju
         využívam. Mama je už doma. No, či je to ona? Veruže nie! Akoby omladla a tak sa jej krásna
         postava vzpriamila! Velí už zase, ako to robila kedysi; Staniša prenechal jej úplne starosť
         o hospodárstvo, určila, koľko treba sluhov, i kde ich vziať. Mňa dala na pomoc Stanišovi,
         ktorý chcel Borín tak zariadiť, aby sme tam bývali všetci, vrátane deduška. No, deduško ho
         pohladil po tvári a láskavo hovorí: „Staré stromy nie je dobre presádzať, syn môj milý, ony
         sa ťažko ujímajú! Nechaj ma ty len v našom starom hniezde! Spolu sme sa zostareli, spolu
         patríme. Mne každý ten kútik, každá hrada nejakú históriu rozpráva. Borín, ako ho vy dvaja
         zariadite, bude veľmi pekný, a ja si velice rád prídem medzi vás posedieť, ale vyspať sa
         vyspím najlepšie len v mojom starom dome.“
   </p>
   <p>
    Staniša uznal. Mama zase prosila, aby, keď má viesť hospodárstvo ako prv, mohla zostať v
         našom dome. Tu má kuchyňu i komoru oveľa pohodlnejšie, vedľa seba, ako ju mala v Boríne. Aj
         jej Staniša spravil po vôli; tak veľmi úctivo, zdvorilo zachádza s ňou!
   </p>
   <p>
    Za to sme pre Jelínkovcov pripravili v prízemí spálňu a vedľa nej detskú izbičku, kde sa
         budú môcť deti hrať. Vedľa nich má izbu Mirko. Na východnej strane na poschodí je rohová
         izbička, v ktorej i teraz sedím. Medzitým čo toto píšem, spievajú mi dva sláviky tú
         najkrajšiu hymnu jari. Ó, aká som šťastná, že mám túto svätyňu! I keby nebola taká
         pohádkovo pekná, a keby z nej nebol taký čarovný výhľad, už to, že je moja, len moja, a že
         mi ju Staniša takú pripravil, mi je izbička taká vzácna a cenná. Opísať ju ani netreba, veď
         ma objíma svojím útulným ramenom. Opíšem radšej chvíľu, keď som po prvý raz zastala na jej
         prahu objatá záplavou vychádzajúceho slniečka. Na chodbe podal mi Staniša kľúč a vraví s
         úsmevom: „A toto, Oľuška, je tvoja izbietka. Nože si ju, prosím, prezri a, ak mama dovolí,
         aj sa hneď do nej presťahuj.“
   </p>
   <p>
    „Moja izba!“ Už to slovo ovilo ten kúsok nájdeného raja zlatožiarou. Keď deti majú
         matku, ku ktorej sa môžu vinúť ako kuriatka, bývanie s ňou je nebo na zemi, bo to je domov.
         No ja som od tatíčkovho odchodu domov nemala. Svoju matku som nerozumela, ani nešťastie,
         ktoré ju sužovalo, a ona zas nerozumela mňa. My deti mohli sme sa smiať len tam, kde nás
         mama nepočula. A plakať? Ach, neraz túžila som položiť hlavu na jej kolená a zaplakať, no,
         ona mi vždy chladno povedala: „Neplač bez príčiny! Ešte sa dosť v živote naplačeš!“ Veľmi
         som teda túžievala po nejakom kútiku, ktorý by bol môj a kde by som mohla, nikým
         nepozorovaná, robiť, po čom srdce prahlo. A teraz nečakane stal sa mojím vlastníctvom.
         Mohla som za sebou zamknúť dvere a kľačiac pri divániku, posiatom ružami, modliť sa a
         plakať, ach, plakať samou nepochopiteľnou radosťou. Ó, veď s mamou sme si dnes práve tak
         nerozumeli ako od detstva, hoci jej nešťastie pominulo! Hneď prvý večer chcela som jej
         rozprávať, aká sa mi stala milosť, no, akoby mi hrdlo stiahlo, nemohla som, keď pozrela na
         mňa takým divným pohľadom. O Stanišovi s ňou vravieť nemožno; veď keď uvážim, čo všetko
         stratil a pritom odpustil, musí mamu táto veľkodušnosť, táto čistá láska Kristova veľmi
         stláčať. No, ani o Eržikinom vyslobodení nedalo sa vravieť. Ona tie veci brala celkom ináč
         ako my. Opravy v Boríne, ktorý za jej hospodárenia musel tak spustnúť, boli pre ňu iste
         trápne. Inokedy nemohli sme sa spolu rozprávať pre jej mlčanlivosť, dnes som ani ja nemala
         o čom vravieť.
   </p>
   <p>
    Clivota osirelosti zvalila sa na mňa zrazu s celou ťarchou. Túžila som byť dobrou
         dcérou. Povedomie, že priam jasám nad týmto vlastným kútikom, kde možno mi nerušene
         utiahnuť sa od tiesnivej maminej blízkosti, vinilo ma z nelásky voči vlastnej matke. V
         našom dome nesmela a nemohla som nikdy zavrieť dvere žiadnej izby. A Pán Ježiš hovoril:
    <span class="emphasis">
     <em>
      Ty, keď sa modlíš, zavri dvere.
     </em>
    </span>
    Ach, ja som sa nemohla pomodliť,
         keď mama sem a tam chodila a to od skorého rána. Snáď to bola odo mňa zbabelosť, no, len čo
         zazneli jej odmerané kroky, už som vyskočila aby ma nenašla kľačať. Nuž áno, plakala som aj
         bôľom osamelosti, aj radosťou. Staniša sa mi postaral o ten krásny vlastný svet, o toto
         moje malé kráľovstvo; mohla som si ho prikrášliť podľa vlastnej vôle. Predtým ako prišla
         mama, strhla som u nás všetky svoje ozdoby, aby sa nenamrzela; teraz som tie poklady
         podelila: Jedny do Eržikinho bytu, tie najkrajšie pre Józu a ostatnými rozmnožila sa
         malebná prelesť môjho kráľovstva. Dobre, že som toho mala tak mnoho a ešte lepšie, že mi
         Pán Boh dal také dary a schopnosti, aby som vynikala v ručných prácach. Myslievala som, že
         je to moje umenie; dnes som naň hľadela ináč: bolo to umenie od Boha, Boží dar. Nevolala
         som mamu, aby sa prišla ku mne pozrieť, zato deduška som si tam zaviedla. Hoci je to starý
         muž, a ako ho mama rada nazýva, „sedliak“, on sa skutočne tešil so mnou!
   </p>
   <p>
    „Pekne to tu máš, dieťa,“ pochvaľoval.
   </p>
   <p>
    „Páči sa ti, deduško?“
   </p>
   <p>
    „Ale áno! Človek rád vidí lúku v kvete, aj sady, keď prišla jar! Tu je tiež kúštik tej
         vonkajšej jari a tá dobre pristane k tebe, moja kvetinka.“
   </p>
   <p>
    „Nemyslíš, že sú to len daromné pletky, aby sa mal na čo prach chytať?“
   </p>
   <p>
    „Pre niekoho by snáď boli! Tebe pristanú. Prach ti sem iste nepríde a keď príde,
         odstrániš ho.“
   </p>
   <p>
    No, ja sa musím vrátiť aj o iných písať, nie vždy len o sebe!
   </p>
   <p>
    Belo je už tiež v Boríne. Ach, ale ním som bola veľmi prekvapená! Podľa toho, ako nám
         ujec o ňom písal, predstavovala som si ho ako bytosť, vyžadujúcu súcit, lásku, nuž, ako
         sirotu. Prišiel to však vysoký, tenký, hodne zamračený a namyslený mladík. Má len pätnásť
         rokov, ale by si mu iste rátal osemnásť! Je silný brunet, pleti trocha žltkastej, chudý,
         vôkol perí mu pohráva pohrdlivý úškrn. Nezabudnem na chvíľu, keď som ho doviedla do jeho
         izbietky. Predbežne mu to vraj postačí, povedal blahosklonne. No, keď som mu povedala, že
         podľa lekárskej rady a ujcovho listu má pomáhať v záhradníckej práci v Boríne, to si ma
         premeral. Ako vraj môžem také dačo žiadať od študenta! On prišiel sem len zotaviť sa a
         dosť!
   </p>
   <p>
    „Ale,“ vravím, „veď Staniša sám zahradníči a nič mu z panstva neubudne!“
   </p>
   <p>
    „Jemu nemá čo ubudnúť. Robí to, čo robieval aj doma, aj za oceánom. Veď on je sedliak a
         ja som Ozorenský. Nikdy náš erb nepošpiním chámskou prácou.“
   </p>
   <p>
    Nemôžem to ani vyjadriť, ako ma tie slová urazili. Už-už som chcela pyšného tárača
         vyviesť z omylu, keď za nami zaznel pozdrav, na moje preľaknutie Stanišovým hlasom. On,
         ktorého ten chlapčisko pohrdlivo nazval sedliakom a chámom,
    <sup>
     [
     <a class="footnote" href="#ftn.id2582415" name="id2582415">
      24
     </a>
     ]
    </sup>
    stál tu v celej tichej, vznešenej peknote.
   </p>
   <p>
    „Prišiel som vás privítať, pán Ozorenský,“ vraví s neodolateľnou prívetivosťou, ktorej
         už tým „vy“ a „pán“ nechýbal ani istý vysokorodý odstup, ktorou si mimovoľne cítil, že máš
         pred sebou borínskeho pána. „Dúfam,“ pokračuje, keď Belo až po uši červený, vystrúhal mu
         neohrabanú poklonu, „zotavíte sa u nás dobre. Teraz, keď ste zmyli prach z cesty a prijali
         prvé naše pohostinstvo, bude dobre, keď si riadne odpočiniete. Potom vám stojí park i vrch
         Borína k službám, aby ste sa prechádzkou osviežili. Poď, Oľuška, necháme pána Ozorenského
         samého.“
   </p>
   <p>
    Išli sme. „Staniša, odpusť!“ vravím na chodbe celá nešťastná.
   </p>
   <p>
    „Čo, drahá? Či snáď to, že ma ten chlapec nazval sedliakom? Mňa, ktorý som ním nikdy
         nebol, sa to netýka. Padá to však na ľudí nám najdrahších. Sláva Pánovi oni, hoci boli
         sedliakmi, prezývku cháma si nezaslúžili. Zabolel ma ten výsledok stavovskej výchovy,
         deliacej človeka od človeka. S Belom Ozorenským musíme ináč zaobchádzať, ako sme túžili!
         Bude síce bývať v Boríne, ale poprosím mamu, aby si ho vzala na stravu. Nášho deduška
         urážať nedám. O prácu musí prosiť, až sa nasýti záhaľky. No, jedno si žiadam, Oľuška:
         Nezdvorilý európsky spôsob, aby dievčatá obsluhovali chlapcov, v Boríne zavádzať nebudeme.
         Belo, ako vidím nie je chorý. Ty a ja sa každý obsluhujeme sami a keď treba, jeden druhého,
         spolu deduška, no tak aj náš hosť si musí pomôcť sám. Pravdepodobne matka bola jeho
         otrokyňou. Naša matka iste v tom pokračovať nebude, na to je prirozumná. Všakver so mnou
         súhlasíš!?“
   </p>
   <p>
    „Úplne, Staniša!“
   </p>
   <p>
    „Tak, Oľuška, Bela budeme milovať a robiť mu dobre. Nemiestnym slúžením utvrdzovať ho v
         nárokoch nebudeme; to ho bude musieť tvrdo odúčať sám život.“
   </p>
   <p>
    Vtedy po prvý raz prišli sme za mamou spolu so Stanišom. Bola som zvedavá, ako sa oni
         dvaja rozprávajú. Mamu sme stretli na chodbe. Staniša pozdravil s jemu vrodenou nežnou
         zdvorilosťou, ktorá tak akosi človeka pozdvihuje vyššie nad každodennú hmotu. Mama ma
         poslala, aby som ju zastúpila v kuchyni, že má pečivo v rúre; tak oni len sami vošli do
         rodinnej izby. Keď som prišla za nimi, sedeli spolu na pohovke a Staniša práve žiadal mamu,
         aby sa Bela celkom ujala, lebo on potrebuje matku. Prosil, žeby sa mu postarala i o
         šatstvo, iste vraj bude na tom zle. Na stole ležala obálka, podľa všetkého priniesol
         Staniša so sebou peniaze. Bolo mi veľmi trápne, veď mama, akoby sa nemohla dobre na Stanišu
         ani podívať! Vyhýbala sa tomu jeho hviezdnemu pohľadu. Ach, prečo necíti sa v jeho
         blízkosti tak dobre ako ja! Snáď vždy myslí na to, čo mu urobil jej brat, a Belo jej ho
         bude teraz denne pripomínať.
   </p>
   <p>
    Keď Staniša odišiel, ponúkla som pomoc mame. Zakrútila hlavou:
   </p>
   <p>
    „Staniša žiadal, aby si sa plne venovala deduškovi, chce, aby vám i naďalej varili v
         starom dome, keď deduško často s vami obeduje. Až vraj, keď na Veľkú noc prídu Jelínkovci
         aj Mirko, budeme sa stravovať spolu. Len Bela mi nechal celkom na starosť. Som mu za to
         vďačná; tlačilo ma vedomie, že on si ho zavolal do Borína, teraz už nedbám.“
   </p>
   <p>
    „U teba sa bude lepšie cítiť,“ vravím mimovoľne. „Si Ozorenská, on tiež, my sme len
         Lietavskovci.“
   </p>
   <p>
    Krásne mamine oči sa otvorili naširoko. „Prečo?“ vraví v úžase.
   </p>
   <p>
    Vyrozprávala som jej, že Staniša chcel Bela telesne posilniť záhradníckou prácou a ako
         to on prijal. Zrumenela.
   </p>
   <p>
    „A čo na to povedal Staniša?“ spytuje sa stiesnene.
   </p>
   <p>
    Opakovala som jeho slová a že u nej predpokladá dobrú pomoc.
   </p>
   <p>
    „Teda sa neurazil!“ Vydýchla zhlboka, „nuž, veď to je on. Nech sa nemýli, ani ja Belovi
         nebudem podporovať jeho nemiestne nároky a postarám sa, aby skrotol.“
   </p>
   <p>
    „Ale milovať ho budeš? Veď nemá matku, nemá nikoho,“ prosím vrúcne.
   </p>
   <p>
    „Vari sa dám Lietavským zahanbiť! No, už choď za svojou povinnosťou!“
   </p>
   <p>
    Mama, čo inokedy nerobí, pritiahla ma k sebe, bozkala a odišla do kuchyne.
   </p>
   <p>
    No tak Belo je už skoro dva týždne v Boríne. Kde môže, vyhýba sa Stanišovi aj mne. Keď
         sa stretne so Stanišom, vystrúhne poklonu. Mne na moje otázky odpovedá zamračeno, zvysoka.
         Staniša mu dal zavesiť visiace lôžko, ktoré tu zostalo po nebohom grófovi Šandorovi. Tam
         leží i hodiny s knihou v ruke. Neraz som ho zastihla, ako nás pozoroval cez okraj knihy,
         keď sme so Stanišom zastrihovali živý plot. Snáď by sa nám bol aj ponúkol, keby vedel ako.
   </p>
   <p>
    Staniša vždy pripraví nejaké milé prekvapenie! Asi pred troma dňami zaviedol ma pod
         Borínom na lúčinku, odkiaľ je veľmi pekný výhľad na park. A čo tu čakalo? Znamenitá
         hojdačka! Stávala kedysi neďaleko rybníka, konštrukciu i sedadlo našli sme odložené v
         komore, len zhnité stĺpy sa nahradili novými.
   </p>
   <p>
    „Máš rada hojdačku, Oľuška?“ spytoval sa Staniša, rozhŕňajúc zľava húštie.
   </p>
   <p>
    So zajasaním spraskla som rukami: „Ach!“ a už prebehnem a na všetko zabúdajúc, vyskočím
         na sedadlo, rozkolíšem sa a letím stále vyššie a vyššie. Pred očami krásny, malebný obraz!
         Pohľad mi padol na Stanišu. Stál so skríženými ramenami. Radosť bolo hľadieť mu do tváre
         prežiarenej radosťou. Stišujúc let, skočila som z hojdačky a bežala k nemu. „Vďaka,
         Staniša, to je pôžitok,“ podávala som mu obe ruky.
   </p>
   <p>
    „Som rád, že sa tejto nevinnej, zdravej rozkoši budeš môcť oddať každý deň! Dovoľ, aby
         som ťa teraz ja pohojdal!“
   </p>
   <p>
    „Ó, veľmi rada, keď chceš,“ hovorím a už som zase na hojdačke a o chvíľu sa začína let.
         Najprv pomaly, ako keď sa rodia myšlienky, potom vyššie a vyššie, ako keď sa začínajú
         vznášať a rýchlejšie a rýchlejšie ani vtáča a potom zas pomalšie a pomaly, konečne
         tichúčko, ako keď matka dieťa kolíše. Tak harmonicky vzletne ma ešte nikto nepohojdal. Bolo
         to, ako keď báseň dušu schytí a nesie. Za to som sa už len pohľadom poďakovala, bo niet
         slov.
   </p>
   <p>
    „Staniša,“ spytujem sa po chvíľke, upravujúc vetrom rozhádzané vlasy, „proti takej
         rozkoši Pán Ježiš nič nenamieta?“
   </p>
   <p>
    „Nie, Oľuška, On nám dopraje všetko, čo nás neznižuje, čím nie je let nášho ducha
         hatený, čo neprekáža vyplniť rozkaz:
    <span class="emphasis">
     <em>
      Vždycky sa radujte a bez prestania sa
            modlite.
     </em>
    </span>
    Alebo myslíš, že by si sa kolíšuc nemohla modliť?“
   </p>
   <p>
    „Ó, Staniša, keď som tak letela i prvý raz i druhý raz, ďakovala som Pánovi vrúcne, že
         si taký dobrý a cítila som, že obzvlášť On je dobrý a má nás rád.“
   </p>
   <p>
    „Vieš, Oľuška, ja túžim byť dobrým za každú cenu, totiž, túžim, aby On večne dobrý,
         neprestajne býval vo mne. Veľmi túžim blažiť ľudí, keď ma On vnútorne oblažuje. No, i ty si
         ma svojou radosťou oblažila, teraz idem zavolať Bela, myslel som aj na neho, keď som
         pripravoval hojdačku. To povaľovanie mu veľmi neosoží.“
   </p>
   <p>
    Išli sme spolu. Belo ležal neďaleko na lavici hrozne zamračený. Pri našom pozdrave
         vyskočil.
   </p>
   <p>
    „Idem pre vás, pán Ozorenský,“ vravel Staniša sviežo, „máme lepšie zamestnanie pre vás,
         ako to ustavičné polihovanie.“
   </p>
   <p>
    „Bol som predtým na prechádzke,“ ospravedlňoval sa Belo. Pokročil s nami.
   </p>
   <p>
    „Kde ste až boli?“
   </p>
   <p>
    „No, nie veľmi ďaleko,“ zapýril sa.
   </p>
   <p>
    „Odpoludnia, ak sa vám bude páčiť, môžete ísť so mnou, idem pozrieť našu horu,“ pozýval
         Staniša zdvorilo. „Oľuška, aj ty poď s nami,“ dodal ešte.
   </p>
   <p>
    „A deduška nevezmeme?“
   </p>
   <p>
    „Nie, tá cesta ešte nie je pre neho, musíme ju dať opraviť skôr, ako príde Józa.“
   </p>
   <p>
    Nuž, Belo síce neprejavil takú radosť z hojdačky, ale prekvapenie ťažko ukryl! A keď sme
         odpoludnia v hore odpočívali, vyslovil milostive, že hojdačka je veru dobrá vec. Odvtedy ju
         hojne využíva; no, veď i ja.
   </p>
   <p>
    V horách mali sme sa veľmi dobre. Tetička Judka sa postarala o náš olovrant. Veď kde
         býva pán kuchár „Hlad“, tam všetko chutí. Keď Staniša s Jožom všetko poprezerali, čo chceli
         vedieť o hraniciach a cestách, sadol si medzi nás. Jožo musel koníky uviazať na hodne dlhé
         povrazy, aby sa mohli pásť i slobodne si poskočiť. Sám si ľahol neďaleko nás, ani čo by bol
         na obnôcke. Staniša nám rozprával veľmi zaujímavé veci o amerických pralesoch a prériách.
         Tým tuším udrel na Belovu strunu. Všetka znudenosť a namyslenosť po chvíli ustúpila
         chlapčenskej zvedavosti. Začal sa vypytovať a Staniša ochotne odpovedal na jeho otázky, čím
         sme my len získali. Podľa všetkého precestoval skoro celú Ameriku sám i spolu so svojím
         bratrancom Józom.
   </p>
   <p>
    Pekne bolo v našich horách a dobre, hoci sa listnaté stromy práve len obliekali do
         nového rúcha. Fialiek nazbierali sme veľkú kytku. Veselí vrátili sme sa domov a netak
         deduška potešili.
   </p>
   <p>
    „Prečo bol deduško smutný?“ pýtala som sa tetičky Judky, ona to však zahovorila. Zato
         rozprávala mi Zuzana, že deduška vodila po záhrade, tu vraj naraz ide k nim pani Sabína.
   </p>
   <p>
    „Tvoj deduško ju videl! Najprv, akoby sa bol zľakol, no aj rozradoval. Bez slova sadli
         si na lavičku. Odišla som, no nie ďaleko, ak by ma tak hospodár potreboval. Počula som
         teda, čo spolu hovorili.
   </p>
   <p>
    „Viem, čo prichádzaš,“ začal deduško, „a idem ti nechtiac do pol cesty v ústrety. Veď
         staršiemu patrí prednosť nielen vo cti, ale aj v pokore. Nemusíš sa mi priznávať, že si nám
         zamlčaním pravdy veľmi zle urobila, veď sebe najhoršie. Ale nebyť mojej nedôvery, ktorú si
         vyvolala svojím počínaním, vy dvaja s Adamom by ste sa boli dorozumeli. Ja som aj teba aj
         jeho dohnal k tomu najhoršiemu, a tak vám obom ublížil. On mi odpustil, tak mi odpusti aj
         ty.“
   </p>
   <p>
    Ach, Oľuška, pani sa zrazu zviezla na kolená. O čom ďalej hovorili, som už nerozumela.
         Konečne hospodár položil ruku na jej sklonenú hlavu, — mala ju na jeho kolenách položenú —
         bozkal ju na čelo a oba pustili sa do plaču.“
   </p>
   <p>
    Aká to musela byť chvíľa, akú bolesť museli prežívať tie dakedy tak úzko spojené srdcia!
         Dobre, že Staniša o tom nič nevedel.
   </p>
   <p>
    Tak som si toho už mnoho popísala. Dážď prestal, sadám si trochu k oknu. Sláviky svojím
         spevom akoby ma volali: Poď snívať! Ó, ja tak rada snívam s otvorenými očami! Veď ako
         nesnívať, keď tichý jarný dáždik vyvoláva vôňu, šuchoce lístím a do toho druží sa striedavá
         trilka slávičieho spevu. Je v nej toľko lásky, toľko krásy! Cez riedunké oblaky prezerajú
         ligotavé hviezdičky, a — na oblakoch vyplával konečne aj polmesiac. Deň zašiel, podvečer
         unikol; blíži sa noc, tajuplná, jarná noc, v ktorej sa rodí život. Mne v duši rodí sa
         báseň, ktorej by bolo možno dať nadpis: „Tak prišiel Knieža života“.
   </p>
   <p>
    Zrazu do báječnej tíšiny znie zvuk, jeden, druhý, tretí, celý akord, áno beh a let
         tónov. Či to tam zhora, z tých zaoblačených výšin, kde svetlo bojuje s tmami? Minulej noci
         som tie zvuky tiež počula a myslela som, že snívam. Aj včera večer pri prebudení z prvého
         sna sa mi zdalo akoby dakto ladil hudobný nástroj. Dnes to nebol sen, ó nie! Musíš vedieť,
         čo a kde je to. Podumať a von na chodbu vybehnúť — čin okamihu. Áno, a tu naozaj počuť:
         takto kdesi hrá, čarovné hrá, ale kde? Tak dávno nepočula som už klavír. Dávno nespočívali
         moje ruky na milovanom nástroji! Neraz som nad tým a za tým smútila, skôr, ako prišiel
         Staniša a dal celému môjmu životu nový smer. Ako som sa tak kradla tmavými chodbami Borína,
         svietiac si elektrickým lampášikom, začali zvuky silnieť; je to vôbec možné?! Však tu boli
         už len vyprázdnené miestnosti bývalého skladiska starožitností, — ako som ho nazvala — tam
         predsa nemohol nik hrať!? No, zvuk lákal. Ruka spočinula na mosadznej kľučke, tá povolila a
         ja stojac na prahu prázdnej siene, mala som pred sebou nečakaný obraz. Asi v prostriedku
         vysokej klenutej miestnosti stálo skvostné piano pani grófky. Už nie to rozbité s
         pootĺkanými okrasami, porezaným notovým držiakom, potrhanými strunami; nie, piano ako nové!
         Neďaleko od steny veľká debna; — to teda v nej priviezli pred pár dňami? Pred pianom,
         visacou lampou osvietený, sedel Staniša a hral tak, ako len on mohol hrať. Hlboké tajomstvo
         jeho očí, hviezdny úsmev jeho pier, jasný pokoj a súlad celej bytosti ležal v tých tónoch.
         Mimovoľne pristupujúc k pianu rozhliadla som sa dookola. Nevidela som ešte sieň, ako ju
         boli vyprázdnili. Mramorovo lesklá, olejovou farbou natretá, s anjelskými hlavami na klenbe
         nad oknami, prezrádzala, na aký účel ju raz stavali! Aj parkety boli opravené, čerstvo
         napustené a vyleštené. Napadlo mi, že sieň je od Stanišovej izby oddelená druhou
         miestnosťou — čalúnnickou dielňou. Už som všetkému rozumela. Staniša dal sieň opraviť kvôli
         klavíru, aby jeho mohutné a pritom Eolovu harfu
    <sup>
     [
     <a class="footnote" href="#ftn.id2582962" name="id2582962">
      25
     </a>
     ]
    </sup>
    pripomínajúce zvuky mali sa kade vlniť a vznášať. Istotne chcel sieň zariadiť
         nejak veľkolepo, kým príde Józa. Tajomnou hudbou magicky tiahnutá oprela som sa o piano,
         spustila zopäté ruky a počúvala ako smädný, čo mu dlho chýbala čerstvá voda, keď konečne
         priloží ústa k prameňu. Vlny tónov leteli prázdnym priestorom; odrážané stenami krúžili
         ponad nás v majestátnom súzvuku akordov akejsi svätej hymny, v ktorej akoby sa prejavovala
         tvár Ježiša Krista kráľa. Sťa mohutné „Amen! Amen!“ zazneli posledné akordy a moje oči
         stretli sa so Stanišovými. Ponorený hlboko do hudby ani nebol prekvapený, že ma tu vidí.
   </p>
   <p>
    „Staniša!“ vravím ticho, aby môj hlas nenarušil svätú tíšinu, „ako je to možné!?“
   </p>
   <p>
    „Že pacient ozdravel!“ usmial sa vstávajúc. „Sláva Pánovi, našlo sa preň lekárstvo.
         Keďže rezonančné dno bolo nepoškodené, to ostatné dalo sa všetko nahradiť. Dobre ho zvonku
         i zvnútra opravili. Aj keď stálo dvetisíc korún, okrem dovozu, máme ho pri dnešnej drahote
         nástrojov temer zadarmo. Ktovie, či by sme si dnes podobné piano vôbec mohli kúpiť. Cena
         nového presahovala by naše možnosti. Ten klavír je veľmi krásna alegória človeka.“
   </p>
   <p>
    „Alegória? Ako?“
   </p>
   <p>
    „Raz žil človek v raji ako čisto naladená harmonická myšlienka, myšlienka veľkého
         Majstra. Tu prišiel vandal, knieža temnosti, porúchal jeho vnútro, potrhal struny, čo
         zvučali harmonicky na slávu Stvoriteľa, pootĺkal jeho okrasy zvonku, a z toho neopísateľne
         krásneho diela zostal vrak. No, tento vrak ocitol sa znovu v ruke veľkého Majstra! Kristus
         siahol do jeho vnútra; nahradil to potrhané, polámané čerstvým. Duch Svätý natiahol nové
         struny a zahral:
    <span class="emphasis">
     <em>
      Hľa, nové činím všetko.
     </em>
    </span>
    Rozumieš, Oľuška?“
   </p>
   <p>
    „Rozumiem. Ten vrak, a potom opravený nástroj, som ja.“
   </p>
   <p>
    „Aj ja!“
   </p>
   <p>
    „Ty, Staniša?“ užasla som.
   </p>
   <p>
    „Vari myslíš, že o mne nemusel môj Pán vyriecť:
    <span class="emphasis">
     <em>
      Hľa, nové činím
            všetko?
     </em>
    </span>
    , že nejestvoval vzácny okamih, keď zaznelo:
    <span class="emphasis">
     <em>
      Buď svetlo! a
            bolo svetlo?
     </em>
    </span>
    Keď siahol Pán Ježiš svojou rukou do čerstvo naladených strún a
         tie vydali prvý akord chvály a oslavy?
    <span class="emphasis">
     <em>
      Niet spravodlivého ani jedného, všetci
            zaiste zhrešili a nemajú slávu Božiu.
     </em>
    </span>
   </p>
   <p>
    „A kedy to bolo, Staniša?“
   </p>
   <p>
    „Na prahu detstva a mládeneckých rokov. Sláva môjmu Pánovi za Jeho milosť. No, Oľuška,
         kde si sa tu vlastne vzala teraz? Prečo neodpočívaš, veď je noc!“
   </p>
   <p>
    „Prilákal si ma hudbou! Musela som sa presvedčiť, kto a kde hrá.“
   </p>
   <p>
    „A pokazila si mi nechtiac prekvapenie. Keby si bola počkala dva-tri dni, aby som si ťa
         bol mohol zaviesť do usporiadanej hudobnej siene. No, keď je už tak, usporiadame ju spolu a
         teraz si, prosím, zahraj!“
   </p>
   <p>
    „Ja, hrať po tebe!?“
   </p>
   <p>
    „Povedala si mi, že veľmi miluješ hudbu, že si sa rada učila, že sa ti cnie za klavírom.
         Tak aspoň skús, nech ťa pozdraví duša toho nástroja.“
   </p>
   <p>
    Ako bolo, ako nie, len som už sedela na okrúhlej stoličke a s rozkošou, ktorú neopíšem,
         prebehla som akordmi a trilkami.
   </p>
   <p>
    „Hojže, Bože“, zazvučalo sieňou tak slávnostne, nádherne a sladko, že mimovoľne padali
         mi slzy po lícach. Keď posledný akord akoby odumrel, položila som lichotivo obe ruky na
         klaviatúru, oprela hlavu o držiak a zaplakala.
   </p>
   <p>
    „Oľuška, prečo plačeš!“ sklonil sa Staniša ku mne.
   </p>
   <p>
    „Ach, keď všetko to, čo som tak bolestne navždy bola pochovala, keď už nebolo možno
         vrátiť sa do školy znova ožíva. Tak, ako si mi dovolil, aby som si mohla zahrať, iste mi
         pomôžeš aj pokračovať tam, kde som prestala.“
   </p>
   <p>
    „Prirodzene, však to piano je hlavne tvoje! Dal som ho opraviť. Až príde Józa, potom si
         zahráte spolu. Cez tie roky, keď celkom a potom čiastočne nevidel, veľmi sa zdokonalil v
         hudbe, hoci radšej hráva na husliach. No, už aby sme išli odpočívať; zajtra, dá Pán, svitne
         nám zase deň.“
   </p>
   <p>
    Zavreli sme klavír a vychádzali spolu zo siene už len pri svite našich elektrických
         lampášikov.
   </p>
   <p>
    „Prosím ťa,“ vravím už na chodbe, „zariaď sieň len sám, neprídem ti tam, kým ma
         nezavoláš, chcem byť prekvapená!“
   </p>
   <p>
    „Dobre, Oľuška, no tým sa vytváraš na tri-štyri dni, skôr to nebude hotové!
   </p>
   <p>
    Nech, len zahraj večer pred spaním. Do mojej izby sa to tak krásne nesie! To mi stačí.“
   </p>
   <p>
    Ešte raz sadla som si písať a opísala som všetko, no teraz už naozaj dosť.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582415" name="ftn.id2582415">
        24
       </a>
       ]
      </sup>
      <span class="emphasis">
       <em>
        chám, chámsky
       </em>
      </span>
      — grobian; hrubá nadávka sedliakovi
     </p>
    </div>
    <div class="footnote">
     <p>
      <sup>
       [
       <a class="para" href="#id2582962" name="ftn.id2582962">
        25
       </a>
       ]
      </sup>
      <span class="emphasis">
       <em>
        Eolova harfa
       </em>
      </span>
      — v gréckej mytológii harfa boha vetrov
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583199">
       </a>
       9
      </h2>
     </div>
    </div>
   </div>
   <p>
   </p>
   <p>
   </p>
   <p>
    Veľká noc! Celá príroda vstala. Tuším ešte nikdy som nevidela takú krásnu jar, nežila
         taký život. Áno, nežila, veď mám dnes vzkrieseného, živého Spasiteľa, a nielen sama! Eržika
         prišla, Jelínkovci sú medzi nami, aj Mirko, ktorý mi každú chvíľu opakuje: „Oľuška, čo sa
         to tu porobilo? Ja náš dom ani nepoznávam!“
   </p>
   <p>
    „A vari sa ti v ňom nepáči?“
   </p>
   <p>
    „Mne? Musím sa do toho len vpraviť! Ani mama nie je tá istá a deduško nás tuším má rád.
         Predtým sme žili akoby na sedem zámkov jeden od druhého zarigľovaní. Áno, musím sa do
         všetkého len vpraviť. Aj Eržika sa vrátila, a je ako celkom nová. Otokar už tuším zabudol,
         že odišla od neho. Jediný čo narúša rodinný súlad je Belo, ten by tu veru nemusel byť! Taký
         nafúkaný corgoň!
    <sup>
     [
     <a class="footnote" href="#ftn.id2583245" name="id2583245">
      26
     </a>
     ]
    </sup>
    Za to, že už bol v tretej triede a ja som v druhej, nie je medzi nami taký
         rozdiel a nadúva sa, ako by bol už všetku múdrosť veľkou lyžicou z misky sveta vyjedol.
         Nech si dá pozor! Keď si popľujem ruky, ešte ho môžem aj predbehnúť! Chcem mať vždy také
         dobré vysvedčenie, ako si ho mala ty!“
   </p>
   <p>
    „No, len sa pousiluj, Mirko! Nech ti na srdci leží česť mena Lietavskovcov, mena našich
         otcov.“
   </p>
   <p>
    „Máš pravdu! On si tuším zakladá na tých svojich armálesoch.
    <sup>
     [
     <a class="footnote" href="#ftn.id2583276" name="id2583276">
      27
     </a>
     ]
    </sup>
    Nevídali, kúsok bravčovej kože! Chvála Bohu, žijeme v demokratickej republike.
         Čo sú dnes zemani, ktorých kráľ Belo kedysi za vajcia kupoval a ktorí si musia spievať:
         Zeman, zeman, zeme nemám!“
   </p>
   <p>
    Usilovala som sa Mirka s Belom zmieriť, no Mirko je ešte opravdivý chlapec a Belo
         ostarok, čo sa nedá dobre porovnávať. Mirko vezme Jarmilku, posadí si ju na chrbát a behá s
         ňou po štyroch ako koník. Malinká úplne žiari, keď ho vidí. Belo sa na nich díva s
         pohŕdaním. Nemá rád deti a ony to cítia, za nič by mu nepodali rúčku. Ten okamih, keď náš
         Mirko vbehol do parku Borína, nezabudnem. Postál, zahľadel sa s netajeným úžasom, vystrel
         ruky. — Ale aj bol krásny, náš Borín! Všetky okná plné jarných kvetov a záhrada ako raj. Za
         ňou čerstvo sa zelenajúce jedľové háje. V ústrety prichádzal nám Staniša. Roztvoril náruč a
         Mirko bežal a hodil sa do nej. Odvtedy sú svoji.
   </p>
   <p>
    „Nedal by som Stanišu za dva svety!“ svedčil mi.
   </p>
   <p>
    Myslím, že láskou, akú Mirko preukazuje môjmu bratovi, kúpil si lásku deduškovu.
   </p>
   <p>
    „Teraz je to výborné!“ chválil sa mi. „Idem k mame, vypýtam si dačo pod zuby, prídem k
         deduškovi, tu už tetička Judka nesie i bez pýtania. A v Boríne? Tam je to nadovšetko. Keď
         som sa Stanišovi ospravedlňoval, že som ako vlk, povedal s tým milým úsmevom, pre ktorý ho
         mám tak rád: „Nesmieš odísť taký ľahký, ako si prišiel, ani s takými vpadnutými lícami.
         Učenie vysušuje, len sa posilni! Ráno pred raňajkami bež do maštale, keď merajú mlieko,
         napi sa takého čerstvého a potom sa náležite pohojdaj.“ Aj Belo má to isté naložené, čo ja,
         no on sa ešte i pri tom mračí. Uráža to mladého pána, že musí vojsť do maštale. Urodzený
         pán Ozorenský! Ja tam teraz idem rád! Tí roháči sú takí pekní, tak sa to múdro díva na
         človeka! A tie bystré koníčky! Ešte aj v maštali je teraz pekne a čisto, ako v celom
         Boríne. Jožo je netak pyšný na svoje kráľovstvo! To sa mi obzvlášť páči. Hoci Staniša je
         vzdelaný človek, snáď vzdelanejší, ako myslíme — a rád by som videl toho, kto by si ho
         nectil — spravuje všetko čírym pohľadom a zaobchodí aj s Jožom, aj s kraviarom a pastierom,
         ani čo by mu to boli bratia. Slúžky pozdravuje, ako nejaké panie! Keď som sa ho na to
         pýtal, prečo tak robí, povedal mi: Čím je kto vzdelanejší, tým má byť zdvorilejší, pretože
         je jeho povinnosťou, aby iných vzdelával. Mám krásny predobraz, ktorý sa usilujem
         dosiahnuť.“ Aký, pýtam sa. „Syna človeka, Ježiša Nazaretského. Čítaj evanjeliá, tam uvidíš,
         ako On, Syn kráľovský, zaobchádza s ľuďmi tried najnižších. Boli to jeho bratia a sestry.“
         Oľuška, Stanišovo náboženstvo sa mi ľúbi, len neviem, ako ho nazvať.“
   </p>
   <p>
    „Láska!“ odpovedala som.
   </p>
   <p>
    „Ba, keby som mohol byť taký ako on!“ vzdychol si Mirko a hvízdajúc akúsi piesenku,
         nechal ma samotnú.
   </p>
   <p>
    Mnoho som premýšľala, ako to bude, keď príde Eržika. Aká bude? A keď prišla, stretli sme
         sa v parku. Skoro som ju nepoznala! Bývala vždy pekná od detstva; no teraz! Najkrajšou
         ozdobou ľudskej tváre je predsa duch. Eržikino čelo prezrádza dnes hĺbka myšlienky.
         Samoľúby, márnivý ťah, ktorý som nerada pri nej vídala iste preto, že mi vždy hovoril, —
         krajšia som, ako ty, — nahrádza dnes zádumčivá clivota. Jej krásne oči hľadia na nás tak
         akosi krotko, ako by prosila: — odpustite mi! A veď my sme jej všetci odpustili. Keď sa len
         vrátila! K Otokarovi je taká krotká, dobrá, aká nebývala. K deťom samá láska a ochota. Keď
         som si ju zaviedla do svojej izbietky, prezrela najprv všetko, potom si sadla pri okne na
         stoličku a objímajúc pohľadom krásny výhľad, preriekla ticho:
    <span class="emphasis">
     <em>
      „Hľa, nové činím
            všetko!“
     </em>
    </span>
   </p>
   <p>
    „Áno, Eržika,“ prisvedčila som a sadla som si na širokú rímsu, „všetko je tu nové. Láska
         zmenila púšť na raj. No to nové sa začína v nás. Nemyslíš?“
   </p>
   <p>
    Bez slova zavrela moje ruky do svojich.
   </p>
   <p>
    „Povedz mi, prosím, ako vznikol ten nový život v Boríne? Vôbec neber na mňa ohľad,
         vyprávaj mi, ako ste sa tu mali, keď som odišla. Od detstva znáš maľovať slovami, vymaľuj
         celý obraz. To príšerné, tmavé úzadie najprv a potom, ako vznikalo svetlo a začalo kresliť
         svoje črty.“ V detstve, keď sme ešte spolu spávali a všetko vôkol nás stíchlo — mama veľmi
         neskoro prichádzavala si odpočinúť — musela som Eržike rozprávať rozprávky, ktoré som si
         vymýšľala. Tône brávala som z nášho osirelého smutného života, svetlo prinášavala túžba po
         ňom; tá vždy, odkedy sa pamätám, žila v srdci. Povesti končievali sa tým, že sme sa my dve
         pustili za tatíčkom; a keď sme sa dostali až k nemu, všetko zlé pominulo. — A tak som
         Eržike i teraz rozprávala, ako nevýslovne smutno bolo u nás od augusta minulého roku. Aká
         to bola zima a aký žiaľ, keď odišla a keď spoza mora priletela správa o tatíčkovej chorobe.
         Vtedy všetko plynulo ako voda. Nám nezostávalo nič len holá desná púšť, zastrená mračnom
         beznádeje, keď už nesvietil ani lúč potešenia. Mala veru Eržika pravdu! Na tom príšerne
         tmavom pozadí začali sa odrážať nevýslovne krásne kontúry svetla, čo si razilo cestu cez
         tie mračná. Jeho prvý lúč padol otvorenými dverami, keď v nich zastal Staniša. Dnešná
         životná povesť sa končila tým, čím končievali i tie v detstve: obidve dostali sme sa k
         Otcovi. Nebol to náš vytúžený tatíčko, bol to On, u ktorého našiel odpočinutie a večné
         potešenie.
   </p>
   <p>
    „Ó, Oľuška,“ pretrhla moje snivé opisovanie Eržika, „mňa loďka života niesla po veľmi
         kalných vlnách, cez hlboké bahno. Teba, drahá, Pán Ježiš, náš slávny Spasiteľ zobudil len
         zo spánku nežitia, pre mňa musel zostúpiť až do ríše pekla. Až budeš staršia, potom ti
         niekedy opíšem svoj desný obraz dokonale, aby si vedela, aký veľký a mocný je On, náš Pán.
         Veľmi ma blaží, že si rozumieme, veď ani Otokar, ani mama mi ešte rozumieť nemôžu.
         Porozumejú, až keď aj nad nimi zaznie to slávne:
    <span class="emphasis">
     <em>
      Buď svetlo!
     </em>
    </span>
    ktoré
         zaznelo nad nami dvoma.“ Aká to len bola pre mňa slasť, keď sme spoločne pokľakli k
         modlitbe! Predtým nikdy nejestvujúce úzke spojivo spájalo nás dovedna teraz“ — spojivo
         nového života. Touto vzácnou chvíľou začala sa celá reťaz prekrásnych hodín. Bola to naša
         prvá a pravá Veľká noc!
   </p>
   <p>
    Medzi najkrajšie patrila oná hodina na Bielu sobotu večer, keď nás pozval Staniša do
         hudobnej siene a tu som ju konečne mohla vidieť v celej poviestkovej peknote. Okrem kvetín
         a listnatej zelene bolo tu okrem piana len dakoľko pletených kresiel, dve pohovky, hojdacia
         leňoška, okrúhle pletené stolčeky a kvetinové stoličky. Žiadna nádhera, no spôsob, akým bol
         nábytok rozostavený, prezrádza hudobníka. Celok tvoril spolu so stropom a výhľadom oknami
         krásny lyrický akord. A čo potom, keď sme si posadali a Staniša zaujal miesto pri klavíri!
         Keď rozvlnili sa pod jeho prstami zvuky, ako ohlas slávnostného zozváňania nových zvonov.
         Pritom pošepol dačo Mirkovi, ktorý stál za ním. Ten vzal na klavíri ležiace knihy a rozdal
         nám ich. Otvorili sa nám tam, kde bolo naznačené. Boli to notové spevníky. Oni dvaja začali
         spievať a sieňou letelo, dvoma výborne sa doplňujúcimi hlasmi:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Vstal Pán, vstal Pán, hallelujah!
      </em>
     </span>
     <br/>
     <span class="emphasis">
      <em>
       Nad smrťou už zvíťazil,
      </em>
     </span>
     <br/>
     <span class="emphasis">
      <em>
       pekla brány zlomil.
      </em>
     </span>
     <br/>
     <br/>
     <span class="emphasis">
      <em>
       Chváľte, chváľte, hallelujah!
      </em>
     </span>
     <br/>
     <span class="emphasis">
      <em>
       Boh náš je už zmierený,
      </em>
     </span>
     <br/>
     <span class="emphasis">
      <em>
       človek je spasený.
      </em>
     </span>
     <br/>
     <br/>
     <span class="emphasis">
      <em>
       Diabla poviazal,
      </em>
     </span>
     <br/>
     <span class="emphasis">
      <em>
       ľudstvo rozviazal,
      </em>
     </span>
     <br/>
     <span class="emphasis">
      <em>
       slobodu vydobyl, vydobyl nám.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Rozhliadla som sa dovôkola. Pieseň pôsobila mocne na všetkých, najviac na Eržiku. Sedela
         v hojdacom kresle, ruky objaté okolo kolien; výraz jej tváre nemožno opísať, no ani
         zabudnúť!
   </p>
   <p>
    Ako bolo, ako nie, len už sme stáli pri klavíri, ona, ja, no aj Otokar, ktorý veľmi
         miluje hudbu a pieseň znela ešte raz. V Eržikinom hlase plesalo celé srdce. Ja zachytila
         som druhý hlas, Otokar štvrtý, Mirko tretí, ktorý v gymnáziu vždy spieva a Staniša nám
         hral, ani čo by spievali celé légie oslobodených väzňov:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Diabla poviazal,
      </em>
     </span>
     <br/>
     <span class="emphasis">
      <em>
       ľudstvo rozviazal,
      </em>
     </span>
     <br/>
     <span class="emphasis">
      <em>
       okovy uvoľnil, uvoľnil nám!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Videla som deduška, ako si utieral okuliare, no i oči. Aj tetička Judka plakala od
         dojatia. Mama sedela meravo ako socha, Belo stál za jej leňoškou zamračený.
   </p>
   <p>
    „Staniša, prečítaj nám veľkonočné evanjelium!“ poprosil po speve v svätej tíšine
         deduško. Stalo sa mu po vôli.
   </p>
   <p>
    Staniša najprv čítal ako pri pochovanom Ježišovi Nazaretskom postavili stráž; potom, ako
         išli na úsvite tie sväté učenice Majstrove hľadať svojho mŕtveho Pána, aby mu preukázali
         česť a našli kameň odvalený, pečate rozlámané, hrob prázdny! Ako privolali učeníkov, aby
         uvideli prázdny hrob. Ako Mária Magdaléna uvidela anjelov a hovorila s nimi, ale pre veľký
         zármutok ani sa nad prítomnosťou nebeských poslov nezdesila. No, tu zrazu prihovorí sa jej
         On, ktorého stratu tak bolestne oplakávala! On, najdrahší Majster je tu, živý, nie viac ten
         umučený, ó nie! Vzkriesený! A už nikdy nezomiera! Bol to len veľmi krátky výklad
         prečítaných slov, ktorý Staniša prehovoril, mne z neho utkvelo obzvlášť: „Známosť o
         Kristovi Ježišovi delí ľudí na tri tábory. Tých, ktorí veria v Neho až po hrob a tam sa tá
         skúsenosť končí; tí, ktorí majú i hrob, ale prázdny a Ježiša niet nikde, ani na zemi, ani
         na nebi. A konečne tých, ktorým sa ako vzkriesený zjavil a udelil im zo svojho večného
         života. Títo potom idú, aby zvesť o živom, vzkriesenom Synovi Božom niesli hynúcemu svetu
         tak, ako to uchopila Mária a tie ženy. Mŕtvy Kristus môže nám byť predmetom kultu a
         zbožňovania, no len pre daktoré určené hodiny, dni a miesta. Až vzkriesený Ježiš stáva sa
         zdrojom nášho žitia. Ide s nami na každom kroku súkromného i verejného života. Sláva
         Hospodinovi za Veľkú noc, za najslávnejšie ráno, za odvalený kameň, prázdny hrob a
         nadovšetko za Neho, Víťaza nad smrťou, hriechom a diablom, za vzkrieseného Ježiša Krista!“
   </p>
   <p>
    Nebolo tých slov mnoho; ale že ich vravel človek, ktorý so živým Kristom žil a chodil,
         ležala v nich presvedčujúca moc.
   </p>
   <p>
    „Aj sa s nami pomodli,“ žiadal deduško.
   </p>
   <p>
    Tak s tou Stanišovou modlitbou v srdci, ktorá nás zaniesla pred Boží trón, sme sa
         rozchádzali.
   </p>
   <p>
    Dopoludnia oboch sviatkov strávili sme v p.-skom kostole, kam Rovné patrí. Mne sa aj tam
         zdalo všetko nové. Nie preto, že máme od zimy nového farára a že nový mladý učiteľ hral na
         organe krajšie, rýchlejšie, ľud s ním zasiahnutý nemohol piesne tak ťahať, ako zvykol. Nie
         preto, že pán farár kázal čisto slovensky zvučným, každej modulácie schopným hlasom. Nie,
         nie! To nové bolo vo mne! Spravili sme aj krátku návštevu na fare, no len Staniša, Mirko a
         ja. Mama s Jelínkovcami a Belom odviezli sa hneď domov. Staniša bol chvíľu s pánom farárom
         v kancelárii; nás zaviedla pani farárka do svojej izby. Keď sme odchádzali, bol pán farár
         veľmi prívetivý; vyprevadil nás von za záhrady a pretože sme išli peši, ukázal nám kratší
         chodník. Mirko mi povedal, že Staniša nosil od nášho tatíčka p.-skej cirkvi dar, ktorý
         poslal po ňom a on ho posiaľ nemal kedy odovzdať.
   </p>
   <p>
    V pondelok odpoludnia nás farárovci prišli navštíviť, tak ako sľúbili. Doviezli so sebou
         i sestru pána farára Táničku a brata pani farárky Fedora H., treťoročného bohoslovca. Deň
         bol veľmi krásny; strávili sme ho zväčša v záhrade, my mladší aj na hojdačke. Mama netak
         vznešene reprezentovala domácu paniu! Názov zemianky, aký jej v Rovnom vždy dávajú, jej
         veru pristal! Eržika ako vždy očarila každého. Ešte aj naše deti svojou roztomilosťou
         pomáhali šíriť jarnú náladu. Mirko tiež nezaostal prispievať svojimi humoristickými
         nápadmi. Len Belo sa správal rezervovane. Ale obyčajne, kto chce vyniknúť, nikto si ho
         nevšimne. Tak to bolo aj tu!
   </p>
   <p>
    Deduškovi bola návšteva pána farára milá a že kraje, z ktorých bol tento rodákom, dobre
         znal, netak zaujímavo si spolu pohovorili. Otokar je ako v rodine, tak aj v spoločnosti
         vždy príjemným spoločníkom; aj teraz to tak bolo. No predsa na moju radosť oči hosťov ako
         magnet priťahoval Staniša; hovoril málo. Keď sme boli v hudobnej sieni, nechal hrať slečnu
         Táňu, mňa a pána farára, ktorý je vášnivý hudobník. Sám si k pianu nesadol a v ničom
         nedával najavo, že je domácim pánom, no staral sa na každom kroku o naše oblaženie. Iste
         ani v tejto nenútenej spoločnosti nezabudol, že len raz žijeme na tejto zemi. Po večeri dal
         hosťov domov zaviesť. Tetička Judka nabalila pre pani farárku plný kôš dobrých vecí. Jožovi
         však nakázala, aby kôš odovzdal až na fare. Srdečne sme sa lúčili.
   </p>
   <p>
    Keď som sa na druhý deň v utorok večer vracala zo starého domu, počula som Otokarov hlas
         a ponáhľala som sa ho privítať. Hneď ráno ho odvolali za povinnosťou. Sedeli so Stanišom na
         lavičke vo vážnom rozhovore. Nechcela som ich mýliť, zatúžila som však zvedieť, o čom
         hovoria.
   </p>
   <p>
    „Veľmi mnoho je mi už jasné,“ počujem Otokara, „len ten náhly obrat nie! Nemyslíš,
         Staniša, že sa do toho nového života možno dostať i postupne?“
   </p>
   <p>
    „Nemyslím, pretože tu ide o narodenie. Vieš predsa, že na to, aby sa narodil človek,
         konajú sa prípravy mesiace, a i potom, keď dieťa v živote matky už žije, musí predsa prísť
         moment, v ktorom sa konečne objaví na svete. Vtedy svet príprav zostane za ním a ono ocitne
         sa vo svete života. Teda najprv dlhé prípravy, potom narodenie v okamihu a až potom vzrast
         nového života. Tak, ako nie je možné, aby sa človek rodil roky, tak nie je možné, aby sa
         proces znovuzrodenia tiahol roky. A ak normálne narodené dieťa skutočne žije, aby sa mohlo
         vyvinúť na dospelého, vyžadujú sa na to všetky podmienky: vzduch, voda, priestor, mlieko,
         opatera, — tá predovšetkým, tak aj duchovný človek zakrpatie, alebo zomrie, ak nemá
         opateru. Denne ho musí osvecovať slnko milosti, umývať ho vody evanjelia od neustálej
         špiny, ktorú si priniesol z tohto sveta. Musí sa sýtiť mliekom a neskoršie chlebom Slova
         Božieho; musí dýchať modlitbou a zostávať prikrytý rúchom Kristovej spravodlivosti. Ak
         spočíva v rukách Ducha Svätého, tak v tej dobrej opatere, — i keby mu ľudská opatera
         chýbala, — jeho nový život sa vyvinie krásne.“
   </p>
   <p>
    „Teda ty myslíš, že u každého človeka narodeného z Boha musí nastať okamih, keď sa to
         skutočne stane?“
   </p>
   <p>
    „Všetko, čo žije, Otokar, muselo kedysi začať žiť. Či nie?“
   </p>
   <p>
    „Prirodzene!“
   </p>
   <p>
    „To jedno je isté, že najpríhodnejší okamih na prvý dych života je ten, keď duša po ňom
         priahne.
    <span class="emphasis">
     <em>
      Dnes, keby ste počuli jeho hlas, nezatvrdzujte svoje srdcia.
     </em>
    </span>
    “
   </p>
   <p>
    Ďalej som nepočula, lebo ma vyrušil Mirko. Vzala som ho za ruku a druhou stranou brali
         sme sa k Borínu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583245" name="ftn.id2583245">
        26
       </a>
       ]
      </sup>
      <span class="emphasis">
       <em>
        corgoň
       </em>
      </span>
      — mládenec (nafúkaný corgoň — nadávka)
     </p>
    </div>
    <div class="footnote">
     <p>
      <sup>
       [
       <a class="para" href="#id2583276" name="ftn.id2583276">
        27
       </a>
       ]
      </sup>
      <span class="emphasis">
       <em>
        armales
       </em>
      </span>
      — erbová listina chudobných zemanov
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583940">
       </a>
       10
      </h2>
     </div>
    </div>
   </div>
   <p>
   </p>
   <p>
   </p>
   <p>
    Prešli týždne od Veľkej noci a ja sa nedostávam k peru; mám už priateľku v drahej
         Eržike, mám krásne povinnosti, niet dôvodu na náreky. Noc pominula, zima uletela. Svitá
         ráno tej najkrajšej dvojakej jari. Ach, Pán Ježiš je nevýslovne dobrý. Ťažko odchádzal i
         Mirko do školy a Otokar za povinnosťami. Môj braček píše, ako sa už teší na svätodušné
         prázdniny a čo potom na leto! Eržika zostala kvôli svojmu i Jaroškovmu zotaveniu v Boríne.
         Mala by odpočívať, no ona na to ani nepomyslí. Šatstvo detí je v úbohom stave, šijeme im
         usilovne nové; no, nie len im! V utorok po Veľkej noci prišla Stanišovi debna, ktorú mu
         dakde boli založili a v nej priam nám viezol dary od nášho tatíčka. Dva kusy plátna na
         biele a bledomodré šaty, pre mamu čierny hodváb, Mirkovi dvoje hotových šiat a plátno na
         bielizeň pre všetkých nás, pritom mnohé iné veci. Mama vzala svoje bohaté dary bez slova,
         Zuzana našla ju horko plakať nad nimi. Aj my sme plakali ľútosťou, že drahý náš otec, keď
         vedel, že už nemôže prísť, preukázal nám svoju lásku aspoň týmto. Eržika vie dobre šiť;
         naučila sa od Otokarovej sestry, ktorá je krajčírkou a bývala prvý rok u nich. Mama jej
         pomáha a ja vyšívam ozdoby. Nastrihali sme na košele deduškovi a Mirkovi, tie zas pošijem
         pomaly ja. Podľa Stanišovej rady máme čas pekne rozdelený. Eržika ho poprosila, — pretože
         obe tak málo známe ešte zo Slova Božieho, — aby nás uviedol do toho svätého, tajomného
         hradu večnej pravdy. Kvôli tomu vstávame skoro ráno, — spím teraz s Eržikou v ich spálni —,
         rýchle sa oblečieme, obujeme a už či my na neho, alebo on na nás, čakáme na verande
         obrátenej k horám. Tam čítame spolu Slovo Božie, predkladáme otázky, počúvame výklad i
         modlíme sa za všetko, čo nám je dôležité. Potom Eržika ide za deťmi, ja do záhrady okopávať
         alebo plieť. Staniša poslúži deduškovi; potom všetci spolu raňajkujeme vonku alebo v
         jedálni, ktorej sklené dvere vedú na hornú terasu oproti veľkému vodometu. Staniša privedie
         so sebou deduška. Pohľad na to, ako ho mama obsluhuje a ako sa on prívetivo k nej správa,
         ma dojíma. Pri raňajkách nás najviac zamestnávajú deti. Mama, deduško a Staniša sa navzájom
         oboznamujú o hospodárstve; je to však celkom ináč, ako kedysi; nie je v tom toľko driny,
         chvatu a mrzutostí. Potom každý ide po svojej práci: Eržika s deťmi na prechádzku, ja s
         pestúnkou upratať izby, mama domov. Deduška Staniša zavedie do hospodárskeho dvora, pritom
         tieto hodiny využíva na vychádzky. Zdá sa mi, že vtedy robí to, na čo nesmie zabudnúť,
         pretože len raz žijeme na tomto svete. Potom sa deti s pestúnkou hrajú v hromade piesku,
         ktorý im dal Staniša navoziť pred verandu. Majú pritom kamarátov: Samka a Ilenku
         Gregorovie, pekné, čistučké Jožove deti, ktoré matka poriadne vychováva. Dali sme aj jej z
         toho batistu,
    <sup>
     [
     <a class="footnote" href="#ftn.id2584025" name="id2584025">
      28
     </a>
     ]
    </sup>
    aby im vyšila košieľky a rukávčeky, keď naše deti budú mať vyšívané na sviatky,
         nech aj ony majú. Vie pekne vyšívať a ešte lepšie jej matka vdova. Keď pracujeme pri stroji
         na verande, môžeme deti dobre pozorovať a pritom ich nemýliť v ich rozkošnej zábave.
         Jarmila váži piesok na vážkach, čo má vo svojom obchodíku; Ilenka s pestúnkou jej ho
         kupujú. Samko vyhrabáva dieru pre líšku a pre tchora a Jaroško mu z nej v drevených putničkách
    <sup>
     [
     <a class="footnote" href="#ftn.id2584045" name="id2584045">
      29
     </a>
     ]
    </sup>
    vynáša piesok. O desiatej posiela nám mama po Belovi plnú tácku chleba s maslom
         a mlieko. On sa síce mračí, vidno, že to nerobí rád, no, čo si pomôže, veď našu mamu musí
         práve tak poslúchať, ako sme ju my poslúchali. Svojím chladným odmeraným spôsobom ovláda
         každého, a tak aj pána Ozorenského. Eržika hovorieva s ním prívetivo, milo; na ňu sa aspoň
         nemračí, no, uteká od nás. Dobre, že má dostatočnú výhovorku, chodí totiž do P. k
         učiteľovi, ktorý každý deň rozoberá s ním učivo, aby chlapec mohol zložiť skúšky. Učiteľ je
         od Komárna, vie dobre po maďarsky. Belo musí skladať skúšky v tejto reči, bo sa v nej učil;
         no, učiteľ mu dáva hodiny i zo slovenčiny, aby mohol pokračovať na slovenskom gymnáziu. Na
         Belovi tie týždne strávené v Boríne už dobre poznať; ináč je stále ten istý namyslený
         nezdvorilec. Jediný, pred ktorým veľmi rýchlo sníma klobúk, je Staniša, ktorý s ním
         zaobchádza ako so vzácnou návštevou. Od Stanišu to nie je ani irónia, ani satira, učí ho
         príkladom. Nedávno sme mali veľké pranie. Eržika si nedala zakázať, pomáhala mi prať naše
         jemnejšie kusy a detskú bielizeň. Staniša nám vypustil špinavú vodu, napustil čerstvú, aby
         sme mohli plákať. „Pán Ozorenský,“ zavolal na Bela, „poďte mi pomôcť, natiahneme šnúry, aby
         dámy mohli čím skôr rozvešať.“
   </p>
   <p>
    Belo, rumenný až po vlasy, ponáhľal sa tak ochotne, že sme sotva ratovali plné vedrá,
         aby nám ich neprevrhol. Bola to prvá práca, do ktorej ho Staniša volal; keď ho odvolali za
         deduškom, počula som Bela, ako temer nesmelo vraví: „Veď ja to i sám spravím, pán
         Lietavský, ráčte len ísť.“
   </p>
   <p>
    „Ďakujem vám vopred,“ usmial a poklonil sa Staniša a odišiel.
   </p>
   <p>
    A Belo nielenže šnúry pripevnil, ale Eržike pomáhal odnášať bielizeň, a kde nemohla
         dočiahnuť, sám prichytával štipcami.
   </p>
   <p>
    Obedujeme všetci v Boríne, a to o pol jednej. Kým mama doma obstará čeľaď,
    <sup>
     [
     <a class="footnote" href="#ftn.id2584117" name="id2584117">
      30
     </a>
     ]
    </sup>
    my nakŕmime deti. Belo príde domov. Staniša sa vráti a dovezie deduška, aby
         prišli načas, lebo hoci deduško už celkom rovno chodí aj bez barly, len o paličke, predsa
         len pomaly. Večere mávame v starom dome. Tetička by nás najradšej chovala pávími jazýčkami,
         no nesmie. Staniša nariadil, a my všetci radi poslúchame: dostávame len sladké alebo kyslé
         mlieko, čierny ražný chlieb s maslom a tvaroh alebo syr; vajcia, ako kto má rád, či na
         mäkko, či na tvrdo, alebo praženicu, prípadne pečivo. Keď tetička mienila, že Staniša si
         iste v Amerike ináč zvykol, pokrútil hlavou, že vraj i tam, keď bol na farme a mohol mať
         ten zdravý pokrm, bol vraj vždy zaň vďačný Pánovi.
   </p>
   <p>
    Odpoludnia musí si Eržika práve tak zdriemnuť ako naši malinkí a ja sa vtedy dosýta
         pohojdám. Dlhšie šiť nám Staniša nedá, len do olovrantu; sme vraj i tak veľmi usilovné. Keď
         vyšívame, alebo šijeme v rukách v záhrade, sedí pri nás a číta nám nejakú peknú knihu,
         alebo si posadí deti na kolená a rozpráva im biblické histórie, ako tie najkrajšie
         rozprávky. Malý Jaroško si mu obyčajne sadne na kolená, oprie zavretú pastičku o jeho
         rameno a tak počúva, že ani očka nespustí z jeho úst. Vždy znovu chce počuť, ako Noe
         zvolával zvieratká do korábu a ako prišla tá veľká voda a im bolo tak dobre v korábe a ako
         odletel krkavec podívať sa po svete a ako letela holubička a nemala si kde sadnúť. Jarmilka
         zase znovu chce vedieť, ako sa chodili zvieratká napásť do raja, na lúkach a napiť vody z
         rieky Eufrates. Ó, keby nám tak bol niekto v detstve rozprával!
   </p>
   <p>
    Po olovrante zavedie pestúnka deti k mame, aby sa aj ona mohla s nimi potešiť. Staniša
         ide s nami na prechádzku hore do borínskych hájov. Chodievame krížom cez seč, alebo dolu na
         lúky, čo patria k Borínu a kde pri potoku spievajú sláviky div im hrdielko nepukne. Tu ani
         čo by nám z prírodopisu dával hodiny, vodí nás ďalekými svetmi, alebo nám rozpráva históriu
         indiánskeho národa, jeho podania a povesti, tak veľmi blízke kresťanstvu!
   </p>
   <p>
    „Ó, Staniša!“ zvolala raz Eržika, „aký úzky bol obzor mojich myšlienok! Keď počúvam
         všetko to, čo rozprávaš, ani čo by mi niekto z očí a z mysli snímal oponu, ako by ma z
         údolia viedol na vrch a ukazoval mi stadiaľ výhľad po šírošírom svete z jednej strany a do
         hlbín duší a ľudských sŕdc z druhej. A keď stojím na vrchoch, pozerám na nebo — tam hľa,
         ten dakedy taký vzdialený domov a pravá otčina! V nej On, môj Boh, osloboditeľ, predtým
         neznámy, ďaleký, dnes blízky a všadeprítomný. Otokar, akú obmedzenú, povrchnú ženu si si ty
         vzal“ Vztiahla ruku po mužovi, ktorý vtedy bol tiež s nami, keď každý týždeň dva razy je u
         nás.
   </p>
   <p>
    „Mala sedemnásť rokov,“ odvetil on láskavo, zahrievajúc malú ruku na perách, „a ja sám
         nebol som múdrejší.“
   </p>
   <p>
    Na týchto prechádzkach Belo nikdy nechýba; chce, aby mu neušlo ani len jedno Stanišovo
         rozprávanie. Netak sa mračí, keď nám nejaká návšteva prechádzku prekazí alebo oddiali. Keď
         sa tak poprechádzame, nie div, keď nám večere v starom dome výborne chutia! Po večeri máme
         tam všetci domácu pobožnosť, na ktorú príde i čeľaď, tak zo starého domu, ako aj z Borína.
         Počujeme krátky výklad, spievame dve piesne, pomodlíme sa a ticho sa rozídeme. Najprv však
         deduškovi poprajeme dobrú noc. Chodí skoro spať, veď skoro vstáva! Eržika má potom vzácnu
         chvíľu so svojimi deťmi. Ony jej štebocú storaké otázky, ktoré im hľadí zodpovedať; modlí
         sa s nimi, uspáva ich láskou, na svete najsladšou: láskou materinskou. Keď usnú, ide za
         mamou, aby splácala veľký dlh, ako mi povedala, dlh lásky, ktorú jej mama preukázala vtedy,
         keď sa materinsky zaujala svojich opustených vnúčatiek. Ja idem do hudobnej siene učiť sa
         danú úlohu. Dostala som od Stanišu znamenitú školu. Je síce anglická, no on do nej
         povpisoval pokyny po slovensky. Polhodinu hrám pri pevno zavrených oknách „behy“ a škály.
         Potom príde Staniša, hráme spolu štvorručné skladby, alebo mi vysvetľuje a uloží teoretickú
         úlohu. Končí sa to obyčajne tým, že príde Eržika a uprosíme Stanišu, aby nám zahral. To už
         otvoríme okná, aby sa tie krásne tóny niesli borínskym rajom a s nimi i náš spev; z
         darovaných knižiek sa vždy naučíme nejakú novú pieseň.
   </p>
   <p>
    A tak sme tie týždne prežili v usilovnej práci. Včera odišla Eržika i s deťmi na pár dní
         domov. Jelínek nám ju nechá aj cez svätodušné sviatky.
   </p>
   <p>
    „Idem síce, ako by som opúšťala raj,“ povedala mi, „ale nesmiem zneužívať Otokarovu
         lásku. Je pravda, vie ako sa máme dobre, teší sa s nami, ale je mu predsa samotnému
         smutno.“
   </p>
   <p>
    Nuž, viem si predstaviť, ako sa im potešil a zo srdca mu to prajem; ale v Boríne netak
         osmutnelo. Už zase nemám kamarátku, a tak píšem.
   </p>
   <p>
    Vonku prší, je to hospodárom veľmi potrebný dážď, i naša záhrada ho pocíti. Musím
         prestať; Staniša hrá — nebol predtým doma, už sa vrátil — idem ho privítať a povedať mu
         aspoň dobrú noc. Celý deň sme sa nevideli. Ba, nemôžem ani len pochopiť, ako sme mohli žiť
         bez neho, obzvlášť ja!
   </p>
   <p>
    Spať by som i tak nemohla, preto si tú zvláštnu chvíľu opíšem aj keď by som ju i tak
         nezabudla. Sadla som si k Stanišovým nohám na malú stoličku, ako to rada robieva Eržika; a
         on ponorený do hudobného snenia ešte ma vždy nezbadal. Dohral „beh“ vysokých akordov,
         položil ruky na sklopený notový držiak, sklonil hlavu a v sieni stíchlo poviestkovým
         tichom. Zato začal vonku kdesi ďaleko tam pri potoku spievať slávik. Tichý šum dažďa
         padajúceho na lístie tvoril mu melodický sprievod. Mne bolo tak divno vôkol srdca! Nevedela
         som, či môžem Stanišu vyrušiť. Zdalo sa mi, že je smutný. Dostal snáď nejakú zlú správu?
         Prišla Józovi prekážka? Možno ani nebol smutný, snáď sa modlil! Mimovoľne sklonila som i ja
         hlavu.
   </p>
   <p>
    „Oľuška, ty si tu?“ zaznelo zrazu nado mnou hlasom tak zvláštne krásnym, že mi zahral na
         všetkých strunách srdca. A keď som rýchlo vzhliadla do Stanišovej tváre, zdalo sa mi, že v
         hlbinách jeho záhadných očí utoniem. „Kedy si prišla, drahá?“
   </p>
   <p>
    „Už chvíľu ťa tu počúvam na Eržikinom miestočku. Prišla som privítať i dobrú noc
         povedať, keď sme sa nevideli celý deň!“
   </p>
   <p>
    „Ja som ťa videl!“
   </p>
   <p>
    „Mňa? Ako?“
   </p>
   <p>
    „Vzal som si ťa so sebou v srdci a v mysli. No, je už neskoro, dolákal som ťa svojou
         hudbou, to nemalo byť.“
   </p>
   <p>
    Vstal, i ja som sa rýchlo narovnala.
   </p>
   <p>
    „Posielaš ma preč?“ vravím smutno.
   </p>
   <p>
    „Musím, Oľuška, ver, nedá sa inak!“ hľadel prosebno na mňa.
   </p>
   <p>
    „Verím!“ usmiala som sa, no, zradné slzy vstúpili mi do očí. „Tak mnoho nám poskytuješ v
         každom ohľade, nediv sa, že každá chvíľka s tebou strávená je nám drahá. Snáď ťa
         obťažujeme! Sám si si na príčine. Prečo tak viažeš k sebe naše srdcia!“ dodávam už veselo.
         Ale úsmev zhasol.
   </p>
   <p>
    „Staniša, čo je?“ volám preľaknuto, bo tak obledol, ani čo by som ho bola hlboko ranila.
         „Čo ti je?“ opakujem, zavierajúc jeho ruku do svojich.
   </p>
   <p>
    Vydýchol si a odhrnujúc vlasy z čela vraví so smutnou vážnosťou: „Nedaj Pán, aby tvoje
         obvinenie bolo pravdivé. Prišiel som priviazať vaše srdcia k Pánovi Ježišovi, zmeniť Jeho
         láskou púšte na raj. To bolo moje poslanie; moja vlastná osoba mala zostať úplne zatienená
         Jeho krásou. Ak som však Jeho zatienil, ak som vaše srdcia k sebe pripútal, ako sa
         zodpoviem!? Moja úloha by bola tým zmarená.“
   </p>
   <p>
    „Odpusti, Staniša,“ vravím úzkostne, „veď ja som to tak nemyslela. Ty Pána Ježiša
         nemôžeš nikomu zatieniť, však On predsa žije v tebe a tiahne nás tebou k sebe samému.
         Odpusti môj nemiestny žart. Nikdy viac si niečo podobné nedovolím a už aj idem. Dobrú noc,
         Staniša!“
   </p>
   <p>
    „Nie, Oľuška, tak sa nerozídeme! Poď, pôjdeme sa spolu pomodliť. Ty poprosíš za mňa, aby
         som úlohu, ktorú som vzal na seba, aj verne dokončil.“
   </p>
   <p>
    Pomodlili sme sa. Takú modlitbu, ako bola tá jeho, som ešte nepočula. Ku koncu sa modlil
         po anglicky, no veľmi vrúcne a naliehavo. Vyprevadil ma potom až po dvere mojej izby. Pri
         slabom svetle elektrickej lampičky som videla, že je už zase ten istý ako vždy. Ba, prečo
         sa tých mojich slov tak veľmi naľakal? Či snáď nechce, aby sme ho milovali? Veď je to
         nemožné! Tak žiť, ako on žije, tak ľuďom dobre robiť — a nebyť milovaný!?
   </p>
   <p>
   </p>
   <p>
    *
   </p>
   <p>
   </p>
   <p>
    Na druhý deň som upratovala Józovu izbu. Neviem sa na ňu dosť vynadívať, aká je malebne
         pekná. Zrazu počujem otvárať dvere a pomalé kroky (tak len deduško chodieva), jeho hlas a
         Stanišovu odpoveď. Hovorili o izbe. Deduškovi sa síce veľmi páčila, len myslel, či pre
         mladého muža nie je pripekná. Hodila by sa vraj skôr pre nejakú slečinku.
   </p>
   <p>
    „Prečo, deduško?“ zadivil sa Staniša. „Veď Józa je mladý! Keď príde, a vy sa tu spolu
         posadíte, uznáš, že je pre neho stvorená ako rám pre obraz.“
   </p>
   <p>
    „Myslíš?“ nedôverčivo mienil deduško. „Myslíš, že tvoj bratranec, ktorému táto
         veľkopanská izba má tvoriť rám, usadí sa tu so mnou, starým sedliakom? Nesúď podľa seba,
         synku. Tak nám privyknúť, ako ty, môj drahý, to by nedokázal jeden zo sta. Nuž, krv vraj
         nie je voda! Tá naša hlási sa v tvojich žilách.“
   </p>
   <p>
    „Aj v tých jeho sa ohlási, deduško!“
   </p>
   <p>
    „Myslíš, keď je tiež Lietavský? Ale syn môj, veru je to divné, že si už týždne doma a ja
         som sa dodnes k tomu nedostal, aby som sa ťa pospytoval na môjho brata a jeho celú rodinu.“
   </p>
   <p>
    „Bolo tak lepšie, deduško!“ Stanišov hlas znel akosi pridusene. „Až príde Józa, potom ti
         spolu povieme všetko, čo budeš chcieť.“
   </p>
   <p>
    „Je pravda, on, vnuk, to môže lepšie, no predsa by som už aj dnes rád vedel, ako sa
         viedlo môjmu bratovi Danišovi, keď prišiel do Ameriky.“
   </p>
   <p>
    „A či ste si nepísavali?“
   </p>
   <p>
    „Veru, nie synku. Predtým to nebola taká obyčaj ako dnes, že ľudia, aj cudzí, jeden
         druhému píšu. Keď išiel alebo prišiel niekto z Ameriky, nuž tak sme si dali jeden o druhom
         vedieť a to bolo všetko. Môj brat Daniš odišiel s ujcom Lesinom ešte bol len mládenec, a ja
         od neho mladší, len chlapec. Viem, že nám raz písal, keď poslal dlh, čo boli rodičia
         urobili na jeho cestu. Vtedy slúžil u akéhosi amerického farmára a mal sa tam dobre. Ďalej
         čo s ním bolo, už neviem.“
   </p>
   <p>
    „Ten farmár,“ vraví Staniša, „bol veľmi šľachetný človek. Deduška Lietavského nechal u
         seba dva roky, kým sa naučil dobre po anglicky a slušne sa zašatil. Potom mu našiel u
         svojho brata v továrni prácu, aby mohol po večeroch navštevovať školu a získať vzdelanie,
         ktoré by mu umožnilo v živote lepšie postúpiť. Pán továrnik H. zamestnával vo svojej
         továrni mnoho cudzincov, obzvlášť Slovanov. Zariadil pre nich i školu. Pre Slovákov bol
         učiteľom pán Strehovský, ktorého pre slovenské zmýšľanie v Uhrách celkom znemožnili. V
         továrni mal veľmi krásnu príležitosť uplatniť svoje mnohé schopnosti pre svoj národ.
         Obzvlášť sa zaujal Daniša Lietavského, ktorý rýchlo postupoval i v pánovej priazni a netak
         si dal záležať na svojom usilovnom žiakovi. Pri Božom požehnaní mal Lietavský dosť skoro
         také dobré postavenie, že sa mohol oženiť.
   </p>
   <p>
    Družkou života stala sa mu Miluška Strehovská, jediná dcéra pána učiteľa. A potom keď
         Lietavský mal už toľko zhospodárené — a bolo vtedy práve veľmi výhodné kupovať farmy — tak
         sa zakúpil v blízkosti mestečka P., ktoré je dnes už veľkým mestom, vtedy bolo ešte len
         osadou. Jeho dvaja starší synovia zdedili po ňom lásku k pôde; dnes sú to už bohatí farmári
         na západe. Najmladší syn Samuel mal vlohy a chuť do škôl a stal sa advokátom. Bol o dva
         roky starší od tvojho syna Adama Lietavského; v jeho dome našiel potom domov tvoj vnuk, keď
         prišiel do Ameriky. Samuel Lietavský sa oženil dva razy. Jeho prvá žena bola v Amerike
         narodená Slovenka, dcéra veľkoobchodníka Somoru. Nežila dlho; zostali po nej dvaja synovia.
         Jeden sa dodnes nevrátil z vojny, druhý sa bohato oženil a žije v Colorade. Druhý raz
         oženil sa Samuel Lietavský s Američankou pochádzajúcou z rodiny francúzskych hugenotov;
    <sup>
     [
     <a class="footnote" href="#ftn.id2584593" name="id2584593">
      31
     </a>
     ]
    </sup>
    patrila k spoločnosti kvékrov.
    <sup>
     [
     <a class="footnote" href="#ftn.id2584606" name="id2584606">
      32
     </a>
     ]
    </sup>
    Prvá žena priniesla mu veľké veno a s ním hmotný rozkvet. Druhá priniesla
         celému jeho rodu večné poklady. Až raz budú svätí stáť pred Baránkovým trónom, aby vydali
         počet, kedy a ako sa im stala milosť, tu vezme rodina Lietavských nežnú ruku Rút Lietavskej
         a povie: „Pane, odmeň ju bohato, že ti bola verným nástrojom milosti pri všetkých nás.“ Ona
         najprv vplyvom svojej bytosti podobnej Kristovi urobila na Samuela Lietavského taký hlboký
         dojem, že prvý raz prišiel k presvedčeniu, že kresťanstvo je vlastne: „Kristus vo vás!“ a
         že dovtedy nebol kresťanom. Bola učiteľkou hudby u jedného z jeho klientov; tomu vyhral
         zložitý proces, a tak musel u neho byť častejšie. Samuel Lietavský nepozná polovičatosť. Čo
         kedy uznal za dobré, za tým vždy išiel vytrvalo, kým to nedosiahol. A tak neustal, až sa
         ponúkaná milosť Božia stala i jeho vlastníctvom. Potom tú nosičku svetla požiadal, aby s
         ním kráčala životom a pomohla mu zachrániť jeho milovanú rodinu. Privolila, prišla a s ňou
         svetlo, záchrana, život, jedným slovom Kristus do nášho rodu.“
   </p>
   <p>
    Staniša dohovoril. Nikdy ešte neznel jeho hlas nežnejšie, ako teraz, keď rozprával o tej
         nosičke svetla. Keď ma deduško so Stanišom zbadali, skončili rozhovor. Darmo som prosila
         Stanišu o pokračovanie. „Nie, drahá,“ povedal s prosebným pohľadom. „Počkajte, až príde
         Józa, spoločne vám poviem všetko, veď i my dvaja ďakujeme jej za svoju záchranu.“
   </p>
   <p>
    „Tak teda počkáme,“ odvetil deduško, „veď si mi už pár slovami povedal mnoho a nejedno
         sa ešte dozvieme z tých vašich, posiaľ nám neznámych osudov.“
   </p>
   <p>
    V ten deň som mohla byť málo so Stanišom. Vždy chodili za ním akísi ľudia dopoludnia a
         odpoludnia išiel s mamou na pole. Sadili tam zemiaky strojom, ktorý bol objednal. Musel sám
         ukazovať, ako s ním majú narábať. Mama ma nechala pri šití košieľ; nielen Mirko, obzvlášť
         však Belo ich veľmi potreboval. Predvčerom som sa išla pohojdať, lebo som už bola celá
         stuhnutá od stáleho sedenia.
   </p>
   <p>
    Cestičkou, na ktorú z hojdačky dobre vidno, vracali sa Staniša s mamou. Mama si veľmi
         pochvaľovala, že sa nielen oziminy dobre popravili, ale aj jariny že znamenite zišli a ak
         nič škodného nepríde, môžeme čakať bohatú úrodu. Staniša sa dal ochotne počuť, bo vraj síce
         cez prázdniny pomáhal na farme deduška Daniša, ale tak ako tam, tu pracovať nemožno.
   </p>
   <p>
    „Ináč si, pravda, študoval,“ prehodila mama, len akoby náhodne.
   </p>
   <p>
    „Áno,“ odpovedal a hneď položil otázku, ako sa jej to sadenie zemiakov tým strojom páči.
         Vraj veľmi dobre. Dostali sa dosť hlboko do zeme a bude ich možno dobre okopávať, čím sa
         ušetrí práca. I času i ľudí toľko netreba.
   </p>
   <p>
    Rada som sa na nich dívala, rada ich počúvala. Ba čo študoval Staniša, z čoho sa
         vytrhol, keď prišiel za nami, aby prevzal Borín a ratoval ho pred úplným zničením? Snáď nám
         to povie Józa. Bárs by tu už bol!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2584025" name="ftn.id2584025">
        28
       </a>
       ]
      </sup>
      <span class="emphasis">
       <em>
        batist
       </em>
      </span>
      — jemná ľanová látka
     </p>
    </div>
    <div class="footnote">
     <p>
      <sup>
       [
       <a class="para" href="#id2584045" name="ftn.id2584045">
        29
       </a>
       ]
      </sup>
      <span class="emphasis">
       <em>
        putňa
       </em>
      </span>
      — drevená nádoba na vodu
     </p>
    </div>
    <div class="footnote">
     <p>
      <sup>
       [
       <a class="para" href="#id2584117" name="ftn.id2584117">
        30
       </a>
       ]
      </sup>
      <span class="emphasis">
       <em>
        čeľaď
       </em>
      </span>
      — služobníctvo
     </p>
    </div>
    <div class="footnote">
     <p>
      <sup>
       [
       <a class="para" href="#id2584593" name="ftn.id2584593">
        31
       </a>
       ]
      </sup>
      <span class="emphasis">
       <em>
        hugenot
       </em>
      </span>
      — francúzsky kalvín, prívrženec Kalvínovho učenia vo
               Francúzsku
     </p>
    </div>
    <div class="footnote">
     <p>
      <sup>
       [
       <a class="para" href="#id2584606" name="ftn.id2584606">
        32
       </a>
       ]
      </sup>
      <span class="emphasis">
       <em>
        kvéker (kvaker)
       </em>
      </span>
      — člen protestantskej kvietistickej
               náboženskej spoločnosti
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2584724">
       </a>
       11
      </h2>
     </div>
    </div>
   </div>
   <p>
   </p>
   <p>
   </p>
   <p>
    Prvý máj nebol taký krásny, že by si si podľa neho mohol predstaviť ten Máchov máj!
         Pršalo a hodne sa schladilo. Zato dnes, tretieho, je vskutku prekrásne. Nespieva u nás síce
         slávik ružiam, bo ony ešte tvrdo spia, iba dakoľko „svätodušiek“ nasadilo svoje ružové
         púčiky. Predpovedajú blízkosť veľkých slávností, ktorých význam chápem až dnes, keď Otec
         nebeský dal aj mne svojho Svätého Ducha.
   </p>
   <p>
    Včera priniesol Belo správu, že pán farár akosi veľmi ochorel na hrdlo. Staniša odišiel
         hneď do fary; Jožo sa vrátil len sám, že pán vraj tam zostane do rána. S chorým iste nebolo
         dobre! Vybrala som sa skoro ráno Stanišovi naproti. Ak ho nestretnem, zájdem až na faru,
         vysloviť pani farárke náš súcit. Svet vôkol mňa bol taký krásny! V háji a v seči zabárali
         sa mi nohy do machových podušiek, akoby som kráčala po perí. Chvíľami som postála; zo
         zakvitnutých ovocných sadov vykúkajú tri dedinky. Veľký potok, obrastený záružlím i
         nezábudkami plný čerstvej vody, spieval ranný chválospev, keď som kráčala popri ňom. Zrazu
         ako kŕdeľ rozpustilých detí striebristým vodopádom strmhlav vrútil sa potok cez machom
         obrastené skaly do hlbiny. Chvíľu sa krútil a penil, obehol roh vrchu Borína. Potom, môjmu
         oku už skrytý, náhlil sa ta do hronskej doliny, kde s tichučkými vlnami dumného Hrona
         splynul v jeden celok.
   </p>
   <p>
    Aký je len nádherný tok vôd a jeho rast! Potok, riečka, rieka, veľrieka, prúdy,
         veľprúdy… a ich koniec v mori. Koniec? Ba začiatok! Taký je ich vlastný svet. Či nenesú
         lode, podobné veľkosťou malým mestám?! Či vo svojich hlbinách neskrývajú nepreskúmané
         tajomstvá? V Slove Božom pod vodami myslené sú vraj vždy národy. Aj ony tak začínajú z
         malého, tvoria rieky, a keď sa vliali do toho mora večnosti, až tam sa začína ich
         nepreskúmaný, slávny život, život bez konca. A ja z milosti Božej som tiež už jednou
         malinkou kvapôčkou, čo smeruje do toho mora.
   </p>
   <p>
    Také a podobné myšlienky naplňovali moju hruď uprostred krásy jari a života.
   </p>
   <p>
    Zrazu v dolinkách začali zvoniť. Zvuk kovu niesol sa k výšinám modrého neba poliateho
         tekutým zlatom jarného slniečka. A v mojej duši vznikla piesenka:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Zvonili zvony, zvonili sväté,
      </em>
     </span>
     <br/>
     <span class="emphasis">
      <em>
       zvonili krásne na horách.
      </em>
     </span>
     <br/>
     <span class="emphasis">
      <em>
       Volali k Bohu, volali mocne,
      </em>
     </span>
     <br/>
     <span class="emphasis">
      <em>
       zanikal zvuk ich v ozvenách.
      </em>
     </span>
     <br/>
     <br/>
     <span class="emphasis">
      <em>
       Hlásali svetu nadzemským hlasom,
      </em>
     </span>
     <br/>
     <span class="emphasis">
      <em>
       že ide v sláve, s končiacim časom
      </em>
     </span>
     <br/>
     <span class="emphasis">
      <em>
       On, trikrát svätý, Kristus, Kráľ!
      </em>
     </span>
     <br/>
     <span class="emphasis">
      <em>
       Že treba Jemu v ústrety jasať,
      </em>
     </span>
     <br/>
     <span class="emphasis">
      <em>
       že treba zvesť tú odvážne hlásať:
      </em>
     </span>
     <br/>
     <span class="emphasis">
      <em>
       Ide, by svojich k sebe vzal!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Mimovoľne, keď sa myšlienky usporiadali, predniesla som si ich sediac na odťatom pni.
   </p>
   <p>
    „Amen!“ zaznelo vedľa mňa. Staniša stál na rozhraní hája, čo zakrýval dedinu P. O chvíľu
         už sedel neďaleko na druhom pni a s vrelým: „Dobré ráno, Oľuška,“ podával mi ruku. „Kde sa
         tu berieš?“
   </p>
   <p>
    „Išla som ti oproti, Staniša, túžiac sa dozvedieť, ako sa má pán farár.“
   </p>
   <p>
    „Sláva Pánovi, už oveľa lepšie. Mal zhnisané hrdlo, to je odstránené, ostatné sa samo
         poddá. Ale ja by som rád vedel, kde vznikla tá krásna myšlienka, čo som práve počul. V
         tvojom srdci, Oľuška, v tvojej mysli?“
   </p>
   <p>
    „To mi tie zvony našopkali!“ začervenala som sa.
   </p>
   <p>
    „Opakuj mi prosím, básničku ešte raz!“
   </p>
   <p>
    „Ak ju ešte viem!“ Ale vedela som, a Staniša vyňal notes a písal.
   </p>
   <p>
    „Tak vďaka, už je zachránená, už sa nám nestratí! Teraz si ešte zostavíme melódiu a bude
         nová piesenka.“
   </p>
   <p>
    „Myslíš, že má cenu?“ spytujem sa zadivene.
   </p>
   <p>
    „Za čo považuješ tú myšlienku?“ vzhliadol od písania.
   </p>
   <p>
    „Vznikla sama od seba? Vyvolaná krásou májovej prírody a hudbou toho zvonenia?“
   </p>
   <p>
    „Myslím, že mi ju dal Darca všetkého dobrého, Stvoriteľ tejto krásy!“
   </p>
   <p>
    „Správne rozsúdené. A tak piesenka ako Boží dar nemôže byť bez ceny. Práve počujem, ako
         tie zvony zvonia na horách. Tak zvonili raz za skorého rána na vežiach francúzskeho
         kláštora. Plakali a žialili nad synmi peknoduchého národa, ktorí odpočívali v neďalekej
         doline rozmetaní po veľkom bojisku. Tie zvony zvonili márne a ich zvuk zanikal v ozvenách.
         Mojím jediným potešením bola vtedy viera, že s končiacim časom príde On, trikrát svätý,
         Kristus Kráľ. Sľuboval som svojmu Pánovi, že ak sa vrátim živý, že chcem zvesť o príchode
         kráľovstva pokoja — v ktorom sa už nebudú učiť bojom — hlásať tomu úbohému, zúfalému svetu.
         No vyžaduje sa na to odvaha udatnosť, aby človek nezmalátnel a neupadol do beznádeje.
         Ďakujem, Oľuška, za tú piesenku.“
   </p>
   <p>
    Staniša vstal a v hlbokom zamyslení ponorení kráčali sme mlčky tým krásnym jarným
         svetom.
   </p>
   <p>
    Potom som mu dávala otázky týkajúce sa príchodu Pána Ježiša, o ktorom nám rozprával v
         tých vzácnych ranných hodinách. Čochvíľa bude Vstúpenie. Ako celkom ináč než indy, chystali
         sme sa ho sláviť v nádeji, že sa blíži doba, keď sa splní anjelská predpoveď:
   </p>
   <p>
    <span class="emphasis">
     <em>
      Tento Ježiš, ktorý bol vzatý od vás hore do neba, príde tak, ako ste ho videli
            ísť do neba.
     </em>
    </span>
   </p>
   <p>
    „Pravda, Staniša, všetko to, čo si mi i teraz rozprával krásne, rozprávala tebe tetinka
         Rút, vaša nosička svetla,“ vravím po chvíli ticha.
   </p>
   <p>
    „Tetinka Rút! Ako pekne si to povedala!“ pozastavil sa a hlboké dojatie preletelo mu
         tvárou. Letel ňou ten hviezdny úsmev, čo ju vždy tak skrásni.
   </p>
   <p>
    „Áno, z jej nežných, ružových pier počúval som spásne zvesti. Veľmi mi je ľúto, že
         nemôžem už dnes rozprávať o nej všetko to, po čom srdce túži, však si nahradím, až príde
         Józa. Viem, že ty ju potom budeš milovať, bo ju iste porozumieš.“
   </p>
   <p>
    „Keby som ju mohla vidieť aspoň na obrázku!“ zatúžila som.
   </p>
   <p>
    „Tú túžbu ti môžem splniť, Oľuška!“ Staniša vyňal hodinky, otvoril a podal mi ich. A ja
         som sa zadívala do tváre, čo hoci nebola krásna, bola predsa taká, že raz videná, nedala sa
         zabudnúť v svojej nežnej peknote. Len sa mi zdala akási známa, obzvlášť oči a ten úsmev
         vôkol jemných pier. Veď bol to hviezdny Stanišov úsmev. To sa teda tak krásne usmievať
         naučil od svojej nositeľky svetla. Samuel Lietavský, keď ju vraj videl, spoznal, že pravé
         kresťanstvo je
    <span class="emphasis">
     <em>
      „Kristus vo vás, tá nádej slávy“
     </em>
    </span>
    . Už som mu verila. Veď
         ako to muselo byť, keď sa tie nežné pery otvorili pre slová dobré, jemné a krásne! Za tým
         čistým čelom sídlili istotne vzletné myšlienky! Aj postavu mala iste nežnú, krok ľahučký,
         ako sa vznášajú piesenky. Po takom kresťanstve, aké so sebou prinášala svetu, museli sa
         srdcia roztúžiť. To bolo to Stanišovo kresťanstvo. Už som ho mala zaodiate v slovách
         „Kristus vo vás!“ Zahľadená na obrázok, rozhodla som sa v hlbinách srdca, že také má byť i
         moje kresťanstvo, veď i ja som Ho prijala! A tak Mu nebudem prekážať, aby vo mne žil.
   </p>
   <p>
    „Staniša, a kedy odišla domov?“ spytujem sa po chvíľke. Neodpovedal hneď, vzhliadla som
         k nemu. Mal tvár predtým iste zastretú rukami, teraz ich spustil.
   </p>
   <p>
    „Ver, Oľuška,“ povravel mierne, „že by som nebol mohol Józu opustiť, keby som ho nebol
         mohol zanechať v tých najnežnejších rukách, v rukách milujúcej matky. Ona ma poslala za
         vami.“
   </p>
   <p>
    „Ona žije? Ó, to som rada!“ volám prekvapená. „No, Staniša, to sa tebe iste veľmi cnelo
         za ňou, keď si prišiel medzi nás!“
   </p>
   <p>
    „Veľmi, Oľuška! Ale vieš,
    <span class="emphasis">
     <em>
      Všetko môžem v Kristovi, ktorý ma
            posilňuje
     </em>
    </span>
    , hovorí svätý Pavel. Ako i Ján hovorí:
    <span class="emphasis">
     <em>
      Aj my sme povinní
            klásť duše za bratov
     </em>
    </span>
    . Bola to dobrá škola pre môj ďalší život. Poznal som, že
         keď mám Jeho, keď On je vo mne a so mnou, niet na svete miesta, kde by som nemohol byť
         šťastný.“
   </p>
   <p>
    „A strýc Samuel Lietavský tiež ešte žije?“ spytujem sa, divno dotknutá jeho slovami.
   </p>
   <p>
    „Sláva Pánovi, áno! Náš Kráľ má pre neho ešte mnoho práce na zemi. No, hľa, už vidno
         Borín. Deduško sedí v záhrade, teda ponáhľajme sa za ním!“
   </p>
   <p>
    Staniša schoval hodinky a pokročil rýchlejšie, no ja som ho predbehla a prvá sedela
         vedľa deduška na lavici. Znovu a znovu musím myslieť na ten náš rozhovor. Nemôžem si
         pomôcť, zdá sa mi to všetko akési tajomné, zvláštne! Cítim, že je tu čosi, čo Stanišu hatí,
         tiesni a čo bude odstránené až keď príde Józa. Večer, keď som stála pri západe slniečka na
         schodoch Borína, napadli mi znenazdania slová starého Rovesného: „Až bude prechádzať týmito
         schodmi, vtedy už nebude náš.“ Nebudem na to radšej myslieť, bo sa ma zmocňuje smútok, idem
         radšej spať.
   </p>
   <p>
    Kto by spal, keď mu otvoreným oknom prilieta tlmený ohlas zvonov a zvončekov. To znejú
         na horách, z veží kláštora, plačú clivé, ba i jasajú víťazne ponad bojisko posiate
         mŕtvolami, a to zas zvonia jarný, ranný chválospev ponad slovenské doliny. Do toho hučí a
         šumí voda vodopádu vtekajúceho do Hrona. Vyhla som sa z okna. Na hudobnej sieni je tiež
         okno otvorené a ku mne v báječnej tíšine (keď i sláviky urobili pauzu) znejú už i slová.
         Staniša spieva:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Že treba Jemu v ústrety jasať,
      </em>
     </span>
     <br/>
     <span class="emphasis">
      <em>
       že treba zvesť tú odvážne hlásať:
      </em>
     </span>
     <br/>
     <span class="emphasis">
      <em>
       Ide, by svojich k sebe vzal!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Nuž, básnička má už melódiu. Hudba stíchla, Staniša iste píše noty. Áno, písal, bo ešte
         raz hrá a končí chorálom:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Blíž k Tebe, Bože môj,
      </em>
     </span>
     <br/>
     <span class="emphasis">
      <em>
       len k Tebe blíž!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Už je ticho. Ó, Staniša, drahý, milovaný, dobrú noc!
   </p>
   <p>
    *
   </p>
   <p>
    Prešli zase dva týždne, už je Vstúpenie za nami. Eržika sa nám vrátila, Otokar dostal
         14-dňovú dovolenku a môže ju tráviť s nami. Žijeme zase tak ako predtým; tu a tam s malými
         zmenami, tým istým denným poriadkom.
   </p>
   <p>
    Desať dní mali sme u nás milého hosťa, a to pána farára, ktorého priviezol Staniša.
         Potreboval nutne pár dní oddych. Našu žiadosť, aby svoje voľno strávil u nás, prijal
         vďačne. Umiestnili sme ho v hosťovskej izbe v susedstve s hudobnou sieňou, a tak si mohol
         kedykoľvek i sám zahrať; so mnou hrával štvorručné skladby, pre ktoré si poslal do fary.
         Staniša sa o neho staral výborne. Tetička a mama netak si dali záležať na tom, aby upravili
         jeho biedny vzhľad. Pán farár o Eržikinom odchode vedel, a tak mu ona celú vec vysvetlila
         sama. Jedno mi bolo divné, že sa pán farár ani najmenej nedivil, keď za Stanišom chodilo
         mnoho ľudí odvolávali ho na celé hodiny. Snáď mu Staniša to, o čom s nami nevraví,
         vysvetlil. Viedli často súkromné rozhovory, nie však dlhé, lebo Staniša vravel, že pán
         farár potrebuje odpočinok. Dostalo sa mu ho v každom ohľade. Hoci sme ho ani nezvali, ani
         nenútili, zúčastňoval sa na našich večerných domácich pobožnostiach; nedovolil, aby sme mu
         večere nosili osve. Pochvaľoval si ich práve tak, ako aj Otokar. Raz sa díval, ako som
         čistila cestičku. Staniša, stojac na rebríku neďaleko hojdačky, odrezoval dakoľko suchých
         haluzí. Hľadel aj na neho a hovorí so zvláštnym úsmevom: „Slečna Oľuška, vy budete čochvíľa
         veľmi prekvapená!“
   </p>
   <p>
    „Ja? Prečo?“ spytujem sa zadivene.
   </p>
   <p>
    „Pretože ani zďaleka nepoznáte svojho brata Stanišu.“
   </p>
   <p>
    „Myslíte, pán farár, že je znútra krajší, ako zvonku?“
   </p>
   <p>
    „Aj to! Nevidel som totiž ešte jemu podobného človeka. No dobre, že ho nielen milujete,
         ale si ho aj vážite. Skutočne si to zaslúži!“
   </p>
   <p>
    Tešilo ma ocenenie pána farára, len sa mi zdalo, že ním ešte viac myslel, než povedal.
   </p>
   <p>
    Na Vstúpenie boli sme všetci v kostole, len Staniša zostal s pánom farárom, bo mu
         nedovolil ísť. Nezdržal by sa vraj a uškodil by si ešte hovorením. Však keď má zástupcu,
         môže spokojne využiť svoje krátke voľno. Tetička Judka ponúkla sa mame, že ju zastúpi,
         oboch pánov obslúži, ak by sme v kostole zostali dlhšie. Nuž, pani farárka nás vôbec
         nepustila domov, zato odpoludnia išli všetci s nami. Mali sme stretnutie dohovorené na
         borínskych lúkach. Pozvali sme boli aj pána učiteľa s paňou. Prišiel s nami aj pán kaplán
         L., zástupca pána farára a veľmi pekne strávili sme to odpoludnie v utešenej májovej
         prírode; podvečer i večer sme prežili v hudobnej sieni. Na výlete rozprával nám Staniša
         zase kus histórie národov za morom; vodil nás krásnymi krajinami! Jeho zrakom hľadeli sme
         na ten ďaleký nový svet. Otázky pánov podnietili nové a nové rozprávania. Čo bolo
         najkrajšie, celá naša čeľaď bola s nami. Staniša nám ukázal, ako v Amerike na západe pečú
         jahňa. Pomáhal založiť vatru, otáčal ražeň; pritom nám opísal divoký život západu, kde s
         Józom strávili jedny prázdniny tamojším spôsobom.
   </p>
   <p>
    Belo z neho zase ani oči nespustil, ochotne krútil ražeň, nosil raždie i vodu.
   </p>
   <p>
    „Počujte, pán Lietavský,“ hovorí pán učiteľ, „už roky žijeme od prevratu
    <sup>
     [
     <a class="footnote" href="#ftn.id2585345" name="id2585345">
      33
     </a>
     ]
    </sup>
    v demokratickej republike. Až teraz vidím, čo znamená pravý demokrat, a že je
         veľký rozdiel medzi naším a americkým demokratom.“
   </p>
   <p>
    „Prečo myslíte?“ zadivil sa Staniša.
   </p>
   <p>
    „Vy ste so sebou doviedli aj služobníctvo; keď ste delili baranča, tak ste delili radom
         pán, nepán, pani, slúžka. Rozdiel bol len ten, že im ste dali väčší kus ako napríklad našim
         dámam, a nám, hosťom, to najlepšie.“
   </p>
   <p>
    „Dovoľte, prosím, to je predsa celkom prirodzené! Pracujeme na jednej zemi, okolo
         jedného chleba. Keď ja mám peknú chvíľu voľnosti, to isté právo na ňu majú i moji milí. Či
         nie sú to naši bratia a sestry, s ktorými dovedna tvoríme celok, rodinu, národ? Či už i
         Kollár nespieva:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Pracuj každý s chutí usilovnou
      </em>
     </span>
     <br/>
     <span class="emphasis">
      <em>
       na národa roli dědičné.
      </em>
     </span>
     <br/>
     <span class="emphasis">
      <em>
       Cesty mohou býti rozličné,
      </em>
     </span>
     <br/>
     <span class="emphasis">
      <em>
       jenom vůli mějme všichni stejnou.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Ak tu hľa, môj brat v národe, Gregor, má väčšiu silu a hospodárske schopnosti, má
         povinnosť, tým poslúžiť mne. A ja, ak sa mi dostalo z milosti Božej lepšieho vzdelania,
         môžem zase doplniť to, čo jemu chýba. Raz vraj niesol slepý, silný muž chromého chudáčika.
         Chromý požičal slepému svoje oči, on usmerňoval jeho kroky; slepý dal chromému svoju silu a
         šťastne došli do cieľa. Nech sa nespoja, museli by obaja nečinne nariekať a ležať v jarku.
         Keď prišli do cieľa, poďakoval chromý slepému, že sa s ním o svoju silu rozdelil a slepý
         poďakoval chromému za múdre a opatrné vedenie a dohodli sa, že odteraz budú kráčať spolu
         životom.“
   </p>
   <p>
    „Výborne!“ zasmial sa pán farár. „To je znamenitý obraz pravej demokracie!“
   </p>
   <p>
    „A tam zas máme obraz pravej republiky,“ vztiahla ruku pani farárka: Neďaleko nás
         Betuška, Samko, Jaroško a Jarmilka ešte s dvoma deťmi aj s Judkou držali sa za ruky,
         tvoriac koleso, začínali spolu novú hru s tou najväčšou rozkošou.
   </p>
   <p>
    Tak bolo na lúkach. V hudobnej sieni sme zase prežili krásne chvíle pri hudbe a speve.
         Naše piesne, ktoré si bol pán farár už dva razy všetky prehral, a veľmi sa mu páčili,
         pozdali sa celej malej spoločnosti, takže sme si nejednu prespievali. Nakoniec prosil
         deduško pána farára, aby nám prečítal žalm vstúpenia:
    <span class="emphasis">
     <em>
      Hospodin riekol môjmu
            Pánovi: Seď po mojej pravici, dokiaľ nepoložím tvojich nepriateľov za podnožie tvojim
            nohám
     </em>
    </span>
    (Ž 110, 1).
   </p>
   <p>
    Na vyzvanie pána farára sa Staniša pomodlil a tých nie mnoho slov zanieslo nás ta do
         domu nášho Otca, kam On odišiel a skadiaľ, že zase príde, veríme. Bol to pekný deň.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2585345" name="ftn.id2585345">
        33
       </a>
       ]
      </sup>
      Od roku 1918, po skončení 1. svetovej vojny (pozn. upravovateľa).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2585498">
       </a>
       12
      </h2>
     </div>
    </div>
   </div>
   <p>
   </p>
   <p>
   </p>
   <p>
    Je to pravda, že kde najjasnejšie svieti slnko, tam paralelne možno vidieť najväčší
         tieň. Aj u nás bolo tak.
   </p>
   <p>
    Na druhý deň odpoludnia odviezol Staniša pána farára a keď sme sa večer rozišli na
         odpočinok, ešte nebol doma. Dlho som písala a práve, ako dopisujem „bol to pekný deň“,
         počujem zaklopanie a hneď Stanišov hlas:
   </p>
   <p>
    „Oľuška, ešte neodpočívaš?“
   </p>
   <p>
    Pribehla som a otvorila dvere.
   </p>
   <p>
    Skoro som sa ľakla. Staniša bol taký bledý a smutný. „Potrebujem nutne tvoju pomoc! Ako
         dobre, že si ešte oblečená,“ vraví ticho. „Prines mi do kancelárie, prosím, z toho čaju, čo
         máš, i z tých zákuskov a tiež cukor, šálku a lyžičku.“
   </p>
   <p>
    Staniša ma nedočkal, hoci som sa netak ponáhľala pobrať žiadané veci. Vstúpiac do
         kancelárie videla som ho nakloneného nad pohovkou, skadiaľ sa ozývalo ťažké stonanie. Na
         stolíku vrela voda v rýchlovare, čaj teda možno hneď pripraviť. Staniša prišiel preň a
         prosil, aby som zašla do tretej komory, kde boli rezervné periny. Priniesla som stadiaľ dve
         veľké podušky a dve flanelové prikrývky. Až potom som videla, koho vlastne ošetruje. Na
         pohovke ležal mladý muž; obe ruky až po lakeť mal v obväzoch, i čelo, ba celý vrch hlavy.
         Keby kedy-tedy nezastonal, myslel by si, že tie vpadnuté oči sú už navždy zavrené. Len
         krátko som sa mohla naňho podívať, bo Staniša prevzal periny. Prosil, aby som išla povedať
         Gregorovi, že má už s koňmi prísť ku bráne. Bežala som čo najrýchlejšie. Jožo bol už v
         parku s kočom; poslúchol a bez slova obrátil pred verandou. Poprosil ma, aby som zostala
         pri koňoch. Poznajú ma dobre, nosievam im po kúsku cukru. I teraz ho odo mňa čakali,
         našťastie nie márne.
   </p>
   <p>
    O chvíľu neznámeho vyniesli, uložili do kočiara, kde bolo nastlané seno pokryté pokrovcami.
    <sup>
     [
     <a class="footnote" href="#ftn.id2585589" name="id2585589">
      34
     </a>
     ]
    </sup>
    Obe podušky vytvorili dočasné lôžko. Staniša si mu sadol k hlave a ani som sa
         nenazdala, zmizli mi spred očí. Na ceduľke, ktorú mi podal Jožo, čítala som v svojej izbe:
         „Zamlč, Oľuška, kým sa vrátim, ak nikto nezbadal!“
   </p>
   <p>
    Ráno bežala som sa pozrieť, či Betka Gregorová nevie niečo bližšie o tej príšernej
         nočnej príhode. Vedela len toľko, že Jožo pána niekam v noci viezol, ale sa vraj asi o
         hodinu vrátil. Netak som užasla a ponáhľala sa za ním.
   </p>
   <p>
    „Jožo, vy ste doma? Ako to?“ spytujem sa vo dverách maštale.
   </p>
   <p>
    „Neďaleko P. dobehlo nás auto. Pán sa so šoférom dohovoril; je to ten, čo nám doviezol
         klavír, mal teraz osobné auto. Preložili sme toho chudáka; myslím, že by sme ho na koči
         živého do L. neboli dostali a potom ešte na železnici. Takto išli priamo.“
   </p>
   <p>
    „Ale Jožo, ako sa dostal k nám, do Borína?“
   </p>
   <p>
    „Vám, slečinka, to smiem povedať.“
   </p>
   <p>
    „Keď sme sa vracali z P., napadlo mi, ísť kratšou cestou cez háj. Keďže tam bola tma,
         zišiel som zažať lampáš. Pán tiež zišli, obom sa nám zdalo, že tam v háji ktosi stoná. Keď
         sa pán Lietavský hneď nevrátil, išiel som sa pozrieť, aj lampáš vzal som so sebou; oni mali
         len svoj malý lampášik. Netak som sa podivil: ležal tam ten človek, vedľa neho kaluž krvi.
         Pán mu už ruky pevne boli obviazali, mal na oboch žily podrezané, aj na čele, nad spánkami
         mal ranu, no tá len mokvala. Zakopol som do revolvera a zastrčil ho k sebe skôr, ako sme
         toho chudáka preniesli do koča a vzali k nám. Prezrel som tú zbraň a zistil, že bola
         vystrieľaná, no to až potom doma v maštali. Ja si myslím, že ten nešťastník si strelil do
         spánkov, ale netrafil; a keď už nemal náboj, tak si podrezal žily. Prečo to urobil, vie len
         sám.“
   </p>
   <p>
    „A ešte dakto o tom vie, Jožko! Ten, kto mu dal život,“ vravím smutno.
   </p>
   <p>
    „To áno! Kedysi, keď som bol pri vojsku, myslel som, že človek má právo urobiť niečo
         také, ak sa mu zle vedie; dnes, odkedy znám nášho pána, viem, že je to veľký hriech. Netak
         mi záležalo na tom, aby som pánovi pomohol toho človeka zachovať pri živote, len neviem,
         neviem…“
   </p>
   <p>
    „Ó, Jožko, keď vám Pán Ježiš kázal ísť na tú nezvyklú cestu, to iste chcel, aby ste
         našli a zachránili človeka, za ktorého On raz z lásky zomieral a ktorý sa Mu chcel navždy
         stratiť. On váš skutok korunuje zdarom. Budeme sa za toho úbohého modliť. Veď, čo to muselo
         byť za nešťastie, že ho až tak ďaleko dohnalo!“
   </p>
   <p>
    Netak ťažko mi padlo mlčať, keď doma všetci starostlivo žasli, kde vraj ráno Staniša zas
         odišiel. Od Gregora sa dozvedeli, že pána doviezol z P. Do obeda mi Pán Ježiš pomohol. A
         keď som už práve chcela deduškovi povedať — veď sedel na verande taký ustaraný a žiadal,
         aby sme s obedom čakali — zastalo pred verandou osobné auto. O chvíľu skláňal sa už Staniša
         nad deduškom. Ja som si z jeho svetlého úsmevu, ktorým sa na mňa usmial, odčítala, že moje
         naliehavé prosby sú vyslyšané. S takými tvárami iste neprichádzajú ľudia od spolublížnych,
         ktorých museli nechať zahynúť.
   </p>
   <p>
    Staniša nás naučil, že sa ho nikdy nepýtame, kde bol, kým sám nezačne. Tak sme ho len
         pri obede obsluhovali a keď vravel, že je smädný, Belo vzal krčah a bežal mu vziať čerstvú
         vodu. Až keď sme si prečítali Slovo Božie, pestúnka odviedla deti, ktoré si každé pyšne
         odnášalo tajuplný balíček, začal Staniša sám rozprávať, čo som už vedela od Joža. Súčasne
         povedal, že úbohého spolubrata šťastne odovzdal do l.-skej nemocnice, kde vraj jeho život
         bude asi dlho visieť na nitke. „Ale milosť Božia, ktorá nás poslala do lesa, kade sme ešte
         vôbec nikdy nešli, a ktorá nám poslala do cesty auto v pravý čas, tá bdela nad zblúdenou
         dušou, ona ju zachráni,“ končil.
   </p>
   <p>
    „A kto je ten človek, ako sa volá?“ spytuje sa deduško.
   </p>
   <p>
    „To nám ešte nemohol povedať, no, na tom ani nezáleží. Je to náš brat, deduško!“ Staniša
         vstal. „Dovoľte, prosím, idem Gregorovi povedať, ako vec dopadla, on mi veľmi pomáhal a
         ešte dakto!“ Prosebným pohľadom zastavila som ďalšie slová.
   </p>
   <p>
    „Počujte, deduško,“ krútil Otokar hlavou, keď môj brat odišiel, „to je taký stanišovský
         kúsok.“
   </p>
   <p>
    „Prečo, synku?“
   </p>
   <p>
    „Nájde polomŕtveho samovraha, ošetrí ho, aj keď iba predbežne, ale vezie sa s ním hodiny
         do nemocnice, nevediac, či mu na ceste nezomrie. Gregor je jediný svedok. Nech ten človek
         cestou zomrie, ako sa očistí od podozrenia, že mu on tie žily nepodrezal?“
   </p>
   <p>
    „Máš pravdu, synku, no, musíme rozvážiť: ty myslíš múdro ako opatrný četník,
    <sup>
     [
     <a class="footnote" href="#ftn.id2585790" name="id2585790">
      35
     </a>
     ]
    </sup>
    on konal ako kresťan, ktorému je Božia vôľa nadovšetko. Som rád, že tak robil,
         aj keby hneď mal z toho posmech.“
   </p>
   <p>
    „Teraz ho mať nebude,“ začervenal sa Otokar, „veď doviezol človeka živého, predbežne
         ošetreného. Keby ten patričný už i dnes zomrel, nášmu Stanišovi to viac neuškodí.“
   </p>
   <p>
    „Ale on nezomrie,“ zvolala Eržika, „to Pán Ježiš nedá! Budeme sa modliť, aby ožil a ten
         novodarovaný život využil ako čas milosti. Ó, Pán Ježiš to Stanišovi dá, žeby i tohto
         zblúdeného brata pre časný i večný život zachránil ako mňa!“
   </p>
   <p>
    Eržika stála pri dverách, chcela už ísť za deťmi. Slzy na riasach skĺzli jej na bledú
         tvár; sklonila hlavu a ticho opustila jedáleň. Preľaknuktý Otokar vybehol za ňou. Keď som
         deduška odvážala domov, vyrozprávala som mu, čo ma od rána tlačilo. Veď som už smela!
         Odpočívali sme spolu na lavičke, kde nás našiel Staniša. Na deduškove otázky nám ešte
         prezradil niektoré podrobnosti, aj že teraz pôjdu s Gregorom vyhľadať to miesto za dňa, ak
         by tam ešte niečo ležalo, keď sa revolver našiel.
   </p>
   <p>
    „Nedbám, syn môj,“ hovorí deduško starostlivo, „potom si však choď odpočinúť, veď si
         iste veľmi unavený.“
   </p>
   <p>
    „Necítim únavu, deduško, ale poslúchnem hneď, keď sa vrátim.“
   </p>
   <p>
    „Môžem ísť s vami, Staniša? Túžim i tak po prechádzke!“
   </p>
   <p>
    „Ó, to budem rád, Oľuška, choď si vziať klobúčik, ja zatiaľ odprevadím deduška.“
   </p>
   <p>
    „A ja nesmiem s vami?“
   </p>
   <p>
    „Tu si, Otokar? Pravdaže, len poď,“ volal Staniša.
   </p>
   <p>
    Keď som už v klobúčiku schádzala zo schodov, stáli oba v rozhovore. „Dovoľ, Staniša,“
         rozhorľoval sa Otokar, „dúfam nepochybuješ, že si vážim tvoje rýdzo kresťanské pohnútky pri
         tej udalosti. Uznaj, však že myslím dobre, keď ťa pre budúcnosť varujem!“
   </p>
   <p>
    „Istotne myslíš dobre, druh môj zlatý, ale pováž, čo som mal urobiť? Život unikal, smrť
         veľkými krokmi blížila sa k svojej obeti. Mne vôbec nebolo možné nič iné myslieť, len ako
         by som toho človeka zachoval pri živote. Jedno som mal však urobiť, to uznávam! Keď si ty,
         môj drahý, bol v Boríne, mal som Gregora poslať pre teba.“
   </p>
   <p>
    „No áno, aspoň to, a vlastne to!“
   </p>
   <p>
    „Uznávam! Moje počínanie v tej veci nebolo múdre, ale keby tebe v náručí zomieral brat,
         som presvedčený, že by si myslel práve tak len na neho ako ja!“
   </p>
   <p>
    „Oľušku si si išiel zavolať! Prečo ju?“ dráždil Otokar Stanišu.
   </p>
   <p>
    „Ona jediná mala v okne svetlo. Nechcel som nikoho budiť. Potreboval som čaj a iné veci,
         ktoré mi len ona mohla rýchlo dať. Však vieš, že sme spolu púšť menili na raj. No, ona už
         ide, poďme!“ A šli sme. Dosť strmými chodníkmi dostali sme sa ta skôr ako cestou. Jožo prvý
         našiel miesto poznačené krvavou stopou. Otokar zdvihol v prachu ležiaci, zakrvavený
         vreckový nožík, Staniša za strom odkotúľaný klobúk; mne padli oči na notes zašliapaný v
         machu. Podala som ho Stanišovi. „Tam sa snáď niečo bližšie dozvieme,“ vravím so záujmom.
         Staniša ho však podal Otokarovi: „Keď si tu s nami, prenecháme celú záležitosť tebe. Nám
         dal Pán vykonať náš podiel, ty prevezmi ten svoj.“
   </p>
   <p>
    „Vďaka, Staniša, hneď zajtra odcestujem do L.“
   </p>
   <p>
    „Pán veliteľ,“ ohlásil sa Jožo, „u mňa je revolver, ktorým sa ten chudák iste chcel
         zastreliť, ale že mal len jeden náboj a netrafil sa do spánkov, použil potom nôž.“
   </p>
   <p>
    „A kde ho máte, Gregor?“ zaujato spytuje sa Jelínek.
   </p>
   <p>
    „V truhielke v koči, chcel som ho dať pánovi.“ „Podľa čoho súdiš, že mal len jeden
         náboj?“
   </p>
   <p>
    „Bol som vojak, poznám zbrane, revolver je prázdny!“
   </p>
   <p>
    „Keďže náš úbohý spolubrat má poranené i čelo, Jožova domnienka je iste správna,“
         odvetil Staniša.
   </p>
   <p>
    „Keď pri prvom pokuse ho Boh zachránil, tak siahol ešte po druhom, aby sa vytrhol z
         láskyplnej Božej ruky. No tá ruka je primocná, ona ho ešte raz zachránila a aj zachráni.“
   </p>
   <p>
    „Veríš, Staniša?“
   </p>
   <p>
    „Verím, Oľuška, poďme už preč z tohto miesta tmy!“ Poslúchli sme radi.
   </p>
   <p>
    „Dúfam, až prezriem notes, že ti budem môcť povedať aspoň meno toho tebou zachráneného.“
   </p>
   <p>
    „Povedal by som načo, Otokar, ale bude snáď potrebná i ďalšia pomoc. Iné veci mi, prosím
         nehovor. Tak, ako si sám neprajem, aby môj notes prezeralo cudzie oko, tak nechcem skúmať
         ani cudzie intímne záležitosti. Ty z moci svojho úradu máš právo poznať pohnútky
         patričného, ja však ako súkromná osoba nemám právo počúvať tvoje zistenia!“
   </p>
   <p>
    „V tomto prípade áno!“
   </p>
   <p>
    „Zriekam sa ho rád.“
   </p>
   <p>
    Hviezdny úsmev rozjasnil predtým veľmi vážnu a smutnú tvár môjho brata.
   </p>
   <p>
    „Staniša, s tebou policajt určite nič nezíska,“ smial sa Otokar. „Ty úplne ignoruješ
         naše povolanie!“
   </p>
   <p>
    „Vieš, u nás na farme,“ usmial sa i Staniša veselo, „mali sme šyri druhy psov. Ovčiaka,
         ktorý netak dobre strážil stádo; loveckého, ktorý vystopoval a vyplašil každú zver;
         vlčiaka, ktorý strážil kone a policajného psa.“
   </p>
   <p>
    „Ty si mal iste najradšej toho ovčiaka.“
   </p>
   <p>
    „Prirodzene, bol to môj dobrý kamarát. Mnohí ľudia obdivovali policajného špica; no keď
         som videl, ako vypátral, chytil i prezradil nič netušiaceho zlodeja, nemohol som sa na to
         zviera ani podívať. Najlepší dôkaz, že mi ten zmysel, ako vravíš, úplne chýba.“
   </p>
   <p>
    „Ale veď v Biblii nie je len milosť, je tam i spravodlivosť,“ rozohnil sa Otokar.
         „Neviem veru, čo by ste si počali v republike bez nás!“
   </p>
   <p>
    „Odpusť, Otokar, veď dobre viem, že náš Boh je nielen láska, ale aj spravodlivosť a že
         vrchnosť je na potrestanie previnilcov a na ochranu ukrivdených. Môj Pán nech vás osvieti a
         dá vám zdar i ochranu pri vykonávaní vašich dôležitých povinností. Napriek tomu sa veľmi
         teším na chvíľu, keď už ani ty, môj drahý, nebudeš četníckym veliteľom, keď prestane hriech
         a jeho následok — trest!“
   </p>
   <p>
    „Teda ty by si ma radšej videl ako dobromyseľného ovčiaka Belka než prezieravého sivého
         špica?“
   </p>
   <p>
    „Ale veď to pán tak nemyslia!“ ohlásil sa Jožo.
   </p>
   <p>
    „Pravdu máte, Gregor, on to tak nemyslí.“
   </p>
   <p>
    „A ja len žartujem! Váš pán by z nás zo všetkých chcel mať takých anjelov, ako je sám,
         ale pri mne sa mu to zle darí,“ vzdychol si Otokar. Prvý rozbehol sa dolu strmým brehom,
         no, ja som ho predsa predbehla. Cesta naspäť netrvala dlho, ponáhľali sme sa každý po
         svojej povinnosti.
   </p>
   <p>
    Dnes, keď toto píšem, sa už Otokar vrátil z L. Pacient sa má lepšie, no ešte dlho
         potrvá, kým vyzdravie. Otokar ho navštívil v civile a odovzdal mu jeho veci. Zdá sa, že
         mladého muža k činu, ktorý spáchal na sebe, prinútili rozhárané rodinné pomery. Nemohol
         ešte veľa vravieť, ale veľmi sa potešil, obzvlášť notesu, ktorý mu Otokar odovzdal v
         zapečatenej obálke. Snáď sa tým končí toto smutné intermezzo
    <sup>
     [
     <a class="footnote" href="#ftn.id2586105" name="id2586105">
      36
     </a>
     ]
    </sup>
    a my sme sa vrátili späť do každodenného života.
   </p>
   <p>
    Áno, vrátili, ale nie nadlho.
   </p>
   <p>
    Na druhý deň niesla som Stanišovi bielizeň. V domnienke, že ako obyčajne dopoludnia nie
         je v izbe, chcela som mu ju uložiť do skrine, hoci si to vždy sám robieva. No nielenže bol
         doma — podľa zarosenej obuvi súdiac, už sa odniekiaľ vrátil —, ale čo je neho úplne
         nezvyklé, ležal na pohovke. V prvej chvíli chcela som ustúpiť a tichučko zavrieť dvere.
         Potom mi napadlo, že veď je to môj brat a musím sa ho spýtať, či mu niečo nechýba. On sa o
         všetkých nás stará tak verne a my o neho tak málo! Položila som kôš s bielizňou pri dverách
         a o chvíľu skláňam sa už nad pohovkou.
   </p>
   <p>
    „Staniša, drahý Staniša, čo ti je?“ Vzala som jeho ovisnutú pravicu do svojej. Zavrel
         ju, pritiahol k perám, ale hlavu nezdvihol. Tvár mal zakrytú vankúšom. Zvláštna úzkosť
         zovrela mi srdce. „Staniša, chceš, aby som ťa nemýlila, si unavený? Snáď ťa v noci zase
         vyrušovali? Pôjdem hneď, ak si praješ, no, poslúžila by som ti tak rada!“ Vložila som do
         svojho hlasu celé srdce. Bozkal ešte raz moju ruku a posadil sa.
   </p>
   <p>
    „Už si mi poslúžila, Oľuška,“ vraví tým krásnym hlasom, ktorým tuším hovorieva len so
         mnou. „Ďakujem ti srdečne! Bo, čo som v tejto chvíli veľmi potreboval, bol kúsok úprimného
         súcitu.“
   </p>
   <p>
    Sadla som si k nemu na pohovku a zahľadela som sa skúmavo do jeho bledej tváre. „Bolelo
         ťa niečo Staniša?“
   </p>
   <p>
    „Aj to, ale hlavne tonul som v bahne úzkosti. Chystalo sa zavrieť nado mnou svoju
         hlbinu.“
   </p>
   <p>
    „Úzkosti? Akého druhu?“
   </p>
   <p>
    „Dostal som list od Józu. Píše už z pevniny. Vypravil sa značne prv ako udával; chcel
         nás prekvapiť. Prečítam ti vety, ktoré ma vyľakali: ,Dostavila sa mi na ceste prekážka,“
         čítal Staniša, „ústne vysvetlím všetko. Medzi mnou a smrťou bol len krok, no, Knieža života
         ma zachoval. Buď Jemu česť! Táto okolnosť ma núti, ešte dva-tri dni cestu prerušiť, ale
         pevne verím, že v svätodušnú sobotu predsa zavítam. Dobroreč so mnou Hospodinovi a vlož ma
         do Jeho svätej, všemohúcej ruky.‘ Rozumieš, Oľuška?“ Staniša spustil list a vstal. Aj ja
         som vstala.
   </p>
   <p>
    „Myslím, že Józu na ceste zastihla nejaká nehoda; muselo to byť veľké nebezpečenstvo,
         keď cituje Dávidove slová. Náš Pán ho však zachoval a on príde. Aby sa však šťastne a iste
         vo svätodušnú sobotu objavil medzi nami, to pravdepodobne závisí aj od našich verných
         príhovorov. Nič sa neboj, Staniša, budeme sa spolu modliť, a on príde tak, ako prišla
         Eržika. Ako pekne to tam píše: Dobroreč so mnou Hospodinovi a vlož ma do Jeho svätej,
         všemohúcej ruky!“
   </p>
   <p>
    „Máš pravdu, drahá, sú to krásne slová a pre mňa vážne napomenutie. Keby som si ho bol
         hneď dobre povšimol, nemusela si ma nájsť takého bezradného,“ vravel temer smutno. „Poďme
         teda hneď spolu vyplniť Józovu žiadosť!“ Stalo sa. Až pri modlitbe som videla, aký bol
         Staniša predtým rozrušený, ovládaný bezradnou úzkosťou, keď ju Pánovi vyznával a veľmi
         prosil za odpustenie.
   </p>
   <p>
    „Však Ty si bol s ním, áno, v ňom. Zlo sa mohlo priblížiť, ale nesmelo škodlivo siahnuť
         na tú drahú schránku,“ hovoril medziiným; a potom tak vrúcne ďakoval. „Neviem, čo je s ním
         ba nemôžem sa presvedčiť ani kde je, Ty však vieš, si pri ňom. To postačí! Utíš ma, prosím
         nech ma nesie oceán Tvojho pokoja! Zavieram oči pred každým preludom predstáv a verím,
         verím, bo verím Tebe!“
   </p>
   <p>
    Nikdy tú modlitbu a hlas, ktorým odznela, nezabudnem. Napadol mi citát, ktorý som sa
         naučila:
    <span class="emphasis">
     <em>
      Mnoho zlého prichádza na spravodlivého, ale zo všetkého toho ho
            vyslobodzuje Hospodin.
     </em>
    </span>
   </p>
   <p>
    Potom Staniša písal list do Prahy, na adresu, ktorú udal Józa, aby ho tam našiel, keď
         príde. Ja som zatiaľ usporiadala jeho bielizeň. Spolu sme opustili izbu s úmyslom — on
         deduškovi, ja mame — oznámiť, kedy sa chystá prísť Józa. O nehode budeme mlčať, nevediac
         akého bola druhu. Na schodoch mi Staniša ešte raz veľmi pekne poďakoval, že som prišla za
         ním.
   </p>
   <p>
    „Vieš, Oľuška, mám od prirodzenia veľkú chybu, ktorá sa veľmi zhoršila na vojne
         rozličnými strašnými udalosťami. Je to obrazotvornosť, ktorá náramne pracuje, keď sa dačoho
         naľaká, tak že mi pôsobí priam telesnú muku a prináša duchovné boje. Nikto si ani
         predstaviť nevie, čo všetko tiahlo mojou mysľou pri čítaní tých krátkych viet; spojilo sa
         to s mučivým: ak sa toto, alebo toto stalo; a prinesie zase so sebou tie alebo tie
         následky.“
   </p>
   <p>
    Už som bola pri našom dome a ešte vždy mi v ušiach zneli slová môjho drahého brata.
         Pritom mi napadalo, čo teda asi vytrpel, keď išiel pre Eržiku a tiež, keď v háji našiel
         toho nešťastného mladého muža. Preto bol taký bledý vtedy aj teraz následkom tej dvojitej
         muky. Nie každý deň bol naplnený podobnými udalosťami, nad nami sa roznášalo aj čaro
         očakávania príprav.
   </p>
   <p>
    „Stanišu sme doma nevítali,“ povedal deduško, „prekvapil nás, a tak mu to nahradíme pri
         uvítaní jeho milovaného druha, a to ho iste poteší najviac.“
   </p>
   <p>
    Aby sme mali voľnejší priestor, požiadal deduško Stanišu aby Józovi išiel oproti až do
         Prahy, s čím Staniša rád súhlasil. Len ja som s ním cítila, aké dobrodenie mu deduško
         nechtiac preukazuje týmto návrhom. Dozvie sa skôr to, po čom túžil a hlavne uvidí skôr
         svojho milovaného brata. A tak prípravy sú už temer všetky hotové. Deduško dal zavolať
         záhradníka; v záhrade jeho domu sú dve staré lipy. Staniša ich chcel už dávnejšie dať
         obrezať, aby mali krajšie koruny; záhradník urobil to až teraz, aby sme mali bohatstvo
         lipiny, keď sa blíži náš sviatok stánkov, koruna všetkých cirkevných sviatkov, ako povedal
         Staniša.
   </p>
   <p>
    Tetička Judka a mama majú už sladkosti napečené. Košele našich mladíkov, no i deduškove
         a Otokarove sú hotové. Hlavná vec je, povedala Eržika, aby nielen Józa, ale predovšetkým
         Duch Svätý vtiahol do Borína a zaujal si ho celý. No tak dobrú noc. Tak to prežívam, ako by
         sme stáli na rozhraní nového odseku života.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2585589" name="ftn.id2585589">
        34
       </a>
       ]
      </sup>
      <span class="emphasis">
       <em>
        pokrovec
       </em>
      </span>
      — jednoduchý koberec obyčajne tkaný po
               domácky
     </p>
    </div>
    <div class="footnote">
     <p>
      <sup>
       [
       <a class="para" href="#id2585790" name="ftn.id2585790">
        35
       </a>
       ]
      </sup>
      <span class="emphasis">
       <em>
        četník
       </em>
      </span>
      — policajt, strážnik (v bývalej ČSR)
     </p>
    </div>
    <div class="footnote">
     <p>
      <sup>
       [
       <a class="para" href="#id2586105" name="ftn.id2586105">
        36
       </a>
       ]
      </sup>
      <span class="emphasis">
       <em>
        intermezzo
       </em>
      </span>
      — medzihra (v hudbe)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2586388">
       </a>
       13
      </h2>
     </div>
    </div>
   </div>
   <p>
   </p>
   <p>
   </p>
   <p>
    Prekročili sme rozhranie a nikdy, už nikdy nepôjdeme naspäť. Ba či kedy zabudnem na ten
         slávny jarný podvečer? Slnko chystalo sa už zapadať, na nebi maľovala zora zlaté i ružové
         zámky; všetka tá krása farieb lámala sa v hladine rybníka, polievajúc celý park Borína
         obzvlášť verandu, omájenú lipovými, okrášlenú svätodušnými vetvami. Schody Borína pokrýval
         pokrovec, múry otáčala zeleň, aby nimi mohol kráčať pán Borína a jeho vzácna návšteva.
         Otvorené okná jedálne vdychovali vzduch; slnce i zory svit celoval mnou krášlenú tabuľu. Na
         nej svietilo dosiaľ starostlive ukrývané striebro, sklo i porcelán z maminej výbavy. Belosť
         damaškového obrusa i obrúskov snúbila sa s priesvitnou žiarou brúseného skla vysokých váz
         plných jarného ružového kvietia. Na pletených stolíkoch rozváňali rozkvitnuté borové,
         jedľové i smrekové ratolesti, ktoré priniesli Otokar s Belom. Tak vyzdobená bola aj Józova
         izba. Eržika vie viazať krásne kytice. Na tých, čo tam i tu šírili ovzdušie jari, dala si
         záležať obzvlášť. Ešte i Jaroško vedený Jarmilkou priniesol v zásterke čačky, že vraj
         ujkovi Józovi, aby mal radosť.
   </p>
   <p>
    Ako som tak prezerala hotové dielo, tetička Judka so Zuzanou dávali práve na bočný
         stolík misy s čerstvými koláčikmi. Potom pred otvorenými dverami verandy som zastala i
         rozhliadla sa dovôkola. A tu sa mi sprítomnil nezabudnuteľný okamih na schodoch pustého
         Borína, keď ja samotná otvárajúc dvere kaštieľa som vyriekla: „Vítam ťa doma, Staniša!“ Akú
         rezavú bolesť cítilo vtedy moje srdce, keď som si uvedomila, že tak z ďaleka prišiel pán
         Borína a do takého sídla!! A dnes?
   </p>
   <p>
    Na pletenej pohovke sedeli spolu deduško s Eržikou. On sviatočne odiaty, ona v bielych
         vyšívaných šatách, krásna ako vidina z lepších svetov. Na stolčeku pri nich sedel Mirko
         taktiež od hlavy po päty láskou zaodiaty, šumný až radosť. Oba ľúbezní anjelici v ruských
         košieľkach samé vyšívanie túlili sa k nemu. Pri stole oblečená v čiernom hodvábe v
         poslednom dare od tatíčka sedela s Otokarom moja krásna mama. Dnes akosi upustila od svojej
         sochovitej tuhosti a správala sa uvoľnene.
   </p>
   <p>
    Tetička Judka prešla popri mne, zastavila sa pri trochu ohnutej lipine a upravila ju,
         Zuzana vo svojom najparádnejšom kroji ešte po matke zastala vedľa mňa. Belo vystúpil z
         úzadia, aby mohol lepšie vidieť. Kým budem žiť nezabudnem na obraz, ktorý nasledoval nato.
   </p>
   <p>
    Hore schodmi krytými kobercom vystupoval ľahkým krokom mládenec vysoký asi ako môj brat.
         Oblečený mal sivý plášť. Bol prostovlasý, takže slnko okolo bielej krásnej tváre utvorilo
         gloriolu zo zlatožltých hustých vĺn vlasov. Ani v zlate lemované okuliare nemohli zastrieť
         krásu veľkých jasnomodrých očí, čo plné otázok, ale i lásky, blúdili po verande. Ešte jeden
         krok. Mladík zastal na najvyššom schode, zrazu vystrel v hlbokom dojatí obe ruky: „Deduško,
         mamička, tetička Judka, poznáte ešte svojho Stanišu?“
   </p>
   <p>
    „Staniša!“ skríkla Zuzana vedľa mňa, no nielen ona. Mama priam vyskočila, i deduško sa
         narovnal. „Je to on?“ počujem volať s úžasom.
   </p>
   <p>
    Ach áno, či kedy zabudnem tú chvíľu i to krátke vysvetlenie, ktoré sme dostali!? Čo za
         tým nasledovalo, ako to všetko bolo, nemôžem podať, bola som príliš zmätená. Nech sa
         neopieram o silné dvere jedálne, podlomili by sa nohy podo mnou. Deduško, mama, tetička
         Judka i Zuzana, všetci poznali Stanišu Lietavského, syna Aničky Rovesných. Veď ako by jej z
         oka vypadol. Bola to jej nezabudnuteľná tvár podobná jabloňovému kvetu, jej bohaté zlaté
         vlasy, krásne modré oči, ba i jej hlas, ktorý sa nedal zabudnúť.
   </p>
   <p>
    „Deduško môj, či si ma ešte poznal?“ pýta sa znova mládenec a objíma zmeraveného starca.
   </p>
   <p>
    „Staniško, ach, Staniško, je to možné?“ počujem deduška volať a vidím, ako pohládza čelo
         i vlasy krásneho mládenca. „Veď je to on, Sabínka,“ volá na mamu.
   </p>
   <p>
    „Áno, je to on,“ počujem i ju, a v tej chvíli spočíva už mama v náručí mladíka.
   </p>
   <p>
    „Prišiel som už len sám, mamička, nebolo možné ináč. Boh nebeský nám ho odvolal a my
         pôjdeme za ním.“
   </p>
   <p>
    A mládenec objíma i tetičku Judku, a tá svedčí, že sa vôbec nezmenil. „Zuzana, i vy ste
         ešte tu? To je krásne! Toľko milých známych tvárí!“
   </p>
   <p>
    „Eržika, pamätáš sa ešte na svojho Stašu? Pamätáš sa, ako sme spolu našli to vtáčie
         hniezdočko a zachránili tie mladé tam pri rybníku? Pamätáš sa?“
   </p>
   <p>
    „Áno, Stašo, na všetko sa pamätám. Ako si mi sľuboval, že mi pošleš čosi krásne a veľmi
         dobré.“ Eržika bozkáva ružové ústa i čisté mladíkovo čelo. „Tu je môj Otokar,“ predstavuje
         svojho muža, ktorý ako by sa zo sna strhol.
   </p>
   <p>
    „To je teda Staniša Lietavský, tvoj brat?“ splynulo užasnuto z jeho pier. „A kto je ten,
         ktorého sme dodnes poznali a milovali?“
   </p>
   <p>
    Čaro, čo všetkých držalo, sa tým pretrhlo.
   </p>
   <p>
    „Áno, kto je to?“ volali mimovoľne ústa, aj moje srdce, „kde je?“
   </p>
   <p>
    „Dovoľte, nech sa s vami najprv so všetkými privítam, potom sa dozviete všetko,“ so
         žiarivým pohľadom rozhliadal sa vzácny hosť a už objal Mirka.
   </p>
   <p>
    „Braček môj, máš úplne otcovu podobu. Tento bozk od tatíčka a tento odo mňa. — A kde je
         Oľuška?“
   </p>
   <p>
    Konečne zazrel i mňa. A keď ovinul rameno okolo môjho pásu a bozkal ma na čelo i líce,
         roztrhol sa závoj i na mojej mysli. Bolo to síce len ako vo snách, no predsa som zrazu
         videla chlapčenskú tvár, tej dnešnej tak podobnú; dve uslzené oči dívajú sa na mňa a ten
         istý hlas vraví: „S Bohom, Oľuška! Či ma ani na cestu nepobozkáš? Idem ďaleko!“ Ach, nebolo
         žiadnej pochybnosti, bol to on. Či som mu vtedy ten bozk dala, neviem, zato dnes ho moje
         pery vrelo pobozkali. A potom sme sa dozvedeli, kto bol ten, ktorý prišiel, aby nás
         previedol zo tmy na svetlo, aby našu púšť zmenil na raj. Ten všetko, čo sa dalo napraviť,
         napravil skôr, ako sa vrátil skutočný dedič Borína zaujať svoje dedičstvo. To, čo nám Józa
         rozprával sediac pri deduškovi, dá sa povedať krátko. „Náš otec zomieral. Ja ako slepý
         nemohol som ísť za vami, a vy ste boli takí nešťastní! Tak veľmi ste potrebovali syna,
         brata, pomoc, a nadovšetko Pána Ježiša. A tak môj drahý brat, ktorý sa tam doma so mnou
         delil o najdrahší poklad, o materinskú lásku sľúbil ísť na mojom mieste. Všetko opustil a
         šiel. Vedeli sme, keď pôjde, že Kristus, ktorý prebýval v ňom, rozptýli všetky vaše tmy,
         áno, že náš Pán skrze neho istotne vám pomôže. Mňa v amerických školách, a tak aj doma,
         druhým menom menovali Jozef, bo v angličtine sa moje meno nedalo skloňovať. Jemu sa však
         tak veľmi páčilo, nuž som mu ho raz slávnostne odovzdal. A odvtedy sme ho doma i v školách
         i na vojenčine aj ja, aj všetci naši slávski priatelia len Stanišom menovali. Moje meno
         teda už Staniša dávno mal. Nato som mu vystavil riadne splnomocnenie. Pas mal, pravda,
         svoj; v ňom i v tom splnomocnení je jeho pravé meno. Prosil som ho, aby k vám išiel na
         mojom mieste. Náš tatíčko zomrel. Oznámiť vám hneď, že ja pre slepotu prísť nemôžem, zdalo
         sa mi vo vašom súžení príliš bolestné. A tak mi sľúbil, že vám bude synom i bratom, kým ja
         alebo nevyzdraviem, alebo kým by vám mohol vysvetliť, že hoci sedím v temnostiach, svieti
         mi Hospodin, že On je i bude mojím večným svetlom a tak sa raz skončia dni môjho smútku.
         Nebola to pre môjho Stanišu maličkosť žiť tak inkognito
    <sup>
     [
     <a class="footnote" href="#ftn.id2586653" name="id2586653">
      37
     </a>
     ]
    </sup>
    medzi vami! Viem si predstaviť, ako sa usiloval robiť vám dobre a najmä
         prinášať vám svetlo spásy. A tak už viete, že na mojom mieste prišiel môj bratranec, s
         ktorým som bol v dome jeho rodičov vychovaný. Prišiel to môj brat, krv z nasej krvi
         Lietavský. Bol vaším Stanišom tak, ako je i mojím, nuž nechajte mne i tu doma moje meno
         Józa a jemu meno Staniša. Na otázku, kde je teraz, poviem, že sa iste stará o auto, ktoré
         som so sebou priviezol. Deduško Lietavský v Amerike, keď mi nemohol dať americké auto,
         daroval mi prostriedky, aby som si ho mohol kúpiť tu. A strýc Samuel sa pričinil, aby vraj
         bolo takého druhu, žeby z neho mohla mať úžitok celá naša rodina. Tak som auto kúpil hneď z
         príchodu v Prahe. Odoslal som ho expres dva dni prv, ako sme my odcestovali. Na l.-skej
         stanici nás už čakalo šoférom pripravené, vyskúšané a doviezlo nás do Borína. Sláva Pánovi
         za všetko. A hľa, Staniša už ide.“
   </p>
   <p>
    Ach, či som Józovi vďačná, že veci tak zariadil a že nám pravé Stanišovo meno vôbec
         nepovedal. Tuším by som to ani nepreniesla, keby som ho ešte aj cudzím menom musela
         menovať; i tak si musím myslieť, že mi je síce bratom v rode, no nie mojím bratom! Zvláštny
         smútok zaľahol mi na srdce, keď som ho videla prichádzať hore schodmi. Už som všetkému
         rozumela: Prečo vždy veľmi šetrne, no predsa zabránil, aby som sa k nemu nepritúlila a
         prečo sa tak zľakol, že sa naše srdcia k sebe priťahujú. Zamlčal nám bolestnú pravdu a
         pomáhal nám z čistej lásky. Nijak však nechcel zneužiť Józove práva. Chcel nám zostať len
         nosičom svetla a nástrojom v ruke veľkého Boha.
   </p>
   <p>
    Keď teraz deduško vystrel po ňom náruč zvolajúc: „Józa nám všetko vysvetlil, drahý
         Staniša,“ červeň sfarbila jeho líca. Pozrel po všetkých nás tým neodolateľne prosebným
         pohľadom a vraví: „Tak teda inkognito už padlo. Sláva Pánovi! Ale milujte ma, prosím, ako
         aj ja vás milujem. Som predsa Lietavský, člen vášho rodu, práve tak, ako Józa bol naším a
         bude i na večnosť. Predsa som vám len priviezol vášho Stanišu. Oľuška, dedič a pán Borína
         nenašiel už púšť, mohli sme sa o to postarať spoločne.“
   </p>
   <p>
    Veľká vlna blaha preliala sa mojím srdcom. Pocítilo zrazu, že to spojivo, ktoré ma tak
         nevýslovne blažilo, nenaruší ani zmena rodinného pomeru, keď sa on naň tak odvolával; chcel
         byť a zostať naším.
   </p>
   <p>
    Vbehla som do jedálne, veď treba rýchlo dávať večeru, aby nevychladla. Medzitým v
         hosťovskej izbe mohli páni zmyť prach z cesty. A tak, keď som sa z kuchyne vrátila —
         prosila som bola totiž mamu, aby sa dnes o nič nestarala — našla som už peknú rodinu okolo
         stola. Deduško tak, ako mu bolo prestreté, medzi oboma vnukmi, mamička v čele, Eržika s
         Otokarom a tetičkou Judkou im oproti, a ja medzi Mirkom a Belom na dolnom konci stola, deti
         s pestúnkou pri malom stolíčku v maminej a babičkinej blízkosti.
   </p>
   <p>
    Po radostnej večeri, kde ani Slovo Božie, ani spev a modlitba nechýbali, zaviedli sme
         Józu do jeho kráľovstva. Prezrel pritom z Borína, koľko mohol. Nikomu nezdala sa teraz izba
         pripekná, on do nej skutočne pristal, sťa obraz do rámu. Zo všetkého mal radosť, za všetko
         nám ďakoval. Deduško nemohol ani oči z neho spustiť. Ale ani my ostatní! A keď sme prišli
         do slávnostne vyzdobenej hudobnej siene, až tam bol len šťastný. Sadol si k pianu s
         posunkom, čo zrejme vyjadroval potešenie. Jeho hudba sa nepodobala Stanišovej; bolo v nej
         niečo, čo s celým zjavom nesúhlasilo, akési sväté odovzdanie. Musela som si však
         pripomenúť, že sa v nej zdokonalil vtedy, keď vyhaslo svetlo jeho krásnych očí.
   </p>
   <p>
    „Hrávam najviac len spamäti,“ povedal Eržike, „nesmiem hľadením do nôt namáhať oči.
         Preložil som na lodi niektoré anglické chorály, zahráme a zaspievame vám ich so Stanišom.“
   </p>
   <p>
    Kto opíše krásu hudby a spevu, ktoré sa vzájomne dopĺňali? Staniša hral, Józa spieval.
         Bol to vraj ten istý hlas, ktorý kedysi tu v Boríne potešoval srdcia, ktoré na zemi nič
         nemohlo potešiť, hlas Aničky Lietavskej, lenže silnejší a vycvičený; a k nemu Stanišova
         hra!
   </p>
   <p>
    Borín ďalej prezerať Józa nechcel, že si to nechá cez deň. Túžil von do krásneho jarného
         večera. Zaviedli sme ho k rybníku, kde Mirko už čakal, aby mu čím skôr mohol ukázať farebné
         osvetlenie. Farbisté gule veľkých lampiónov, umiestené na stĺpoch vrhali dúhové farby na
         polkruhový zakvitnutý jedľový háj. Do polkruhu umiestené lavice núkali miesto na posedenie.
         Nechýbalo ani kreslo poviestkara, veľký starý peň s vydlabaným sedadlom, s papradinami
         naokolo. A keď sa do neho posadil náš drahý brat osvietený tým čarovným svetlom, a dal sa
         nám rozprávať, ako sa mu vodilo na ceste, už nechýbala ani povesť. Bol to zvláštny obraz:
         starý peň a v ňom sediaci krásny mladík, v úzadí zakvitnutý vonný borový háj, vôkol rajská
         krása záhrady, pred ním lúčinkou ohradená dúhovo osvietená hladina rybníka a nad hlavou
         nebo plné hviezd.
   </p>
   <p>
    Krásna bola aj povesť rozprávaná hudobným hlasom, jedna z tých, ktoré nezabúdame! Začala
         sa rozlúčkovou scénou v New Yorku, pri ktorej ako na obraze videl si postavy i tváre drahej
         americkej rodiny, jednu tvár obzvlášť všetkým najdrahšiu, milovanej matky. Toľko lásky
         dýchalo z toho obrazu, až srdce preplňovala ozvenou. Milovali ho tak veľmi a oprávnene. No,
         ako by ho neboli milovali?
   </p>
   <p>
    Potom začal rozvíjať obraz života na lodi: Vidíš majestátnu velebu tichého mora a pestrú
         krásu veľkej spoločnosti deliacej sa na menšie a užšie krúžky podľa duchovnej
         spolupatričnosti, podľa toho, čomu kto na svete žil. Počuli sme i daktoré zaujímavé úryvky
         rozhovorov. No všetko ustúpilo do úzadia pri podaní jedného z nich o kresťanstve a jeho
         význame pre človeka.
   </p>
   <p>
    „Rozličné mienky za i proti vymieňala si spoločnosť. Odporcov medzi nimi viedol mladý
         vzdelaný šľachtic, ktorý sa úplne rozišiel s Kristovým učením. Ja som zdôrazňoval vnútornú
         silu, ktorú dáva Kristus,“ rozprával Józa snivo, „a keďže páni žiadali moje krédo,
    <sup>
     [
     <a class="footnote" href="#ftn.id2586888" name="id2586888">
      38
     </a>
     ]
    </sup>
    predostrel som im mocnú, radostnú pravdu, že verím v Ježiša Krista, ktorý bol
         obetovaný ako Baránok Boží za moje viny, vstal z mŕtvych, žije v sláve na nebesiach, no
         zároveň na zemi v tých, ktorí Mu dali svoje srdcia. Žije v nich, pre nich, s nimi vo dne v
         noci ako všemohúci, všadeprítomný Boh. Žijú v Ňom a On ich vnútorne buduje a pripravuje pre
         nekončiaci život, ktorý ich očakáva v novej zemi svätosti a slávy.“
   </p>
   <p>
    „Vy tvrdíte o sebe, že Kristus je vo vás?“ posmešne zastal predo mnou gróf H. „Ako to
         dokážete?“
   </p>
   <p>
    „Veľmi ľahko. Verím predovšetkým Slovu Božiemu a to vraví:
    <span class="emphasis">
     <em>
      Kristus vo vás, tá
            nádej slávy.
     </em>
    </span>
    Som síce jedným z najmenších, ktorým sa stala tá veľká milosť.
         Poznám to podľa toho, lebo od toho okamihu, keď som vierou prijal Pána Ježiša a odovzdal Mu
         svoje srdce za chrám, žijem čistým životom Bohu zasväteným. Tak som napriek veľkej námahe
         nemohol predtým žiť. Keby ma On opustil, s Ním by zároveň ten život odišiel. Teraz víťazím
         v dennom boji; milujem to, čo On miluje, a to láskou, ktorá pramení z Neho. Že On mi je
         životom, presvedčil som sa obzvlášť v mesiacoch, keď ma stihlo zemské nešťastie, strata
         zraku, a to už po druhý raz, a pritom ma opustil môj milovaný zemský otec.“
   </p>
   <p>
    Toto moje svedectvo nezostalo, sláva Pánovi, bez výsledku. Dvaja z pánov podali mi hneď
         tam ruky, že chcú hľadať ten pravý, vnútorný život, áno, že zatúžili, aby Kristus stal sa
         aj im, čím je mne. Ale ten mladý šľachtic sa nielen zatvrdil proti tej jasnej pravde, on ma
         od tej chvíle priam znenávidel. Pri žiadnej príležitosti netajil sa touto svojou
         nenávisťou; on ma od tej chvíle priam znenávidel. Moji priatelia — hoci nie všetci
         súhlasili so mnou, ale si ma vážili a pripustili, že Kristus je mojím životom — to už
         nevydržali. Žiadali grófa H., aby svoju nenávisť tak oproti mne, ako aj oproti pravému
         kresťanstvu odôvodnil.
   </p>
   <p>
    Stalo sa to posledný deň našej spoločnej cesty. „Všetci náboženskí fanatici sú
         prepiatci,“ začal gróf zvysoka. „Oni sú hotoví i svojeti ukrivdiť, ak ide o ich nejaký
         prehnaný, fanatický náhľad. Ja mám napríklad bohatú krstnú matku, vlastnú sestru mojej
         matky. Tá mala mentálne postihnutého syna, ktorý zomrel mladý. Protestanti však po smrti
         nemôžu už pre duše nič urobiť, zato katolícki kňazi a mníšky jej v zármutku priniesli
         netaké potešenie. Stala sa teda katolíčkou a vstúpila do rehole klarisiek. Pritom vzala so
         sebou i všetky svoje veľké statky pri Ostrihome a takým spôsobom ukrivdila svojich právnych
         dedičov, najmä mňa, ktorému sľubovala dedičstvo. To všetko len preto, že jej ostrihomskí
         kňazi svätosväte sľúbili vymodliť dušu úbohého syna — z očistca. Grófka U. istotne tiež
         verí, že dnes je Kristus s ňou, snáď i v nej, veď celé dni a noci kolenkuje
    <sup>
     [
     <a class="footnote" href="#ftn.id2587011" name="id2587011">
      39
     </a>
     ]
    </sup>
    pred jeho krížom, hoci pokojne okradla celú svoju najbližšiu rodinu. Tá istá
         dáma dala tomu svojmu nenormálnemu jedináčkovi postaviť nádherný kaštieľ a žila tam s ním
         ako pustovníčka uprostred hlúpych slovenských sedliakov. Našiel sa medzi nimi nejaký vtipný
         lakomec, ktorého — aby nemusela platiť poriadneho správcu — urobila gazdom. Ten chlap si
         pri nej dobre gazdoval; dokázal to tým, keď dal syna do škôl. Keď ten chudáčik zomrel, aby
         vraj tam, kde jej dieťa toľko plakalo, nik z jej rodiny sa neveselil, predala tomu chlapovi
         celý svoj statok. Lepšie povedané, on ju oň priviedol.?
   </p>
   <p>
    Tak a podobne rozprával gróf H. Posledný dej mi bol príliš dobre známy, no grófom tak
         lžou presiaknutý, že som konečne nemohol mlčať.
   </p>
   <p>
    „Dovoľte, páni,“ hovorím, „pán gróf H. nie je celkom správne informovaný. Ktokoľvek z
         vás by sa mohol presvedčiť, že kaštieľ Borín v n.-skej župe v Československu bol riadne
         predaný za sumu, ktorú pani grófka U. žiadala od Šimona Lietavského. Viem to iste, lebo môj
         starý otec z materinskej strany kúpil ten statok pre mňa za veno mojej zomretej matky. Môj
         otec Adam Lietavský študoval len za Lietavských peniaze. A môj dedo Šimon Lietavský ani
         nite, ani zrniečka od pani grófky U. nikdy neprijal za tie mnohé susedské služby, ktoré jej
         preukazoval. Dobre sa na to všetko pamätám ako očitý svedok, veď som mal už dvanásť rokov,
         keď sme spolu s mojím otcom odišli do Ameriky. Dnes sa po štrnástich rokoch vraciam, aby
         som konečne prevzal svoje dedičstvo. Prosím teda pána grófa, že by svoje obvinenie, nikde
         neopakoval a svoje náhľady o nás Lietavských si skorigoval. Obvinenie je nepravé a podlé,
         čo môže dokázať celá obec Rovné. Ak nám slovenským sedliakom chýbala múdrosť, nechýbala nám
         česť. Neboli z nás podvodníci a lakomí klamári.“
   </p>
   <p>
    *
   </p>
   <p>
    Hlbokou ľútosťou rozochvený, vzdialil som sa z kruhu pánov. Odišiel som do svojej kajuty
    <sup>
     [
     <a class="footnote" href="#ftn.id2587107" name="id2587107">
      40
     </a>
     ]
    </sup>
    hľadať pomoc u svojho Kráľa; veď „starý človek“ vo mne chcel netak zdvihnúť
         hlavu a presviedčal ma, že tomu osočovateľovi nikdy tú urážku nemožno odpustiť. Tuhý boj, v
         ktorom Pán Ježiš predsa konečne zvíťazil, ma tak veľmi unavil, že som sa už len pomodlil a
         uložil spať; veď v noci sme mali pristáť v prístave. Treba sa aspoň trochu posilniť. Po
         párhodinovom spánku zobudila ma zrazu blízkosť človeka. Odkedy som bol slepý, zobudím sa
         hneď, keď mi dakto zastane pri posteli. Ležal som na boku, tvárou poloskrytou, no videl som
         dobre: Nado mnou stojí naklonený človek, s takým výrazom náruživej nenávisti, že ma až
         zamrazilo. V natiahnutej pravici sa leskne pästiarsky boxer. Vedel som, že keď tá na spánky
         namierená ruka dopadne, istotne ma zabije. Jediný tlmený výkrik: „Pane Ježišu, pomôž,
         zachráň ma, no i jeho, aby sa nestal vrahom!“ zaletel môjmu milovanému Pánovi. Strašne mi
         prišlo ľúto, že tak mám zomrieť a že moja smrť, ako úder, zastihne mojich drahých za i pred
         oceánom. Pravda, to všetko trvalo len dakoľko sekúnd. V túhe po sebaobrane pohol som bol
         málinko hlavou. A hľa, úder dopadol. V ušiach mi zahučalo ako príval vody a ukrutná bolesť
         zbavila ma vedomia.“
   </p>
   <p>
    Úzkostné „Józa!“ vydralo sa všetkým prítomným. Otokar i vyskočil, no, Józa si nevšimol,
         priadol niť svojho rozprávania ďalej.
   </p>
   <p>
    „Zobudil som sa v nemocnici. Loď pristala snáď vo chvíli toho činu. Keď som neprišiel na
         palubu, išli ma priatelia hľadať. Privolali lodného lekára a dopravili ma na pevninu.
         Páchateľ mal dosť času uniknúť. Bol som Pánovi vďačný, že mi zachránil život, i že sa ten
         úbohý nestal mojím vrahom, no aj, že ho ľudia nemôžu vypátrať. Prosil som Pána za neho, aby
         mu odpustil. Boxer mi nezasiahol spánky; len na dvoch miestach poranil mi trochu hlavu, a
         tak mi neprenikla do mozgu. Lekári sa veľmi divili, že už na štvrtý deň som mohol
         pokračovať v ceste. Natoľko ma posilnil môj jediný Lekár.“
   </p>
   <p>
    „Józa, a poznal si toho, ktorý ťa napadol?“ mierne spytuje sa Otokar.
   </p>
   <p>
    „Poznal!“
   </p>
   <p>
    „Všakver to bol ten šľachtic.“
   </p>
   <p>
    „Bol, no už o tom, prosím, nevravme. Radšej si spolu prečítajme žalm stotretí a
         poďakujme Pánovi Ježišovi za šťastné stretnutie.“
   </p>
   <p>
    Ach, čiže sa ten žalm slávne vynímal, keď ho čítal Staniša a netak vrúcne zneli naše
         modlitby. Modlil sa i deduško prvý raz nahlas a čo ma veľmi potešilo, i Otokar, aj keď len
         pár slovami.
   </p>
   <p>
    Potom Staniša pozrel prosebne po všetkých nás: „Dovoľte, aby som Józu odviedol, on ešte
         po tej rane nie je celkom zdravý.“ O pol hodiny vládla už nad Borínom poviedková tíšina.
         Vládne i teraz, keď už iste je osvetlené len moje okno. Nebola by som mohla aj tak zaspať.
         Preto som si všetko napísala, čo dušou i srdcom hýbe. Napísala som si, ako prišiel pravý
         dedič Borína domov. Ach, že predsa prišiel, keď tak mnoho sa mu do cesty stavalo: slepota,
         otcova smrť a konečne úklad! Veď keď ten biedny človek nášho zlatého Józu tým úderom
         nezabil, v srdci ho predsa vraždil prv, než udrel! Stanišova obrazotvornosť iste pracovala
         živo, no niečo také strašné predsa nemohol ani len tušiť.
   </p>
   <p>
    Predstavila som si krásneho, dobrého mladíka objatého bezmocnosťou sna a nad ním
         príšernú tvár zosobnenej nenávisti. Aký to protiklad! Tam odpúšťajúci Kristus prebývajúci v
         nevinnom mládencovi, a tu Satan, nútiaci svoju obeť k zločinu. Zdalo sa mi, že ten úder
         cítim na vlastnej hlave. Veď vraj len trochu nižšie, a náš Józa by sa nám už nikdy nebol
         vrátil. No, nech nepríde, do akej ťažkosti by sa bol dostal Staniša!? Józa ľahúčko
         vysvetlil celú pravdu. Ako by ju bol potom vysvetľoval on?
   </p>
   <p>
    Mala Zuzana predsa pravdu: Borín dodnes nikomu z Lietavských nič iné nepriniesol, len
         bolesť a zármutok. No, až si ho Józa celý zasvätí Pánovi Ježišovi, bude z neho grófkina
         kliatba odstránená a plnosť svetla i požehnania spočinie na ňom. Spi sladko, drahý Józa,
         prvú noc svojho šťastného návratu. Zospodu ťa niesli ramená večnosti, tie ťa ponesú i
         ďalej, nám všetkým na radosť a Pánovi Ježišovi na slávu!
   </p>
   <p>
    *
   </p>
   <p>
    Svätodušné sviatky sú už za nami. Bola to opravdivá slávnosť stánkov, koruna všetkých
         cirkevných slávností. V kostole sme boli len na prvý sviatok; Józa prirodzene s nami.
         Viezli sme sa na jeho — či ako nám kázal hovoriť — našom aute. Šoféroval Staniša. Józovi
         nedovolil, aby si nenamáhal oči. Musí si ich po tom údere veľmi šetriť. Na druhý sviatok
         zostali sme doma. Staniša nám predostrel prorockú krásu toho päťdesiateho dňa starej
         zmluvy. Upozornil nás, že o tomto dni, ktorý oznamovala a predstavovala každá slávnosť
         stánkov cez tisícročia, čítame už v knihe Skutkov apoštolských, až sme prešli celú históriu
         zemského života Pánovho, Jeho smrť, vzkriesenie a vstúpenie na nebesia. Duch Svätý mohol
         byť poslaný na zem až skrze Ježiša Krista osláveného, keď sa posadil po pravici Božej.
   </p>
   <p>
    Takto nám Staniša vysvetlil význam slávnych dní, no, kto môže vyložiť moc, ktorá
         doprevádzala tieto slová? Keď sa nám aj neukázali ohnivé jazyky, netriaslo sa miesto, kde
         sme sedeli ako v ten päťdesiaty deň, tá istá moc nám bola prítomná. Sú to privážne veci,
         nemôžem o nich písať. Viem, že sa udiali veľké veci v srdciach našich drahých, a že nikto z
         prítomných nemohol sa vymaniť spod vplyvu tej moci.
   </p>
   <p>
    Ach, bol to prekrásny deň! Moc svetla, ktorá nás niesla, nezmizla z nášho stredu, ani
         odpoludnia, keď nám prišla milá návšteva z fary i zo školy. Bolo ju cítiť.
   </p>
   <p>
    „Či som vám nepovedal, Oľuška, že budete veľmi prekvapená?“ usmieval sa pán farár. „Mne
         sa bol pán Lietavský predstavil pravým menom. Prosil ma, aby som mu pomohol udržať jeho
         inkognito. Nuž, držal som slovo, okrem toho momentu, keď som sa skoro preriekol.“
   </p>
   <p>
    „Ach!“ ohlásil sa deduško, „ľahko vám bolo, pán farár, sľub držať, keď sme my nemali ani
         tušenia!“
   </p>
   <p>
    „Veru, mi je to skoro nepochopiteľné, pán Lietavský! Nehľadali ste podobu, veď váš vnuk
         odišiel už dvanásťročný!? Nedivili ste sa, že ju nenachádzate? Veď pán Lietavský nemá v
         tvári ani jednu črtu z vášho rodu. Divím sa len vám, milostivá pani a tetičke Judke!
         Nežasli ste nad zmenou, aká sa stala s chlapcom?!“
   </p>
   <p>
    „Viete, pán farár,“ ohlásila sa matka, „boli sme príliš nešťastní, keď Staniša prišiel.
         Topiaci človek asi mnoho nerozvažuje! Ja som sa síce divila, že by náš zlatovlasý chlapec
         mal tak vyzerať, no, to bolo aj všetko!“
   </p>
   <p>
    „Máš pravdu, Sabína! Topiaci človek hľadí len na ruku, ktorá sa mu podáva na záchranu.“
   </p>
   <p>
    „A ešte ináč to môžeme povedať,“ usmieval sa dobromyseľne pán farár. „Váš domnelý vnuk
         vás držal od prvej chvíle v takom napnutí, že ste sotva vládali dýchať, vedení od jednej
         novej veci ku druhej. V tej záplave opráv domu ste sa ani len nepozastavili nad tým
         množstvom návštev, ktoré prichádzali za ním a odvolávali ho. Pretože sa pán Lietavský
         snažil podobať Kristu, tak ste si to iste zakryli slovami:
    <span class="emphasis">
     <em>
      Chodiac dobre
            činil.
     </em>
    </span>
    “
   </p>
   <p>
    Pán farár zmĺkol, keď Staniša s pánom učiteľom prichádzali.
   </p>
   <p>
    „Čo dumáš, Oľuška?“ ozvalo sa vtedy za mnou.
   </p>
   <p>
    „Ach, Józa, tu si?“ potešila som sa. „Vysvetli mi, prosím, niečo,“ vložila som ruku pod
         jeho pazuchu; zašli sme smerom ku hojdačke, bolo to v záhrade. Povedala som, o čom vravel
         pán farár a prosila som o vysvetlenie.
   </p>
   <p>
    „To je celkom jednoduché,“ vraví veselo, „náš Staniša, idúc do starej vlasti, vzal si
         dovolenku. Je tam doma profesorom na medicínskej fakulte. Príliš rád lieči, aby mohol
         vidieť chorých ľudí a nepomohol. Ak ma nechcel postaviť do nepravého svetla pri svojom
         inkognite, nesmel sa prezradiť ako lekár, keď ja ním nie som. Tak ti je už všetko jasné,
         pravda!“
   </p>
   <p>
    A bolo!
   </p>
   <p>
    Ej, pekné boli tie dni svätodušné, no uleteli ako záblesk zory. Staniša s Józom najviac
         času venovali Mirkovi, lebo vedeli, že v utorok odchádza. Staniša ho zaviezol na stanicu.
         Vzal so sebou Otokara, ktorý mal prácu v L.
   </p>
   <p>
    „Oľuška, modli sa za mňa, ide o mnoho!“ Dozvedela som sa potom, že miesto četníckeho
         veliteľa v P. je uprázdnené a on si podal žiadosť oň. Keďže je to väčšia stanica, budú sa o
         to miesto uchádzať viacerí. Veľmi rád by opustil K., aby Eržika nemusela žiť tam tak
         osamelo, keď on odchádza do služby. V P. by mala našich priateľov na fare i v škole a každú
         nedeľu by mohla tráviť doma.
   </p>
   <p>
    Pán nám to iste dá! On miluje nielen ju, ale aj Otokara, dnes ešte viac, keď si ho
         prebudil. On potrebuje predovšetkým častú posilu od tých, čo už dávno s Pánom chodia.
   </p>
   <p>
    Józa strávil celý deň prehliadkou Borína. Dopoludnia chodil s deduškom po dvoroch
         starého domu i kaštieľa, odpoludnia išiel s mamou prezrieť blízke zelnice i role. A keď sme
         im s Eržikou i deťmi prišli oproti na lúky, odviedli sme si ho do borových hájov, kde spolu
         s deťmi zbieral šišky a robil im z nich ohradu okolo domčeka, ktorý im vybudoval zo skál a
         machu. Keď som ho videla hrať sa s takou detskou rozkošou, deti vôkol neho radostne
         poskakovali a výskali, zdalo sa mi, že Pán Ježiš myslel na také duše, keď hovoril o deťoch:
    <span class="emphasis">
     <em>
      Ak nebudete ako deti.
     </em>
    </span>
    Veď hovoril to dospelým, a nie deťom. Každý
         chrobáčik mal pre Józu cenu; Jarmilke rozprával celé histórie, aký krásny má kožúšok, akú
         korunku, že je to iste veľký pán medzi chrobáčikmi a že ho poslali s nejakým kráľovským
         posolstvom. Deti ani nedýchali, my skoro tiež nie. Sedeli sme na mäkučkom trávniku.
   </p>
   <p>
    Zrazu sa Józa položil vedľa nás a pospomínal Eržike udalosti z detstva: kade ju nosil,
         keď bola ešte maličká a čo im stará zelinárka Moravčíková rozprávala, keď ich neraz našla
         spolu v hore.
   </p>
   <p>
    „Ach, Józa,“ divila sa Eržika, „ty si nič nezabudol z minulosti, pre teba nestratila
         čaro. Ako je to možné? Však si prišiel do krajších pomerov, ktoré ťa zdvihli nad
         postavenie, v akom si vyrástol! Prišiel si medzi dobrých ľudí, objalo ťa čaro toho
         najlepšieho domova, žil si uprostred Božej rodiny a predsa s toľkým záujmom všetko
         spomínaš! Ako je to možné?“
   </p>
   <p>
    „Všetko, čo vravíš, Eržika drahá, je pravda! No, ja tak veľmi milujem svoju vlasť, že
         nebolo možné zabudnúť. Osteň cudziny ma síce netrápil, ako iných trápi, veď u strýca
         hovorilo sa nielen po anglicky, ale aj po slovensky. Naša drahá mamička sa schválne učila
         po slovensky, prv než sa vydala za strýka, a obzvlášť potom. Veď ošetrovala deduška ako
         dcéra z materinskej strany nevlastných Stanišových bratov, a to bol svojmu rodu verný
         Slovák. Vyhnaný z vlasti, hoci mu druhá vlasť poskytla všetky výhody k životu, svoju starú,
         ujarmenú, nikdy nemohol zabudnúť. Mňa mal obzvlášť rád! Všetko, čo mohol ako bývalý
         slovenský učiteľ dokázať, urobil, len aby doplnil moje školské zanedbané vedomosti. Takže,
         keď som potom prišiel do anglických škôl, základy môjho myslenia a cítenia boli slovenské.“
   </p>
   <p>
    „Vzdelaj sa, ako len najlepšie môžeš,“ hovorieval mi, „a rob to s vedomím, že tým raz
         musíš poslúžiť svojmu národu. Nepripútaj svoje srdce k tejto krásnej zemi, ono celé patriť
         má tvojej rodnej zemi!“
   </p>
   <p>
    Keď prišla vojna a v nej išlo o oslobodenie našej ujarmenej vlasti, môžem ďakovať jemu,
         že mi u tatíčka vymohol dovolenie, aby som sa spolu so Stanišom (ktorý ako doktorant
         prijatý bol za asistenta jedného zo svojich profesorov) mohol hlásiť za ošetrovateľa.
         Chránením svojich obetovaných bratov mohol som čo ako málo prispieť k oslobodeniu svojej
         milovanej otčiny. Keď potom prišlo prehlásenie našej samostatnosti, snáď nikto vrelejšie
         nejasal nad jej oslobodením, ako ja, hoci ma tá správa zastihla v najtmavšej noci a nebolo
         nádeje, či kedy uvidím svoju drahú otčinu.
   </p>
   <p>
    „A teraz!“
   </p>
   <p>
    Józa vyskočil, vystrel náruč.
   </p>
   <p>
    „Teraz som ju predsa uvidel a to v najkrajšom májovom kvete. Eržika, Oľuška, sestričky
         moje drahé, niet slov, ktorými by som mohol vyjadriť, ako veľmi milujem tú zem našich
         otcov, ktorí po nej ako otroci storočia chodili! Tento môj pekný rodný kraj a v ňom vás,
         moja drahá rodina. Neviem sa dosť poďakovať Pánovi Ježišovi, že mi predsa umožnil vás
         uvidieť. Velice túžim precestovať to naše drahé Slovensko, navštíviť hroby našich
         bojovníkov a priekopníkov z minulého storočia, nad ktorými vejú vetry slobody, skláňajú sa
         koruny stromov a šepkajú im: „Netrpeli ste, nedúfali, neverili darmo!“ Pravda, nechcem ísť
         sám! Dá to Pán Ježiš, pôjdeme spolu, Staniša, vy, i ja.
   </p>
   <p>
    Očami vyhnanca naučil som sa hľadieť na krásy svojej vlasti, cítiť k nej tú lásku, ktorú
         môže pocítiť len vyhnanec.“
   </p>
   <p>
    Nezabudnem Józove slová, tým menej pocit horúcej lásky, akú zažíhali v mojom srdci. Ivka
         pribehla pre deti, vyrušila nás, čo bolo i dobre, veď bolo treba ponáhľať sa na večeru, a
         dievčina oznamovala, že sa už aj pán Lietavský s pánom veliteľom vrátili.
   </p>
   <p>
    Doma čakalo Eržiku vzácne prekvapenie: Otokar priniesol si z L. uistenie, že jeho
         žiadosť o preloženie bola prijatá a že v priebehu niekoľkých dní dostane vymenovanie za
         veliteľa do P. Všetci sme sa rovnako tešili. Pri domácej pobožnosti som zbadala, že si Józa
         dva razy priložil ruku na čelo. Keď sme sa spoločne vracali domov, vyzvedela som sa, či ho
         bolí hlava. Prisvedčil, že trochu. Má ju vraj takú, ako by nebola jeho a chvíľami sa mu
         krúti, no do rána to zase prejde. Ale neprešlo!
   </p>
   <p>
    V stredu skoro ráno, opúšťala som svoju izbu s košíčkom i nožnicami; daktoré vysadené
         kvety potrebovali oporu, ako aj obstrihanie, spozorovala som to včera. Kráčala som ticho
         chodbou, lebo musím prechádzať okolo Józovej izby. Myslela som, ako asi spal, a tu práve
         otvorili sa dvere. Vychádzal Staniša. Čo tam robil, znepokojilo ma. Videl ma. Čo nevidieť
         podali sme si ruky.
   </p>
   <p>
    „Bol si už za Józom? Veď je ešte skoro.“
   </p>
   <p>
    „Nocoval som u neho, Oľuška.“
   </p>
   <p>
    „Bolela ho včera hlava. Bolí snáď aj dnes?“ starám sa.
   </p>
   <p>
    „Teraz už nie, no zaspal až asi o druhej.“ Staniša vravel pokojne.
   </p>
   <p>
    „To od toho poranenia, pravda?“
   </p>
   <p>
    „Áno, Oľuška, je to následok toho, že nemohol pár dní ešte ticho ležať. Tá dlhá cesta ho
         značne unavila; musíme sa teraz postarať, aby v úplnej tíšine a v pokoji zostal zatiaľ v
         posteli.“
   </p>
   <p>
    „Ale mňa k nemu pustíš, Staniša, veď ja ho ničím ani nerozčúlim, ani nevyruším!“ Zopäla
         som prosebno ruky.
   </p>
   <p>
    „Teba som chcel priam poprosiť, aby si ma po raňajkách pri ňom zastúpila,“ vraví s
         hviezdnym úsmevom. „Mám v Rovnom dvoch ťažko chorých. Józa je síce vždy veľmi tichý,
         poslušný pacient, no bolo by mu smutno samotnému, tým viac, že pre dnešok mal mnoho plánov,
         ktoré sa neuskutočnia.“
   </p>
   <p>
    „Neboj sa, Staniša, veď mi to Pán Ježiš dá, žeby som Józu rozveselila.“
   </p>
   <p>
    „Verím, Oľuška!“
   </p>
   <p>
    Dvere balkónu boli otvorené, vošli sme ta.
   </p>
   <p>
    „Som veľmi rád tejto tichej chvíľke samoty,“ povravel, ponúkajúc mi zdvorilo pletenú leňošku.
    <sup>
     [
     <a class="footnote" href="#ftn.id2587743" name="id2587743">
      41
     </a>
     ]
    </sup>
    Sám oprel sa pri mne o zábradlie.
   </p>
   <p>
    „Praješ si dačo, Staniša?“ vzhliadla som zadivene k nemu.
   </p>
   <p>
    „Bojím sa,“ začal a hľadel tak krásne na mňa, „či som teba, drahá, nepriviedol do
         rozpakov, keď moje inkognito padlo. Bývali sme tak mnoho spolu. Ver, že pre mňa nebolo
         maličkosťou zastupovať Józu, myslieť na jeho slnečnú povahu, na to, ako by on vám, obzvlášť
         tebe, rodinne úprimne dával najavo svoju bratskú lásku, a zadržať vždy tú rezervu, ktorá sa
         vyžadovala odo mňa cudzieho.“
   </p>
   <p>
    „Nevrav, Staniša,“ vystrela som k nemu ruky, „nemenuj sa cudzím človekom, bolí ma to.
         Veď, ak sme my tebe cudzí, to som sa ja v nevedomosti priam prehrešovala, dávajúc ti pri
         každej príležitosti najavo svoju sesterskú, rodnú lásku.“
   </p>
   <p>
    „Áno, Oľuška, ty si ma vítala i blažila ako tá najlepšia sestra. A ja akokoľvek som si
         dával pozor, nemohol som srdcu zabrániť, aby tú lásku osobne neprijímalo pre seba. Viem, že
         ti Józa v hojnej miere nahradí všetko to, čo som ti ja nemohol preukázať a poskytnúť. Mňa
         len trápilo, či som ťa predsa nevoviedol do nejakých ťažkostí.“
   </p>
   <p>
    „Keď tvoje inkognito padlo, nedostala som sa do ťažkostí, keďže ťa nám poslal Pán Ježiš
         ako nosiča svetla. I keby si nebol Lietavským, členom našej rodiny, ja nemôžem byť cudzou
         tebe, a tým menej ty mne, keďže si ma zachránil. Že som ti v nevedomosti prinášala celú
         svoju sesterskú lásku, nikdy nebudem ľutovať. Bolela ma chvíľami tá tvoja ušľachtilá
         rezervovanosť; teraz ti za ňu ďakujem. No, nemysli, prosím, keď Józa prišiel a ukázal nám,
         čo znamená bratská láska, že tú tvoju krásnu lásku zabudnem, ktorá všetky naše púšte
         zmenila na raj! Neodcudzuj sa nám, nepostavuj medzi nás hrádzu, miluj nás i ďalej a dovoľ,
         aby sme ťa aj my mohli milovať.“
   </p>
   <p>
    Hľadeli sme si chvíľu do očí; a tie jeho žiarivé a hviezdne vraveli takou krásnou rečou,
         hoci ústa aj mlčali, že ja v hlbinách srdca pocítila som šťastie dosiaľ nikdy nepoznané.
         Vedela som, že mi dovolil, aby som ho milovala a že ho tá moja láska blažila. No cítila som
         i to, že on nás miluje a že sa s tým už nebude ani tajiť.
   </p>
   <p>
    Keď s poklonou odišiel, sedela som ešte chvíľu ponorená v snení, ktoré nemôžem zaodiať
         do slov.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2586653" name="ftn.id2586653">
        37
       </a>
       ]
      </sup>
      <span class="emphasis">
       <em>
        inkognito
       </em>
      </span>
      — nepoznane, skryto, pod cudzím menom
     </p>
    </div>
    <div class="footnote">
     <p>
      <sup>
       [
       <a class="para" href="#id2586888" name="ftn.id2586888">
        38
       </a>
       ]
      </sup>
      <span class="emphasis">
       <em>
        krédo
       </em>
      </span>
      — vyznanie (viery)
     </p>
    </div>
    <div class="footnote">
     <p>
      <sup>
       [
       <a class="para" href="#id2587011" name="ftn.id2587011">
        39
       </a>
       ]
      </sup>
      <span class="emphasis">
       <em>
        kolenkovať
       </em>
      </span>
      — chodiť po kolenách
     </p>
    </div>
    <div class="footnote">
     <p>
      <sup>
       [
       <a class="para" href="#id2587107" name="ftn.id2587107">
        40
       </a>
       ]
      </sup>
      <span class="emphasis">
       <em>
        kajuta
       </em>
      </span>
      — malá ubytovacia miestnosť na lodi
     </p>
    </div>
    <div class="footnote">
     <p>
      <sup>
       [
       <a class="para" href="#id2587743" name="ftn.id2587743">
        41
       </a>
       ]
      </sup>
      <span class="emphasis">
       <em>
        leňoška
       </em>
      </span>
      — pohovka
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2587849">
       </a>
       14
      </h2>
     </div>
    </div>
   </div>
   <p>
   </p>
   <p>
   </p>
   <p>
    Mala som čas a možnosť skúsiť, akým tichým, poslušným pacientom je Józa počas jeho
         nedobrovoľného väzenia; a tak som rada, že som ho mohla s ním prežívať. Nech nestrávim s
         ním ten týždeň, nikdy nespoznám svojho brata v celej jeho vnútornej veľkosti a kráse.
   </p>
   <p>
    V tú stredu po raňajkách, keď Staniša šetrne a tak jednoducho a prirodzene vysvetlil,
         prečo musí byť Józa sám a kto má s ním prežívať samotu, vkročila som do jeho spálne. Pri
         pohľade na tichúčko ležiaceho mladíka prišlo mi ho tak ľúto, že som len s námahou potlačila
         slzy. Nebyť toho ukrutníka tam na lodi, mohol sa teraz Józa tešiť z krás milovaného domova.
         A teraz musí, vzdialený od rodiny, ležať tu sám.
   </p>
   <p>
    Záclona v spálni bola odhrnutá; z postele je pohľad na celú poviestkovo nádhernú
         miestnosť.
   </p>
   <p>
    Zamyslene zahľadený Józa ma nezbadal, až keď som k nemu pristúpila. Potom mi radostne
         podával obe ruky.
   </p>
   <p>
    „Už nespíš?“ spytujem sa srdečne. „Všetci ti želajú dobré ráno. Dúfam, že ťa už hlava
         nebolí. Staniša mi túto návštevu dovolil. Priniesla som si vyšívanie, bo tak hneď nepôjdem,
         ak mi ty dovolíš zostať,“ vravím a sadla som si do nízkeho zeleno čalúneného kresla.
   </p>
   <p>
    „Vraj ak dovolím!“ usmial sa sviežo. „A kedy si hviezdička pýtala dovolenie od
         smrteľníka, či ho smie blažiť?“
   </p>
   <p>
    „Vari som ja tebe hviezdičkou?“
   </p>
   <p>
    „Istotne, Oľuška, povedal by som slniečko, ale s tým nie som zadobre, keď ma bolí
         hlava.“
   </p>
   <p>
    „Ešte ťa veľmi bolí?“
   </p>
   <p>
    „Teraz práve na chvíľu ma prestala.“
   </p>
   <p>
    „To tam, kde si mal udreté!“
   </p>
   <p>
    „Aj tam! Bolel ma však celý vrch hlavy.“
   </p>
   <p>
    „A máš obklad?“
   </p>
   <p>
    „Nerobilo mi to dobre.“
   </p>
   <p>
    „Dovoľ, prosím, mám nariadené podať ti lieky. Vidím, tu hľa, je pohár i lyžička.“
   </p>
   <p>
    „Snáď by som mohol ešte trochu počkať, bojím sa zodvihnúť hlavu, aby zase nezačali
         bolesti.“
   </p>
   <p>
    „Ó, veď nemusíš, len otvor ústa, ináč sa nemusíš ani pohnúť. Tak, vidíš? Všakver bolo
         dobre!“
   </p>
   <p>
    „Výborne, Oľuška, teraz mi ešte podaj ruku.“ Pritiahol si ju na pery. „Vďaka, hviezdička
         moja! Staniša povedal, že vieš tak pekne rozprávať, ako by písal. Tak mi rozprávaj, ak ťa
         to nezmýli vo vyšívaní.“
   </p>
   <p>
    Mimovoľne som sa začervenala. „A akú povesť by si si želal?“ vravím s úsmevom.
   </p>
   <p>
    „Rozprávaj mi, prosím, ako sa ti vodilo v škole, v tie prvé roky našej národnej slobody,
         ako to vôbec bolo, keď náš národ začal z hrobu vstávať.“
   </p>
   <p>
    S vynechávaním každej najmenšej tône, rozprávala som krásnu, svetlú povesť. Dobre sa mi
         rozprávalo, keď tie modré, okuliarmi nekryté oči tak napnute na mne viseli a výraz radosti,
         nadšenia tiahol od čela tvárou.
   </p>
   <p>
    Zrazu zopäl Józa ruky, zavrel oči. Cítila som, že sa modlí, že ďakuje; prestala som
         rozprávať i pracovať. Aj moje vlastné srdce naplnila horúca vďaka a letela s tou jeho k
         nebesiam. Tichúčko vzdialila som sa potom pre desiatu.
   </p>
   <p>
    Krásny máj lúčil sa s nami s plačom. Skoro po celý čas Józovho väzenia popŕchalo, a bolo
         to zvláštne: Akoby kráľ spevu chcel potešiť uväzneného speváka, každý deň i hodiny v tom
         daždi spieval na neďalekom kríčku na veľkú Józovu radosť. Neraz i uprostred môjho
         najhorlivejšieho rozprávania alebo i svojho, prerušil: „Počuješ Oľuška? To je modulácia, to
         sú trilky! Prekrásne, ach, prekrásne!“
   </p>
   <p>
    Len v stredu musel sa Józa uspokojiť iba s mojou spoločnosťou; potom všetci jeho milí
         mohli na chvíľočku k nemu. Deduško chodil dopoludnia, mama a tetička Judka odpoludnia,
         Eržika po olovrante. Všetci odchádzali potešení milými slovami a šťastným vzhľadom nášho
         brata.
   </p>
   <p>
    V piatok odpoludnia sedeli sme pri ňom: mama, Eržika a ja. Vtedy nám prvýkrát dlhšie
         rozprával zaujímavé veci o americkej rodine, obzvlášť o tetuške Rút. Pochádzala vraj z
         veľmi vznešenej šľachtickej francúzskej rodiny, ktorá sa v prenasledovaní hugenotov udržala
         vo vlasti a vždy vplyvom svojho vysoko postaveného rodu a svojím bohatstvom pracovala na
         záchrane spoluveriacich. Keď však vypukla francúzska revolúcia a s ňou pohroma na šľachtu,
         počnúc od panovníckeho dvora, vtedy markíz
    <sup>
     [
     <a class="footnote" href="#ftn.id2588054" name="id2588054">
      42
     </a>
     ]
    </sup>
    Hugo St. Clair zobral, nakoľko mohol, svoj hnuteľný majetok; nehnuteľný rozdal
         medzi svojich sedliakov, ktorí mu pomáhali v úteku, a usadil sa s rodinou v Amerike. Tam,
         pretože im to najviac zodpovedalo a s ich kresťanským presvedčením sa zhodovalo, pripojili
         sa St. Clairovci ku kvékrom. Neskoršie zasvätili svoj život i majetok službe Pánovej pri
         oslobodení otrokov. Tetuška Rút bola poslednou členkou tohto, v každom ohľade vznešeného
         rodu. Otec jej okrem dobrého vzdelania z bývalého bohatstva St. Clairovského nič
         nezanechal. Zato jej zanechal vzácne meno a požehnanie, tak svoje, ako aj svojho rodu. Toto
         meno priniesla so sebou do rodiny Lietavských.
   </p>
   <p>
    Keď ju strýc Samuel poznal, živila sa dávaním hodín hudby. Hoci bola chudobná, nikdy
         nepoznala núdzu, bo všetko, čo začala, sa jej vždy darilo. Chodila vo svojich
         striebro-popolavých kvékerských šatách ako taká dobrá víla. Už len jej zjav, ľahký tichý
         krok, nežná postava prinášali ľuďom úľavu v trápení. Strýcove deti po prvej žene ju veľmi
         milovali. Vedela pripraviť rozkošné chvíle pre nás mladých. Bratranci i sesternice zo
         západu prichádzavali k nám i na celú zimu, hlavne kvôli nej a kvôli kúzlu rodinného života,
         ktoré šírila. Jej malá súkromná izbička, naplnená pamiatkami slávneho rodu — ktorého bola
         iste najčistejšou ratoliestkou — bola našou svätyňou. V duchovnom ohľade mohlo sa o nej
         povedať, že ten a onen sa v nej narodil, medzi nimi aj ja. Tam nás nosila pred Boží trón,
         tam nás odovzdávala Pánovi skôr, ako sme odišli s vojskami na bojisko: Staniša ako asistent
         doktora H., ja v úlohe sanitára.
    <sup>
     [
     <a class="footnote" href="#ftn.id2588125" name="id2588125">
      43
     </a>
     ]
    </sup>
   </p>
   <p>
    Milovala všetko zotročené, a tak veľmi milovala slovenský národ; od pána Strehovského,
         svokra strýčka Samuela sa naučila dobre slovensky. Jej pričinením hovorilo sa v našom dome
         pravidelne popri angličtine po slovensky. Hoci bola pravá Američanka, srdcom zostávala
         dcérou svojho francúzskeho národa. Žiadala si, aby sme my Lietavskí zostali verní svojmu
         slovenskému rodu. Keď prišla sloboda a tatíčko sa so mnou chcel vrátiť domov, túžila, aby
         aj jej jedináčik išiel s nami a aspoň krátky čas života venoval našej oslobodenej vlasti.
         Moja choroba ten úmysel prekazila. Ona to bola, ktorá nielen ochotne pristala, keď veci sa
         stali, ako sa stali, aby Staniša odišiel na mojom mieste; ona ho s pochodňou svetla sama
         vystrájala! Ó, veď on bol v pravom slova zmysle jej syn: umný, vysokorodý, praktický a
         Kristus žil v ňom tak ako v nej.
   </p>
   <p>
    Od detstva mal slabé zdravie, no nežné ustrojenie; lepšie pristal do jej rodu, než do
         toho nášho. A predsa, práve tak ako ona, vedel najlepšie zo všetkých nás slúžiť. Každý rok
         cez leto bývali sme my dvaja na farme deduška Daniša. Dal nám prácu miesto dvoch
         robotníkov, no aj plácu podľa zásluhy. Za tie peniaze sme potom mohli dva týždne, alebo aj
         celý mesiac cestovať. Inokedy zase trávili sme prázdniny u rodiny na západe a stade sme
         podnikali cesty s našími bratrancami a sesternicami.
   </p>
   <p>
    Keď sme sa vrátili z vojny, ja som bol dlhší čas na farme, aby som si šetril svoje oči.
         Staniša zas kvôli tomu, že i jeho zdravie bolo narušené následkom hrôz vojny. Vtedy sme
         deduškovi pomáhať nemohli.
   </p>
   <p>
    Keď po prvý i po druhý raz zapadla nado mnou noc, tu si ma drahá tetuška Rút vzala na
         starosť úplne. Jej pričinením žil som tie mesiace ako v nebi v blízkosti svojho Pána. Ona
         so Stanišom mne i tatíčkovi pripravovali chvíle, ktoré sa nedajú opísať. Oni zachránili
         tatíčka a previedli cez Jordán pochybností do zasľúbenej krajiny v duchovnom ohľade a potom
         i telesne tichúčko cez údolie tieňov smrti.
   </p>
   <p>
    Ach, naša tetuška Rút! Neraz som ju nevidel, nepočul, keď v ľahkej obuvi tichúčko sa
         pohybovala po dome. Keď sa blížila ku mne, cítil som slasť jej prítomnosti, prv než mi
         položila nežnú ruku na čelo, a hlas, podobný Stanišovmu prehovoril nejaké dobré, jasné
         slovo. Ona aj v tých najtmavších okamihoch nášho rodinného, užšieho, alebo širšieho života
         mala vždy dajeké svetlé slovo potešenia. Kde už nič iné nemohla, tak spolu zaplakala.
   </p>
   <p>
    Vy si neviete ani predstaviť, čo to znamenalo pre Stanišu opustiť takúto matku a takýto
         rodinný život a ísť na mojom mieste do starej vlasti.“
   </p>
   <p>
    Keď nám toto Józa rozprával, mala som už vysvetlené, kde vzal Staniša (ako sa i vždy
         zdalo) takú neobyčajnú rodovú vznešenosť v celom zjave a spôsobe! Bol to potomok slávneho
         rodu z materinskej strany a syn jeho najlepšej dcéry.
   </p>
   <p>
    Spomenula som, že rodina odchádzala potešená šťastným výzorom nášho brata. Len Staniša a
         ja sme vedeli, ako veľmi ho chvíľami bolela hlava. Keď bolesť začala zúriť, vtedy by nebol
         zniesol ani spev slávika, tým menej ľudský hlas. Pevné zavrenie očí a úst nám vždy
         prezradilo, ako sa má, bo náš drahý si nikdy nesťažoval. Len už toho, kto sme pri ňom boli,
         prosil, aby sme sa za neho modlili.
   </p>
   <p>
    *
   </p>
   <p>
    V nedeľu ráno videla som na bledej Stanišovej tvári, že noc nebola asi dobrá! Vystrojil
         všetkých do kostola; len my dvaja zostali sme pri Józovi. Náš brat spal, a tak som
         poprosila Stanišu, aby si išiel odpočinúť, že vyzerá unavene.
   </p>
   <p>
    „Pôjdem, Oľuška, no, ak nebudem môcť zaspať, vrátim sa hneď.“
   </p>
   <p>
    „Prečo? Veď vidíš, že Józa ticho spí!“
   </p>
   <p>
    „Sláva Pánovi za ten spánok,“ vzdychol si. „Rád by som ťa ešte ušetril, sestrička moja
         drahá, ale už nemôžem. Náš Józa je vo veľkom nebezpečenstve. Len Pán Ježiš ho môže i nás
         zachrániť.“
   </p>
   <p>
    „V akom nebezpečenstve?“ premáham zľaknutie. „Bojíš sa, že by mohol nastať zápal mozgu?“
   </p>
   <p>
    „To nie. No, ak sa ten nával krvi neutíši, vyhasne svetlo jeho očí znovu.“
   </p>
   <p>
    Kto opíše moje pocity pri tých slovách! Staniša po spoločnej úpenlivej prosbe odišiel a
         ja som zostala s naším drahým miláčikom sama! Jemne, aby som ho nezobudila, vymieňala som
         obklady na tom krásnom horúcom čele. Spal čím ďalej tichšie. Moje srdce tonúce medzi
         úzkosťou a nádejou temer zastávalo. Neopovážila som sa na tú strašnú možnosť ani pomyslieť.
   </p>
   <p>
    „Staniša iste zaspal,“ dumala som, keď neprišiel, hoci už bolo jedenásť hodín preč.
   </p>
   <p>
    Zrazu sa náš miláčik mykol; strhol si mokrú šatku z čela a otvoril oči. Slnko, ktoré sa
         predralo cez husté oblaky, zalialo svojou žiarou krásnu izbu. Bolo sväté nedeľné
         dopoludnie! Vtáctvo spievalo, kvetiny i bory rozváňali; celá príroda niesla vonný, jasavý
         pozdrav k nebesiam. Do môjho srdca vtiahol radostný pocit nádeje. Veď i tvár môjho brata
         polieval odblesk úľavy. Bola napriek bledosti taká krásna! No, zrazu preletel ňou tieň
         úzkosti.
   </p>
   <p>
    „Oľuška!“ zvolal. I v tom drahom krásnom hlase doznievala úzkosť.
   </p>
   <p>
    „Tu som, Józa,“ vravím sviežo. Vydýchol si, akoby mu odľahlo. „Tu si? Ó, či som rád!
         Prečo si, prosím, zastrela tie čierne záclony. Už v noci mi bolo chvíľami zle a teraz tým
         horšie; pred chvíľou, keď som druhýkrát zaspal, bol už deň!“
   </p>
   <p>
    Nech sa neoprieram o pevnú posteľ, istotne by sa podo mnou ľaknutím nohy podlomili.
   </p>
   <p>
    „Oľuška, a kde si? Daj mi ruku! V tej tme ide na mňa taká úzkosť. Keby si vedela, aká je
         to hrôza!“
   </p>
   <p>
    Položila som svoju ľadovú ruku do jeho prosebne vystretej. Pritiahol si ju na úbohé, v
         úzkosti temer hlasito bijúce srdce. „Len jedno slovo keby som mu mohla povedať, len jedno
         slovo! No, aké?“
   </p>
   <p>
    „Prečo nič nevravíš, drahá?“ pustil moju ruku. „Ó, prosím, zbav ma čím skôr tej hroznej
         tmy!“
   </p>
   <p>
    Vo mne všetko skríklo, len ústa mlčali; ako podlomená klesla som k nohám postele. Ach,
         vo mne nebolo sily môjmu drahému bratovi pravdou zasadiť smrtiaci úder. V tom momente, keď
         sa s neopísateľnou hrôzou v krásnych modrých očiach posadil na posteli, objalo ho bratské
         rameno a nežný hlas, ako keď matka tíši dieťa, vraví: „Józa, miláčik!
    <span class="emphasis">
     <em>
      Keď sedím
            vo tme, Hospodin mi je svetlom!
     </em>
    </span>
    On, Pán Ježiš, svetlo naše večné, je v tebe.
         Zavri telesné oči a hľaď duchovným zrakom na jeho krásnu tvár. Ó, hľaď na Jeho tvár!“
   </p>
   <p>
    Zlatovlasá hlava zviezla sa na bratovu hruď: „Teda predsa zapadla noc?!“ vraví šeptom,
         ako keby narušená struna vydala zvuk. „Už ťa teda nikdy viac neuvidím, otčina moja, už
         nikdy viac tie drahé tváre! Ó, či bol krásny ten milovaný svet môjho domova a teraz už nič,
         len tma a tma!“
   </p>
   <p>
    „Józa, Pán Ježiš je s nami, v nás i v tejto chvíli!“
   </p>
   <p>
    „So mnou nie je, Staniša, preto je taká tma! Svetlo očí vyhaslo a On odišiel. Nemôžem
         vyriecť:
    <span class="emphasis">
     <em>
      Buď vôľa Tvoja!
     </em>
    </span>
    nemôžem! Opustil ma a ja padám do priepasti.“
   </p>
   <p>
    „Neopustil, ver! Či nevraví:
    <span class="emphasis">
     <em>
      Neopustím ťa, ani ťa nezanechám?
     </em>
    </span>
    Budeme sa modliť, On ti znovu ukáže svoju jasnú tvár!“
   </p>
   <p>
    „Nemôžem sa modliť, Staniša, On ma nepočúva, bo nemám sily zvíťaziť v tom hroznom
         pokušení, ktoré ma zasiahlo. Staniša, nemôžem odpusiť tomu, ktorý ma predsa len zabil! Ba
         načo mi život v tej tme?! Ach, nemôžem odpustiť!“
   </p>
   <p>
    „Veď ani nemusíš,“ prišla odpoveď, takým zvláštnym hlasom, že som priam zmeravela. „Keď
         neodpustíš, ani svätý, spravodlivý Boh mu neodpustí. Teba ten človek uvrhol do telesnej
         tmy, no nad ním zavrie sa večná mrákota. Za svoj zločin od Božej tváre zahnaný na večné
         časy, nikdy viac neuzrie svetlo.
    <span class="emphasis">
     <em>
      Komu by ste odpustili hriechy, odpustené sú im,
            komu ich zadržíte, sú zadržané.
     </em>
    </span>
    Máš to právo, Józa, brat môj, sám Pán ti ho
         dáva.“
   </p>
   <p>
    Na chvíľu v sieni rozhostilo sa hrobové ticho. Zrazu sa však zdvihla sklonená zlatovlasá
         hlava; a tu som uvidela zvláštnym pokojom naplnenú tvár.
   </p>
   <p>
    „Odpusti, Pane Ježišu,“ vravel Józa, „môj drahý Pane, jemu, i mne. Ja nechcem, aby
         zahynul vo večných mrákotách, ó, nie, tma je hrozná! Ak je to Tvoja vôľa, aby som viac na
         zemi neuvidel svetlo, ktoré tak milujem, staň sa, keď si ma len predsa neopustil, keď len
         som večne Tvojím a Ty mojím!“
   </p>
   <p>
    Na hrudi zopäté ruky klesli; Staniša zložil brata späť do podušiek, kde o chvíľu zapadol
         nad ním blahodárny sen a preniesol ho do ríše zabudnutia. Potom sa Staniša sklonil ku mne,
         zdvihol ma a zaniesol v náručí ku pohovke. Tam, keď si ku mne sadol, mimovoľne ovinula som
         mu ruku okolo hrdla a plakali sme oba. Nič na svete nemohlo nám uľaviť, len tie slzy. Pán
         to vedel, preto nám ich daroval. Až potom mohli sme si vyprosiť silu. Ó, veď to, čo nás
         dvoch teraz čakalo, bolo strašné!
   </p>
   <p>
    *
   </p>
   <p>
    Opísať zármutok, ktorý odpoludnia v Boríne vládol prežívaný i priateľmi tak z fary, ako
         aj zo školy, na to moja sila nestačí. Pripadá mi to všetko ako zlý, ťažký sen.
   </p>
   <p>
    Nasledujúce dni nám Józa ničím nepriťažil; až do pondelka večera spal s malými
         prestávkami; v utorok boli jeho bolesti hlavy preč.
   </p>
   <p>
    „Už mohli odísť!“ trpko povedala mama, „keď vykonali svoje zhubné dielo.“
   </p>
   <p>
    Pán farár chodil k nám každý deň; keď v stredu opúšťal Józovu spálňu, bol velice
         rozrušený. Krásna odovzdanosť drahého nášho miláčika do Božej vôle ho dojímala. Józa sa mu
         priznal so svojím strašným nešťastím, aké nad ním v nedeľu zavládlo, i so svojím desným
         pokušením neodpustiť! Chválil milosť prítomného Pána, ktorý Stanišovi vložil tie pravé
         slová do úst, a tak ho doviedol k víťazstvu. Vravel o svojom terajšom vnútornom pokoji, ba,
         radosti v Hospodinovi, aká teraz vládla v jeho srdci, že môže žiť bez zemského svetla, ale
         bez toho nebeského, Pána Ježiša, by žiť nevládal.
   </p>
   <p>
    Teraz ležal už oblečený na pohovke, a tak prosil, aby sme ho zaviedli do hudobnej siene.
         Urobili sme mu po vôli, no okrem mňa, ktorá som ho viedla, všetci pritom plakali, bo všetci
         porovnávali dnešok so svätodušnou sobotou, keď sme si ho prvý raz viedli! Plakali obzvlášť,
         keď začal hrať! Dnes sa tá hudba hodila k situácii no, i tá pieseň, ktorú nespieval sebe,
         ale nám! Ó, a ako krásne spieval!
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Keď v zármutku a v súžení
      </em>
     </span>
     <br/>
     <span class="emphasis">
      <em>
       deň za dňom v strastiach plynie,
      </em>
     </span>
     <br/>
     <span class="emphasis">
      <em>
       keď nikde nezrieť premeny
      </em>
     </span>
     <br/>
     <span class="emphasis">
      <em>
       a srdce žiaľom hynie,
      </em>
     </span>
     <br/>
     <span class="emphasis">
      <em>
       tu šepká Pán, ó, čuj ten hlas:
      </em>
     </span>
     <br/>
     <span class="emphasis">
      <em>
       Či miluješ ma v tento čas?
      </em>
     </span>
     <br/>
     <br/>
     <span class="emphasis">
      <em>
       Keď opustený od sveta,
      </em>
     </span>
     <br/>
     <span class="emphasis">
      <em>
       pozerám nad oblaky
      </em>
     </span>
     <br/>
     <span class="emphasis">
      <em>
       tu rajská slasť ma oblieta,
      </em>
     </span>
     <br/>
     <span class="emphasis">
      <em>
       pretŕhajú sa mraky.
      </em>
     </span>
     <br/>
     <span class="emphasis">
      <em>
       Bo vraví Pán, ó, hlas ten čuj:
      </em>
     </span>
     <br/>
     <span class="emphasis">
      <em>
       Ja milujem ťa, dôveruj!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Dohral, spustil ruky a vo vzniknutom tichu zostreným sluchom slepých počul, že plačeme.
   </p>
   <p>
    „Neplačte,“ hovorí milým hlasom, „nad vôľou Božou nemáme plakať. Ona je vždy taká dobrá,
         i keď jej my nerozumieme. Čo mňa postihlo, je veľká strata, pre mňa na zemi tá najväčšia.
         Prečo sa tak stalo, dnes ešte neviem. Snáď odníme môj Knieža života tento kalich od mojich
         úst ešte raz. Kedy, to vie On! No, dnes je Jeho vôľa, aby som bol slepý, a tak vás prosím,
         aby ste to prijali ako nevyhnutnosť a spojenými silami pomohli mi žiť. Nie je to pre mňa
         jednoduché byť vám na ťarchu, namiesto na úžitok. Veď už nič iného nemôžem, ako vás
         milovať.“ „Neboj sa, braček môj,“ objala ho Eržika. „Nebudeme tvoju ťarchu zväčšovať naším
         nárekom! Chceme ti pomôcť žiť! Tvoja láska nám úplne postačí.“
   </p>
   <p>
    Raz som napísala, že veru neviem, ako sme mohli a vedeli žiť bez Stanišu. Dnes to
         potvrdzujem. Ba, ako by sme tie dni boli prežili, nech nie je medzi nami, nech nám tá jeho
         náplň kresťanstva: „Kristus vo vás?“ nesvieti!?
   </p>
   <p>
    Čím bol Józovi, čím deduškovi, Eržike, áno, všetkým nám! Obzvlášť mne! To vie každý
         najlepšie sám. Ach, predsa svetlá najkrajšie svietia, keď slnko za hory zapadlo a prišla
         noc. No, pre dnes už dosť.
   </p>
   <p>
    *
   </p>
   <p>
    Uletel máj, jún sa už temer končí a ja až dnes si môžem sadnúť písať. Niesli nás a
         zmietali vlny nádeje a beznádeje, čo sa týka Józu.
   </p>
   <p>
    Bola som napísala, že bolesti hlavy prestali akoby bol uťal. Vrátili sa však znova a
         potom sa vyzúrili.
   </p>
   <p>
    Konečne zaviezol Staniša nášho miláčika na röntgen. Tu sa ukázalo, že úder spôsobil
         odštiepenie kúska lebečnej kosti, ktorý v mozgovej oblasti vyvolal úporné bolesti. Lekári
         museli siahnuť po nie síce veľkej, ale odvážnej operácii. Týždeň po nej zaviezol Staniša
         brata do kúpeľov. Pozval so sebou i pána farára, ktorého hrdlo ešte vždy vyžadovalo liečbu.
         Každý deň sme dostávali správu. Staniša nenechával nás zbytočne v úzkosti. Keď nemal čo
         písať o Józovom stave, našiel si vždy dačo krásneho, aby nás potešil. Písaval listy i za
         Józu. Podľa nich poznávali sme celú slnečnú povahu nášho miláčika, ktorú nemohla zatieniť
         ani tma slepoty, ani ťarcha od onej slávnej chvíle, v ktorej vložil svoju vôľu do vôle
         Božej! Koľko lásky vyznievalo z tých listov voči deduškovi, no i mame! Nemajúc čím by ich
         potešil prítomnosťou, siahal k minulosti. Mnoho sme sa dozvedeli o našom tatíčkovi.
   </p>
   <p>
    Napokon nás prekvapil vlastnoručným listom, písaným na písacom stroji pre slepých.
         Predtým ho už používal v Amerike; teraz ho použil zas a netak sa tešil, že predsa stroj
         nenechal v Amerike. Netušil, pravda, že by ho tak skoro mohol potrebovať.
   </p>
   <p>
    Eržike a mne posielal nové piesenky a básničky. V zármutku a zlých dňoch najlepším
         spoločníkom je práca. Nuž a my sme jej, chvála Bohu, mali dosť!
   </p>
   <p>
    Sťahovali sme našich Jelínkovcov do P. Bolo tam treba všeličo opraviť! Bývalí
         veliteľovci nechali dom zanedbaný, až žiaľ pozrieť. Dobre, že som sa len od Stanišu naučila
         meniť púšte na raj! Netak sa mi to tu zišlo! Eržikin a Otokarov pekný nábytok budovu
         vnútorne skrášlil! Hoci bol už jún, predsa sme len obrobili ešte i záhradu. Deduško nám dal
         na pomoc záhradníka, ktorý sa staral o borínsky park. O zeleninu sa postarala mama s
         Eržikou. Otokar nám málo pomohol, musel pár dní zastávať dve služby. Bol veľmi rád, že k
         nemu preložili i četníkov, s ktorými posiaľ pracoval.
   </p>
   <p>
    Pani učiteľová s pani farárkou nám preukázali mnoho služieb lásky; nech im to Pán
         odplatí!
   </p>
   <p>
    Keď som prvý raz prechádzala zariadeným bytom s Eržikou, priznala sa mi, ako hrozne bolo
         jej žiť tam nový, čistý život, kde predtým hrešila. Ešte vraj i tie steny akoby sa boli
         posmešne na ňu škľabili. Hoci sa ani neodvážila o to prosiť, Otec nebeský jej nemé modlitby
         vyslyšal; Otokara preložili, a to na také dobré, krásne miesto, do blízkosti milovaného
         domova a predovšetkým rodiny. Kvôli deťom ju obzvlášť tešila záhrada, ktorá im na predošlom
         mieste chýbala. Len jedno ľutovala: Že Józa síce k nej príde, ale neuvidí, ako vzhľadne má
         sestra zariadený svoj domov. Ach, my po všetkom peknom vždy sme sa dostali na Józovu
         stratu. Po tie dni sme sa z ničoho nevedeli opravdivo radovať; mysleli sme si, že jeho to
         už nemôže blažiť. Učili sme sa modliť:
    <span class="emphasis">
     <em>
      Buď vôľa Tvoja ako v nebi, tak i na
            zemi
     </em>
    </span>
    , ale boli z nás nedobré žiačky, pretože naše srdcia, — i keď ústa
         mlčali, — znovu a znovu sa pýtali: „Pane Ježišu, prečo si to dopustil?“
   </p>
   <p>
    Veľmi ma zahanbovalo, že tak na fare, ako aj v škole, našu pokornú odovzdanosť do Božej
         vôle obdivovali. Ach, nebola však taká veľká, ako sa zdala! Dosť, že sme reptaním a
         zármutkom nášho Pána pred nimi nepotupili!
   </p>
   <p>
    V úzkosti, ktorá sa ma chvíľami zmocňovala nad nedokonalosťou môjho kresťanstva, veľmi
         som si žiadala dozvedieť sa, či Staniša v týchto dňoch ani raz netonul v bahne pochybnosti.
         Pán Ježiš žil v ňom, je pravda, no, bol tu ešte i jeho starý človek, ako Józa menoval to
         zlo v nás; nedvíhal hlavu? Nepokúsil sa, podkopať jeho vieru v neomylnosť Božieho konania?
         Už sa s ním celkom vyrovnal? Ak nie, čím to bolo, že nad ním tak úplne víťazil? Bola to
         snáď prednosť len daktorých poslušných duší? Alebo to bolo, že ho tak vychovala matka
         svojím príkladom?
   </p>
   <p>
    Prosila som v duchu Pána, aby mi to sám nejak vysvetlil. Neprišiel veru Staniša ani len
         jeden deň, ako som si žiadala, aby som sa ho mohla spýtať, a predsa som vysvetlenie
         dostala.
   </p>
   <p>
    Keď som v Stanišovej izbe na písacom stole upratovala knihy a papiere, vypadol mi z
         obalu roztrhnutý list. Keď som ho na stole vyrovnávala, čítali oči nadpis: „Drahá, sladká
         moja mamička!“ Dovolila som si list prečítať. Znel: „Len na okamih keby som mohol oprieť
         hlavu o Tvoje kolená, drahá, milovaná! Súženie, v ktorom dňom i nocou toniem, ako učeníci
         na búrlivom mori
    <span class="emphasis">
     <em>
      (Pane, zachovaj nás, hynieme!)
     </em>
    </span>
    zapadá nado mnou po
         tretí raz. Nikdy nebolo také ťažké, ako dnes. Po dvakrát mal som Teba, jasná moja mamička;
         dnes som sám. Tam, doma mohol som prenechať Tebe niesť všetkých nás na krídlach Tvojej
         zocelenej viery. Dnes nielenže som osamotený, ale priam prinútený niesť všetky tie úbohé,
         zarmútené duše. Uniesol by som to na krídlach orlice, ale nie som vždy na nich! A tak bahno
         beznádeje otvára svoju chladnú tlamu.
   </p>
   <p>
    Po oba razy mal som nezlomnú nádej, áno, istotu, že náš Pán Ježiš, Darca svetla, nášho
         miláčika uzdraví, že mu vráti zrak. Ó, mamička, a dnes ju nemám! A tak, keď na krídlach
         viery vznášajú sa moje modlitby k Pánovi, rúca ich znovu a znovu výrok doktora G. Neviem,
         či si ho aj Ty počula: „Keď by po tretie váš brat oslepol — a on je vždy v tom
         nebezpečenstve, keďže príval krvi môže jeho slepotu zapríčiniť náhle — vtedy sa musíte
         podrobiť vôli Božej. Operovať, ba ani liečiť už nemožno. Mohol by to docieliť len nejaký
         veľký telesný a hlavne duševný otras, ktorý by celú jeho bytosť neobyčajne vzbúril. To je
         však pri jemnej, kresťansky oddanej povahe vášho brata úplne vylúčené.“
   </p>
   <p>
    Vo dne v noci počujem tento výrok; bráni mi v modlitbe za uzdravenie a prekáža svietiť
         svetlom potešenia. Nemôžem si spievať:
    <span class="emphasis">
     <em>
      Ó, nádeja, svetlo v tmavej noci, ochotne
            tvoj záblesk stopujem.
     </em>
    </span>
   </p>
   <p>
    Vidím na sebe upreté pohľady milovanej rodiny, obzvlášť deduškov, cítim: oni čakajú,
         kedy poviem: „Budeme sa modliť! Pán Ježiš, svetlo sveta, nášho miláčika uzdraví.“ Nemôcť
         toto slovo povedať, to je ťarcha na neunesenie. Ba musím bojovať sám proti sebe, aby som
         svoju dušu neklamal márnymi nádejami. Ani na chvíľu síce nevznikla v mojom srdci
         pochybnosť, či je i tento postup môjho Pána s Józom a s nami láska! On je suverénny a
         neomylný. Všetky Jeho cesty vedú Jeho ľud k sláve, to je prepevné. Aj napriek všetkému
         súženiu mám v hlbinách srdca pokoj, bo tam je On. Keby to nie, istotne by som neobstál.
   </p>
   <p>
    Môj neduh, však ho znáš, drahá, ma nesmierne trápi. Nesčíselnekrát vidím ten úklad na
         lodi, a oproti tomu krásu Borína, Józovu radosť, že to všetko predsa mohol uzrieť! A potom
         stojí predo mnou predstava tmy, čo navždy pohltila všetko zemské blaho. Len niekoľko dní,
         pár hodín mohol sa Józa na svoje dedičstvo zadívať a už nikdy viac ho nemá uvidieť. Vo dne
         v noci sprevádzajú ma tie slová: „Ó, či bol krásny ten milovaný svet môjho domova, a teraz
         už nikdy a nič viac neuvidím, len noc a noc!“
   </p>
   <p>
    Tvoje nádeje, mamička moja, s ktorými si ma do Európy posielala, že zmena podnebia i
         spôsob života, prestávka v štúdiách, mi telesne pomôžu, začali sa krásne plniť. Pri
         telesnej práci, pri odpočinku mysle a obzvlášť, keď sa duchovná práca na drahých dušiach
         tak krásne darila, všetko dovedna pôsobilo, že som bol už temer zdravý. Bezsenné noci
         prestali, chuť do jedla sa dostavila. Cítil som, ako zo dňa na deň zosilnievam. No, teraz
         už je to zase všetko preč. Telesné utrpenie tlačí na dušu a neistota, beznádej otročí
         ducha.
   </p>
   <p>
    Načo som to všetko písal? Načo vôbec píšem? Viem dobre, že Tvoje oči, drahá, nikdy
         nebudú čítať tento nemiestny stesk. Ako by som ťa mohol v tej diaľke tak zarmútiť!? Však si
         Ty, drahá, vždycky všetko so mnou cítila, cítiš i teraz. Modlíš sa, pomáhaš mi! A keď
         nemôžem položiť hlavu na Tvoje kolená, hoci viem, že púhy dotyk Tvojej ruky na moje horúce
         čelo priniesol by úľavu, jedno môžem (a robím tak i v tejto chvíli): nasledovať Tvoj
         príklad, oprieť hlavu o hruď môjho Pána. Veď On mi ešte lepšie rozumie. Jeho prebodnutá
         pravica dotýka sa môjho srdca. Ono tíchne!
   </p>
   <p>
    Rozumiem, môj Pane! Uviedol si ma do tejto samoty, aby som (nemajúc žiadnej ľudskej
         opory) sa naučil spoľahnúť len na Teba! Poznáš ma, vieš, že v pomeroch, v ktorých žijem,
         nesmiem ochorieť. Buď teda mojím zdravím, silou a životom, aby som v stálom spojení s Tebou
         mohol svietiť iným.“
   </p>
   <p>
    Tým sa neodoslaný list končil. — Nepríde do cieľa, nezarmúti srdce vzdialenej matky;
         dostala iste iný, ktorý nepísala ruka v hodine boja, ale až keď v nej brala palmu
         víťazstva. No, nebol list písaný nadarmo! Vedela som už, aké ťažké boje, aké bolestné boje
         bojujú srdcia verných služobníkov a že len pri nohách a na srdci Pána Ježiša nachádzajú
         víťazstvo a večné potešenie.
   </p>
   <p>
    Ó, Pane Ježišu, nauč aj mňa hľadať ho tam! Pomôž Stanišovi, posilni ho aj telesne. Ach,
         prenes ho cez to more súženia a prenes aj nás! No, ak to, čo teraz prosím, nie je hriech,
         tak ma vyslyš: Daj Stanišovi aspoň iskričku nádeje a mne ukáž, čo aký malý výsledok dobra,
         ktorý by Józovi priniesla jeho slepota.
   </p>
   <p>
    Posiaľ som videla len zlé, len ťažký kríž položený na Józove plecia, ktorý nás všetkých
         tak veľmi tlačí. To, čo nás zastihlo, pripadá mi ako nečakaný úder hromu v májovom ráne,
         ktorý porúchal budovu nášho krásneho rodinného blaha. Odvtedy som uprostred rastúcej krásy
         ako po zrúcaninách. Borín svojou prelesťou pôsobil mi vždy len bolesť, ba pripadal mi
         pustejší ako ten, čo sme so Stanišom opravovali. Veď dnes som vedela, prečo si Staniša dal
         tak záležať na jeho kráse: Túžil, aby, keď na ňom spočinú tie milované modré oči, poetické
         srdce brata, nášho miláčika, dediča Borína, boli očarené jeho prelesťou. Vedel, ako Józa
         veľmi miluje otčinu i domov, a tak mu ho chcel predviesť v nesnívanej kráse. Aj predviedol.
         A keď to bolo i len veľmi kratučký čas, čo sa mohol v tých krásach kochať, sláva Pánovi aj
         za to. Vzal si ich v rozpomienke so sebou do tej tmy.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2588054" name="ftn.id2588054">
        42
       </a>
       ]
      </sup>
      <span class="emphasis">
       <em>
        markíz
       </em>
      </span>
      — feudálny titul a hodnosť vyššie postaveného
               šľachtica
     </p>
    </div>
    <div class="footnote">
     <p>
      <sup>
       [
       <a class="para" href="#id2588125" name="ftn.id2588125">
        43
       </a>
       ]
      </sup>
      <span class="emphasis">
       <em>
        sanitár
       </em>
      </span>
      — ošetrovateľ, pomocný pracovník v
               zdravotníctve
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2589133">
       </a>
       15
      </h2>
     </div>
    </div>
   </div>
   <p>
   </p>
   <p>
   </p>
   <p>
    Zase bola nedeľa. Trávila som ju doma sama, zastupovala som i mamu i tetičku Judku. Naši
         sa mali z P. vrátiť až podvečer, kedy si ich Eržika chcela uhostiť prvýkrát a s nimi sa
         potešiť. Ľutovala však, že Otokar sotva príde domov. Napriek povinnosti zostalo mi
         dopoludnia dosť času aj na ponorenie sa do Slova Božieho, aj na hudbu a spev svätých hymien
         a obzvlášť na modlitbu.
   </p>
   <p>
    V prírode, pretože bolo zamračené, a len kedy-tedy pretrhlo slniečko oblaky, vládla
         práve taká polosmutná, polosnivá nálada ako i v mojom srdci. Po skončení všetkých
         povinností sadla som si na hojdačku s knihou „Renné de Benoit“, ktorú mi včera poslal
         Staniša.
   </p>
   <p>
    Premýšľajúc o zvláštnych skúsenostiach Pánovej služobnice, mimovoľne porovnávala som ich
         so svojimi. Žiarilo mi tu v ústrety pravé, čisté kresťanstvo: Kristus vo vás. Preto bola
         Renné tým, čím bola sama v sebe, preto mohla oslňovať svoje okolie. Aj ja som cítila také
         blaho, také svetlo až do onej strašnej nedele, keď som s Józom prežívala jeho Getsemane.
         Deduško, tetinka, áno, všetci u nás, ešte aj mama, hoci to nevyslovila, nazývali ma v
         týchto dňoch svojím potešením. Dnes však v mojom srdci nebolo toho žiarivého blaha a
         potešenia z Pána Ježiša, aké tam žiarilo po tie svätodušné dni. Srdce sa úzkostne pýtalo:
         Je On i teraz vo mne? Józa, keď sa bránil vyriecť slovo:
    <span class="emphasis">
     <em>
      Buď vôľa
            Tvoja
     </em>
    </span>
    , cítil nad sebou ortieľ smrti, že Pán ho opúšťa. A ja? Vyriekla som
         skutočne: Buď vôľa Tvoja! — ?
   </p>
   <p>
    Skladajúc knihu na kolená, cítila som, že opravdivo nevpravila som sa ešte do Božej vôle
         pokiaľ ide o Józovu slepotu. Keď Staniša ani len jediným slovom nevyslovil nádej, tak sa
         bál pre nás nového sklamania, rozmýšľala som. Nezostávalo teda nič iné, len sa vžiť do
         nepremennej straty. To mi bolo jasné, obzlášť, ako som prečítala Stanišov list. Zdalo sa
         mi, že keby bolo možné, ponúkla by som Pánovi Ježišovi svoje oči, že by ich nechal
         vyhasnúť, len aby Józa ešte raz prehliadol. Ach, veď ľahšie je trpieť, ako musieť pri
         trpiacom stáť a nemôcť mu pomôcť.
   </p>
   <p>
    Z dumy vytrhli ma Belove kroky. Na môj užasnutý pohľad odvetil, že prišli z Ameriky
         listy a on sa ponúkol priniesť mi ich. Vďačne som mu podala ruku. Nebol to už ten Belo,
         ktorý k nám prišiel, hoci stál predo mnou zachmúrený. „Všetci sa pri čítaní listov potešili
         obzvlášť listu od pani Rút Lietavskej. Deduško ľutoval, že nie si tam, a tak som ti ich
         priniesol,“ vravel rýchlo, zrazu prestal a mne sa zdalo, že chce ešte dačo povedať.
   </p>
   <p>
    „Je to od teba veľmi pekné, Belo, že si ma chcel čím skôr potešiť,“ vravím s láskou, „a
         veľmi som ti vďačná. Uvoľním ti hojdačku, chceš?“
   </p>
   <p>
    Zakrútil hlavou. „Józa sa už na nej hojdať nebude,“ vraví drsno, „ani ja sa nechcem. Len
         by som ťa prosil, prv ako začneš čítať, odpovedz mi na jednu otázku.“
   </p>
   <p>
    Zoskočila som z hojdačky, vzala ho za ruku a sadla som si s ním na lavičku.
   </p>
   <p>
    „No tak sa pýtaj!“
   </p>
   <p>
    „Môžeš tomu veriť,“ vyrazil chvatne, „keď Józa už nikdy svet neuvidí, že Boh je láska?“
         Z chlapcových očí hľadela uštvaná duša. Tušila som, že Belo nie je taký bezcitný, ako sa
         zdá! Teraz sa mi zdalo, že hľadím do hlbín vnútorného nešťastia.
   </p>
   <p>
    „Náš Pán je vždy láska,“ odpovedám presvedčivo.
   </p>
   <p>
    „Aj keď Józu bez viny nechá tak hrozne trpieť? On Mu verí, tak Ho má rád, chcel Mu
         slúžiť a Boh ho nechá tomu vrahovi oslepiť. Veríš, že je všadeprítomný, že všetko vidí?“
   </p>
   <p>
    „Verím, Belo!“
   </p>
   <p>
    „Tak predsa musel vidieť Józu, ako spí, bezbranný, dobrý, nevinný a že pri ňom stojí
         zrada; videl tú napriahnutú ruku, vedel, čo ten úder zapríčiní a nezabránil! Ó, to neviem
         nijako pochopiť! Alebo nie je vševedúci, alebo nie je Bohom lásky.“
   </p>
   <p>
    Zadržala som Belovu ruku vo svojich studených; cítila som, ako sa chlapec celý chveje.
         Jeho chvenie prešlo i na mňa, veď ako by mi bol strhol závoj zo zradného srdca. Citátmi
         Slova Božieho odpovedala som v tej veci posiaľ každému, ale v hlbinách toho prevráteného
         srdca žila ukrytá tá istá otázka, tá istá pochybnosť, lenže nevyslovená.
   </p>
   <p>
    Belove oči — a v nich hladná, uštvaná duša — hľadeli na mňa. Ó, kde bol Staniša, aby dal
         odpoveď, no nielen jemu, i mne, i mne!
   </p>
   <p>
    „Pane, pomôž mi!“ skríklo moje srdce, „zachráň nás oboch!“
   </p>
   <p>
    „Belo, ja až do smrti chcem veriť, že Boh je láska, ako istotne verím, že je
         všadeprítomný a vševedúci,“ vravím s presvedčením. „Chcem veriť, že je vždy dobrý, i keď
         Józa na zemi viac svetlo neuvidí. Nerozumiem, prečo dopustil niečo také hrozné, prečo tomu
         nezabránil, ale chcem veriť, že i takéto veci všetky musia nám napomáhať na dobré. A prosím
         Ho, aby ma sám naučil veriť a čakať.“
   </p>
   <p>
    Moje slová istotne neboli takého druhu, aby Bela presvedčili! Mne samej sa pri nich
         uľavilo. Bolo to jediné pravdivé svedectvo, ktoré som mu mohla dať.
   </p>
   <p>
    Chvíľu sedeli sme mlčky.
   </p>
   <p>
    „Ale,“ začal po chvíli so smutnou horkosťou, „kde je tu potom tá hlásaná Božia
         spravodlivosť? Náš Józa trpí a jeho vrah si ďalej veselo žije. Nikto na neho ani
         neupozorní. Bez prekážky ušiel trestu, veď jediná príležitosť chytiť ho sa premeškala.“
   </p>
   <p>
    „Vieš to tak iste, že vrah zabudol na svoju obeť a veselo žije na svete?“ zaznelo vedľa
         nás.
   </p>
   <p>
    „Otokar!“ užasli sme oba. Prisadol si k nám. „Zabúdaš, môj drahý,“ pokračuje, podávajúc
         nám obom ruku, „zabúdaš na neúprosného sudcu, ktorého každý z nás nosí vo svojom vnútri:
         svedomie.“
   </p>
   <p>
    „A má taký človek aj svedomie!?“ vyskočil Belo.
   </p>
   <p>
    „Ó, má, a veľmi ostré! Existencia tohto svedomia, ktorú som sledoval u ľudí, znemožnila
         mi v dňoch blúdenia prestať veriť vo vyššiu bytosť, ktorá človeku dala tohto tvrdého
         strážcu. Všetky muky sveta nemožno porovnať s mukou zobudeného svedomia.“
   </p>
   <p>
    Otokar vravel vážne a s akýmsi prísnym smútkom. „Aj kým som to len pri iných vídal,“
         pokračuje, „už som tomu veril! Tým viac, keď som sám prežil, aká je to moc, ktorá rozožiera
         srdce! Nie div, že ľudia sa vrhajú do náručia smrti, len aby jej ušli.“
   </p>
   <p>
    „A kedy sa to svedomie zobudí?“ spytujem sa zamyslene.
   </p>
   <p>
    „Obyčajne, bezprostredne po vykonanom čine, alebo keď to, čo sme nepovažovali za hriech,
         zjaví sa nám v pravej podobe.“
   </p>
   <p>
    „Myslíš, Otokar,“ temer nesmelo sa vyzvedá Belo, „že ten zlosyn blúdi teraz svetom,
         žraný a hnaný tou mocou?“
   </p>
   <p>
    „Viem to iste!“
   </p>
   <p>
    „Ó, nech len blúdi! Nech ho ženie do náruče smrti! Ušiel ľudskej spravodlivosti, tak
         nech sa odpraví sám!“ Náruživá pomstychtivosť iskrila v zraku mladíka.
   </p>
   <p>
    „Poznať, Belo, že si ešte nikdy nevidel svedomím štvanú bytosť. Na veľkopanskej
         poľovačke štvaná zver je ničím proti tomuto obrazu hroznej ľudskej biedy!“ vzdychol si
         Otokar. „No, snáď bude dobre pre budúcnosť, keď ti k svojim slovám poskytnem aj
         vysvetlenie. Podaj mi ruku a zaviaž sa mi mlčaním, kým ťa nezbavím sľubu. Konám voči tebe
         ako voči mužovi, veriac v tvoju česť!“
   </p>
   <p>
    Belova ruka ochotne spočinula vo vystretej švagrovej pravici.
   </p>
   <p>
    „Že Oľuška bude mlčať, to viem,“ usmial sa Otokar na mňa. Napriek tomu zavrel aj moju
         podávanú ruku do svojej.
   </p>
   <p>
    „Budem vám rozprávať, ako sa viedlo grófovi H. od chvíle, keď v kajute lode Columbia
         zanechal svoju domnele mŕtvu obeť,“ začal Otokar.
   </p>
   <p>
    „Budeš nám rozprávať, čo si predstavuješ, ako mu asi bolo!“
   </p>
   <p>
    „Nie, Oľuška, to vám chcem rozprávať, čo mi povedal on sám.“
   </p>
   <p>
    „On sám!?“ Belo prikľakol si k Otokarovým nohám, uprel naširoko otvorené oči na jeho
         pery, aby mu ani slovíčko neušlo z toho, čo vyriekne.
   </p>
   <p>
    „Od chvíle, keď som sa dozvedel, že ten mnou už predtým za svoje náboženské zásady
         nenávidený Amerikán je vlastne slovenský sedliak, povýšenec, terajší pán Borína (ktorý keby
         bol býval mojím, mohol ma dnes vytrhnúť z veľkých problémov), vzrástla moja závisť voči
         nemu v náruživú nenávisť.“ Tak začal gróf H. svoje priznanie. „Nenávidel som ho tým viac,
         že ma svojím vyznaním v očiach mojich bývalých priateľov biľagoval ako ohovárča a luhára.
         Že svojho deda i otca bránil, bolo, pravda, správne; každý čestný muž by tak urobil! Ale
         povýšenci sa nehlásievali k svojmu pôvodu. No, spôsob, akým to urobil, získal všetkých
         pánov na svoju stranu. Pokračovali vo svojej priazni tak ďaleko, že žiadali odo mňa
         zadosťučinenie, totiž, aby som sa mu išiel ospravedlniť. Aby som nebol horší ako oni,
         sľúbil som, že pôjdem za ním. Zaumienil som si, že sa s ním ostro pohádam, aby som ho
         vyviedol z toho mnou nenávideného pokoja a z duševnej rovnováhy. Dnes viem, že to, čo som
         znal, boli klebety. Ale vtedy som chcel zdôvodniť svoje — ako to on nazval — obvinenie.
         Pritom som ho chcel tak nahnevať a ponížiť, aby ho to vykoľajilo z roly povýšeného svätca
         nad ostatných smrteľníkov a aby sa mne stal rovným.
   </p>
   <p>
    Keď mi na klopanie neodpovedal, vošiel som do jeho kajuty bez dovolenia a našiel som ho
         už spať. Spal tak, ako len malé, nevinné deti spávajú. Rozum i slušnosť kázali, aby som sa
         vzdialil, no ja som nemohol. Akoby sám Satan ma bol držal pri tej posteli. Čím on bol
         nevinnejší, tým ja som sa cítil černejším. Celý môj v hriechu strávený lumpácky život
         preletel mi mysľou. Nadto ešte dostavilo sa porovnanie nielen mojej zmrhanej minulosti, ale
         beznádejnej budúcnosti a jeho skvelé životné výhľady. Ja som tu stál ako žobrák, ktorý
         premrhal otcovské i materinské imanie! Ja, syn starej grófskej rodiny! A on, plebej,
    <sup>
     [
     <a class="footnote" href="#ftn.id2589565" name="id2589565">
      44
     </a>
     ]
    </sup>
    vracajúci sa do vlasti, aby prevzal dedičstvo. Pre mňa v okyptenom Maďarsku
         nebolo vlastne miesta. Ba čo viac, ako v Hornom Uhorsku narodený, patril som do novej
         Československej republiky, v ktorej som nemal nič. Tak som tu stál bez domova. Je pravda,
         on za to nemohol, že politické veci sa vyvinuli, ako sa vyvinuli. No mnou zrazu zalomcovala
         taká slepá nenávisť na všetky tie prevratné pomery, že som mimovoľne hľadal predmet, na
         ktorom by som sa mohol vypomstiť za všetky tie krivdy, ktoré sa nám maďarským šľachticom
         stali následkom tohto štátneho prevratu.
   </p>
   <p>
    „Nebudeš ty bývať v sídle nášho rodu! Keď ho nedostanem ja, nesmieš sa v ňom rozťahovať
         ani ty!“ skríklo všetko vo mne. Po boxerskej rukavici, ktorú som vždy so sebou nosieval,
         siahnuť, napriahnuť sa a udrieť, to bol čin niekoľkých sekúnd. On sa len malinko pohol, a
         keď úder dopadol, prestal hneď dýchať.
   </p>
   <p>
    Zdanlivo pokojne vyšiel som z kajuty. Vonku zaznel signál. Panoval rozruch, loď
         pristávala. Odísť z nej prv, ako dakto vojde do kajuty, bola moja jediná starosť.
   </p>
   <p>
    No, sotva som ucítil zem pod nohami, ako by sa dačo vo mne spýtalo: „Čo si to urobil?
         Prečo si ho zabil? Prečo si sa stal vrahom?“
   </p>
   <p>
    Neveril som už v Boha, ale ako protestant vedel som predsa dosť z Jeho Slova. Moja matka
         patrila do kruhu takzvaných veriacich, viedla pre aristokratické deti súkromnú nedeľnú
         školu. Príbeh Kaina a Ábela bol mi dobre známy! A tu som priam fyzicky cítil, akoby mi
         čiasi ruka na čele písala znamenie.
   </p>
   <p>
    Počul som kedysi, že Turci remeňmi uviažu vrahovi jeho obeť na chrbát a ten ju musí
         nosiť vo dne v noci, kým na ňom nezhnije. A ja som zrazu mal tú krásnu mŕtvolu priviazanú
         na srdce i dušu, a odvtedy ju nosím vo dne v noci.
   </p>
   <p>
    Kain utekal, nuž i ja som utekal! V prístave som sa zdržal len toľko, kým som si
         obstaral batožinu a vyzdvihol poste restante
    <sup>
     [
     <a class="footnote" href="#ftn.id2589668" name="id2589668">
      45
     </a>
     ]
    </sup>
    ležiace listy. Na svojom úteku som sa zastavil až v Prahe. Každý policajt,
         vojak alebo četník, ktorého oči zazreli, vyvolával v srdci stupňujúcu hrôzu. Vo dne v noci
         — veď na spánok nebolo ani pomyslenie — počúval som, či ma dakto nenaháňa. Dva razy strhol
         sa na železnici a na ulici hluk. Zdalo sa mi, akoby som počul: „Tam je! Chyťte ho! Vrah!
         Vrah!“
   </p>
   <p>
    Márne som sa uspokojoval, že veď o mojom čine nik nevie ani vedieť nemôže, keď niet
         svedka! Oj, ale ja som vedel, že ma Jeden videl! A povedal, že niet nič tak tajné, aby
         nebolo zjavené.
   </p>
   <p>
    Až v Prahe prečítal som si konečne listy a div, že návalom myšlienok nezmiatol sa môj
         rozum! Správy o grófke U. boli všetky nepravdivé. Nezomrela v kláštore, ale v Budapešti,
         kde ju doopatrovala evanjelická diakonka. Okrem niektorých legátov
    <sup>
     [
     <a class="footnote" href="#ftn.id2589714" name="id2589714">
      46
     </a>
     ]
    </sup>
    poručila celé svoje imanie mne ako dedičovi. Diktovala list, v ktorom medziiným
         písala, že odvoláva hriešnu kliatbu, ktorú vyriekla nad Borínom. Dozvedela sa totiž, že jej
         úprimní priatelia, Lietavskovci, ktorí ju jediní v jej nešťastí nezištne podopierali, kúpou
         tohto prekliateho domu prišli do veľkých ťažkostí.
   </p>
   <p>
    Žiadala, aby som sa išiel do h.-skej banky podívať, kde sa veľmi zadĺžili, aby budovu do
         haliera vyplatili; ak ešte dlh splatený nemajú, aby som vyhľadal starého Lietavského a
         odkúpil Borín naspäť. Veď mu môžem nahradiť, čo vynaložil na opravu. Tak vraj budem mať
         právo štátneho občianstva i v republike.
   </p>
   <p>
    Zúfal som nad tým, že mi list neprišiel do rúk predtým. Nech ho mám, nikdy by som sa
         nebol stal vrahom! Čo mi teraz pomôžu zdedené statky, čím mi bude možnosť skvelého života,
         keď moja obeť neožije a ja ju budem musieť celý život „nosiť“!? Išiel som do H. Tam mi
         oznámili, že dlh zástupca dediča nedávno splatil.
   </p>
   <p>
    Chcel som ten statok aspoň vidieť, postaral som sa totiž o to, aby jeho pána rodina
         márne čakala. Za nič na svete nebol by som chcel v ňom bývať! Veď by tam so mnou prišla
         mŕtvola zabitého dediča! Chcel som hovoriť s tým zástupcom a aspoň naoko o kúpu vyjednávať.
   </p>
   <p>
    V H. mi direktor povedal, že Borín je teraz hotová zrúcanina a bude treba vraj mnoho
         vynaložiť, kým sa opraví. Nuž, uvidel som! Ale nebola to zrúcanina! Bola to budova, ako
         stvorená za rám pre ten čistý, krásny obraz mladého muža z lode Columbia, do ktorého by
         nikdy nebol pristal Kain so svojím uštvaným, zúfalým srdcom. Vyjednávať som už nešiel; veď
         moje duševné muky boli také hrozné, že v myšlienke:
    <span class="emphasis">
     <em>
      Ony nikdy neprestanú, kým
            budem žiť,
     </em>
    </span>
    nebolo ich možné ďalej znášať. Jestvovali len dve cesty k pokoju:
         alebo sa ísť udať a vziať na seba zaslúžený trest, alebo sa potrestať sám. Volil som tú
         druhú a keď mi v nej bolo prekazené, nastupujem teraz tú prvú.
   </p>
   <p>
    Spíšte celé moje priznanie a až budem môcť stáť pred súdom, vydajte ma mu. Ja nechcem,
         nemôžem žiť!“
   </p>
   <p>
    Otokar zamĺkol a popozeral sa po nás.
   </p>
   <p>
    „Teda on to bol?“ ukĺzlo mojim chvejúcim sa perám. „Predsa sa do Borína dostal, ale
         ako!“
   </p>
   <p>
    „Ten samovrah, čo ho Staniša ratoval, to bol on?“ ticho spytuje sa Belo. „A čo je s ním?
         Ba, ako si sa to dozvedel?“
   </p>
   <p>
    „Tušil som hneď, keď nám drahý Józa rozprával tú strašnú udalosť. Idem teraz po tretie
         od grófa H. Pri druhej návšteve povedal mi polovicu, dnes ostatné. Je to teraz telesne
         zničený úbožiak, ktorému pre málokrvnosť (hoci už dva razy dostal transfúziu, keď sa
         dozvedeli, že ide o grófa, nechýba mnoho do pomätenosti!
   </p>
   <p>
    Bol by som mu povedal pravdu, že Józa žije, no, on by to snáď neprežil! Listovne pýtal
         som sa Stanišu o radu hneď z L.
   </p>
   <p>
    Povedal som vám to preto, aby ste tú úbohú obeť tmy tak veľmi nesúdili. Veď ako človek
         nevie ráno, čo s ním bude večer, tak nevie ráno, čoho je do večera schopný. Čo začali
         všetky svetlé, mocné chvíle, strávené obzvlášť na sviatky pri Slove Božom, to tie pri lôžku
         úbohého grófa H. dokončili: Nechcem viac byť svoj, ani žiť sám. Oddal som srdce, dušu,
         ducha, áno, celú svoju vnútornú bytosť Pánovi Ježišovi. On ma prijal! Prosil som Ho, aby
         zaujal ten svojou krvou umytý stánok. On tak urobil. Draho musel Józa zaplatiť moje
         zachránenie. No, viem, poteší ho dakedy vedomie, že netrpí darmo.“
   </p>
   <p>
    Ach, takéto vyplnenie mojej prosby som veru nečakala! Prvý výsledok Józovho, no, i nášho
         utrpenia, mám už pred sebou. A aký krásny!
   </p>
   <p>
    Ponáhľala som sa obom pánom pripraviť olovrant. Pri ňom sme sa modlili za našich drahých
         bratov, no, i za grófa H. Ja som ďakovala Pánovi Ježišovi za milosť danú Otokarovi. Potom
         sa oni dvaja ponáhľali do P., a ja som si konečne čítala listy, ktoré prišli. Boli veľmi
         pekné, takže na chvíľu odviedli moje myšlienky od počutej smutnej histórie. Ako pekne
         potešoval americký deduško nášho deduľka! Veril, že keď Pán Ježiš nášho miláčika vyslobodil
         už dva razy zo tmy, že to urobí i po tretie, aby len trpezlive veril a čakal!
   </p>
   <p>
    Strýc Samuel písal tak, ako o milovanom synovi môže písať len ten najlepší otec. Žialil,
         súcitil s nami, no aj on veril iste v moc nášho Pána Ježiša Krista. „Náš Józa má od Pána
         zverený veľký poklad vnútorného svetla. Toto terajšie súženie je snáď jeho osteň, aby sa
         nepovyšoval!“
   </p>
   <p>
    Ach, ale list tetušky Rút, ten bol krásny! Ona ani na chvíľočku nepochybovala o Božej
         láske! Verila, že tá rana, bolesť a súženie prinesie nejaké veľké šťastie, tak jej
         miláčikovi Józovi, ako aj všetkým nám. „Uvidíte,“ písala doslovne, „z tej tmy, ktorej
         bolesť v hlbinách srdca cítim spolu s Józom, vzíde dakomu krásne svetlo. Veď i my máme za
         bratov duše klásť. Pán povedal, že ani vlas na našej hlave nepohne sa bez vôle nášho
         nebeského Otca! Keď On dopustil na svoje dieťa dačo také bolestné, musí v tom ležať veľká
         príčina: Buďto zlato potrebuje tento oheň, aby pristalo do koruny, alebo z toho
         zožierajúceho vyjde sladkosť, ktorá by sa nijak ináč nebola mohla objaviť. Buďme teraz ako
         dieťa, ktoré v matkinom náručí nesené cez oheň i vodu, nepýta sa, prečo prišiel ten oheň a
         tá voda; jemu stačí, že ho matka nesie a že vždy platí o ňom:
    <span class="emphasis">
     <em>
      Keď pôjdeš cez
            vodu, budem s tebou, a keď cez rieky nezatopia ťa; keď pôjdeš cez oheň nepopáliš sa, a
            plameň sa ťa nechytí. — Neboj sa, lebo som ťa vykúpil.
     </em>
    </span>
    “
   </p>
   <p>
    Týmto listom boli zodpovedané všetky moje otázky. Áno, tetinka, chcem i ja zavrieť oči a
         nechať sa niesť a už sa nič nepýtať. Veď či tá sladkosť už nezačína tiecť cez Otokarovo
         obrátenie?! Sláva Pánovi Ježišovi na večné veky!
   </p>
   <p>
    *
   </p>
   <p>
    Ach, Mirko zlatý, predsa sme ti radšej mali napísať pravdu a usporiť to bolestné
         prekvapenie! Belo išiel pre môjho bračeka k vlaku. Zo S. do P. je len polhodinka, a tak
         Gregor doviezol len kufor; oni zabehli do P. Veď Mirko ledva čakal podívať sa, kde teraz
         Eržika býva.
   </p>
   <p>
    Vedela som o tom pláne a vrúcne som si priala, aby sa Mirko u Jelínkov dozvedel, čo
         vlastne Józovi chýba; boli sme mu písali len toľko, že ho následkom toho úderu na lodi bolí
         hlava. Ale Jelínkovci sa nedostali k tomu, aby vec vysvetlili. Eržika nemala sily, Mirka, —
         ktorý bol taký šťastný, — zarmútiť a Otokara odvolala práca. A tak povedať pravdu zostalo
         na Belovi. A že ten farbami nešetril, je ľahko pochopiteľné.
   </p>
   <p>
    Mirko dobehol celý uplakaný, a nie a nie uveriť. Ani deduško, ani mama, s ktorými bol
         najprv, nemohli ho utíšiť, netak oba rozžialení. Dobehol za mnou do mojej izby, kde som si
         usporadovala nové noty.
   </p>
   <p>
    „Oľuška, všakver to nie je pravda,“ volá namiesto pozdravu.
   </p>
   <p>
    „Že Pán Ježiš takúto skúšku na Józu a s ním na nás na všetkých poslal?“ vravím objímajúc
         ho.
   </p>
   <p>
    „Ach, Oľuška,“ sklonil hlavu na moje plece a ticho zaplakal, „a ty to vravíš tak
         pokojne!?“
   </p>
   <p>
    „Vieš, braček môj, mala som už čas vžiť sa do tej pravdy, tebe je ešte nová. Čerstvá
         rana vždy najviac bolí. Povedali ti u našich v P., aké smutné dni sme prežili?“
   </p>
   <p>
    „Ach, nie, Belo mi povedal; nechcel, zahováral, no ja som ho prinútil. Ach, ako to mohol
         Józa prežiť! Všakver sa modlíte, aby zase prehliadol! Keby nikoho, tak Stanišu Pán Ježiš
         iste vyslyší, pravda, Oľuška?“
   </p>
   <p>
    „On aj nás vyslyší, Mirko, keď Mu budeme dôverovať a naučíme sa čakať na Jeho čas. Až si
         prečítaš Józov list, uvidíš, aký je šťastný, pretože i teraz, v noci, dôveruje v Božiu
         lásku.“
   </p>
   <p>
    „On píše!?“ zajasal Mirko.
   </p>
   <p>
    „Písmom slepých.“
   </p>
   <p>
    „Ó, Oľuška, nevrav to slovo, tak ma to bolí!“
   </p>
   <p>
    „Ako by sme pomohli Józovi niesť jeho stratu, keď by sme slovo slepota nechceli ani len
         počuť a on jej ťarchu musí znášať! Všakver mi pomôžeš, Mirko, až Józa príde, prispievať
         oblažiť ho…! Ako dobre, že si prišiel skôr! Zatiaľ sa trochu vpravíš do tej smutnej pravdy.
         Józa urobí všetko, aby nás nezarmútil. Keď idieš z P., vieš iste, že sa už pán farár
         vrátil, a tak aj našich bratov čakáme dnes-zajtra.“
   </p>
   <p>
    Nuž, chudáčik Mirko sa stíšil. Nechcela som ani jedným slovom vziať mu jeho nádej v
         skoré Józovo uzdravenie! Ach, veď sa jej sama nemôžem vzdať, ako som prečítala listy z
         Ameriky.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2589565" name="ftn.id2589565">
        44
       </a>
       ]
      </sup>
      <span class="emphasis">
       <em>
        plebej
       </em>
      </span>
      — príslušník nižších spoločenských vrstiev v starom
               Ríme; chudobnejší človek z nižších spoločenských vrstiev
     </p>
    </div>
    <div class="footnote">
     <p>
      <sup>
       [
       <a class="para" href="#id2589668" name="ftn.id2589668">
        45
       </a>
       ]
      </sup>
      <span class="emphasis">
       <em>
        poste restante
       </em>
      </span>
      — spôsob posielania poštovej zásielky, pri
               ktorom si adresát zásielku vyberá sám na poštovom úrade
     </p>
    </div>
    <div class="footnote">
     <p>
      <sup>
       [
       <a class="para" href="#id2589714" name="ftn.id2589714">
        46
       </a>
       ]
      </sup>
      <span class="emphasis">
       <em>
        legát
       </em>
      </span>
      — závetom poručená suma alebo vec
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2590106">
       </a>
       16
      </h2>
     </div>
    </div>
   </div>
   <p>
   </p>
   <p>
   </p>
   <p>
    Večer zmocnila sa ma veľká túžba dozvedieť sa, ako prijala Eržika správu o Otokarovej
         záchrane a tiež, aké správy priniesol pán farár od našich drahých. Umienila som si
         privstať, aby som do raňajok mohla byť zase doma. Moje hodinky ukazovali ešte len štvrtú, a
         už som kráčala borínskými hájmi smerom k P.
   </p>
   <p>
    Bola to tá istá krásna cesta! Včera preletela búrka, zvlažila bohatým dažďom polia,
         háje, stromy, trávy, vykúpala kvety, takže čisté, krásne tváre obracali k nebesiam. Na
         tisíce kvapiek z nich ligotalo sa dole i hore. Slávičí spev už neznel, veď bolo po Jáne!
         Kukučky veselo kukali, žlny volali jedna na druhú, ďateľ klopal čistiac stromy. Veveričky
         prenášali sa z jedle na jedľu, včely hrali, cvrčky v tráve cvrlikali. Krásne motýle ako sen
         o čarovnom šťastí lietali z kvetu na kvet a ja som to konečne zase videla! A počula;
         nebránila som srdcu, aby sa z prírodných prelestí radovalo, aj keď môj milovaný brat ich už
         nevidel. Po týždňoch prvý raz Józova mrákava nepokrývala myseľ.
   </p>
   <p>
    Kráčajúc ticho chodníčkom, aby moje kroky nerušil čarovnú tíšinu plnú zvukov prírody,
         spievala som v srdci chválospev. Niesli ma krídla poézie!
   </p>
   <p>
    „Prečo si taká šťastná?“ káral rozum, „máš na to právo, keď tvoji najmilší trpia a
         biedia?“
   </p>
   <p>
    „Pane Ježišu,“ prosilo srdce, „som taká mladá i telesne i duchovne. Ty ma miluješ, Tvoj
         svet je taký krásny, ach, ja nemôžem ináč, musím sa radovať! No, ak je to odo mňa sebectvo,
         tak mi ten pocit šťastia zo srdca vezmi.“
   </p>
   <p>
    No, On nielen že mi tú radosť nevzal, ba, akoby ju množil! Veď sa k nej družila nádej,
         že už len krátky čas rozlúčenia a oni oba prídu: Józa i Staniša! Ja ich zase uvidím a
         počujem! Nikomu by som to nechcela povedať, čo si tu napíšem: Hoci som sa veľmi radovala,
         že uvidím Józu, moja túžba, taká zvláštna, nepopísateľná túžba, letela v ústrety Stanišovi.
         Túžila som po jedinom pohľade jeho drahých, hlbokých očí, po jedinom hviezdnom úsmeve, po
         zvuku toho hlasu, ktorému sa nedá nič prirovnať, áno, po jedinom dobrom, ním vyslovenom
         slove. Zdalo sa mi, že máme si mnoho, mnoho povedať a že je to už tak dávno, čo sme sa
         nevideli! Ani som sa nepokúsila odháňať tie myšlienky od seba. Rodili sa práve tak, ako
         zora, čo červeňou polievala nebo i zem, ako za ňou vychádzajúce slniečko. Už som mala len
         dakoľko krokov k miestu, kde vtedy zvonili tie zvony, kde ma bol opustil potôčik a padol zo
         skaly do zelenej výmole a padal tam tichúčko ako do kvetného náručia milujúcej matky
         prírody. „Ešte nebude ani päť hodín, keď zastanem v Eržikinej spálni!“
   </p>
   <p>
    Ale nezastala som! Peň, na ktorom som sedela v to májové ráno, nebol prázdny. Tam s
         hlavou do dlaní sklonenou sedel… Ó, len jedna bola taká postava: štíhla, plná
         vysokorodosti; len jedna tvár vrúbená zlatogaštanovými vlasmi, z ktorej bozkom zory
         strácala sa bledosť, čo ju predtým zastierala.
   </p>
   <p>
    „Staniša!“ ukĺzlo vtom zvolanie vyvolané prekvapením na pery. A že tu práve bolo vhodné
         miesto ozveny, jasalo to zrazu po hájoch a kopcoch: Staniša, Staniša!
   </p>
   <p>
    Koniec ozveny som už nepočula, bo Staniša sa obzrel, vyskočil, vystrel náruč a —
         „Oľuška, Oľuška!“ jasali háje. Zavrená v pevnom objatí, pritúlená k hrudi, v ktorej bilo
         vrelé, láskyplné srdce, nemohla som neovinúť ruky okolo hrdla nášho nosiča svetla.
   </p>
   <p>
    „Kde sa tu berieš, Staniša, je to pravda, že ťa vidím?“
   </p>
   <p>
    „Je, Oľuška drahá, milovaná. Prišli sme včera do P. a prenocovali u Eržiky. Ja idem pre
         auto, aby som vám Józu priviezol čím skôr. — No, kde si sa ty tu vzala, drahá? Či sila
         mojej túžby mala takú moc, že mi ťa priviedla v ústrety?“ odvetil ako v zabudnutí a
         bozkával moje ruky.
   </p>
   <p>
    „Túžil si tiež po nás?“ spytujem sa zakrývajúc primocné blaho.
   </p>
   <p>
    „Áno, Oľuška, túžil som po všetkých vás, po Boríne. No, nediv sa! Túžba, ktorá ma tak
         včas zobudila a von vylákala, patrila tebe. Zdalo sa mi, že je ešte máj a že ťa zase nájdem
         tu na tomto mieste. Túžil som ťa vidieť osamote, bo sa mi zdalo, že si máme mnoho čo
         povedať.“
   </p>
   <p>
    „Aj tebe sa to zdalo?“ divím sa. „Vidíš, aj mne. Tak poď, Staniša, ten krásny ranný svet
         je ešte taký tichý, ten nás mýliť nemôže.“ Vymanila som sa z jeho náručia, ponechávajúc mu
         iba ruku a obrátila krok naspäť domov.
   </p>
   <p>
    „Poďme spolu pre auto, ty mi zatiaľ mnoho povieš.“
   </p>
   <p>
    „Áno, Oľuška, no najskôr chcem počúvať. Veď je to už tak dávno, čo som sa neprechádzal v
         galérii tvojich obrazov.“
   </p>
   <p>
    Usmievali sme sa jeden na druhého.
   </p>
   <p>
    „No tak sa spytuj!“
   </p>
   <p>
    On sa spytoval a ja som rozprávala všetko, čo z listov nemohol vedieť. Ku všetkému som
         sa priznala. I ako mi Belove otázky otvorili oči a ako mi Pán pomohol z celého srdca
         povedať:
    <span class="emphasis">
     <em>
      Buď vôľa Tvoja!
     </em>
    </span>
    Aj to som mu rozprávala, aká som bola šťastná
         idúc do P. a ako ma svedomie i rozum darmo kárali.
   </p>
   <p>
    „Čo myslíš, Staniša, je to sebectvo, že som i teraz taká nevýslovne šťastná? Že ty ideš
         so mnou, že sa vraciaš domov! Je toto moje krásne blaho krivdou voči Józovi? Je to
         sebectvo?“
   </p>
   <p>
    „Nie, Oľuška, to čisté, samým Pánom darované naše blaho, nie je sebectvom. Je to krásny,
         vzácny dar Boží! Plakali sme s plačúcimi, trpeli sme omnoho viac, než možno vysloviť,
         hotoví sme i ďalej jedni druhých bremená niesť. Aby sme to však mohli, preliala sa táto
         vlna do našich sŕdc. Vieš, cez raj tiekla rieka rozdelená na štyri ramená. Malý prúd z nej
         zaplavuje i záhradu našich sŕdc, meniac ju na Eden. Ó, Oľuška!
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Rastie v svete kvietok rajský,
      </em>
     </span>
     <br/>
     <span class="emphasis">
      <em>
       vonný, Bohom v srdcia daný,
      </em>
     </span>
     <br/>
     <span class="emphasis">
      <em>
       čarokrásne nesie blaho:
      </em>
     </span>
     <br/>
     <span class="emphasis">
      <em>
       milovať, byť milovaný.“
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Chvíľu kráčali sme mlčky, zavinutí do zlatožiary slniečka, čo nastupovalo víťaznú svoju
         púť a objímalo i hrialo nás svojím teplom.
   </p>
   <p>
    Aj teraz, keď toto píšem, sa mi zdá, že snívam krásny sen a že je prisvätý pre túto zem.
         Vtedy nás z toho sna vytrhol zajačik čo prebehol cez cestu, ja som sa začala vypytovať,
         Staniša rozprávať, ako sa mali v kúpeľoch.
   </p>
   <p>
    „V P. čakalo nás vzácne prekvapenie,“ hovoril medziiným, „prvý výsledok, ako si ho ty
         nazvala, Józovho utrpenia, a ja ti nesiem druhé. Pán farár prišiel naspäť znovuzrodený
         Kráľovský Syn, náš duchovný brat. Pováž, aký to má význam snáď i pre celý tento kraj, až
         ako Boží svedok zastane teraz na svojej kazateľnici. Dosiaľ kázal z povinnosti, odteraz mu
         bude kázanie pôžitkom a potrebou života. Nebyť Józovho utrpenia a tichého kresťanského
         nesenia kríža, tá drahá duša by sa tak ľahko nebola dostala do náručia Božieho Baránka,
         zabitého za naše, no i jeho hriechy. Môžeš si predstaviť, ako sa Józa z toho teší!“
   </p>
   <p>
    „To je tak, ako píše tvoja mamička. Z tej hlbokej tmy, ktorú spolu s Józom cítime, vzíde
         dakomu veľké svetlo.“
   </p>
   <p>
    „Moja matka že to píše?“ užasol Staniša. A tu som mu mohla listy drahej rodiny, obzvlášť
         ten tetinkin opakovať od slova do slova. Netak ho potešil!
   </p>
   <p>
    „Oľuška, je tu ešte druhá duša, v hlbokej tme a bahne. I jej to Józovo súženie poslúži
         na uzdravenie,“ vraví Staniša. „Otokar ti povedal, že mi písal o grófovi H. Józa ma hneď
         poslal za ním, a tak už vie, že nie je vrahom, že tú mŕtvolu viac nemusí nosiť; súčasne
         však vie, že Józa následkom toho úderu ochorel, prosí, či by mohol prísť aspoň odprosiť.
         Predstav si, ako sa bude cítiť, keď sa dozvie, akú stratu zapríčinil nášmu bratovi!“
   </p>
   <p>
    „A kedy príde?“ spytujem sa stiesnene. Myslím pritom, že drahý Józa neuvidí síce svojho
         vraha, no my všetci uvidíme toho, kto nemilosrdne bez príčiny vyhasil svetlo očí nášho
         miláčika a tým aj svetlo blaha celej rodiny.
   </p>
   <p>
    „Neboj sa, Oľuška, veď nám Pán Ježiš pomôže,“ potešuje Staniša. „Slovo Božie vraví:
    <span class="emphasis">
     <em>
      I vy teda máte za bratov duše položiť.
     </em>
    </span>
    My ich položíme a náš Pán sa
         oslávi.“„Staniša, všakver tá cesta za grófom bola pre teba veľmi ťažká!?“
   </p>
   <p>
    „Bola, Oľuška!“
   </p>
   <p>
    „Aký si mal pocit, keď si sa s ním stretol?“
   </p>
   <p>
    „To sa nedá opísať! Gróf spal; a tu sa mi pred zrakom predstavil moment, keď nad mojím
         spiacim bratom stál votrelec a s ním všetko to ostatné. Pozrel som na jeho bledú pravicu,
         ktorú som pred pár týždňami obväzoval, a mysľou mi preletelo: „Táto držala smrtiacu zbraň,
         aby udrela a usmrtila nevinu, spiacu nevinu!“ S pomocou môjho Pána usiloval som sa milovať
         všetkých ľudí, no v tom momente tohto muža som nemohol milovať. „Nemôžem, pomôž mi,“ volala
         duša k Pánovi a On pomohol. Keď sa tie vpadnuté oči náhle otvorili, dívala sa z nich
         nešťastná uštvaná duša, ktorú vám opísal Jelínek. Tu mi najprv svitlo malinké svetielko
         sústrasti a porozumenia, potom pocit ľútosti nad hlboko padlým a vtedy už bolo všetko
         ľahké. Tak sa budeš cítiť i ty Oľuška. Nevravím, že ťa tá chvíľa nebude stáť veľké
         sebazaprenie, no viem, že po nej príde pravé blaho víťazov:
    <span class="emphasis">
     <em>
      Kto zvíťazí, dám mu
            sedieť so sebou na svojom tróne, ako aj ja, zvíťaziac, sedím na tróne svojho
            Otca.
     </em>
    </span>
    No pozri, drahá tam hľa je deduško!“
   </p>
   <p>
    Ach, bolo to radosti! Boli to radostné dobré raňajky! Staniša išiel pozdraviť i čeľaď,
         ktorá práve raňajkovala. Jožo sa mu postaral o auto. No, ja som s ním neišla do P., veď
         bolo treba robiť daktoré prípravy! Zato deduško s Mirkom išli. — Ach, a už sme mali Józu
         celý deň medzi sebou.
   </p>
   <p>
    Na mojom krásnom bračekovi poznať, že je už zdravý a že sa do svojej slepoty vpravil. Už
         sa naučil i chodiť sám, čo už po oba razy tak dobre vedel. Aj pri jedle potreboval málo
         obsluhy.
   </p>
   <p>
    „Dajte mi po boku Mirka a Bela, oni sa už o mňa postarajú,“ prosil nás. Tí ho potom
         hojdali na hojdačke; inokedy vyšli na vrch Borín, kde bolo plno jahôd. Oni dvaja zbierali a
         nosili mu. Potom mu rozprávali skúsenosti zo škôl, niečo im zas on povedal zo svojich…
         priviedli nám ho s netakou chuťou do jedla. I tu si ich posadil po pravej a ľavej strane a
         oni mu slúžili, takže Mirko čochvíľa vpadol do svojho humoru a Belo ešte nikdy nevyzeral
         taký šťastný ako dnes.
   </p>
   <p>
    Po obede pýta sa deduško: „Staniša, je Józa skutočne taký šťastný, a či len poslúcha
         rozkaz Pánov:
    <span class="emphasis">
     <em>
      Zapri seba sám a nasleduj ma!?“
     </em>
    </span>
   </p>
   <p>
    „Deduško, on je víťaz a víťazi sú vždy šťastní, i keby chvíľami cítili bolesť rán
         utŕžených v boji!“
   </p>
   <p>
    Odpoludnia priviezol Staniša i Jelínkovcov, a tak sme boli všetci pohromade, ako šťastná
         rodina. Veľa sme hrali. Józa na husliach, a tu sme ešte len počuli majstra! Škoda, že už
         sláviky nespievali, on by ich bol mohol sprevádzať. Tak vysoko tie husle hrali a aké
         trilky! Keď zahrali spolu so Stanišom, to bol pôžitok! I ja som mohla sprevádzať Józu z
         nôt, ktoré mi bol poslal, alebo k piesňam, ktoré nám spieval svojím čistým, krásnym hlasom.
   </p>
   <p>
    Malý Jaroško stál na kolenách svojho milého Stanišu — ináč ho ani nemenuje — a pritom
         upieral čierne očká na tvár ujka Józu div ho nepohltil. Skoro by som bola urobila chybu,
         keď mi padli oči na neho. Jarmilka túlila sa k mamičke; na ružových ústočkách vidno, že
         zachytávajú slová i melódiu, obzlášť keď znel opakovaný refrén. Nie div, že my dospelí
         niesli sme sa k nebesiam pri tomto Józovom speve! Na deťoch však vidno, že sú už v nich!
         Prvá odišla mama; za ňou som sa vykradla ja, zanechajúc milú rodinu v šťastnej nálade.
         Chcela som mame pomôcť pripraviť pečivo, na ktoré si spomenula, že ho Józa mal rád v
         detstve. Ale nenašla som ju v kuchyni! Sedela v izbe a plakala.
   </p>
   <p>
    „Mamička, prečo plačeš dnes?“ pokľakla som jej k nohám, „veď Józa je šťastný!“
   </p>
   <p>
    „Viem,“ zaplakala ešte horkejšie, „je šťastný, ale toto jeho šťastie ma usvedčuje, že už
         svetlo neuzrie nikdy. Keďže je dobrý, tak mu Pán Boh dal takú povahu, žeby to mohol zniesť.
         Taký mladý, krásny, umný a dobrý, pritom zdravý, a od dvadsiateho šiesteho roku bez svetla!
         A to on, naše zlaté dieťa!“
   </p>
   <p>
    „Mamička, mala si ho rada, kým bol malý?“ skúšam odviesť jej, no i svoju myseľ od
         bolestného predmetu.
   </p>
   <p>
    „Mala, Oľuška! Bolo to také prítulné, milé dieťa, nikdy nezaspalo skôr, kým som ho
         nebozkala. Tak veľmi milovalo svetlo a vyhýbalo sa tme! Keď muselo pred spaním zostať v
         izbe samo, uspokojilo sa hneď, keď som mu povedala: „Vidíš, Staniška, tam tá hviezdička sa
         bude na teba dívať, alebo mesiačik.“ „Ona svieti, bude sa na mňa dívať! Ona má také pekné
         oči, ako ty!“ A ráno vyskočilo na rovné nožičky v posteli, tlieskalo rúčkami: „Slniečko
         svieti, slniečko svieti!“ — A teraz musím prežívať, že už nikdy neuvidí svetlo! Čo som sa
         natrápila a natrpela, keď som myslela, že aj on ma prestal mať rád, že okúša tú istú
         oprávnenú nedôveru, mysliac o mne, že ja som príčinou jeho chudoby! A prišiel taký, aký
         odišiel. Videla, počula si sama, ako sa ku mne hlásil, ako sa privinul! Pán Boh mu pomáha,
         vidím, no len ja najlepšie viem, čo ho tá dobrá vôľa stojí! Koľko tým trpí! Akoby som teda
         neplakala nad jeho veľkým nešťastím?“
   </p>
   <p>
    Zuzana vyrušila mamu, upomenula ju na povinnosť, mňa poslali za ostatnými, že ony dve to
         spravia. Išla som zarmútená, áno, zostrašená! Napadlo mi, až tak gróf H. príde, čo pocíti
         mama voči nemu? Ako sa zachová? Veď nielen proti Józovi, gróf zhrešil proti všetkým nám,
         všetkým nám ublížil, všetkých musí odprosiť! Bude mama schopná odpustiť mu?
   </p>
   <p>
    Zverila som sa s tým Otokarovi. Potešoval ma, že on to vezme na seba a o ostatných že sa
         už postará Staniša. Ach, ja sa tej návštevy tak veľmi bojím! Musím prestať písať, bo je už
         noc!
   </p>
   <p>
    *
   </p>
   <p>
    Prežili sme dakoľko slnečných dní. Medzi ne obzvlášť patrila nedeľa, keď na kancli stál
         Boží svedok s mocným svedectvom, a keď pánom učiteľom uprosený Staniša hral na organe.
         Celým neveľkým kostolom ponad všetky hlasy niesol sa v druhej piesni letiac jasavo krásny
         Józov hlas. Poznal pieseň ešte z detstva naspamäť, a tak sa mohol teraz zapojiť.
   </p>
   <p>
    Nemôžem opísať šťastné chvíle vo fare, kam nás pozvali na obed a na ich pokračovanie v
         Boríne odpoludnia i večer. Józa za Stanišovej pomoci urobil všetko, aby sme na jeho
         nevýhodu zabúdali a nielen v tú krásnu nedeľu, ale vôbec. Vyžiadal si, aby sme do jeho
         spálne umiestili dobrú pohovku, žeby tam s ním mohli striedavo spať Belo alebo Mirko, veď
         oni oba mu tak radi slúžia! Staniša im z lásky ustúpil. Vedel, že Józa teraz v noci nič
         nepotrebuje, spí, sláva Pánovi, od večera do rána a chlapci tie vzácne chvíle večer a ráno
         s ním strávené nikdy nezabudnú. Učia sa slúžiť a svoju lásku činne dokazovať. Oni ho vodia
         dopoludnia za mamou a ona je šťastná, že k nej prechováva tú istú dôveru ako kedysi.
         Požiada ju, aby mu upiekla ten alebo onen múčnik; verí, že mu to urobí rada. Ona pri ňom
         priam okrieva!
   </p>
   <p>
    „Prídi sa na nás, mamička zlatá, podívať,“ žiadal, keď Mirko išiel s ním prvý raz do
         jeho spálne. Prišla a odvtedy prichádza za nimi každý večer, ako som sa dozvedel od Mirka,
         aj Bela. Poukrýva Józu, pohladí po čele, bozká a on povie: „Pomodlíme sa!“; zadrží jej
         zopäté ruky vo svojich.
   </p>
   <p>
    „Ty sa modli, miláčik,“ povie ona, a on sa pomodlí.
   </p>
   <p>
    „Dobrú noc, mamička!“
   </p>
   <p>
    Ach, bolo to iste krásne!
   </p>
   <p>
    Áno, slnečné boli tie dni! Žili sme ich zase tak, ako pred Józovým príchodom. Skoro ráno
         pri Slove Božom, potom každý pri svojej práci. Po obede doviezol Staniša Eržiku s deťmi,
         večer ich zase odvážal.
   </p>
   <p>
    Autom to bolo tak blízko sem i tam!
   </p>
   <p>
    Musím si zaznačiť jednu udalosť z tých dní:
   </p>
   <p>
    V sobotu pred tou peknou nedeľou upratovala som v hudobnej sieni. Zrazu vošiel Staniša s
         Belom. Nezbadali ma a stali si k oknu.
   </p>
   <p>
    „Tak čo si, prosím, prajete?“ spytuje sa Staniša láskavo. Belo stojí pred ním akýsi
         zronený so sklonenou hlavou.
   </p>
   <p>
    „Prišiel som vás poprosiť, pán Lietavský,“ začal trhano, „aby ste sa už na mňa za tie
         slová nehnevali. Viem, že boli surové, neslušné! Vy ste mi preukazovali dobrodenie a ja som
         vás za to urazil. Prosím, odpustite mi to! Však vás sa to vôbec netýkalo! Váš otec i vy ste
         ľudia študovaní, žiadni sedliaci.“
   </p>
   <p>
    Počúvala som bez dychu, túžiac vidieť Stanišovi do tváre, bol však obrátený chrbtom ku
         mne.
   </p>
   <p>
    „Urazili ste ma, Belo,“ vraví vážne, „osobne nie, ale mojich milých. Odpustil som vám
         hneď, prv než slnko zapadlo. Čo vás teda priviedlo na myšlienku, že sa na vás hnevám?
         Počuli ste odo mňa neprívetivé slovo? Videli ste zamračený pohľad?“
   </p>
   <p>
    „Toho vy nie ste schopný!“ vzdychol si Belo, „ale vždy ma menujete pánom Ozorenským a
         nikdy odo mňa nežiadate služby, hoci som už spoznal, že práca šľachtí, a rád by som
         pracoval. Tým staviate medzi seba a mňa hrádzu. Viem, že nie som vašou rodinou a nepristal
         by som vám ani za rodinu! Ach, ale keď všetkých ľudí máte tak radi, nemohli by ste aspoň
         trochu milovať aj mňa?“
   </p>
   <p>
    Pri tej zvláštnej prosbe vošli mi do očí slzy.
   </p>
   <p>
    V tej chvíli otočil sa Staniša, vystrel ruky a Belo spočinul v jeho náručí. „No tak toho
         pána Ozorenského pochováme do mora bratskej lásky. Ale vedľa neho položíme aj pána
         Lietavského. Tituly do rodiny nepristanú. Veľmi ma teší, že chceš i rukami pracovať.
         Miluješ Józu. Čo v Boríne, v jeho Boríne urobíš, to všetko spravíš jemu, ba za neho, tak,
         ako som to posiaľ robil i ja.“
   </p>
   <p>
    Zdola volá Mirko, že Józa sa pýta na Bela, a tak oba odišli bez toho, aby ma videli.
         Veľmi som sa radovala z toho krásneho víťazstva, ktoré dal Pán Ježiš Stanišovi nad mojím
         milým bratrancom. Od tých čias ho už Staniša nemenuje pánom Ozorenským, a on s najväčšou
         radosťou nazýva ho len Stanišom. No, keď to meno vysloví, znie vždy tak úctivo ani najväčší
         titul.
   </p>
   <p>
    A ešte dačo! V nedeľu odprosil Belo aj mňa, že sa tak neslušne zachoval a prosil, aby
         som ho kedykoľvek zavolala, že mi vždy rád v záhrade pomôže; udržať cesty v poriadku si
         vôbec vezme na starosť, aby Józa nikde o niečo nezavadil.
   </p>
   <p>
    Ach, niet predsa nič nad lásku! Kde ona nezvíťazí, tam víťazstvo je iste nemožné!
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2590926">
       </a>
       17
      </h2>
     </div>
    </div>
   </div>
   <p>
   </p>
   <p>
   </p>
   <p>
    Vyrušili ma, a dnes písať nie je maličkosť! Prežitých dojmov je primnoho a sú príliš
         nezabudnuteľné!
   </p>
   <p>
    V stredu prišiel za Stanišom Otokar. Dlho spolu rozprávali osamote, potom išli za Józom.
         A keď všetci traja zišli do jedálne, bol Staniša vystrojený na cestu; Otokar bol mimoriadne
         vážny a Józa ako to slniečko, čo svieti do okien.
   </p>
   <p>
    „Prídem, ak dá Pán, zajtra,“ povedal Staniša, keď sa s nimi lúčil, „a privediem Józovi
         návštevu.“
   </p>
   <p>
    Srdce mi zovrelo. Hneď som si domyslela, aká to bude asi návšteva! Po obede prišla
         Eržika k nám pešo. Mirko jej bol naproti a Józa nás žiadal, aby sme po olovrante zostali
         trochu v jedálni, že nás chce o dačo poprosiť. Prirodzene sme sa dostavili všetci a
         posadali sme si okolo neho: Eržika na stolček k jeho nohám, on sám vedľa deduška na
         pohovku. Ach, o čo nás to len chce prosiť!
   </p>
   <p>
    Najskôr prezradil kam išiel Staniša a pre koho: pre toho úbohého samovraha, ktorého mu
         Pán Ježiš bol dal zachovať pri živote. Józa ho chce požiadať, aby sa v Boríne zotavil skôr,
         ako odíde do Maďarska. Prosil, aby sme ho prijali s láskou a pomohli úbohému človeku
         vstúpiť ešte raz do života.
   </p>
   <p>
    Že mu to všetci ochotne sľubovali, je isté. Hľadela som na Józovu tvár. Bola predtým
         taká jasná! Zrazu ju pokryl výraz ťažkosti, áno, úzkosti.
   </p>
   <p>
    „Sľúbili ste mi,“ vraví skoro smutne, „ale neviem, či budete chcieť a môcť dodržať, keď
         vám poviem, prečo sem vlastne príde.“
   </p>
   <p>
    „Ó, keď vieme, že tebe, miláčik, záleží na vyplnení tejto žiadosti, ako by sme ti ju
         nesplnili radi!?“ vraví deduško. „Len nám povedz, prečo ten muž príde za tebou!“
   </p>
   <p>
    „Ach, deduško, príde odprosiť a príde sa presvedčiť, že skutočne žijem, že ma na lodi
         Columbia tým úderom neusmrtil. Svedomie dohnalo ho potom až k samovražde. Nebyť Božej
         milosti, bol by sám seba usmrtil za trest, že v náruživosti chcel zabiť mňa.“
   </p>
   <p>
    Po týchto slovách v sieni zavládlo hrobové ticho. Opísať tváre poslucháčov, obzvlášť
         deduškovu a maminu nemožno!
   </p>
   <p>
    Pozrela som sa na Józu; zľakla som sa smútku, čo mu od bolestne zovrených pier tiahol
         lícami i čelom. Veď mu to naše mlčanie muselo pôsobiť priam muku, keď z našich tvárí
         nemohol nič odčítať. Pribehla som k nemu, objala ho a vravím, čo možno najjemnejšie:
   </p>
   <p>
    „Komu si ty odpustením hotový dokázať Kristovu lásku, tomu aj my odpustíme; no, nediv
         sa, prosím, že táto správa dopadla na naše srdcia ako ťažký úder.“
   </p>
   <p>
    „Oľuška má pravdu,“ bozkávala Eržika bratove ruky. „Ty, drahý, si sa už k víťazstvu
         prebojoval, i nám Pán Ježiš k nemu pomôže, no, musíš nám popriať času!“
   </p>
   <p>
    „Teda mi pomôžete, deduško, mamička, Mirko, Belo! Pomôžete mi láskou získať tohto môjho
         nepriateľa z hroznej tmy a z nešťastia, v ktorom sa teraz potápa?“
   </p>
   <p>
    Jednohlasné „áno“ zaznelo ako odpoveď.
   </p>
   <p>
    Ach, ten deň by som nechcela ešte raz žiť, tým menej ten druhý, keď sme čakali príchod
         hosťa. Veľmi nás potešila návšteva pána farára. On vedel, o čo ide, venoval čas mame, ktorá
         bola ako z mramoru a deduškovi, ktorého každú chvíľu premáhal plač. No, aj Mirkovi! Takže
         Józa nemusel všetkých niesť!
   </p>
   <p>
    Dakedy sa tiahnu hodiny ako dni, v ten štvrtok sa tiahli ako roky.
   </p>
   <p>
    Konečne prišiel podvečer! Sedeli sme po večeri v salóne. Pán farár nám rozprával
         zaujímavú epizódu z kúpeľov, keď zrazu Józa vstal a poprosil ma, aby som ho zaviedla do
         jeho izby. Ostatných prosil, aby len zostali pospolu, kým sa vrátime. O chvíľočku boli sme
         už v jeho svätyni, naplnenej zapadajúcim slniečkom.
   </p>
   <p>
    „Oľuška, oni sa už blížia, cítim to,“ vravel mi cestou, „musím sa pomodliť v tíšine!“
   </p>
   <p>
    A tak sme sa potom modlili. Žiadalo sa mi plakať, keď veľmi prosil, aby mu nezostal ani
         jediný pocit horkosti v srdci, aby bolo úplne čisté, plné lásky a každé jeho slovo, ktoré
         prehovorí k tomu nešťastnému spolubratovi, bola čistá pravda.
   </p>
   <p>
    Ja som tiež veľmi prosila o víťazstvo pre seba, veď sa ma viac a viac zmocňovala
         horkosť.
   </p>
   <p>
    Len čo sme sa stačili posadiť, Józa na pohovku, ja na stolček, keď sa zrazu otvorili
         dvere. Staniša rozhrnul záclony, vpustil dovnútra urasteného mladého muža. Ach, dobre, že
         Józa nemusel vidieť tú strašidelne bledú, bezkrvnú tvár zastrenú výrazom akejsi mŕtvej
         tuhosti. Keby hlboko ležiace oči nehľadeli, myslel by si: ten človek vôbec nežije.“
   </p>
   <p>
    „Józa drahý,“ prehovoril Staniša, „pán gróf H. je už tu.“
   </p>
   <p>
    Vstala som a ustúpila za záclonu. Gróf ma nevidel; videl len, ako sa Józa narovnal na
         pohovke a jeho vystretú ruku.
   </p>
   <p>
    „Vitajte, pán gróf,“ vraví môj brat jasne, „prosím, pristúpte ku mne a prijmite moju
         pravicu, ktorú vám podávam na znak úplného odpustenia. K vám pristúpiť nemôžem, bo vás
         nevidím.“ A slniečko sťa svätožiara objímalo krásny zjav, obzvlášť tvár môjho brata.
   </p>
   <p>
    „Že ma nevidíte?“ slabučko splynulo z pier kráčajúceho grófa. „Ako to, prosím?“
   </p>
   <p>
    „Úder, nad ktorým sa trápite, ma nezabil! Sláva Pánovi, nie ste Kainom. Ako vidíte,
         žijem! Ale že som si z vojny priniesol slepotu, ona sa mi tým úderom vrátila.“
   </p>
   <p>
    „Slepý!? Nemožno!“ uskočil gróf. „Slepý mojou vinou!? Ó, vezmite to hrozné slovo späť!“
   </p>
   <p>
    V tom okamihu kľačal už gróf pri Józovi, ktorý si sadol späť na pohovku. Opísať zúfalý
         nárek grófov, pri ktorom len srdce plakalo, oči zostali suché, podať jeho hrozné
         sebaobžaloby, kto by to mohol? Ako len úpenlive znovu a znovu prosil, aby Józa vzal tie
         hrozné slová naspäť! Mne pri pohľade na nášho miláčika rojili sa myšlienky: „To Józa ani
         neprežije!“
   </p>
   <p>
    Chcela som prebehnúť a vyprosiť ho z rúk nešťastného muža; rukami pevne zvieral Józove
         kolená. Vtom zaznelo nad ním prísne, no jemným hlasom: „Vstaňte, pán gróf, prestaňte!“
   </p>
   <p>
    Staniša skláňal sa nad nimi. „Ďakujte Bohu, že môj brat stojí pred vami živý! Váš úder
         ho síce zbavil zraku, čo je veľmi smutná skutočnosť, no, on i telesne nie je ešte dosť
         silný, aby vydržal vaše zúfalstvo. Keď musí znášať svoju slepotu, a bol schopný vás prijať,
         tak i vy sa musíte ovládať, aby ste mu neublížili.“
   </p>
   <p>
    Gróf vyskočil a Józovým posunkom ponúknutý, viac klesol, ako si sadol do rohu pohovky.
         Staniša stál pred nimi, a tak mne nič neprekážalo vykradnúť sa von. Chodbou bežala som ako
         jastrabom prenasledované vtáča; v rýchlosti zavrela som za sebou dvere svojej izbietky.
         Tam, ach, tam uľavilo si preplnené srdce hlasitým zaplakaním. Keď som potom asi o štvrť
         hodinu vošla do salónu, bolo to priam vo chvíli, keď druhými dverami vchádzal Staniša s
         grófom, sláva Pánovi, bez Józu.
   </p>
   <p>
    Potom — — Ach, nemôžem opísať! Ako strašne obviňoval sa gróf! Nič z toho, čo Belo a ja
         sme už znali, nezatajil, ba ešte pridal, čo nám snáď Otokar zamlčal. Odprosoval obzvlášť
         deduška, ale i všetkých nás. Pretože vraj slepotou zničil Józovi život, prehlasoval seba za
         jeho vraha, i keď mu nevzal život. Napokon jeho vlastná mdloba urobila koniec tej scéne.
         Pán farár s Otokarom odniesli ho do hosťovskej spálne. Tam privolali Stanišu.
   </p>
   <p>
    S Eržikou som mala veľkú prácu, lebo veľmi plakala. Až grófove slová otvorili jej oči z
         možnej straty nášho brata. Otokar sa zaujal mamy. Bolo vidno, že hrozne trpela, tým viac,
         že neplakala; všetci totiž odpustili, len ona odpustiť nemohla.
   </p>
   <p>
    Bola to jedna z najstrašnejších nocí v našom živote, na ktorú iste nikdy nezabudneme.
         Bola som veľmi vďačná pánovi farárovi, že nielen deduška odviedol domov, ale zostal s ním i
         na noc. Staniša delil svoju starostlivosť medzi grófa a Józu. Józu Pán Ježiš dosť skoro
         stíšil a obdaril snom. Gróf pripravil Stanišovi nejednu chvíľu úzkosti!
   </p>
   <p>
    Zaklopala som na dvere a ponúkla Stanišovi pomoc. Prijal vďačne. Tak sme sa ešte raz
         spolu starali o chorého muža, ktorého musel Staniša uspať a i v tom sne sa ešte strhával a
         volal.
   </p>
   <p>
    Najviac času strávili sme spolu na kolenách, bo bola obava, že nešťastný muž príde o
         rozum, ak ho nebude možno upokojiť. Ale Pán nás vyslyšal! Konečne začalo mu byť srdce
         pravidelne; pulz bol pomalší a spánok pokojnejší — darovaný Pánom — zniesol sa nad úbohou
         obeťou tmy. Ešte sme spolu poďakovali; potom ma Staniša odprevadil k mojej izbietke.
   </p>
   <p>
    „Pán Ježiš ti daj taký dobrý spánok, Oľuška, aby si si do rána odpočinula, aj keď už
         čochvíľa bude svitať!“ želal mi pri dverách.
   </p>
   <p>
    „On daj ho i tebe, Staniša!“
   </p>
   <p>
    Nuž, Pán ho vyslyšal! Zaspala som hneď, dobre a tuho, takže keď som sa ako obyčajne
         zobudila o piatej, hoci to boli len asi tri hodiny spánku, cítila som sa netak občerstvená!
         A zvláštne! Všetka ťarcha včerajšej úzkosti akoby s tou mocou uletela.
   </p>
   <p>
    Neviem ani prečo, zdalo sa mi, že to svitá akýsi slávny deň! Svital ozaj krásny a netak
         ma vítal, keď som schádzala do záhrady!
   </p>
   <p>
    Borín ležal zavinutý v kúzlo sna, ktoré prestieralo závoj tíšiny i nad celým parkom.
         Mimovoľne stlmila som kroky, aby piesok nevŕzgal. No, zrazu pritisla som si ruky na ústa,
         aby neskríkli! Veď pred osamelým bohato zakvitnutým ružovým kríčkom stál, ako by naň
         zahľadený, Józa. On už tu? Nemožno!
   </p>
   <p>
    Pokročila som rýchlejšie, obzrel sa.
   </p>
   <p>
    „Józa, si to naozaj ty?“ objímam ho. Privinul ma k sebe.
   </p>
   <p>
    „Moja krásna, ľúbezná sestrička!“ hladil mi vlasy i čelo. „Som to ja, ten, ktorý vám
         včera spôsobil toľko bolesti, a nie som. Ó, milosť Božia je veľká! Je to ako krásny sen o
         nemožnom šťastí. Oľuška moja, ja ťa vidím.“
   </p>
   <p>
    „Józa, ako je to možné?“
   </p>
   <p>
    „To neviem, drahá, len to viem, že včera slepý — dnes vidím! Vidím zase svetlo! Tma
         pominula, vidím nebo, je jasné, bez obláčika. Prešiel som už temer celý park. Je to síce
         všetko ako sen, no, je to pravda.“
   </p>
   <p>
    „Ale ako sa to stalo? Poď, sadnime si sem na lavičku!“
   </p>
   <p>
    Sadli sme si, on ma z náručia nepustil, ba oprel si hlavu moju o svoju hruď a rozprával.
   </p>
   <p>
    „Keď som sa zobudil, prekvapilo ma zdanie, že vidím svetlo; a tak som zavrel oči a
         modlil sa prosbu odovzdania do Božej vôle. Potom som ich otvoril a zavrel asi tri razy. Keď
         na štvrtom znovu uvidel som svetlo, vyskočil som, rozhrnul záclonu a odblesk prvých lúčov
         padal práve na protiľahlé stromy. Ako vo sne, umýval a obliekal som sa… Vyšiel som von,
         zišiel schodmi, prešiel som i verandu, odomkol dvere, zastal na priestranstve. Všetko ako
         vo sne… No tam predo mnou krásna panoráma rozložená až po rybník; nad ním modré nebo,
         sprava majestátny svah Borína. Oľuška, čo moje srdce pritom cítilo, ústa nevyslovia, bo
         niet v našej bohatej reči slov… Ty sa mi nebudeš čudovať, keď sa priznám, že som — ako
         kedysi za detstva vítajúc po noci svitanie — vystrel ruky: „Slniečko, slniečko!“ Zažiadalo
         sa mi bežať, veď už tma nepútala kroky! Prebehol som po hojdačku, pohojdal sa tam vysoko,
         vysoko! V tom veľkom, nečakanom šťastí, nevediac, čo od radosti začať, rozprával som sa s
         veveričkami a chválil sa im, že už zase i ja môžem behať, skákať! Kvietky som prosil, aby
         voňali, vtáčky, aby spievali chválospevy môjmu dobrému Bohu, ktorý sa nado mnou zmiloval a
         vyslobodil ma ešte raz, aby som nebol zdrojom nešťastia a zármutku. Všetky moje myšlienky,
         city, slová, boli jedna jediná modlitba vďaky. Keď si na mňa zavolala, chcel som si
         odtrhnúť ružu, prizdobiť sa ňou, ale som sa obával, že by ju to bolelo a usmrtilo. — Tak už
         vieš všetko, čo aj ja. A ešte dodám malé vysvetlenie, ktoré mi práve napadá: Pri mojom
         druhom oslepnutí — keď pominulo — lekár povedal, že moje oči už nikdy nebudú stále. A keby
         sa vraj slepota opakovala tretí raz, už len nejaký veľký duševný otras mohol by ju ešte raz
         rozptýliť. Nuž, včerajší otras bol dosť veľký. Myslím, že môj Pán, On večné svetlo moju
         včerajšiu prosbu vyslyšal takýmto spôsobom. Hovoril som Mu, že som hotový do smrti byť bez
         svetla, ak je to Jeho vôľa. Prosím Ho, aby to hrozné trápenie grófa H. zmiernil tým, že by
         mi dal nádej, ktorú by som mu mohol dnes povedať, aby sa aspoň trochu potešil. Pán Ježiš
         veľmi miluje svojich nepriateľov! Myslím, že s mojím zmýšľaním a prosbou bol spokojný a dal
         mi to, za čo som sa prosiť neodvážil. Včera som nemal nádej v grófovu záchranu. Dnes verím,
         viem, náš Pán ma preto tak predivne uzdravil, aby jeho zachránil. Tak Mu poďakujme spolu a
         potom poďme oblažiť deduška.“
   </p>
   <p>
    Ó, ako rozdielna to bola modlitba od tej včerajšej!
   </p>
   <p>
    A potom sme sa ponáhľali k starému domu, no nie až dovnútra! Deduško sedel v záhrade pod
         starým orechom na lavičke, s hlavou opretou o palicu. Bol to smutný obrázok! O chvíľočku
         nás mal už sprava jedného a zľava druhého.
   </p>
   <p>
    „Dobré ráno, deduško,“ voláme jasavo.
   </p>
   <p>
    „Józa, Oľuška, deti, vy ste už tu!? Takí šťastní! A dnes!? Miláčik môj, ty si mi
         neochorel po včerajšku?“ Deduško nás striedavo bozkával.
   </p>
   <p>
    „Ba, ozdravel som, deduško môj,“ túlil sa Józa k nemu.
   </p>
   <p>
    „Ako to?“
   </p>
   <p>
    „Deduško môj drahý, sláva Pánovi, ja ťa zase vidím!“
   </p>
   <p>
    „Že ma vidíš?“ zmeravel starec. „Oľuška, čo to len vraví!?“
   </p>
   <p>
    „Pravdu! Dokáž, Józa, prejdi k tej čerešni a utrhni mi dakoľko halúzok.“
   </p>
   <p>
    Môj zlatý brat poslúchol. Nielenže k čerešni prebehol, ale zachytiac sa vyššej haluze,
         vyliezol na spodný konár a ulomil tri-štyri bohaté halúzky. Spustil sa dolu ako veverička,
         ktorej sa bol chválil a priniesol nám ovocie.
   </p>
   <p>
    Tu sa deduško pustil do takého srdečného a radostného smiechu, že som mu musela pomôcť.
         Tomuto dôkazu nedalo sa neveriť! Schytil vnukovu hlavu do oboch rúk a dôkladne ho
         vybozkával. Ja som vzala svoju halúzku a spievajúc ranný chválospev, bežala som oblažiť
         všetkých do starého domu.
   </p>
   <p>
    Prvý mi do cesty prišiel pán farár. Tomu na užasnutú otázku, čo mi je tak do spevu, som
         odvetila, aby sa išiel deduška pod orech spýtať, že mi potom iste bude v tom pomáhať. Ach,
         bolo to potom radosti v starom dome! Kto by ju mohol opísať? Boli to veselé raňajky, aké
         nám pripravila tetička Judka! Všetka čeľaď jasala s nami! Jožo prosil, že ide práve za
         paňou, aby jej smel oznámiť, aké veľké šťastie vznieslo sa nad Borínom.
   </p>
   <p>
    Neprešla ani polhodina a už sme ich tu mali všetkých okrem Stanišu. No, ja som tú
         všestrannú radosť dlho neprežívala, bo sa mi to zdalo krivdou voči nášmu nosičovi svetla,
         aby — povinnosťou lásky držaný — práve on nemal sa s nami radovať! Bežala som ako okrídlená
         k Borínu. Na vrchnom schode stál Staniša a pozeral sa akosi starostlivo dookola. Keď ma
         zazrel, vystrel ako v p.-ských hájoch náruč oproti mne: „Oľuška, čo sa stalo, čo tak bežíš?
         Nože si vydýchni drahá, milovaná, veď ti srdce div nevyskočí!“
   </p>
   <p>
    „Samou radosťou, Staniša!“
   </p>
   <p>
    „Radosťou? Sláva Pánovi! No, nestretla, nevidela si Józu?“
   </p>
   <p>
    „Ó, videla! Raňajkovali sme u deduška! Tam je tá veľká radosť! Bežím pre teba, idem ťa
         zastúpiť. Veď pováž, náš Józa vidí!“
   </p>
   <p>
    „Ó, vďaka, Oľuška dobrá, drahá, teda on už vidí!? Veril som, že ma Pán vyslyší, no, že
         tak hneď!? Choď teda, prosím pozrieť sa za grófom, ešte spí!“
   </p>
   <p>
    „Nebav sa, Staniša, všetci ťa čakajú a túžia po tebe, predovšetkým Józa!“
   </p>
   <p>
    Vbehla som dovnútra a keď som sa z okna pozrela, nebolo už Stanišu vidieť. Gróf zdanlivo
         spal, ale keď som mu poprávala pokrývku trochu zvezenú z postele, otvoril oči.
   </p>
   <p>
    „Dobré ráno, pán gróf!“ Odblesk radosti v mojom hlase ho zarazil. Veď zaiste všetko skôr
         čakal v tomto dome, ako radosť. Netušil, že sa týka i jeho! Ja som to však vedela!
   </p>
   <p>
    „Slečna, vy ste akási veľmi potešená!?“ prehovoril v úžase.
   </p>
   <p>
    „Mám na to veľký dôvod. Pán Ježiš vyslyšal naše prosby, vzal od nás zármutok, ktorý i
         vy, pán gróf, prežívate s nami od včera. On vrátil môjmu bratovi dar najdrahší, svetlo očí.
         Józa už zase vidí!“
   </p>
   <p>
    Zľakla som sa tých jeho meravo upretých očí na moju tvár. Čo robíš? káral rozum, tak bez
         prípravy mu to hovoríš, veď i radosť smrcuje.
   </p>
   <p>
    „Neveríte, pán gróf?“
   </p>
   <p>
    „A je to, čo vravíte, aj možné?“ grófov hlas sa triasol. Sám Pán riadil moje ďalšie
         slová. Rozprávala som mu, ako to bolo s Józom ráno, ako sme sa stretli a presvedčili i
         deduška a aká radosť teraz panuje v starom dome!
   </p>
   <p>
    „Prišla som to oznámiť i vám, pán gróf, aby ste sa aj vy s nami tešili. Včera vás
         tlačila spoluúčasť na Józovom nešťastí, dnes môžete i vy jasať, že už i následok vašej viny
         Pán Ježiš odstránil. Staniša išiel do starého domu, no, čochvíľa príde a dosvedčí
         pravdivosť mojich slov.“
   </p>
   <p>
    Zamĺkla som a dala sa ticho upratovať spálňu, aj keď tu vlastne nebolo čo upratovať.
         Gróf ležal so zavretými očami, tvár napolo skrytú vo vankúši. Čo sa dialo v jeho duši, to
         nik nevie. Keď som na uprataný nočný stolík dala pohár čerstvej vody, otvoril oči a pozrel
         na mňa.
   </p>
   <p>
    „Prajete si dačo?“ spytujem sa ticho.
   </p>
   <p>
    „Slečna, je tá zvesť, ktorú ste mi priniesli, skutočná pravda? Vidí pán Lietavský tak,
         ako videl predtým? Či je to len slabý záblesk svetla, ktorý zase zhasne?“
   </p>
   <p>
    „Myslíte, že pri nejakom záblesku možno vyjsť na čerešňu a oberať ovocie?“
   </p>
   <p>
    „To nie, no predsa! Neberte moje slová ako urážku a nevďačnosť, no ja uverím až potom,
         keď z jeho vlastných úst počujem tú nepochopiteľne krásnu zvesť.“
   </p>
   <p>
    „Ó, veď aj Józa príde za vami, ubezpečujem vás!“
   </p>
   <p>
    „Prosím, slečna, buďte taká láskavá a vysvetlite mi, prečo nazývate svojho brata Józom a
         jeho bratranca Stanišom?“
   </p>
   <p>
    Vyrozprávala som mu, ako prišiel Staniša k tomu menu a že druhé meno môjho brata je
         Jozef.
   </p>
   <p>
    „Ste ku mne nezaslúžene láskavá, cítim, že úplne súhlasíte s názormi oboch pánov
         Lietavských. Prosím vás teda, povedzte mi, či môžem dúfať v odpustenie vašej rodiny!
         Včerajšie omdlenie mi prekazilo prijať odpoveď.“
   </p>
   <p>
    „Všetci vám odpustili, pán gróf, len moja mama nie! Ona je zemianka! Tí sú, zdá sa mi,
         tvrdší. Hlavne vám nemohla odpustiť, že ste zapríčinili Józovu slepotu. Dnes, keď pominula,
         iste vám už aj ona odpustí.“
   </p>
   <p>
    „A vy? Hovoríte len o druhých.“
   </p>
   <p>
    „Myslíte, že tomu, na koho sa hneváme, ponáhľame sa zároveň sňať ťarchu z pliec?“
   </p>
   <p>
    „To nie! Máte pravdu! Tak ja vám prvej ďakujem, hoci pochopiť toľkú veľkodušnosť nebudem
         môcť nikdy.“
   </p>
   <p>
    „Keď sa stanete kresťanom, ako sme nimi my, až bude Pán Ježiš aj vaším životom, potom
         nás porozumiete.
    <span class="emphasis">
     <em>
      Keď sme my ešte hriešnici boli, Kristus za bezbožných zomrel. On
            zamiloval nás a umyl nás Bohu svojou krvou.
     </em>
    </span>
    “
   </p>
   <p>
    „Ja že až sa stanem kresťanom? Dokonca takým ako váš brat? Ako môžete dačo podobné o mne
         myslieť!? Veď ma ani nepoznáte v celej mojej špatnosti!“ zmraštil čelo.
   </p>
   <p>
    „Ó, že vás nepoznám? Poznám dosť! V slepej náruživosti chceli ste mi zabiť brata. V tej
         noci, keď vás z hájov sem priniesli, bola som prítomná a netak som sa desila samovraha;
         zároveň som jasala nad tým, že svoj zločin predsa len samovrah vykonať nemohol, veď tá
         druhá vražda bola horšia od tej prvej!“
   </p>
   <p>
    „Vy ste ma videli, snáď všetci?“
   </p>
   <p>
    „Okrem nášho kočiša Gregora, nesmel Stanišovi nikto pomáhať!“
   </p>
   <p>
    „A vy ste toho zločinca tiež zachraňovali?“
   </p>
   <p>
    „Dnes som Pánovi veľmi vďačná, že som tak mohla!“
   </p>
   <p>
    „Vravíte, že ten druhý zločin bol väčší. Prečo?“
   </p>
   <p>
    „Vrah môže urobiť pokánie, oľutovať svoj hriech, prosiť o milosť a dosiahnuť ju! Ale kto
         raz seba zabil, ten je už na večné veky stratený.“
   </p>
   <p>
    „Veď si iné ani nezaslúži!“
   </p>
   <p>
    „Možno, ale Pán Ježiš si zaslúži, aby darmo nebol za neho na kríži smrťou zločinca
         umieral, aby si ho ešte mohol ratovať!“
   </p>
   <p>
    V spálni stíchlo, keď tu zrazu počuť zaklopanie a dovnútra vošli spolu oba moji bratia.
         Vykĺzla som von, nemajúc dosť sily byť svedkyňou grófovho stretnutia s Józom.
   </p>
   <p>
    *
   </p>
   <p>
    Dva týždne slnečného blaha, kto vás opíše!? V nich očividne zotavoval sa gróf H. Veď
         nielen telo ozdravievalo. S novou pribúdajúcou krvou prúdil žilami nový život. Ale čo bolo
         dôležitejšie ozdravievala duša, na Golgote draho kúpená. Tetuška Rút mala pravdu: hlboká
         Józova tma priniesla tejto duši hynúcej v ešte hlbších tmách, veľké svetlo. Môj brat nikdy
         nebude ľutovať, že tak draho zaplatil záchranu brata mŕtveho vo vinách a v hriechoch. Gróf
         sa neodvážil protirečiť ani slovíčkom, keď ho Józa žiadal, aby, kým sa zotaví, zostal v
         Boríne. Ba, koho by tých našich štrnásť slnečných dní neuzdravilo!?
   </p>
   <p>
    Gróf sa zúčastňoval na našom spôsobe života. Sedával s nami pri Slove Božom, pri našich
         rozhovoroch, alebo predčitovaní, pri vzácnych hudobných chvíľach, no i pri jedle. S Józom
         chodil na prechádzky, nedele trávil s nami v chráme, a bol to vzácny sobotný svätý večer,
         keď spieval s nami prvú oslavnú pieseň, za veľkú milosť, ktorá sa stala aj jeho duši. V
         nedeľu nato, už ako na milosť prijatý syn dobrého Otca, odprosil nás všetkých ešte raz.
         Ďakoval obom mojim bratom, že ho zachránili. A vtedy odpustila mu konečne aj mama. V
         pondelok, pretože ho volali súrne povinnosti s prevzatím dedičstva po grófke, odišiel od
         nás do P., kam ho Staniša zaviezol autom. U Jelínkov ešte prenocoval a ráno odprevadil ho
         Otokar na stanicu. Lúčili sme sa s ním ako s priateľom, na ktorého pamätáme v modlitbách.
         No nebol to už mŕtvole podobný zjav! Zostala nám rozpomienka na jeho pekný, svieži výzor,
         ktorému vážny, pokojný výraz tváre dodával vnútornú krásu. Dá Pán, že sa na jeho podivný
         pokus samovraždy čoskoro zabudne aj v nemocnici. Čo sa dialo na lodi Columbia, vie len Pán
         a my. A On, i my zahodili sme to za chrbát, do mora zabudnutia.
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2591850">
       </a>
       18
      </h2>
     </div>
    </div>
   </div>
   <p>
   </p>
   <p>
   </p>
   <p>
    Horúci august vládne nad svetom. Józa sa vážne vpravuje do úlohy hospodára, Mirko s
         Belom mu horlivo pomáhajú. Len záhrada zostala na starosti Stanišovi a mne a netak sa nám
         za našu prácu odmieňa pestrou krásou. Popritom Staniša lieči už nielen v Rovnom, ale
         navštevuje i P., ba dakoľko ráz bol už aj v Zárube, posledne aj s Józom. No, ja mám
         chvíľami veľkú úzkosť: Nikomu z našich ani len na myseľ nepríde, že veď Staniša predsa len
         nie je náš, prišiel nás len zachrániť, priniesol nám len svetlo! Vždy, keď donesie pošta
         list pre neho, pocítim bolestné bodnutie v srdci. Čakám, kedy povie, že ho už volajú domov.
         A on tých listov dostával teraz mnoho! Pár ráz som ho videla v parku sedieť veľmi
         zamysleného. Mal knihu v ruke, ale nečítal!
   </p>
   <p>
    Ach, nechce sa mi ďalej písať, plakala by som; neviem si predstaviť život v Boríne bez
         neho.
   </p>
   <p>
    Už je to tu! Stanišu volajú! Krásne to boli listy od celej rodiny! Bolo v nich toľko
         lásky a spolu precítenej radosti, ale v tom tetinkinom boli i tieto slová: „Svetlo
         zasvietilo. Vy máte nášho spoločného škovránka už zdravého a trvale medzi sebou. Opretý o
         mocné rameno Kráľa kráľov môže vás naplno obšťastňovať, a tak prosím, vráťte mi môjho
         jedináčika. Vďačne sme vám ho pustili, ochotne vystrojili; veď ho dobre poznáte a vážite si
         ho! Podľa toho si môžete predstaviť prázdnotu, ktorá zostala po ňom doma, obzvlášť, keď i
         Józa odišiel, a tak pochopíte túžbu materinského srdca. V septembri sa končí jeho dovolenka
         na univerzite. Keby náš drahý Józa nebol vyzdravel, mienili sme dovolenku predĺžiť hoci aj
         o rok, a nebrať vám ho v tom súžení. No, ono sa pominulo. Vy z Božej milosti sedíte už pri
         nohách večného svetla, a tak nosiča svetla môžete už uvoľniť. Tak Vás ešte raz prosím,
         vráťte i môjho jedináčka.“
   </p>
   <p>
    Tak píše tetinka, no nielen ona; celá rodina žiada si späť svoj vzácny poklad. Veď je
         len jeden Staniša! Nemáme práva si ho ponechať. Józa chce len ešte uskutočniť svoj plán,
         autom precestovať našu vlasť, obzvlášť Slovensko, aby si ho Staniša vzal so sebou aspoň v
         pamäti. Máme ísť: Eržika, Józa, Staniša, ja, Mirko, kým mu nezačne škola, a Belo. Potom,
         keď sa vrátime, poprosím, aby som mohla ísť zložiť skúšky a nastúpiť späť do školy. V inom
         prostredí mimo Borína a v usilovnej práci skôr prenesiem. Ach, veď Pán Ježiš mi pomôže žiť,
         i keď Staniša nebude viac medzi nami.
   </p>
   <p>
   </p>
   <p>
    *
   </p>
   <p>
   </p>
   <p>
    Na našich lúkach už kvety odkvitli. Zato na najvyššej lúke Borína rastie a kvitne ho v
         auguste veľké bohatstvo. Privstala som si v túžbe aspoň ešte raz kyticami vyzdobiť
         Stanišovu izbu skôr, ako pôjdeme na tú krásnu okružnú cestu.
   </p>
   <p>
    V nádhernej tíšine vysoko nad dolinou objatá zelenými hájmi vila som kytky. Dve vejárové
         ležali už hotové pri pramienku, ktorý ich zvlažoval a chladil. Tvorila som ešte okrúhlu z
         kampanolií, ktorých zvončeky vyzváňali mi v rukách. S tou kyticou vila som i druhú ako
         rozpomienku na minulú dobu od onoho februárového dňa, keď som zbierala snežienky na
         uvítanie borínskeho pána.
   </p>
   <p>
    Ako tak premýšľam a z tých rozpomienok tvorím celú knihu, pozdraví ma známy hlas, priam
         ako v to jarné ráno. Stretávam sa so starým mužom, ktorého som odvtedy nevidela. Poznali,
         privítali sme sa. Sadol si trochu odpočinúť neďaleko mňa. Mimovoľne spustila som ruky do
         lona a začala som sa ho vypytovať, či vie niečo o panstve z kaštieľa Záruby.
   </p>
   <p>
    „Ba viem,“ prisvedčí rozradovaný. „Pani barónka nám sama písala odpoveď na list, čo pán
         Lietavský jej bol napísal za nás po anglicky. My sme predtým dobre neadresovali, nič od nás
         ešte nebola dostala, a tak sa veľmi potešila; hneď nám odpovedala na adresu pána doktora.
         Pán barón že je už, chvála Bohu, celkom zdravý, aj už dosť dobre chodí. A čo je hlavnejšie,
         jeho duša ozdravela. Už by panej, ktorá je z toho veľmi šťastná, neprekážal. Pán Zoltán
         koná veľmi peknú prácu medzi svojím národom. Na druhý rok sa iste vrátia pozrieť domov, ak
         dá Pán Boh, a to ich potom uvidíme a oni nás. Aj o pánovi doktorovi Mirskom sme sa
         dozvedeli — to ako o tom učiteľovi — že tiež pracuje v Palestíne a vraj, ako doktor má
         veľmi dobrú povesť u Židov i u Arabov.“
   </p>
   <p>
    Nuž, toľko som sa dozvedela o tej vzácnej rodine. No, čo popritom vyšlo ešte najavo!
         Staniša, keď chodil liečiť, o čom nám nemohol rozprávať, aby nezradil svoje inkognito,
         hneď, ako som ho upozornila na Zárubu liečil tam chorých a pritom posilňoval tamojšie
         usínajúce dietky Božie. Zriadil ich v bratstvo s určitým programom a hodinami shromaždení.
         Bol im vôbec na veľké požehnanie. Ako sa od neho naučili veriť, že všadeprítomný Pán Ježiš
         je nie vedľa nich, ale v nich, keď Ho prijmú, otváral im Duch Svätý viac oči pre Slovo
         Božie. Sedávali už zase nad ním s pôžitkom. Predtým mali medzi sebou sváry, tie si vzájomne
         vyrovnali; veď v prítomnosti Kráľa kráľov nedalo sa sváriť! Keď rodičia urobili zo svojej
         vlažnosti pokánie a začali žiť pravý kresťanský život, nezostalo to bez vplyvu ani na ich
         deti. Pán Lietavský utvoril krúžok mládeže a tá začala hľadať pravdu. Konečne prišiel s
         pánom doktorom i pán Lietavský z Borína a sľúbil, že až sa vráti z ciest, bude sa im po
         nedeliach venovať. „Ej, škoda, preškoda,“ vzdychol si starec, „že pán doktor už ide preč!
         Takého človeka, čo by tak miloval Syna Božieho a Ním vykúpených ľudí, a žil s Ním tak úzko
         spojený, už sem nikdy nedostaneme! No, požehnávať budeme tú hodinu, keď prišiel prvý raz
         medzi nás.“
   </p>
   <p>
    Nuž, tak som sa tu dozvedela, o čom sme nemali ani tušenia. Staniša len raz išiel
         životom, len raz vo svojej starej vlasti a otčine, v kolíske svojich predkov, a tak sa
         usiloval urobiť všetko, aby zostali stopy Pána, ktorý v ňom žil. Keď sa pozerá naspäť, môže
         vyriecť:
    <span class="emphasis">
     <em>
      Sluha neužitočný som. Čo som bol povinný učiniť, učinil som.
     </em>
    </span>
   </p>
   <p>
    A bolo to zvláštne! I v Zárube pracoval ako budovateľ zrúcanín, meniac púšť na raj. Nie
         on, ale moc Božia, prítomná v ňom.
   </p>
   <p>
    Už chvíľu bol dobrý starček preč a ja som ešte vždy sedela: ruky do lona zložené,
         ponorená do svätého snenia, no i do clivoty. Na neďalekom strome zaklopal ďateľ, za tým
         zaškriekla žlna a kukučka zakukala kdesi hlboko „ku-ku, ku-ku“. Zohla som sa ku kvetinám,
         uvila rýchle obrubu z papradia, zviazala a striasajúc smeti z lona, vstala som, že kyticu
         položím k ostatným, aby som sa potom ponáhľala domov.
   </p>
   <p>
    „Keď si už hotová, Oľuška, tak poďme,“ zaznelo za mnou tým najdrahším hlasom.
   </p>
   <p>
    „Staniša!“ zvolám v úžase, „ty si tu! Ideš azda do Záruby?“
   </p>
   <p>
    Do Záruby už nejdem. Bol som sa tam z temena vrchu rozlúčiť s borínskym krajom.“ Dobre,
         že za mnou je štíhly bor, možno sa oň oprieť, bo nohy akoby mi vypovedali službu.“
   </p>
   <p>
    On sa prišiel rozlúčiť. Už!? To teda, keď skončíme okružnú cestu, už sa s nami do Borína
         nevráti!
   </p>
   <p>
    „Čo ti je, Oľuška?“ Vzal mi kytku, položil k tým druhým. Bola som mu vďačná, že mi dal
         čas, aby som sa mohla spamätať.
   </p>
   <p>
    „To teda sa už sem s nami ani nevrátiš,“ opakujem svoju myšlienku.
   </p>
   <p>
    „Sotva! A keby aj, nebude už času. Preto som sa prišiel rozlúčiť s krajom, kde stál pre
         mňa raj, ten jediný na zemi, z ktorého vytekali štyri pramene a blažili nikdy nepoznaným
         blahom. Poznal som, hoci zrodený za oceánom, že z tejto hrudy pochádzali moji otcovia že z
         nej pochádzam teda i ja. Tu že je moja zemská otčina, môj domov, že sem by som sa najradšej
         vrátil, až príde môj Pán, aby s tými svojimi kraľoval na zemi. Viem, že tu nemôžem žiť, ale
         ani odísť nemôžem bez toho, aby som sa nepresvedčil, či je vôľa môjho Pána, aby som išiel
         životom sám.
   </p>
   <p>
    Bol čas, Oľuška, keď moje srdce naplňoval zármutok vo vedomí, že si ťa nesmiem svojiť čo
         vlastnú sestru, veď vždy som túžieval po sestre! Dnes za to ďakujem svojmu Pánovi, lebo som
         poznal, že všetko, čo voči tebe cítim, možno zavrieť do krásnej vety: Ja ťa milujem!
   </p>
   <p>
    Srdce, ktoré posiaľ znalo len jeden ideál, svoju matku, podáva sa tebe a pýta sa:
         „Oľuška, pôjdeš so mnou? Smiem si prísť pre teba, ak mi ťa dajú? Chcela by si celý život
         meniť so mnou púšte na raj, keď predtým zbuduješ raj domova pre nás oboch? Akú mi dáš
         odpoveď?““
   </p>
   <p>
    Privinul ma veľmi nežne k sebe; položila som hlavu na jeho hruď a vyriekla som konečne s
         celým srdcom:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Kam ty pôjdeš, pôjdem aj ja,
      </em>
     </span>
     <br/>
     <span class="emphasis">
      <em>
       radi sa my máme dvaja.
      </em>
     </span>
     <br/>
     <span class="emphasis">
      <em>
       Ak zájdeš v šíre nebe,
      </em>
     </span>
     <br/>
     <span class="emphasis">
      <em>
       aj tam budem pri tebe.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Ako to všetko teraz značím, zdá sa mi, že moje srdce snívalo len krásny neskutočný sen.
         Aj o tých našich krokoch rajom, keď niesol svoje vejárové kytky spolu zložené, ja tú, čo
         patrila Józovi, keď mi rozprával cestou, že ma vlastne miloval od chvíle, keď prečítal môj
         list a že sa ho zmocnila veľká túžba ísť čím skôr, aby pre svojho Pána mohol predovšetkým
         získať mňa. Veril pevne v moju záchranu… No, keď sme spolu zastali na schodoch Borína a ja
         som mu otvárala dvere domova, stala som sa zrazu jeho srdcu takou drahou, že sa to nedá
         vyjadriť ani dnes.
   </p>
   <p>
    Aj ja som sa priznala, ako veľmi mi bol drahý, len čo sme sa stretli a akú muku pôsobilo
         môjmu srdcu vedomie, že nie mi je bratom.
   </p>
   <p>
    V rozhovore prišli sme až do parku Borína.
   </p>
   <p>
    Aj to je ako sen, že tam na lavičke sedel deduško, vedľa neho stála moja mama. Niečo sa
         radili o hospodárstve. Bežala som do Borína s kytkami. Staniša zostal; predniesol im svoju
         prosbu a oni mu mňa sľúbili.
   </p>
   <p>
    A potom prišiel čarokrásny večer nášho zasnúbenia; všetci, ale všetci spolu s nami
         jasali a mama s plačom vyriekla: „Odplať mu, Oľuška, v živote všetko, čo urobil pre nás.
         Odplať i rodine za morom, obzvlášť jeho matke, že nám ho poslali, keď sme sa topili v
         slzách a nikde nebolo pomoci.“
   </p>
   <p>
    Eržika objímajúc Stanišu srdečne povedala: „Tak mi predsa budeš bratom, keď ti dáme
         Oľušku, a tým najbližším a najdrahším.“
   </p>
   <p>
    V ďalších poradách sa dohodlo, že keď prídeme do Prahy, už sa Staniša s nami nevráti, bo
         podľa cestovného poriadku jeho loď o pár dní odráža od brehov Francúzska. Zato, keď dá Pán
         Ježiš, príde si na jar pre mňa.
   </p>
   <p>
    Namiesto do školy, mám sa cez zimu u Józu učiť po anglicky. Svadba má byť v Boríne a
         Józa nás potom vyprevadí do Ameriky.
   </p>
   <p>
    Najväčšiu radosť mal predsa len Józa.
   </p>
   <p>
    „Nie je to pre mňa maličkosť,“ vraví: a pritom bozkáva moje ruky, „teba, drahá, stratiť,
         ale jemu, môjmu zlatému Stanišovi, ťa rád dám, veľmi rád! Bo on, jedine on je ťa hodný.“
   </p>
   <p>
    „Staniša drahý, keď prídeš pre Oľušku, vezmi potom aj mňa so sebou, ja sa v Amerike
         vyživím,“ prosil Belo. A Staniša veľmi rád súhlasil. Máme sa teda spolu učiť po anglicky,
         aby i Belovi bolo ľahšie, keď príde za more. Dovtedy máme spoločne pomáhať doma Józovi.
   </p>
   <p>
    *
   </p>
   <p>
    Posledný deň Stanišovho pobytu v Boríne… Aké smutné je to slovo! Každá chvíľa z toho dňa
         dala by sa opísať všetky sú také vzácne! Označím aspoň tie pre mňa najdôležitejšie.
   </p>
   <p>
    Po raňajkách som išla si od mamy vypýtať potrebné veci na cestu, ale nebola sama. Sedeli
         spolu so Stanišom v rodinnej izbe na pohovke. Vedľa nich ležali knihy a listiny. Podľa
         všetkého hovorili ešte raz o borínskej záležitosti.
   </p>
   <p>
    „A toto je čo, Staniša?“ spytovala sa práve mama.
   </p>
   <p>
    „Tvoja knižka, tetinka,“ usmial sa vážne. „Strýc Adam ma požiadal, aby som na tvoje meno
         uložil 10 000 korún, s ktorými by si mala disponovať pre seba. Vieš, že Józovo dedičstvo
         nejestvuje, a Borín je predsa napísaný na jeho meno, hoci ho zaplatili Lietavskovci. Pre
         verejnosť to netreba meniť, ak má vina zostať pochovaná v mori odpúšťajúcej lásky. Ak tvoj
         manžel teda nechcel svoju milovanú ženu ukrátiť, musel nájsť spôsob, aby mohla byť
         odškodnená za mnohoročnú ťažkú námahu na Boríne. Józa sa chystá borínske príjmy úplne deliť
         so svojimi sestrami a s bratom. Je to správne nielen podľa zákona lásky ale aj spravodlivé,
         keďže otec a deduško kúpili nielen jeho, ale aj svoj majetok. Józa svojím úmyslom vykonáva
         len spravodlivosť, aj keď o tom ani netuší.“ „A naozaj nevie nič?“ strhla sa mama zo
         zamyslenia. „Ako mu teda vysvetlili príčinu odchodu z vlasti?“
   </p>
   <p>
    „Otec mu povedal len toľko, že nešťastnou nehodou, o ktorej nemôže hovoriť, istá časť
         dedičstva Rovesných sa stratila, a tak že ju musia ísť zhospodáriť, aby mohli Borín
         vyplatiť. Keď však potom Ozorenský veľmi túžil odprosiť aj Józu, dozvedel sa tento ešte, že
         tvoj brat bol v tej strate nejak zainteresovaný. No strýc prosil, aby mu nemusel bližšie
         vysvetľovať, na čo môj brat s radosťou pristal.“
   </p>
   <p>
    „Ako ja však k tomu prídem, aby mi Adam poručil toľkú sumu. Nebude tým Józa predsa len
         ukrivdený?“
   </p>
   <p>
    „Vôbec nie, tetinka. Okrem toho Józa má svoju penziu, a tak je úplne zaopatrený na celý
         život. O neho sa nemusíš starať. A tu hľa, je, prosím, ešte táto listina strýcom Adamom
         písaná a Józom podpísaná; podľa nej sa tebe doživotne poisťuje dom, v ktorom bývaš. Józa
         nebude snáď nikdy môcť riadne hospodáriť, lebo sa musí telesne veľmi šetriť, a náš deduško
         je už starý, tak práca a starosti budú spočívať zase len na tvojich pleciach. Prosím,
         prijmi ešte moju radu: Ak Mirko nevysloví túžbu po inom štúdiu, pošli ho do hospodárskej
         školy, aby neskôr mohol spravovať svoj i Józov majetok, a tak odobrať tebe potom bremeno.“
   </p>
   <p>
    „Ustaň, Staniša,“ vystrela mama ruky voči vraviacemu; slzy viseli jej na riasach.
         „Ťarcha vašej nezaslúženej lásky ma udusí.“
   </p>
   <p>
    „Zlož ju k nohám Pánovi Ježišovi, tetinka! No, pretože už iste táto chvíľa je posledná,
         keď tak môžem urobiť, dovoľ mi, prosím, otázku: Je medzi tebou a naším Pánom všetko
         vyrovnané? Smiem odísť s radostným vedomím, že teba, drahá matka mojej Oľušky, zanechávam
         na brehu spásy zachránenú?“ Staniša hľadel pohľadom plným lásky a prosby do matkinej tváre.
   </p>
   <p>
    Mimovoľne som zatajila dych. Čo odpovie, ach, čo odpovie?
   </p>
   <p>
    „Smieš, Staniša.“ Vzala jeho ruku do svojich. „Prišla som k Pánovi Ježišovi, ako ten
         biedny publikán a On ma prijal. Tebe jedinému sa priznám, čo ma vlastne zlomilo a
         zachránilo: Musel prísť až gróf H., aby moje pyšné srdce poznalo pravdu a uvidelo seba ako
         v zrkadle.“
   </p>
   <p>
    „Gróf H.?“ užasol Staniša.
   </p>
   <p>
    „Ty nemôžeš pochopiť, čo je to triedna rodová pýcha, hoci by si na ňu mal viac dôvodov
         než ja! Keď sa nám gróf priznával v tom hroznom okamihu ku svojmu zločinu, bolo mi zrazu
         jasné, že tak, ako jeho len rodová pýcha zviedla k žiarlivosti, závisti a z nej
         pochádzajúcej náruživej nenávisti, že i mne len rodová pýcha zavrela ústa v ten deň, keď
         bol čas hovoriť. Ona zapríčinila všetko nešťastie môjho milovaného muža i celej mojej
         rodiny. Porovnala som sa s grófom a videla som, že pred Bohom medzi nami niet rozdielu.
         Nebola to, ako som si dovtedy nahovárala, láska k pokrvnému bratovi, čo ma prinútila
         pochovať moje vlastné šťastie a moje deti urobiť sirotami. Bola to pýcha Ozorenskovcov a
         bázeň, aby na moje zemianske meno nepadol tieň; a to mi zavrelo ústa. Toto vedomie a
         okolnosť, že som sa musela prirovnať ku grófovi, konečne ma zlomilo a dohnalo pod kríž.“
   </p>
   <p>
    Potichučky vykradla som sa von z izby. Keď ma posiaľ nevideli, nech mama nikdy nezvie,
         že som počula jej priznanie. Divné sú cesty Božie, kto ich pochopí! Vďaka Jemu na večné
         veky, že zachránil aj moju matku! Ako celkom ináč budeme si konečne rozumieť!
   </p>
   <p>
    *
   </p>
   <p>
    Odpoludnia dostal Staniša z Ragúzy list, ktorý ukázal len mne. Doktor Iljič zaplietol sa
         tam do procesu ohľadne istej dámy, ktorú tak uspal, že ju viac lekári nemohli prebrať.
         Proces sa končil jeho uväznením.
   </p>
   <p>
    Ó, Eržika moja zlatá, keby tak teba bol usmrtil! Vďaka Pánovi za Jeho ochranu na večné
         veky!
   </p>
   <p>
    A prišiel večer. My dvaja vyprevádzali sme deduška do starého domu. Staniša ešte raz,
         naposledy, pripravoval mu lôžko, poprával podušky pod šedivou hlavou. Tu zrazu privinul si
         ho deduško k sebe a hovorí hlasom, ktorý nikdy nezabudnem: „Odplaťže ti Hospodin, syn môj
         milý, všetko, čo si mne, starému človeku, dobré urobil. Keď si pomyslím na ten prvý večer,
         keď si ma takto ukladal, áno, keď si pomyslím, ako si mňa, ba, všetkých nás našiel, nemôžem
         pochopiť, že ty, potomok takého slávneho rodu, syn takej matky, mohol si sa so mnou, starým
         polomŕtvym sedliakom toľko zapodievať. Čím sme dnes, tým si nás len ty spravil. —
         Neprerušuj ma! Viem, syn môj, viem, že to bol Kristus, žijúci v tebe, no, ty si sa Mu
         dobrovoľne vydal do služby. Bez tvojej vôle nebol by nám On mohol tak dobre vykonať. Mám už
         naše slnečné dieťa doma. Ako mi je drahé, vieš. Ale tento posledný večer musím ti povedať,
         že nikdy nemiloval som človeka tak, ako teba, a nikdy už milovať nebudem. Ty sa ešte
         vrátiš, dá Pán Boh, aby si si vzal svoj poklad, no, ja ťa už sotva uvidím! Tak ďakujem Bohu
         a ešte aj s posledným dychom budem Mu ďakovať za teba, že ťa nám poslal, aby si nám
         priniesol svetlo, spásu, áno, istotu, že raz tam doma, u Neho, budem ťa smieť zase vidieť,
         tam, kde niet lúčenia. Oľuška, dieťa, poď sem, nech si vás spolu požehnám!“
   </p>
   <p>
    Poslúchli sme, pokľakli k posteli a chvejúce deduškove ruky, spočinuli na našich
         hlavách. Nezabudnem na modlitbu i žehnanie, ktorého sa nám dostalo. A tam vlastne už v tej
         chvíli boli sme zasnúbení. Teraz viem, i keby som nikdy so Stanišom nemohla zastať pred
         oltárom: On je mojím a ja som jeho. Deduško nás dal jedného druhému a spoločne vložil do
         náručia nášmu nebeskému Otcovi. Potom sme ho už len pobozkali a ticho odišli. Kráčajúc
         tajomne osvieteným parkom k Borínu, cítili sme, že tak sa začína tá naša spoločná púť
         životom, a že ju ani diaľka, ani smrť nerozdelí, bo my sme deti večnosti. Na schodoch
         Borína Staniša postál. Privinul ma k sebe a hovorí: „Nikdy nebol človek tak nezaslúžene
         odmenený, ako ja v minulej chvíli. Požehnanie, akého sa nám dostalo z tých drahých pier,
         položilo hlboký základ nášmu rodinnému šťastiu. Oľuška moja milovaná, viem, že pôjde so
         mnou na každom kroku, osladí bôľ rozlúčenia s tebou a horkosť túžby po všetkých vás. Dúfam,
         že deduška ešte nájdem, keď si prídem pre teba. No i keby nás predišiel, raz budeme večnosť
         tráviť spolu. Opatruj a miluj ho aj za mňa, veď záchrana jeho duše bola mi po tej tvojej
         najvytúženejšou. Pozorovať, ako nad ňou svitalo a ako sa rýchlo a krásne duchovne vyvíjala
         ma veľmi blažilo. Nechcem smútiť, nie! Hľa, nebo posiate hviezdami, skláňa sa nad nami, ba
         nižšie a nižšie až do našich sŕdc!“
   </p>
   <p>
    Opierajúc hlavu o jeho hruď hľadela som k vysokým jasným nebesiam. Istota, že raz tam so
         všetkými svojimi milými, a obzvlášť s ním mám žiť bez rozlúčenia na večné veky, svätou
         tichosťou naplňovala moje srdce. Vedela som dobre, že je to chvíľa rozlúčenia, bo už všetko
         bolo pripravené, a my zajtra, dá Boh, začneme tú krásnu spoločnú cestu pozemskou vlasťou.
         Keď sa budem vracať, Staniša už so mnou nepôjde. No mohla som si povedať, ako on: „Nebudem
         smútiť!“
   </p>
   <p>
    Zrazu z otvorených okien hudobnej siene prileteli zvuky hudby a spevu; háje ich
         odrážali. Jemné, prekrásne boli! Tou ozvenou naplnili celú záhradu i naše srdcia. Veď boli
         také pravdivé a akoby stvorené len pre túto chvíľu nášho rozlúčenia. Znelo to k nám:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Až raz zaletím ta do ríše,
      </em>
     </span>
     <br/>
     <span class="emphasis">
      <em>
       večného kde blaha svitol deň,
      </em>
     </span>
     <br/>
     <span class="emphasis">
      <em>
       až sa vznesiem s plesom k raja výši,
      </em>
     </span>
     <br/>
     <span class="emphasis">
      <em>
       kde už navždy hriechu zmizol tieň,
      </em>
     </span>
     <br/>
     <span class="emphasis">
      <em>
       oj, tam teprv, milá moja,
      </em>
     </span>
     <br/>
     <span class="emphasis">
      <em>
       zo žiaľov a nepokoja
      </em>
     </span>
     <br/>
     <span class="emphasis">
      <em>
       uvoľnia nás cele len.
      </em>
     </span>
     <br/>
     <br/>
     <span class="emphasis">
      <em>
       Až dosiahne duša, po čom túži,
      </em>
     </span>
     <br/>
     <span class="emphasis">
      <em>
       čo jej neposkytol klamný svet,
      </em>
     </span>
     <br/>
     <span class="emphasis">
      <em>
       tam v údolí ľalií a ruží,
      </em>
     </span>
     <br/>
     <span class="emphasis">
      <em>
       kde smie Krista v blesku zrieť,
      </em>
     </span>
     <br/>
     <span class="emphasis">
      <em>
       oj, tam teprv, milá moja,
      </em>
     </span>
     <br/>
     <span class="emphasis">
      <em>
       vykvitne nám z lásky zdroja
      </em>
     </span>
     <br/>
     <span class="emphasis">
      <em>
       nevädnúci blaha kvet.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    „Áno, milá moja, až tam!“ sklonil sa Staniša ku mne. „Ale,“ dodal so svojím hviezdnym
         úsmevom a nevyrovnateľnou žiarou očí, „dovtedy, i keď nás more a zem deliť bude, úplne nám
         k šťastiu postačí to slávne zasľúbenie:
    <span class="emphasis">
     <em>
      Kristus vo vás, tá nádej
         slávy
     </em>
    </span>
    .“
   </p>
   <p>
    (1928)
   </p>
   <p>
   </p>
  </div>
 </body>
</html>
