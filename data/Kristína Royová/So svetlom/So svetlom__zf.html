<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e790">
       </a>
       1
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Nech navráti sa od narodenia slepý človek po šťastne prekonanej operácii domov, či ten
         len užasne! Čo si to on predstavoval, čo veril o ľuďoch! A hľa, akí sú oni celkom iní!!
   </p>
   <p>
    Tak asi sa viedlo nám. Prišli sme ako zobudené, do toho duchovného sveta ešte len
         narodené deti; no nie viac deti tmy, ale svetla. A vôkol nás všetko spalo, počnúc od tých
         najmilších.
   </p>
   <p>
    Mal Boží svedok v Písku pravdu, keď povedal, že neobrátený katolík, evanjelik, žid,
         mohamedán a pohan, všetci sú pred Bohom jednakí. Tam sa ma tie slová, ako tuhej
         evanjeličky, nemilo dotkli. Teraz som začala poznávať, ako boli pravdivé. Veď keď duchovne
         spíme a pre Krista nežijeme, v tom spánku sa všetci navzájom podobáme: rovnako pre Boha
         neužitoční.
   </p>
   <p>
    Pokiaľ ide o naše rodinné pomery, tvorili sme v tom čase maličkú rodinu. Babička, naša
         matka a my dve. Mladšia sestra bola vydatá za otcovým nástupcom, farárom Čulíkom, brat
         slúžil pri vojsku, a naša najmladšia sestra bola v modranskej škole. No, ona sa krátko po
         našom návrate z Prahy tiež vrátila domov a Pán Ježiš dal sestre Márii, že ju prvú smela
         zobudiť z toho spánku.
   </p>
   <p>
    Naša milá rodina, u ktorej bývala sestra Božena od svojho dvanásteho roku, si dala veľmi
         záležať na jej výchove. Jej krstný otec, ujec Minich, ju miloval ako svoje dieťa a staral
         sa o jej školskú výchovu čo najlepšie. Tetinka dala svoju chovanku naučiť všetkému možnému,
         napokon ju posielala i do tanečnej školy. Tak pripravená pre svet, do ktorého mala byť
         uvedená, vrátila sa k nám. Už vraj len na prázdniny, lebo jej krstní rodičia chceli sa
         teraz, keď nemala otca, cele o ňu postarať. Počas týchto prázdnin sedeli sme raz na
         cintoríne, pri hrobe nášho milovaného otca. Sedávali sme tam rady! Cintorín leží vysoko. V
         tíšine, aká nás tam vždy obklopovala, už i pred obrátením sme cítievali vždy Božiu blízkosť
         a prichádzavali nám tam pekné, vzletné myšlienky.
   </p>
   <p>
    Tu, na tomto vzácnom miestočku, padol do mladej duše prvý lúč sebapoznania. Tam bola
         postavená pred rozhodnutie: voliť buďto svet, alebo Krista.
   </p>
   <p>
    Sláva Pánovi, po niekoľkodňovom tuhom boji zastali malé nôžky na strane Kristovej, a
         nikdy viac sa už svetu nevrátili. To, pravda, prinieslo oné rozdvojenie, ktoré predpovedal
         Pán Ježiš, medzi nami a našou milou rodinou.
   </p>
   <p>
    Ale prv, než sa to stalo, hneď po návrate domov sme premýšľali, čo robiť, aby sa ten
         duchovne spiaci svet vôkol nás zobudil. Ako ich budiť? Veď pre nás to bolo celkom
         prirodzené, že už nie sme svoje, a tak nesmieme ďalej žiť sebe ako posiaľ. Zato Jemu, Jemu,
         ktorý nás kúpil sebe a so svetlom spásy poslal k nášmu ľudu. On sľuboval:
    <span class="emphasis">
     <em>
      Dám
            radu obrátiac na teba svoje oko.
     </em>
    </span>
    On vnukol sestre Márii myšlienku, ktorú aj
         uskutočnila.
   </p>
   <p>
    Požiadala totiž nášho cirkevného učiteľa, pána Šmida, aby nám dovolil učiť spievať
         školské deti. Pán Boh ovplyvnil toho muža, že privolil. A tak sme smeli v stredu a v sobotu
         od jedenástej do dvanástej učiť spievať nové piesne tie deti, ktoré to chceli po skončení
         vyučovania.
   </p>
   <p>
    Teraz, keď hľadím naspäť, zdá sa mi to tak nádherne krásne, že sa práca Ducha Svätého na
         Slovensku začala spevom. Od prírody boli sme my Slováci národ spevavý. Ešte i dnes, po
         mnohoročných skúsenostiach tvrdím, že ak slovenskú dušu spevom nezobudíš, tak ti nevstane,
         neožije! My sme to vtedy nevedeli, lebo sme neboli vychované medzi ľudom, náš ľud sme vôbec
         nepoznali. Zato ho znal On, Pán Ježiš! A tak sa dokázalo, že tá zdanlivo nepatrná myšlienka
         bola Jeho myšlienkou. No, čo teraz učiť? Naše — ináč cenné a krásne cirkevné piesne — sa
         nijako nehodili na prebúdzanie, obzvlášť detí. Iste niktorý národ nemá nádhernejšie
         cirkevné chorály ako Nemci. A hľa, práve oni na prebúdzanie duší z duchovného spánku
         používajú množstvo evanjelizačných spevníkov: Reichslieder, Reichsharfe, Evangeliumsänger,
         Rettungsjubel a iné a iné.
   </p>
   <p>
    Tak aj my sme nevyhnutne potrebovali evanjelizačné piesne. No, kde ich vziať? Nebola to
         maličkosť českú evanjelizačnú pieseň verš za veršom písať na tabuľu a deti ju naučiť
         naspamäť, a až potom ju s nimi spievať! No, tá námaha sa vyplatila. Deti vedeli pieseň
         naspamäť a nemohli už ani jednu zabudnúť. Ja sama viem dodnes tie piesne, čo som vtedy deti
         učila, len po česky, hoci sú dávno preložené do slovenčiny.
   </p>
   <p>
    Pri tom speve prečítali sme vždy odsek z evanjelia a rozprávali deťom čo najjednoduchšie
         o Pánovi Ježišovi. Ony si Ho začali zamilovávať a s radosťou sa učili celé kapitoly a
         odseky zo Slova Božieho naspamäť.
   </p>
   <p>
    V našom turanskom chráme slávievala sa každú nedeľu ráno od deviatej do desiatej večera
         Pánova, nazývaná „spoveď“. Keď účastníci, podľa luterského spôsobu išli tri razy k oltáru,
         aby prijali najskôr rozhrešenie, potom chlieb a kalich Pánov, pri tejto ich tichej chôdzi
         hrával organista na organe a spieval spolu s mendíkmi vždy jednu a tú istú pieseň.
   </p>
   <p>
    Sestra Mária požiadala i pána farára Čulíka i pána učiteľa Šmida, aby sme s našimi deťmi
         v tom čase smeli spievať na chóre. A že to Pán iste chcel, tak obaja mužovia súhlasili s
         jej žiadosťou, hoci neboli našimi priateľmi.
   </p>
   <p>
    Potichúčky vystupovalo hore schodmi na chór našich 40-50 detí. Učiteľ, ktorý predtým
         hral, keď prišlo k onej obchôdzke, spravil miesto sestre Márii. Bárs už odvtedy pominuli
         dlhé roky, ja ešte dnes v rozpomienke počujem ten krásny organový sprievod zároveň
         majestátny i tichý a tie anjelsky čisté, detské hlasy, ako sa nesú z chóru a vlnia sa po
         celej chrámovej lodi. Raz znelo to tak jasavo a súčasne túžobne:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Pojď k Spasiteli, pojď ještě dnes,
        </em>
       </span>
       <span class="emphasis">
        <em>
         své srdce Jemu v oběti nes…
        </em>
       </span>
      </span>
     </p>
    </div>
   </p>
   <p>
   </p>
   <p>
    Ľud, kráčajúci chrámom k oltáru, mimovoľne postál a obzrel sa naspäť hore, skadiaľ
         prichádzali tie nezvyklé, nadzemské zvuky. Nuž, tak sme začali ten náš milovaný, spiaci
         národ budiť spevom. A dobre sa nám spočiatku darilo, bárs dlho sme už deti v škole neučili,
         ani v chráme nespievali, lebo učiteľovi bolo to naše učenie napokon nepohodlné, keď nielen
         v stredu a v sobotu, ale aj v nedeľu odpoludnia zhromažďovali sa nám deti s radosťou vôkol
         Slova Božieho.
   </p>
   <p>
    Tak sme sa s nimi utiahli do nášho súkromného bytu. Potom nám jedna občianka, na prosbu
         svojej dcérky, dovolila dva mesiace používať jej prázdny domček pre našu „nedeľnú školu“,
         ako sme ju nazývali. Pozdejšie nám ho prenajala. Harmónium sme si požičiavali.
   </p>
   <p>
    Nešlo to tak rýchlo, ako to tu na papieri prečítate, každý krok bol výsledkom mnohých
         modlitieb. Veď my sme boli úplne samy, a všetko záviselo od Neho, ktorý nás poslal. On nám
         naklonil ľudí, pokiaľ išlo o byt i harmónium. On nám daroval neskôr to pomerne nepatrné
         nájomné, ktoré sme si dva roky platili. On nám daroval jednu po druhej nové slovenské
         piesne. On a vždy len On!
   </p>
   <p>
    Ako bolo, ako nie, len sa už ulice nášho mestečka ozývali spevom piesní Baránkových, keď
         do detských sŕdc vtiahla osobná láska k Pánovi Ježišovi. Neraz za večera celé húfočky
         spievajúcich detí tiahli ulicami.
   </p>
   <p>
    Prostredníctvom pána doktora Baedekera dostávali sme od pani Robertsonovej Nové zákony i
         Biblie, takže všetky deti našej nedeľnej školy dostali od nás tie menšie Nové zákony, a tie
         väčšie Biblie, a čítavali v nich pravidelne. V tom čase v evanjelických domoch našla
         nejedna Biblia cestu z police na stôl, aby sa mohla používať, keď predtým na polici ležala
         zaprášená a nepovšimnutá. Kým medzitým v stredu a v sobotu prichádzali len deti a len na
         vyučovanie, prichádzali v nedeľu večer k slovu Božiemu aj daktorí rodičia, a zvlášť
         dospelejšia mládež, takže nás neraz bola plná izba a kuchynka, dakedy i vyše sto pohromade.
   </p>
   <p>
    Neskôr bola naša nedeľa vyplnená takto: Od 8. do 9. modlitebná chvíľka s chlapcami,
         ktorí sa odovzdali Pánovi Ježišovi, potom sme išli na služby Božie do kostola; odpoludnia
         biblická hodina s malým dievčenským združením a večer tá — už spomínaná — detská pobožnosť.
         Okrem toho sme mali ešte jednu hodinu, ktorú deti veľmi milovali, tá bývala v piatok večer.
         Pred chalúpkou, ktorá mala len malé okienka, stála uličná lampa. Tá nám poviestkovo
         osvecovala izbu, plnú detí, vnútri neosvietenú, ako ticho sedeli a počúvali rozprávku,
         ktorú som im rozprávala. Najradšej, pravda, tú, ktorú som vytvorila sama. Snáď preto, že v
         nej bolo najviac srdca. Hoci nás bývalo i okolo päťdesiat, sedeli sme tak ticho, že vonku
         nik ani nevedel o našej schôdzke, a tak sme sa zase ticho rozchádzali.
   </p>
   <p>
    Neskôr sa z týchto poviestkových hodín utvorili iné, dôležitejšie, tie, pravda, už pri
         svetle. V nich deti rozprávali, čo cez týždeň čítali v Biblii. Dakedy bolo to až
         prekvapujúce, koľko svetla a porozumenia im udieľal Pán! Keď teraz hľadím naspäť na túto
         dobu, vidím, nakoľko stáli sme všetci pod priamym vedením Ducha Svätého.
   </p>
   <p>
    Pravda, kde sa budili duše, nemohol Satan ticho sedieť; a začal boj. Čo všetko ľudia z
         jeho návodu podnikli, len aby zničili tú Pánovu prácu medzi deťmi! Zdanlivo zvíťazila
         napokon tma nad svetlom. Bo, hoci nám nikdy nebolo zakázané mať tú školu, deti tak dlho v
         škole i po domoch prenasledovali, tak dlho im zakazovali k nám chodiť, až prestávali. Keďže
         však už bolo získaných dakoľko duší pre Pána i medzi deťmi i medzi dospelými, zostalo malé
         zhromaždenie. Lebo pravdivé sú slová Písma:
    <span class="emphasis">
     <em>
      Niet múdrosti ani umnosti ani rady
            proti Hospodinovi.
     </em>
    </span>
    Aby sme tú nepriateľmi Kristovými zničenú nedeľnú školu
         aspoň pekne zakončili, usporiadali sme deťom slávnosť pri vianočnom stromčeku, a tak sme
         tie úbohé terorizované
    <sup>
     [
     <a class="footnote" href="#ftn.d56e865" name="d56e865">
      2
     </a>
     ]
    </sup>
    ovečky prepustili. Neskoršie sa zase utvorila nedeľná škola a trvá podnes vyše
         tridsať rokov, pracujúc s požehnaním. Ale nikdy už nedosiahla tú duchovnú úroveň, na ktorej
         stála tá prvá na úsvite prvej lásky k Pánovi Ježišovi, keď piesne Baránkove začali budiť
         pobožných i bezbožných.
   </p>
   <p>
    Tento odsek by mohol niesť nadpis: „Naše duchovné detstvo“. Tak, ako sa človek rád
         rozpomína na svoje telesné detstvo, práve tak rada si pripomína duša svoj duchovný detský
         vek, keď si ju pretváral Stvoriteľ, aby niesla Jeho obraz. Ani v telesnom, ani v duchovnom
         detstve niet dokonalosti; v obojom neobídeš sa bez pokleskov. Že ich pri nás nebolo viac a
         že sme nevybočili s trvalou škodou, keď sme boli odkázané tak úplne na seba, treba pripísať
         len ochraňujúcej Božej milosti a ďalej skutočnosti, že sme v rukách nemali nič iba Bibliu!
         A to ostatné, krok za krokom, daroval nám sám Pán.
   </p>
   <p>
    Hneď v prvom roku tohto nášho duchovného detstva prišiel raz za nami mladý učiteľ Ján
         Chorvát. A Pán mu dal tú milosť, že sa duchovne prebudil. Vystrojili sme ho za našimi
         priateľmi do Čiech. Tam i on privinul sa k Pánovi a keď sa vrátil, bol naším bratom a
         spolupracovníkom. Pán to tak zariadil, že mohol, prijať miesto učiteľa v našom mestečku. A
         tak k tým našim 65 žiakom nedeľnej školy pripojil svoju triedu 30 maličkých žiakov, ktorých
         vyučoval vo svojom byte. No, on len dakoľko mesiacov pracoval v Starej Turej, potom odišiel
         do misijného ústavu na Chrischonu do Švajčiarska.
   </p>
   <p>
    Asi v tom čase daroval nám Pán tú milosť, že naša drahá matka poznala i prijala Pána
         Ježiša a odvtedy verne znášala s nami všetko, čo prišlo a stúpajúce nepriateľstvo. Utratila
         priazeň všetkej pokrvnej rodiny, i mužovej, ktorá ju doteraz milovala tak, ako aj my.
         Predtým ešte stratili sme smrťou nielen našu 83-ročnú babičku, ale o pol roka pozdejšie i
         nášho jediného brata.
   </p>
   <p>
    Medzitým naša sestra Božena strávila päť mesiacov v Prahe. Učila sa tam šiť a v dobrom
         duchovnom ovzduší vyrastala duchovne. Keď sa vrátila, pracovala spoločne s nami. No, tiež
         len krátky čas, bo Pán to tak riadil, že pričinením pána doktora Baedekera (s ktorým sme sa
         znovu stretli vo Viedni) dostali sme adresu istej veriacej diakonky, ktorá začínala
         diakoniu nemeckej evanjelickej cirkvi v terajšej Bratislave. Pán doktor poslal po nás tejto
         sestre pozdrav aj istú knihu; pritom nás oboznámil, aká je ona tam osamelá. Nuž odovzdali
         sme naše posolstvo. Spoznali sme sestru Elizabeth, ale aj, že je tam veľká evanjelická
         nemocnica a v nej mnoho Slovákov, ale že tie sestry, pre neznalosť reči, nebudú im môcť
         duchovne slúžiť, ak sa medzi ne nedostane Slovenka.
   </p>
   <p>
    Rozmýšľali sme, žeby to bola krásna práca pre našu sestru, keby ju Pán poslal na to
         pole. Krok za krokom bolo všetko riadené Bohom. Naša sestra, zvediac pravdu, zatúžila po
         tejto službe pre Krista a matka ju vďačne obetovala Pánovi na oltár. Tak sa stala
         diakonkou.
   </p>
   <p>
    V ústave ju prijali radostne, veď vedela všetky tri reči potrebné v Uhorsku. Bola mladá,
         zdravá, ochotná. Chorí, zvlášť starí, milovali ju pre jej slnečnú povahu. Mala dobré
         vzdelanie; lekári si ju ctili. Mohli ju zaradiť kdekoľvek, no ona najradšej pracovala v
         nemocnici medzi svojím ľudom. Za ňou prišlo do toho ústavu viacej veriacich dievčat, jedna
         i z nášho dievčenského krúžku.
   </p>
   <p>
    Pán dr. Baedeker hovorieval, že jeden veriaci človek musí a môže na desať míľ v okolí
         pohnúť svetom. Nuž, tie naše míle začali sa takto hýbať. Pán dal možnosť sestre Božene
         krásne pracovať v Bratislave. Pretože sa k tomu predmetu už nevrátim, podotknem, že ju,
         spoločne s druhou sestrou, poslala neskôr správa ústavu založiť stanicu v Šoprone. Pán im
         tam dal možnosť vytvoriť krásny, duchovne živý panenský spolok, z ktorého sa viaceré členky
         hlásili za služobnice Kristove. Ešte neskôr našu sestru poslali s inou sestrou pracovať do
         Prešova, najmä preto, že bola Slovenka, a jej priateľka Moravanka. Mali na starosti
         cirkevný starobinec a opateru po domoch. Aj tam dal Pán možnosť krásnej práce. Ako všade,
         tak aj tu boli duše získané pre Neho. Zvlášť si zasluhuje zmienku istá pani Husová, o
         ktorej možno povedať, že bola ako Lýdia vo Filipis. Ona uverila Pánovi so svojimi deťmi.
         Neskôr vydala sa jej stredná dcéra, Margita, za v Pánu už zosnulého brata Reinholda Urbana,
         dobrého nášho priateľa. No, to už nespadá do tých prvých pätnástich rokov.
   </p>
   <p>
    Medzitým sme my ticho pracovali ďalej. Naše malé zhromaždenie rástlo napriek prekážkam;
         duše sa budili a nepriateľ zúril. Čo sme my vtedy vydržali, to by dnešné vlažné bratstvá
         dávno rozprášilo! Vyšli sme von za stany, nesúc pohanenie Kristovo. Kto sa pripojil k nám,
         ba už aj ten, kto nás dva, tri razy navštívil, musel ho niesť s nami. O nás verejne,
         beztrestne hlásali tie najhoršie, najšpinavejšie reči. Panovala všeobecná mienka, že vraj
         nám smie každý urobiť čo chce.
   </p>
   <p>
    Keby nás dve do takej služby bol postavil nejaký človek, dávno by sme boli museli z nej
         utiecť, chcúc si uchovať aspoň zdrap cti. Že nás však posiaľ Pán — a On, čistý, svätý,
         zostával s nami, a tak sme vydržali, a napriek všetkému zúreniu išli dopredu. Čím viac nás
         ľudia tupili, tým viacej nás On obohacoval.
   </p>
   <p>
    Spievali sme už naše slovenské piesne, pravda, z písaných spevníčkov! Pomaly sme ich
         mali štyridsať, potom 150, neskôr už 330. Medzi nimi do 200 originálov, ostatné preložené z
         češtiny, nemčiny i angličtiny. Bola to veľká udalosť, keď sme vydali prvý štvorstránkový
         slovenský traktát:
    <span class="emphasis">
     <em>
      „Posledná cesta“
     </em>
    </span>
    , a ešte väčšia, keď sme sa
         odvážili vydať knižočku:
    <span class="emphasis">
     <em>
      Božie charaktery
     </em>
    </span>
    .
   </p>
   <p>
    Medzitým strávil Brat Ján Chorvát štyri roky na Chrischone. Stadiaľ ho pozval pán doktor
         Clark do misijnej práce a poslal za učiteľa i levitu
    <sup>
     [
     <a class="footnote" href="#ftn.d56e900" name="d56e900">
      3
     </a>
     ]
    </sup>
    pre českú helvétsku cirkev v osade Svätá Helena, pri Moldave.
    <sup>
     [
     <a class="footnote" href="#ftn.d56e906" name="d56e906">
      4
     </a>
     ]
    </sup>
    Pretože však Pán Ježiš skrze neho tam pôsobil, vzoprel sa Satan proti tomu.
         Poštval politické i cirkevné vrchnosti a on — po procese, trvajúcom rok — musel na veľký
         zármutok bratov a sestier, ktorých získal pre Krista, Svätú Helenu opustiť.
   </p>
   <p>
    Potom ho pozval pán Biberauer, horlivý pracovník za abstinenciu v Budapešti, za
         tajomníka pre medzinárodný spolok Modrého kríža. V tejto funkcii navštevoval i nás, a tie
         tu a tam rozptýlené veriace duše, napríklad v Mengusovciach pod Tatrami a v Šariši.
   </p>
   <p>
    Niektorí Slováci sa totiž v Amerike obrátili. Navrátili sa, a svedčili medzi svojimi
         krajanmi o milosti, ktorá sa im stala, a tak povstali malé krúžky ľudí, hľadajúcich pravdu,
         tak v Spiši, ako i v Šariši.
   </p>
   <p>
    Na týchto svojich cestách prišiel brat Chorvát do styku s istým pánom Šturmannom. Ten,
         hľadajúc pravdu, uveril a potom veľmi horlivo začal pracovať v Tisovci a inde v Gemeri.
         Zašiel i na Ozdín v Novohrade, kde sa jeho pôsobením prebudili niektoré duše.
   </p>
   <p>
    Pričinením brata Chorváta pretvorilo sa i naše bratstvo na spolok Modrého kríža, pod
         ktorého práporom dosiaľ pracuje. No, to už tiež nesiaha do tých prvých pätnástich rokov.
   </p>
   <p>
    Mali sme my hneď od začiatku abstinentský krúžok medzi deťmi tej prvej nedeľnej školy.
         Neskôr medzi nami vzniklo i abstinentské bratstvo, do ktorého sa prijímali len obrátení
         ľudia a ktoré sa spravovalo týmito pravidlami:
   </p>
   <p>
    <span class="emphasis">
     <em>
      1. Čítať denne Slovo Božie.
     </em>
    </span>
   </p>
   <p>
    <span class="emphasis">
     <em>
      2. Spravovať svoj život podľa neho.
     </em>
    </span>
   </p>
   <p>
    <span class="emphasis">
     <em>
      3. Zriecť sa opojných nápojov.
     </em>
    </span>
   </p>
   <p>
    <span class="emphasis">
     <em>
      4. Privádzať duše ku Kristu.
     </em>
    </span>
   </p>
   <p>
    <span class="emphasis">
     <em>
      5. Znášať pohanenie pre Neho.
     </em>
    </span>
   </p>
   <p>
    Členovia odložili tituly a nazývali sa medzi sebou bratmi a sestrami.
   </p>
   <p>
    Spolky Modrého kríža boli neskôr založené na viacerých miestach: V Mengusovciach, v
         Ozdíne, v Kysáči, v Kovačiči a inde.
   </p>
   <p>
    No, musíme sa vrátiť do obdobia, keď brat Chorvát bol ešte na Chrischone. Tu sa v našom
         zhromaždení obrátil mladík, menom Ján Roháček. Jeho obrátenie bolo náhle, ale dôkladné.
         Minulosť mal za sebou veselú. On najlepšie vedel, z čoho bol vyslobodený, a tak jeho láska
         k Pánovi Ježišovi, i jeho túžba chrániť duše neznali medze.
   </p>
   <p>
    Ak sa v tom našom duchovnom detstve ozývali piesne Baránkove ulicami mestečka, teraz sa
         nimi ozývalo pole. Bol brat Ján Roháček netaký spevák! Hlas mal ako dobre naladený zvon.
         Veď aj jeho hlavne prebudila pieseň, ktorej refrén znel:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Beda, kto zná, či ty aj len kedy
        </em>
       </span>
       <span class="emphasis">
        <em>
         spomenieš si na mňa.
        </em>
       </span>
      </span>
     </p>
    </div>
   </p>
   <p>
   </p>
   <p>
    Ten refrén ho hrozne prenasledoval. A Pán si ho vzkriesil textom:
    <span class="emphasis">
     <em>
      Mládenec,
            tebe hovorím: Vstaň!
     </em>
    </span>
    Ako pravý vojak, on skutočne vyskočil a razom navždy
         obrátil k Pánovi tvár a ku svetu chrbát. A tak to zostalo až podnes. Sláva Pánovi!
   </p>
   <p>
    Ak kedy mal človek dar osobného svedectva, tak ho mal a má podnes on. Za ten pomerne
         krátky čas, čo sme spolupracovali, netak nám pomáhal získavať duše. Potom aj on odišiel na
         Chrischonu.
   </p>
   <p>
    No, vráťme sa ešte späť do toho času, keď končila naša práca medzi deťmi a začalo sa
         zhromaždenie veľkých. V tom čase prišiel medzi nás, spolu s inými aj 17-ročný mladíček,
         Jozef Roháček. (Nijaká rodina brata Jána Roháčka.) Zamiloval si Pána Ježiša. Bol to
         učenlivý, trochu kriticky založený idealista. Ten, keď mu jeho pestún (otca už nemal),
         ktorý ho od malička vychoval, dal na vôľu, buďto opustiť Pána Ježiša a to bludárstvo, alebo
         jeho dom, vyvolil si to posledné. Odišiel do Viedne, kde žil bez rodiny, bez domova. Tu v
         jednom obchode dostal miesto korešpondenta pre slovenských hauzírerov,
    <sup>
     [
     <a class="footnote" href="#ftn.d56e978" name="d56e978">
      5
     </a>
     ]
    </sup>
    nakoľko mal pekné písmo a iné schopnosti. Tam navštevoval potom i metodistické zhromaždenia
    <sup>
     [
     <a class="footnote" href="#ftn.d56e984" name="d56e984">
      6
     </a>
     ]
    </sup>
    i zbor slobodne reformovaných. Vtedajší kazateľ V. Cejnar zaujal sa učenlivého
         mladíka a dopomohol mu do neukirchenského ústavu, v ktorom aj on kedysi študoval.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e865" name="ftn.d56e865">
        2
       </a>
       ]
      </sup>
      <span class="emphasis">
       <em>
        terorizovaný
       </em>
      </span>
      — zastrašovaný vyhrážkou násilia
     </p>
    </div>
    <div class="footnote">
     <p>
      <sup>
       [
       <a class="para" href="#d56e900" name="ftn.d56e900">
        3
       </a>
       ]
      </sup>
      <span class="emphasis">
       <em>
        levita
       </em>
      </span>
      — neordinovaný duchovný cirkevný pracovník
     </p>
    </div>
    <div class="footnote">
     <p>
      <sup>
       [
       <a class="para" href="#d56e906" name="ftn.d56e906">
        4
       </a>
       ]
      </sup>
      Pri Dunaji v dnešnom Rumunsku (južne od Temešváru — Timisoaru) — pozn.
               upravovateľa.
     </p>
    </div>
    <div class="footnote">
     <p>
      <sup>
       [
       <a class="para" href="#d56e978" name="ftn.d56e978">
        5
       </a>
       ]
      </sup>
      <span class="emphasis">
       <em>
        hauzírer
       </em>
      </span>
      — podomový obchodník
     </p>
    </div>
    <div class="footnote">
     <p>
      <sup>
       [
       <a class="para" href="#d56e984" name="ftn.d56e984">
        6
       </a>
       ]
      </sup>
      <span class="emphasis">
       <em>
        metodistické zhromaždenie
       </em>
      </span>
      — zhromaždenie príslušníkov evanj.
               metodistickej cirkvi
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e992">
       </a>
       2
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keby som sa pustila do podrobného opisovania našich skúseností, vznikla by objemná
         kniha. Smelo tvrdím, že by na každej strane vypukle vystupovalo Božie milosrdenstvo z
         jednej a Satanove úklady z druhej strany. Keďže na to niet času, musím sa obmedziť len na
         niektoré udalosti, ktoré sa nezmazateľne vryli na dosky srdca, svedčiace o veľkej láske
         môjho nebeského Otca.
   </p>
   <p>
    Náš Boh, ktorému sme verili, dokazoval sa nám ako Hospodin, ktorý vyslýcha modlitby.
         Bývali sme v prenájme, a naraz naši domáci ten byt potrebovali, a my sme museli hľadať
         druhý. Bolo to s nami práve tak ako v Číne, keď misionár hľadá byt a páni Číňania sa
         dohovoria, že mu ho nikto nedá, lebo mandarín
    <sup>
     [
     <a class="footnote" href="#ftn.d56e1003" name="d56e1003">
      7
     </a>
     ]
    </sup>
    tajne nariadi a zakáže, aby tomu cudzozemskému čertovi nikto neprenajal.
         Takýmto spôsobom chce tam Satan docieliť, aby Boží posol musel von z toho mesta. Aj s nami
         mal ten istý úmysel. Boli sme turanské rodáčky, čo jedine nás trochu chránilo, že by nám
         neukázali dvere, ale v celom mestečku nebolo pre nás miesta. Čas odchodu zo starého bytu sa
         denne blížil, a my sme dosiaľ darmo hľadali.
   </p>
   <p>
    Neraz, idúc ulicami mestečka, prezerajúc radom domy, modlila som sa v duchu: „Pane,
         vidíš, koľko má Satan v tom našom rodisku krčiem! Či pre Teba nieto tu skutočne ani jedného
         domu? Neverím! Aj Ty tu musíš mať miesto. Prosím, ukáž nám ho!“ A hoci veci stáli tak, ako
         stáli, a my sme nemohli dostať byt ani s dvoma izbietkami, Duch Svätý nám dával silu
         prosiť: „Daj nám, Pane, nájsť domček, ktorý by bol samostatný, a aby v ňom boli tri izby;
         tá tretia pre zhromaždenie.“
   </p>
   <p>
    Odpoveď neprichádzala, ale my len prosili a verili.
   </p>
   <p>
    Už chýbalo len osem dní a nikde výhľadu. Naraz ráno príde k nám nejaká žena a upozorňuje
         nás na istý dom, ktorý si nedávno kúpila jedna hauzírerka. Tá vraj — bývajúc v kopaniciach
         v dome po nebohom mužovi — ešte do tohto domu bývať nepôjde. Radila nám, aby sme sa na ňu
         obrátili listovne, alebo na tých, ktorí ten dom majú v opatere. Hoci sa tá vec zdala úplne
         nepravdepodobná, predsa sme sa pokúsili o ňu.
   </p>
   <p>
    A hľa, to bol ten vyprosený Pánov dom.
   </p>
   <p>
    Keď sme si ho išli prezrieť, vyzeral síce taký zanedbaný ako zrúcanina, ale mal dvor
         pevne uzavretý dvomi bránami. Mal tri izby, kuchyňu, komoru, dreváreň. Všetko, čo sme
         potrebovali.
   </p>
   <p>
    Ten týždeň postačil nám vybieliť a vyčistiť ho predbežne tak, aby sa v ňom mohlo bývať.
         Ešte chýbali dva dni do nášho termínu, a my sme už boli zo starého bytu vysťahované. Táto
         skúsenosť netak posilnila našu vieru!
   </p>
   <p>
    Pustili sme sa do opravovania domčeka, akoby bol býval náš vlastný. Špinavý dvor sme
         zjari zmenili na záhradu, jedno podnávratie sme obrátili na letnú izbu, druhé na letnú
         kuchyňu, takže sme do našej hosťovskej izby mohli v lete prijať istú rodinu z Viedne. Tá
         nám zaplatila viac ako polovicu celého nášho ročného nájmu. O tej rodine budem ešte písať
         ďalej. Za dvorom bola veľká zeleninová záhrada, plná slivkových stromov. No tá bola tiež
         taká zanedbaná, 14 rokov nekopaná, že keď sme sa pustili do jej obrábania, len žihľavy sme
         vyviezli 52 fúrikov. Zato sa nám však pôda náležite odmenila takým bohatstvom zemiakov, že
         nám stačili na celý rok. Okrem toho zarodili i stromy, a my sme sa ovocím zásobili nielen
         na zimu, ale ešte sme aj predali. Z príjmu sme mohli zaplatiť robotníkov. A tak, keď sme si
         všetko porátali, nestálo nás bývanie ani halier; bývali sme u nášho Pána na byte!
   </p>
   <p>
    Sedem rokov smeli sme tam bývať. Spolu s naším zhromaždením — ktoré sa začalo práve v
         tomto domčeku — prežili sme v tej tretej vyprosenej izbe našu duchovnú mladosť. Tam sa
         začalo naše zhromaždenie nadväzne nato, ako bol zažatý posledný vianočný stromček nedeľnej
         školy.
   </p>
   <p>
    Ej, bola to pekná mladosť! Síce uprostred striel nepriateľa, uprostred rastúcej potupy,
         no pod záštitou krídel orlice, ktorá nás zastierala a niesla. Tam v tom domčeku rodili sa
         naše
    <span class="emphasis">
     <em>
      Piesne Sionské
     </em>
    </span>
    , tam uzrela svetlo sveta aj knižočka
    <span class="emphasis">
     <em>
      Bez
            Boha na svete
     </em>
    </span>
    . Keďže posiaľ v štrnástich národoch hlása Božiu česť preložená
         do toľkých rečí, trochu sa pozastavím pri jej vzniku.
   </p>
   <p>
    Čítala som bola výzvu istého slovenského nakladateľa, ktorý sa staral o čítanie pre
         slovenský ľud, aby vraj „pre Boha“ niekto napísal knihu pre deti, že niet nikde ničoho
         primeraného. To slovo „pre Boha“ sa ma mocne dotklo. A tak som prosila Pána, aby mi On sám
         daroval knižku, ktorá by tiahla detské srdcia k Nemu. On ma počul! Daroval mi najprv
         myšlienku, a potom, keď som si raz k písaniu sadla, slovo za slovom, celú knižku. Tú
         historku som napísala na jedno posedenie — pravda, párhodinové! — z čoho potom vyplýva, že
         sa knižočka číta, ako keď uteká horský potôčik. A takto vyprosená, bola darom Božím, a
         zanechala hlboký dojem, predovšetkým v mojom vlastnom srdci. Ešte i dnes kedykoľvek si ju
         prečítam, vždy mám z nej požehnanie. Dary Božie nestrácavajú cenu.
   </p>
   <p>
    Keď už však bola napísaná, chcela som sa presvedčiť, či je to skutočne rozprávka pre
         deti. No tak som si zvolala našu, vtedy ešte jestvujúcu, nedeľnú školu — boli v nej deti od
         šiesteho roku po štrnásty — a prečítala som im ju, tiež na jedno posedenie! Pozorujúc, akú
         vyvolala odozvu, mala som dosť smelosti odoslať rukopis pánu Bežovi. Tento bol síce ochotný
         prevziať knižočku do svojej edície, no žiadal, aby som to mnohé Slovo Božie v nej
         vynechala. Písala som mu, že, keďže je knižočka vyprosený dar od Boha, tak buďto aby ju
         slovo za slovom odtlačil, alebo mi rukopis láskavo vrátil.
   </p>
   <p>
    Nevrátil! A knižočka ocitla sa potom najprv v českom preklade, a zásluhou už osláveného
         nášho priateľa, pána Reinholda Urbana, v preklade nemeckom. Z nemeckého prešla do poľštiny,
         dolnolužičtiny, a iných a iných rečí, a tak išla svetom.
    <sup>
     [
     <a class="footnote" href="#ftn.d56e1040" name="d56e1040">
      8
     </a>
     ]
    </sup>
    Lebo Pán to, čo daroval, daroval nielen malému slovenskému národu, ale aj tým
         svetovým. Jemu buď za to česť!
   </p>
   <p>
    Pokiaľ ide o mňa, sama zo seba by som nebola bývala schopná napísať takú malú
         rozprávočku, nevediac sa krátko vyjadriť.
   </p>
   <p>
    Mala som v tom čase napísané už dva veľké spisy. Prvý s nadpisom
    <span class="emphasis">
     <em>
      Pod práporom
            lásky
     </em>
    </span>
    , druhý s názvom
    <span class="emphasis">
     <em>
      Kúzlo otčiny
     </em>
    </span>
    . Obe ležia podnes v
         mojej skrini a sotvakedy uzrú svetlo sveta, hoci by ich čitatelia snáď aj radi dostali do
         rúk!
   </p>
   <p>
    Slovenská kritika môjho
    <span class="emphasis">
     <em>
      Martinka
     </em>
    </span>
    privítala nie bárs priaznivo!
         Jeden — ináč vysoko vzdelaný farár a senior — vrátil pánu Bežovi exempláre, čo mu bol
         poslal, s poznámkou: „Tie knihy nerozširujte, majú príliš bezbožnú tendenciu!“ No, pán Bežo
         napriek tomu prevzal odo mňa neskôr ešte i druhú knižočku
    <span class="emphasis">
     <em>
      Splnená
            túžba
     </em>
    </span>
    .
   </p>
   <p>
    Rada sa rozpomínam na tie roky, strávené v onom domčeku. Pred očami mám tú za jari
         kvetom obsypanú ovocnú záhradu, ten dlhý, zelený trávnik, končiaci potokom. Potok — z
         jednej strany od juhozápadu vrúbený vysokým brehom ako hradbou a tienený stromoradím jelší
         — tiekol ako dobrá myšlienka. V jeho tajuplnej tíšine — keď sme sa usadili do chládočku —
         prichádzali nám pekné, čisté myšlienky, už či pre evanjelizačný preslov, alebo pre písanie.
         V tej záhrade bolo po usilovnej práci dobre odpočívať!
   </p>
   <p>
    Ach, mnoho zaujímavého dalo by sa o tom živote tam napísať!
   </p>
   <p>
    Z tohto milého domčeka vykonali sme i viacej ďalších návštev, čím kruh našich známych i
         priateľov značne vzrástol. Dva razy zavolal si nás pán dr. Baedeker k sebe do Viedne, keď
         sa na svojich evanjelizačných svetových cestách zastavil i tam. Rodina metodistického
         kazateľa Röscha (ktorého veľmi milá pani i s deťmi neskôr cez jedny prázdniny u nás bývala)
         nám vždy láskavo poskytla pohostinstvo. V ich pekných zhromaždeniach sýtili sa naše duše
         Slovom Božím, a občerstvovali sa krásnymi zborovými spevmi. Po každej návšteve priniesli
         sme si stadiaľ v preklade nejakú novú pieseň. Keď bola niektorá melódia cenná — ktorej text
         nebolo možné dobre preložiť — tak Pán daroval na tú istú melódiu nejakú slovenskú „pieseň“,
         toho istého obsahu.
   </p>
   <p>
    Jeden náš odchod a rozlúčka v zhromaždení zostali mi navždy v pamäti: Spievali nám dve
         krásne piesne. V prvej zbor spieval štvorhlasný sprievod a jediný — čistý ženský hlas
         melódiu. Krajšie budú spievať už až tam doma, vo vlasti večnej harmónie. Len hudobník by
         vedel precítiť, aký to bol pôžitok pre sestru Máriu. Zaiste Pán Ježiš oplatil milým
         Röschovcom ich lásku a ešte dnes, v starobe oplatí.
   </p>
   <p>
    Vo Viedni stretli sme sa i s rodinou Parelovou, ktorá po tri razy trávila u nás svoje
         prázdniny, ako o tom ešte napíšem.
   </p>
   <p>
    Na ceste z Viedne zastavili sme sa vždy v Bratislave u sestry Boženy. A Pán nám dal
         možnosť posilniť duchovne tie milé sestry, ktoré Ho milovali.
   </p>
   <p>
    Raz sme cestovali za sestrou i do Šopronu, keď sa tam stala zborovou diakonkou. V ich
         panenskom spolku dal nám Pán možnosť hlásať evanjelium a spoznať tie mladé duše, budené
         duchom Božím. Boli sme tam práve na „Vstúpenie“ a náležite sme využili tento krásny
         sviatok. Nezabudnem na večer pred Vstúpením. Práve sme si hrali na peknom harmóniu, keď
         zrazu začali zvoniť na večer, ako pred slávnosťou. Snáď zozváňali na všetky zvony, no, my
         sme počuli len jeden, osobitný. Veliký bol, nádherného zvuku, zvonil plnú hodinu a vždy
         akoby volal:
    <span class="emphasis">
     <em>
      Slávnosť Hospodinova zajtra bude!
     </em>
    </span>
    Snáď za tých velebných
         zvukov zrodila sa v duši sestry Márie tá nádherná skladba, ktorú nám zanechala v hudbe i v
         básni: „On ide domov, Ježiš, Spasiteľ“, ktorú neskôr spieval náš zbor na slávu Ježiša
         kráľa. Aj krásnu ruskú melódiu sme si stadiaľ priniesli, spievame ju podnes. Pravda, s
         textom od sestry Márie.
   </p>
   <p>
    Keď sme cestovali vlakom do Šopronu okolo Neziderského
    <sup>
     [
     <a class="footnote" href="#ftn.d56e1082" name="d56e1082">
      9
     </a>
     ]
    </sup>
    jazera asi dve hodiny so zastávkami, sprevádzal nás po celý čas taký veľkolepý
         žabí koncert, že si ho dodnes pamätám. Jedny kvákali, druhé húkali, tretie tiahlo
         škriekali, ako keď sa klebetné ženy rozrapocú o dajakej márnosti, alebo novinke, pričom
         hľadí jedna druhú prekričať. Hoci vlak dosť veľmi rachotil, tie studené zástupkyne toho
         veľkolepého zhromaždenia prekričali aj to rachotanie. Vôkol nás, za nami, pred nami, znelo
         to „ľúbezné“: „Kvak, kvak, — kvak, kvak — húčhú — krrr — kvak.“ Netvrdím, že by nás ten
         koncert priam bol veľmi oduševnil. Pravdu má muž Boží, Spurgeon, hovoriac: „Egyptské žaby
         boli pliagou, už i preto, že i keď nekúsali, každého unavovali svojím kvakotom.“
   </p>
   <p>
    *
   </p>
   <p>
    Počas nášho bývania v onom malom domčeku, keď nepriateľstvo zo Satanovho návodu dosiahlo
         tú mieru, že sme už bez brutálneho protivenstva nemohli navštevovať chrám, udialo sa dačo,
         čo naše malé bratstvo prinútilo k rozhodnému kroku. Z kancľa, odkiaľ sa znovu a znovu proti
         nám kázalo, odznela v jednu nedeľu kázeň z textu, ako Pán Ježiš vyčistil jeruzalemský
         chrám: Že z povrázkov splietol bič a ním vyhnal všetkých tých, čo z Božieho domu svojím
         kupectvom urobili peleš lotrovskú. Jedna veta toho výkladu textu znela: „Tak musíme aj my
         urobiť: Vyhnať všetkých bludárov, ktorí nám tupia našu cirkev.“ Či myslel pán farár
         doslovne, čo vravel, neviem, ale jeho cirkevníci ho tak rozumeli.
   </p>
   <p>
    Keď naši bratia vychádzali z chrámu, leteli zo zástupu za nimi nadávky a slová: „Aj my
         tak musíme urobiť, vziať bič a vyhnať vás z toho chrámu, čo nám našu cirkev tupíte.“
   </p>
   <p>
    Tu sa naši bratia obrátili a povedali: „Nemusíte nás vyháňať, však my sami pôjdeme!“
   </p>
   <p>
    Mávali sme predtým zhromaždenie od deviatej do desiatej, a keď sa skončilo, išli sme
         všetci do kostola. Hneď na druhú nedeľu, po onej smutnej udalosti, oznámili sme, že kto
         chce po našej modlitebnej hodine do kostola, aby išiel. Keď sa daktorí vzdialili, zostali
         sme my ostatní ďalej pri Slove Božom, šťastní, že nemusíme už počúvať tie nadávky a
         hromženie. A tak sa to potom opakovalo nedeľu po nedeli, cez roky a roky.
   </p>
   <p>
    Nikdy ani jednému návštevníkovi nášho zhromaždenia sa neprekážalo ísť do kostola.
         Odpoludnia začínali sme už o štvrtej, keď už v kostole bol dávno koniec, a večer služby
         Božie v chráme nebývali. Uzniesli sme sa, že sa do toho kostola až vtedy vrátime, keď na
         kancli zastane obrátený farár. Nepridali sme sa k niktorej slobodnej cirkvi, ani sme novú
         neutvorili, bo nám na to chýbali primeraní mužovia. Chceli sme zostať iba pravými
         evanjelikmi a tvoriť v tej našej, tuho spiacej cirkvi malú vetvu onej pravej, živej cirkvi,
         ktorej členovia sa nesčítavajú podľa údajov v matrike,
    <sup>
     [
     <a class="footnote" href="#ftn.d56e1101" name="d56e1101">
      10
     </a>
     ]
    </sup>
    ale podľa zápisov v knihe života Baránkovho. Poznali sme z Písem, že len krvou
         Krista obmyté, z Ducha Svätého zrodené duše stávajú sa živými údmi tej svätej Hlavy v
         nebesiach.
   </p>
   <p>
    Neraz nám vyčítali, že keď sme chceli budiť spiacu cirkev, nemali sme sa od nej
         izolovať, ale mali sme v nej a s ňou pracovať. Ako príklad opíšem aspoň jeden taký pokus.
   </p>
   <p>
    Každoročne usporadúvala evanjelická a katolícka cirkevná škola takzvaný „majáles“. Deti
         trávili s učiteľmi jeden deň v horách. Odpoludnia prišiel za nimi Cigán so svojou hudbou a
         krčmár so svojimi osvetovými produktami, lebo prišla i mládež i rodičia a hodne sa
         holdovalo tancu i pijatike. Ukončenie bývalo dlho do noci dakde v krčme.
   </p>
   <p>
    Aby sme našu nedeľnú mládež ochránili pred takým modlárstvom pod každým stromom zeleným
         a odviedli od toho „majálesu“, rozhodli sme sa usporiadať pre ňu výlet a stráviť s nimi
         taktiež jeden deň v horách. To bolo, keď ešte naša nedeľná škola kvitla a zelenala sa,
         majúc medzi sebou už dosť veľký krúžok rozhodných abstinentov. Aj my sme pozvali na
         odpoludnie rodičov i mládež a predovšetkým pána farára. Ráno so spevom k sláve Božej
         pripútavali naše deti; chlapci — ozdobení bielymi stuhami, dievčatá — skrášlené červenými
         ružičkami. Priviedla ich sestra Božena (bolo to predtým, než odišla za diakonku).
   </p>
   <p>
    V hore — po dobrých raňajkách — mali sme krásne detské služby Božie. Potom sa deti
         veselo hrali, plietli dubové vence, zdobili sa nimi, iné znášali suché raždie a prikladali
         pod kotlík, v ktorom sa veselo varil guláš na obed. Iné, väčšie, pripravovali z brvien, čo
         tu ležali, improvizované lavice pre obecenstvo, ktoré po obede malo sa zúčastniť na našej
         slávnosti.
   </p>
   <p>
    Na krásne priestranstvo — kde inokedy bývali „majálesy“ — vyniesli sme z kopaničiarskej
         školy harmónium. Na slávnosť sme mali nacvičené piesne, básne, odseky Slova Božieho, atď.
         Deti a my s nimi sme boli veľmi šťastní. Nebo bez obláčka klenulo sa nad nami, zvlášť pri
         našom obede, ktorý v tom čistom horskom vzduchu chutil znamenite. Vtáci v kríčkoch nám
         spievali, kukučky kukali, kvieťa i hory rozváňali. Cítili sme blízkosť a prítomnosť
         Kniežaťa života, Stvoriteľa. Ach, boli to krásne chvíle!
   </p>
   <p>
    Prišlo odpoludnie, s ním i naši hostia, i pán farár. Všetkým sa páčil náš bohatý
         program. Deti zožali aj pochvalu. Po olovrante mali byť hry.
   </p>
   <p>
    Zrazu — — — Nikdy ten okamih nezabudnem! Pán farár usmial sa na hŕstku mládencov, čo tu
         tiež stála; žmurkol na nich a hovorí: „Ja viem, chlapci, čo by ste vy radi! No, len
         choďte!“
   </p>
   <p>
    Nerozumela som ho, no, oni ho dobre rozumeli a odbehli. Ešte sme sa hrali len asi dve
         hry, boli tu už Cigáni. A o chvíľu točila sa mládež v kole, rozumie sa, i s našimi väčšími
         deťmi. No, nie všetky deti ocitli sa v tom kole! Daktoré, celé naľakané, hľadeli na tú
         vravu a keď videli nás dve smutne odchádzať — veď my sme tu už nemali čo hľadať — túlili sa
         vôkol nás ako kuriatka.
   </p>
   <p>
    Daktoré i z tých tancujúcich, keď zbadali, že my odchádzame, vybehli z kola a — poď za
         nami! Tie ostatné, ktoré pri tom tanci zostali práve proti svojmu presvedčeniu, už sa vôbec
         nikdy nevrátili do našej nedeľnej školy. Bol to pre nich rozhodný krok naspäť do sveta.
         Viaceré z nich potom, úplne ponorené do radovánok, ktoré ponúka svet, pomreli ako celkom
         mladé. Zomreli bez Krista, od ktorého sa odvrátili v onej hodine.
   </p>
   <p>
    Pre nás toto víťazstvo moci temnosti bolo veľkým úderom. Otvorilo nám oči. Poznali sme
         dokonale, že Kristova práca sa nikdy nedá spojiť už či s pobožným a či s bezbožným svetom.
         Buďto musí človek vyjsť von za stany za Ježišom Nazaretským, žiť s Ním a pre Neho,
         odstúpiac od každej neprávosti, alebo nech Krista ani nespomína a vôbec sa s Ním nezíde.
   </p>
   <p>
    V kostole v nedeľu dopoludnia nábožne spievať
    <span class="emphasis">
     <em>
      Ó, Lásko má, uslyš mne, Tě
            vzývajícího
     </em>
    </span>
    ,
    <sup>
     [
     <a class="footnote" href="#ftn.d56e1133" name="d56e1133">
      11
     </a>
     ]
    </sup>
    a odpoludnia, alebo večer tancami, divadlami klaňať sa kniežaťu tohto sveta, to
         nebolo nič pre nás! Nemohli sme už súhlasiť s tým, že sa všetky posviacky zvonov, organov,
         škôl a fár začínali v chráme slávnostnými službami Božími a končili tancom, divadlami,
         pijatikou, ba i kartovaním. Čo má pleva spoločného so zbožím?
    <sup>
     [
     <a class="footnote" href="#ftn.d56e1139" name="d56e1139">
      12
     </a>
     ]
    </sup>
   </p>
   <p>
    Vyčítalo sa nám, že tupíme evanjelickú cirkev, že kupčíme s vierou, ako Žid s kožkami. A
         to nám vyčítali tí, ktorí významu slova „cirkev“ vôbec ani nerozumeli. Veď oni vôbec
         nechceli mať nič spoločné s Ježišom Nazaretským. A ako si nemožno predstaviť živého človeka
         bez hlavy, tak nejestvuje cirkev bez Ježiša Krista.
   </p>
   <p>
    Dnes, keď na to na všetko hľadím — temer po 40 rokoch — s rozvahou a skúsenosťami
         66-ročnej Kristovej učeníčky, osvedčujem, že i keď mnoho prehmatov, chýb a pokleskov niesla
         so sebou tá naša duchovná mladosť, toto naše oddelenie sa od sveta a rozhodné prejdenie k
         Nemu, von za stany, bolo úplne biblické. Aj nám platilo to Jeremiášovo:
    <span class="emphasis">
     <em>
      Neobracajte sa k nim, nech sa oni obrátia k vám.
     </em>
    </span>
   </p>
   <p>
    Keby som mala ešte raz žiť ten minulý život, hotová som ho žiť znovu s Ním a pre Neho,
         ktorý povedal a neodvolal:
    <span class="emphasis">
     <em>
      Vezmi kríž svoj na seba a nasleduj ma.
     </em>
    </span>
   </p>
   <p>
    Nezazlievam tým, čo nás vtedy tupili, a neskôr s nami zachádzali ako s najpodlejšími
         vyvrheľmi.
    <span class="emphasis">
     <em>
      Ako ste boli vedení, tak ste chodili.
     </em>
    </span>
    Nikto, ani ten
         najšľachetnejší človek nevie, čoho je schopný bez Krista, žijúceho v ňom. Naučený,
         papierový Kristus, nepomôže nikomu.
    <span class="emphasis">
     <em>
      Všetkým, ktorí ho prijali, dal právo a moc
            stať sa deťmi Božími.
     </em>
    </span>
    Poznala som, že človek, ktorý raz Krista mal a Ho
         opustil, je schopný dopustiť sa najhlbšieho hriechu a pádu. Veď z neobráteného Saula môže
         sa stať ešte nádherný vodca Pavol, ale skazená soľ nehodí sa na nič, len aby bola
         pošliapaná. A preto nie svetu, ale nám privoláva Pán:
    <span class="emphasis">
     <em>
      Bdejte a modlite
            sa!
     </em>
    </span>
   </p>
   <p>
    Nuž tak, v onom vyprosenom domčeku uskutočnilo sa to naše oddelenie.
   </p>
   <p>
    Medzi mnohé dôkazy pomoci a ochrany nášho Pána patrila i táto skúsenosť. Sestra Božena
         ako diakonka opatrovala mnoho týždňov chorých na týfus a sama upadla do tejto nebezpečnej
         choroby. Keď pred štyrmi rokmi v cudzine umieral na túto chorobu náš brat, a ona ho prišla
         ošetrovať — vtedy len sedemnásťročná — mohla ta ísť len s lekárskym súhlasom, pretože vraj
         bola náchylná na túto chorobu. A teraz, sotva sa stala diakonkou, hneď ošetrovala chorých
         na týfus. Pri štvrtom pacientovi sa napokon nakazila a nebolo mnoho nádeje, že by vyšla z
         tej choroby, už i preto, že temer všetci Royovci umierali na týfus. Ach, ale tu sa medzi ňu
         a odchod zo zeme vložilo toľko modlitieb, že Pán nám ju
    <span class="emphasis">
     <em>
      musel
     </em>
    </span>
    vrátiť.
         Keby pre nikoho z nás to neurobil, urobil tak pre brata Jána Roháčka. Tento, vtedy len
         práve obrátený mladík, bývalý jej spolužiak, tak silno veril, tak prosil, kade chodil a
         stál, žeby jeho viera tým nevyslyšaním netak bola utrpela. No tak ho Pán vyslyšal.
   </p>
   <p>
    Naša drahá matka bola pri našej chorej v Bratislave, a my dve samy doma. Zrazu som ja
         bola vnútorne ponúkaná, aby som išla za nimi, a povedala sestre Boženke, že nezomrie.
         Poradili sme sa so sestrou Máriou a na druhý deň objavila som sa nenazdajky v Bratislave. V
         mojom srdci bola taká tichá istota viery, že mi ju neotriasol ani pohľad na zmenený sestrin
         výzor. Už temer nikoho nepoznala, zrak bol zakalený, sluch i reč sa stratili. Nielen matka,
         i sestra Elizabeta sa potešila, zvlášť, keď ona zrazu otvorila oči a hneď ma poznala. S
         plačom dala sa mi rozprávať, že jej dobrá priateľka, sestra Ruženka, musela ísť na Moravu,
         pretože má otca na smrť chorého. Potom sa vypytovala na našich doma. Keď som jej povedala,
         ako sa za ňu modlievame a že ma Pán Ježiš poslal povedať jej, že nezomrie, tu celá ožila.
         Horúčosť ustúpila a nebezpečenstvo pominulo, hoci choroba tým ešte neprestala. Naša matka
         sa mohla na druhý deň vrátiť, a ja som zostala na jej mieste.
   </p>
   <p>
    Aj lekár, aj sestra Elizabeta sestru Boženu ošetrovali veľmi znamenite. Len jedno som
         ťažko niesla, že priam liali do nej tuhé vína. No len čo mi prenechali jej opateru, hneď
         som si umienila, že z mojej ruky viacej nedostane ani kvapku. Ani nedostala, a, sláva
         Pánovi, ozdravela. Sestra Elizabeta by to nebola dovolila nikomu. Mne, tuhej abstinentke,
         neodvážila sa odporovať. Výsledok mnohých modlitieb tam doma bol, že ani nie o tri týždne —
         a to v zime, k Vianociam — dopravila som našu späť darovanú sestru domov na zotavenie.
   </p>
   <p>
    To bolo radosti, vítania, nielen v slovách, i v krásnom speve novej piesne:
    <span class="emphasis">
     <em>
      Na
            nebi žiarili sláva a moc
     </em>
    </span>
    ,
    <sup>
     [
     <a class="footnote" href="#ftn.d56e1184" name="d56e1184">
      13
     </a>
     ]
    </sup>
    znelo nám dvojhlasne so sprievodom klavíra. Ach, prekrásne spievali naši bratia
         a sestry, hoci ich bol len malý krúžok! Nuž, tak, ako spievajú ústa, keď srdce horí ohňom
         prvej lásky k Pánu Ježišovi a vďaky voči Nemu, že sa zase oslávil.
   </p>
   <p>
    Často sme odvtedy spievali tú pieseň i štvorhlasne, ale najkrajšie znela predsa len v
         tej vzácnej hodine nášho návratu.
   </p>
   <p>
    Keby nebolo noci, nepoznali by sme krásu svitania. A keby nebolo bolesti, žiaľov a
         súženia, nikdy by sme nepoznali veľkosť, slasť a krásu Božej lásky. Takto — raz tam z tej
         stany Jordána — volať budeme, rozpomínajúc sa na to, čo sme prežili:
    <span class="emphasis">
     <em>
      Čo si Ty
            činil s nami, činil si tak na naše dobré!
     </em>
    </span>
   </p>
   <p>
    *
   </p>
   <p>
    Životné deje Božieho dieťaťa obsahujú v sebe dvoje: Čo Boh činil v ňom, a čo činil s
         ním.
   </p>
   <p>
    Prv než pôjdem ďalej, pokúsim sa opísať i niečo z tých každodenných udalostí a radostí,
         ktorými nás potešoval náš Pán, aby sme neustali. Boh nevychováva svoje deti len zemskými
         knihami, ani len skrze ľudí! On má dve knihy: jedna je Biblia, a druhá kniha prírody. Pri
         znovuzrodení otvoria sa Božiemu dieťaťu oči pre obe tieto knihy. Ony hovoria k nemu tak,
         ako nikdy predtým, takže na každej stránke musí obdivovať Božiu veľkosť a lásku.
   </p>
   <p>
    Najsvätejší a najčistejší človek bol Adam. A bol ním vtedy, keď žil s Bohom a pre Boha
         uprostred prírody stvorenej pre neho.
   </p>
   <p>
    Tak aj my sme mali niečo z toho Božieho stvorenia, ktoré s nami žilo. Predovšetkým to
         boli naše kvetinové záhradky pred oknami i vo dvore, odmeňujúce sa nám za našu námahu
         krásou a vôňou. A potom naše domáce zvieratká.
   </p>
   <p>
    Nebolo ich mnoho, napriek tomu sa na ne rada rozpomínam. Áno, Boží človek, len čo duchom
         splynul s Bohom, tak hneď srdcom priľne k Jeho stvoreniu. Začne milovať nebo nad sebou,
         lúčiny, polia, potôčiky, studienky, kvety, trávniky, kvitnúce i zelené ovocné stromy, háje
         a hory, spevavé vtáctvo a predovšetkým domáce zvieratká: Cíti sa s nimi zajedno v tej
         všetko obživujúcej Božej láske, ktorá aj ich i jeho stvorila a opatruje.
   </p>
   <p>
    Keď sa ľudia odvrátia od človeka pre meno Pána Ježiša, vtedy osamelému srdcu dobre padne
         prítulnosť domácich zvierat. Tak bolo aj s nami. Vzali sme si so sebou do toho nášho
         domčeka veľmi milého psíka. Zvieratko bolo také ušľachtilé a múdre, že mu na vyjadrenie sa
         chýbala už len reč.
   </p>
   <p>
    Raz ako cele malinké šteniatko sedel psíček v okne nejakého panského domu v Senici, na
         peknom vankúši. Vyhrieval sa na slniečku a hľadel po tom, pre neho veľkom svete. Ide tade
         pekársky učeň zo Starej Turej a nevediac iste rozdiel medzi mojím a tvojím, ukradol psíka
         jeho pánom. Zaniesol ho do svojho rodiska, predal tamojšiemu pánu poštárovi tesne do nášho
         susedstva. Zámena pre malého psíka nebola planá, veď jeho nová pani zhotovila mu taktiež
         peknú podušku, a pán krájaval mu najlepšie kúsky na tanierik! Jedným slovom, bolo mu na
         zemi dobre. Bývali sme vtedy ešte v našom predošlom byte. Pretože dvere z kuchyne viedli
         priamo na ulicu, ľahko sa mohol prísť podívať aj k nám.
   </p>
   <p>
    V tom čase bol môj brat Jaroslav na prázdninách doma. On, veľký priateľ psov, privolal
         malého suseda, skamarátil sa s ním natoľko, že psíča vydržalo ležať vedľa neho na pohovke
         bez pohnutia i hodiny. Po bratovom odchode neprestalo so svojimi návštevami. Nechodilo k
         nám kvôli nejakému žrádlu; toho malo doma dosť! Chodilo, že nás malo rado a cítilo našu
         náklonnosť. Keď sme v to isté leto odišli bývať do hôr na šesť týždňov, tu psík sa nedal
         ničím potešiť. Žrať nechcel, len už sedával pri našich zamknutých dverách. Tak, keď raz
         sestra Mária prišla pre poštu, hovorí rozmrzený pán Valo: „Vezmite si toho psa, nech mi tu
         nehynie!“ Dal pre neho i štítok oprávňujúci ho behať po ulici.
   </p>
   <p>
    Pes — akoby bol vedel, že je už náš — víťazoslávne dobehol do hôr a keď sme sa s ním o
         pár týždňov vrátili, nikdy viac už nešiel k svojim pánom. Ba, idúc okolo, zamieril až k
         potoku, aby nemusel okolo tých dverí. Neraz za ním jeho bývalý pán hrozil!
   </p>
   <p>
    Nuž, keď sme sa sťahovali do toho nášho domčeka, sťahoval sa aj on a prežil všetky tie
         roky tam s nami. Bolo to priam úžasné, ako ten malý nemý tvor s nami cítil. Ak sme dostali
         nejaké zlé a smutné správy a sedeli sme ponorené do nich na pohovke okolo našej matky, tu
         hneď skočil zo svojej truhličky, vtisol sa medzi nás, hľadel múdrymi očami hneď na jednu,
         hneď na druhú, akoby sa pýtal: „Tak čo je, čo sa stalo? Povedzte aj mne!“ Keď však prišla
         správa od sestry Boženy, že dostane viacdňové voľno, on hneď vybadal, že sa radujeme. A keď
         sme mu povedali: „Čoki, Boženka príde“, nemali dôkazy jeho psej radosti konca-kraja.
   </p>
   <p>
    Deti našej nedeľnej školy veľmi stáli o priazeň krásneho psíka, no on všetko ich
         približovanie odmietal nepriateľským „vrrr“. Keď sme ešte bývali na starom byte a mali našu
         nedeľnú školu, pravidelne prichádzal od starého majiteľa na hodinu. Pustili sme ho radšej
         hneď, len čo zaškriabal na dvere, aby nás škriabaním cez celú hodinu vo vyučovaní
         nevyrušoval. Vbehol, skryl sa do svojho kútika pri kachliach a zotrval tam úplne ticho. Tým
         sa stalo, že ho poznali všetky turanské deti a neraz uličníci volali za ním na ulici: „Pes
         verící!“ Nuž, patriac k nám, bol aj on vystavený posmechu. Pravda, mnoho si z toho nerobil.
   </p>
   <p>
    Tým podivnejšie bolo, keď deti nemiloval, že keď naša priateľka, pani Röschová z Viedne
         letovala u nás, priľnul vernou oddanosťou k malej Johanke a Eufémii Röschovej. Dvojročná
         Fémička smela mu spraviť čokoľvek. Keď mu podávala nejakú omrvinku z koláča medzi malými
         prstíkmi, tak nežne si ju vybral, aby dieťaťu neublížil. Neraz naň zavolala: „Okí!“ a
         hodila mu celý koláč. Keď ťažko ochorela, a matka ju mala na kolenách, plná starostí,
         sedelo psíča také smutné pred ňou, akoby ju svojím súcitom chcelo potešiť. Alebo sa dal —
         zosobnené živé striebro — položiť do kočíka k nohám chorého dieťaťa a strážil ho v spánku.
   </p>
   <p>
    Druhé naše zvieratko bola malá sliepočka. Kde sa u nás vzala taká pekná a biela, taká
         veľmi užitočná, neviem! Viem len, že dostala meno „Chochlenka“, pretože mala korunku z
         peria na malej hlavičke. Keď sme sa chceli presvedčiť, kde je, bolo treba len zavolať:
         „Chochlenka, kde si?!“ A už prišlo to milé, tiché „kóó-kóó“, ktorým sa ohlásila prv, než
         odniekiaľ vykukla. Za jedno leto a jar zniesla nám 130 vajec — všetky rovnako bielo-ružové,
         čistučké. Neraz, pravda, pokúsila sa svoje vajíčka skryť, aby sme jej ich nenašli, a raz by
         ju ten pokus bol stál takmer život.
   </p>
   <p>
    Keď sme ju dva dni márne hľadali, napokon sme ešte raz volali v starej drevárni, bárs
         bola táto vtedy úplne prázdna. Ako tak voláme: „Chochlenka, kde si?“, ozve sa akési z hĺbky
         slabučké: „kóó-kóó“. Po dlhom márnom premýšľaní, hľadaní, zbadal náš robotník, že sa stena
         drevárne neopiera o stenu komory. Pristavil rebrík, posvietil do tej tmavej, úzkej uličky a
         nelenil — hoci to bolo spojené s námahou — spustiť sa za milou sliepočkou. Ona, chuderka,
         mohla tam síce zletieť, ale vyletieť, na to krídla nesiahali. Netak sme boli rady, že sme
         si svoju milú sliepočku zachránili pred tragickou smrťou hladom a smädom.
   </p>
   <p>
    Tretí, milunkí priatelia boli naše lastovičky. Prileteli, netakým jasotom opovedajúc
         jar! A práve tak sa od nás odobrali v jeseni. Mali sme ich v prednom podnávratí tri
         hniezdočká. A že nám toto v lete slúžilo za jedáleň, no tak sa ony hostili v svojich
         domčekoch a my pri stole. A keď sme po jedle k sláve Pánovej spievali, ony nám svojím
         rozmilým štebotaním kontrovali.
   </p>
   <p>
    A mali sme ešte jedného skrytého priateľa z ríše živočíchov: Keď moja sestra hrávala
         svoje piesne alebo skladby v izbe za bránou, častejšie počula pravidelné klopanie, ktoré,
         len čo prestala hrať, stíchlo. Nemôžuc si vysvetliť, čo je to, nevšímala si klopania, veď
         bolo viac melodické ako rušivé. Konečne dali sme podnávratie znovu bieliť. Pritom odtiahli
         ženy neveľkú, asi 120 cm vysokú skriňu od steny a zbadali, že z ulice pod múrom vedie
         diera, či vlastne chodiebka. Tiahla sa pod skriňou až po stenu izby a tam potom asi meter
         hore. Treba podotknúť, že steny boli z nepálenej tehly. Keď ženy do tej chodbičky štuchali
         hrubou palicou, vypadol im mŕtvy, domáci had.
    <sup>
     [
     <a class="footnote" href="#ftn.d56e1233" name="d56e1233">
      14
     </a>
     ]
    </sup>
    Keďže je zistené, že hady sú muzikálne tvory, tak si tento náš neviditeľný
         priateľ chodieval pre porciu hudobného pôžitku. A keď sa príliš dobre pritom cítil, tak si
         aj taktoval. Bolo nám zvieratka, ľuďmi opovrhovaného, srdečne ľúto a tešili sme sa, že sa i
         on dobre mával, keď naše zhromaždenie spievalo piesne na slávu Baránkovu. Snáď ho zvuky
         hudby sprevádzali aj v hodine smrti.
   </p>
   <p>
    Pri tej príležitosti spomeniem jednu skúsenosť, ktorú som prežila asi o dvadsať rokov
         neskôr. Sedeli sme na Ozdíne v Novohrade, v ovocnej záhrade Betinovcov. Aby nám čas čakania
         skorej ušiel, kým príde náš kočiar, ktorým sme sa mali viezť domov, spievali sme si dve
         krásne piesne. Dosť ďaleko pod nami na trávniku sedeli dve tučné husi. Ako sme vyspievali
         prvý verš, vstali a pomaličky sa blížili k nám. Nakoniec sa usadili vedľa nás a zadumano, s
         veľkou pozornosťou počúvali. Odvtedy som čítala, že sú husi muzikálne, ale tam som to
         videla na vlastné oči.
   </p>
   <p>
    Spev je veľká moc, najmä ak bol Pánom darovaný. Ním akoby okrievala, ožila celá príroda
         a chystala sa pomáhať. Ach, ten Boží dar nám pripravil nejednu peknú chvíľu!
   </p>
   <p>
    V tisícročnom kráľovstve na zemi bude preto taký krásny život, že tam človek práve tak
         splynie s prírodou ako Adam v raji. Kúštik tohto tisícročného kráľovstva tvorili a žili sme
         — budujúc zrúcaniny — v tej našej chalúpke.
   </p>
   <p>
    *
   </p>
   <p>
    Mali sme v našej izbe stolík, práve dosť veľký, aby sme my tri mohli pri ňom jedávať, a
         neraz sedávalo nás pri tomže stolíku v nedeľu pri obede i sedem. A to dvaja-traja mužovia
         statní ako hora a ženy nie menej silné. Keď chceli zostať aj na odpoludňajšie hodiny (=
         zhromaždenie, pozn. uprav.), prichádzajúc k Slovu Božiemu aj hodinu i dve pešo, tak sme sa
         podelili s nimi. Má pán Dr. Růžička v Bratislave pravdu, keď hovorí a píše, že omnoho viac
         ľudí zomrie z presýtenia, ako z hladu. Nebývalo toho mnoho, čím sme sa mohli podeliť, ale
         pri Božom požehnaní nám to stačilo. Pravda, také nároky, ako dnes už i veriaci majú, i
         dietky Božie, ktoré sú v Pánovej službe, sme my mať nesmeli! Napriek tomu dožila sa naša
         drahá mamička, ktorá bola hotová podeliť sa i s posledným kúskom jedla, 83 rokov a sestra
         Mária 65.
   </p>
   <p>
    Keby som tak chcela opísať ľud, ktorý za nami prichádzal, vznikla by z toho veľká kniha.
         Hoci sa musím značne obmedziť, chcem predsa aspoň niečo podať. Na začiatok uvediem výpoveď:
    <span class="emphasis">
     <em>
      Ale bláznivé u sveta si vyvolil Boh.
     </em>
    </span>
   </p>
   <p>
    Boli medzi tým ľudom schopní, nadaní ľudia, pravda, všetci bez poriadneho školského
         vzdelania, vediaci sotva čítať a písať. A boli starí i mladí analfabeti.
    <sup>
     [
     <a class="footnote" href="#ftn.d56e1257" name="d56e1257">
      15
     </a>
     ]
    </sup>
    Výnimku tvoril jeden jediný mladý „hauzírer“, ktorý mnoho čítal, bo si ešte prv
         — než prišiel s nami do styku — zadovážil každú slovenskú a českú knihu. Keď ho začala
         vyučovať Božia múdrosť, horlivý samovzdelaním stal sa o niekoľko rokov z úbohého
         „hauzírera“ vážený obchodník v Báčke.
    <sup>
     [
     <a class="footnote" href="#ftn.d56e1263" name="d56e1263">
      16
     </a>
     ]
    </sup>
    Presťahoval sa až ta len preto, že tam bolo treba postaviť verného učeníka
         Kristovho, aby sa okolo neho mohli zhromažďovať tie pre Krista získané duše. No, to sem
         ešte nepatrí.
   </p>
   <p>
    Tento mladý muž bol nám pravou rukou v práci pre Krista, keď išlo o nejaký podnik,
         potrebujúci hmotnú podporu. On, napriek svojej chudobe a neschopnosti šírenia mnohých slov,
         bol hneď hotový k činu. Spomeniem len dva príklady.
   </p>
   <p>
    Keď sme sa skladali na knižočku
    <span class="emphasis">
     <em>
      Božie charaktery
     </em>
    </span>
    , tu Ján Mačica
         medzi ostatnými dal tiež 10 korún, ako každý z nás. No okrem toho položil k nim ešte 100
         zlatých a tým umožnil vydanie knihy.
   </p>
   <p>
    Raz, keď sa pokazilo naše harmónium, takže sa na ňom nedalo hrať, (kúpili sme ho
         prostredníctvom pani Baedekerovej, posiaľ nám slúžilo), kúpil Ján Mačica na svoj vlastný
         náklad krásne, staršie harmónium vo Viedni. Daroval ho sestre Márii, aby mohla na ňom
         hrávať na slávu Pánovi Ježišovi.
   </p>
   <p>
    K tomuto mladému mužovi družil sa, od neho trocha mladší jeho švagor, Michal Krúpa.
         Tento vyrástol vo veľkej chudobe a už od chlapčenstva pomáhal živiť svoju matku. Boli to
         úbohí synovia opilcov, a na nich sa smelo mohol vzťahovať výrok:
    <span class="emphasis">
     <em>
      Túžobne som
            očakával na Hospodina a naklonil sa ku mne, a počul moje volanie o pomoc a vytiahol ma
            zo záhubnej jamy hučiacej, z bahnivého blata a postavil moje nohy na skalu a stavia
            pevno moje kroky.
     </em>
    </span>
    (Ž 40).
   </p>
   <p>
    Ó, z veľkých hlbín volali tie drahé duše a láskou Ducha Svätého boli jedna po druhej
         vytiahnuté. Jedni tonuli v tom bahne za hriechy otcov, iní ponárali sa už sami dobrovoľne v
         tom bahnivom blate, bárs aj o tých platilo:
    <span class="emphasis">
     <em>
      Ako ste boli vedení, tak ste
            chodievali.
     </em>
    </span>
   </p>
   <p>
    Títo dvaja mladí mužovia priviedli so sebou svoje pekné v mladé ženy, ktoré obe boli
         vskutku umné a schopné každého vzdelania. Oni vlastne začali naše, z kopaníc sa regrutujúce
         zhromaždenie, ktoré malo tú zvláštnosť, že do neho prichádzali celé rodiny. Najskôr len z
         našich turanských kopaníc, no zvesť o nejakej novej viere preletela až pod samú Javorinu,
         do nižších i najvyšších kopaníc, patriacich už k dedine Lubina. Čochvíľa sa rozprávalo, že
         povstala nová viera. Tí, ktorí k nej patria, vyznávajú svoje hriechy, začínajú viesť úplne
         nový život, oni že už nesmú piť, ani fajčiť, ani sa prisahať a preklínať. Počul to krčmár a
         pritom muzikant, Ján Zemanovič spod Javoriny. Bol to muž mladý, dosť zámožný, keďže susedia
         u neho svoje roličky prepíjali, takže týmto spôsobom zarobil už pekný kus zeme. Popri iných
         vlastnostiach a bystrom rozume, mal ešte aj tú, že bol veľmi zvedavý. Nuž, tento zvedavý
         muž prišiel raz v nedeľu medzi nás, aby si to čosi nové obzrel. Nebol by smel byť od
         detstva v sedliackej hudobnej bande muzikantom, aby k nemu neprehovorili svojím svätým
         kúzlom naše evanjelizačné piesne. Za prvou návštevou nasledovala druhá, tretia. No, tu už
         neprichádzal sám. Doviedol so sebou svoju ženu, sestru, brata, švagrinú, práve tak ako to
         robili i naši ostatní poslucháči. No, čo bolo zvláštnejšie, on doviedol i päť mladíkov,
         ktorých učil hrávať. Mali s ním tvoriť skupinu a zarábať si na svadbách a po krčmách. Jeden
         z tých mladíkov raz povedal: „Ujec Zemanovič nás všetko naučili: hrať, piť, kartovať,
         tancovať, a keď začali hľadať Pána Boha a pravdu, aj ta nás zobrali so sebou, a my sme išli
         za nimi.“
   </p>
   <p>
    Boli to statní mladíci, ešte ani nie 18-roční. Jeden — zvlášť pekne urastený — žil v
         malinkej chalúpočke ako jediný syn matky-vdovy síce vo veľkej chudobe, no pri úplnej
         spokojnosti. V lete si išli vyrobiť dakde na panskom chleba na zimu, a v zime sa už dajak
         preživili. So všetkým spokojní, bez nárokov a zvláštnych potrieb, žili a duchom spali v
         okolitej tme, ako aj tí druhí. S tým rozdielom, že boli v tom sne poriadnejší, než tí
         druhí. Neraz videl syn matku — keď tak mesiac tekutým striebrom polieval sady, háje, polia
         — ako stojac na násype, modlila sa k tomu svetlu, ako sa klaňala tomu mesiačku.
   </p>
   <p>
    Dakto by sa spýtal, či tí ľudia vôbec nechodili do lubinského kostola? Ó, áno,
         pravidelne! A v dvanástom roku každé dieťa na konfirmačné vyučovanie. No, škôl nemali, iba
         ak daktorý sedliak naučil ich čítať a písať. To bolo všetko. Preto tomu, čo sa v kostole
         kázalo, docela nič nerozumeli. Jeden z tých mladíkov, ktorých som už spomínala, povedal nám
         úprimne, so smiechom: „My tu z podjavorinských salašov sme v dedine boli v takej vážnosti,
         že keď sme prichádzali k nášmu kostolu, strkali sa tam dievky a mládenci so smiechom: „Hľa
         už idú tie teľce spod Javoriny.“
   </p>
   <p>
    A nad všetkými týmito mladíkmi zmiloval sa Pán. Popri nich i nad viacerými mladými
         mužmi. Ó, ako krásne bolo potom pod Javorinou, keď sa začali poľami ozývať sväté spevy, keď
         tie mladé srdcia o svojom mladom šťastí nemlčali, ale čím boli preplnené, tým pretekali
         ústa. A zvesť letela vyššie do tých najvyšších kopaníc, hraničiacich s Moravou, ktorých
         obyvatelia mali v dávnych rokoch tú najhoršiu povesť. Sídlila tam kedysi zbojnícka banda,
         ktorá na moravských hraniciach pristavovala a zbíjala ľud, vedúci statok na jarmoky. Keď i
         daktorí z nich katovi neušli — a to zbojníctvo, ako remeslo konečne prestalo — deti mnohých
         tých zlodejov mali to zlodejstvo už v krvi.
   </p>
   <p>
    I z týchto kopaníc začali k nám chodiť mužovia, samí vysokí ako hora, rovní sťa oltárne
         sviece. Božia láska stačila aj na túto Satanovu pevnosť. Že sa tam nestalo viac a že
         evanjelium nemohlo zapustiť hlbšie korene, toho príčinou bolo, že temer všetci títo mužovia
         mali zlé ženy. Tieto nijako nechceli prijať Božiu pravdu. A keďže spravidla platí, že aká
         je matka a žena, takou stáva sa celá rodina — bo otec málokedy zvíťazí — tak sa tam pre
         Krista nezískal nijaký dorast.
   </p>
   <p>
    Medzi týmito mužmi neskôr prišiel aj jeden veľmi ušľachtilej povahy a privinul sa k
         Pánovi. Čo všetko zlé tomuto bratovi robila jeho žena za to, že nechcel od Krista ustúpiť,
         to presahuje všetky predstavy! Pochybujem, žeby Sokrates viac bol vytrpel od svojej
         Xantipy, ako náš brat Ondrášik od tej svojej. Ani, žeby to bol krotkejšie niesol! Nášho
         milého brata oslobodila od tohto strašného života len smrť na maláriu v Albánsku, kde bol
         ako vojak vo svetovej vojne. Až keď zomrel, zbadala žena, čo mala a čo stratila, keď sa jej
         syn — ktorého odtrhla i od otca i od Krista — odplatil za všetko hrubosťou a nevďakom.
   </p>
   <p>
    Medzi prvými, ktorí z našich turanských kopaníc začali s oboma spomínanými bratmi
         navštevovať naše zhromaždenie, bol istý muž s dcérou. Boli to oba typicky pekní ľudia,
         krásnych hlbokých očí, ktorých čiernosť až prekvapovala. Poznali obaja pravdu, a pokiaľ
         išlo o dcéru,
    <span class="emphasis">
     <em>
      ona ju vyslobodila
     </em>
    </span>
    . Jej otec, brat Černáček bol pravý
         typ sedliackeho filozofa. Nikdy nijakú Tolstého knihu ani nevidel, ba o tomto ruskom
         velikánovi ani nepočul. No, keď začal hovoriť, až tak prekvapovalo, ako veľmi sa jeho
         zmýšľanie zrovnávalo s tým Tolstého. Roky chodil medzi nás a bol verným členom nášho
         abstinentského bratstva. Keďže sme však znova a znova pripomínali, že Pán Ježiš zase príde,
         aby kraľoval na zemi, a on nijako tento Jeho druhý príchod na kraľovanie nechcel pripustiť,
         napokon naše zhromaždenie opustil. No až keď sme už tvorili spolok Modrého kríža. Veď
         rozhodne sa bol postavil proti noseniu tej „ihlice“. Božie dieťa vraj nemá na seba brať
         nijaké znamenie; to vedie vraj k onomu znameniu šelmy — v dobe Antikristovej. Nuž on — keď
         sme ten znak odložiť nechceli — nás opustil. Nie tak jeho dcéra!
   </p>
   <p>
    Dnes, keď je už doma u Pána — ktorému verne slúžila — môžem ju opísať v celej kráse
         vzácneho charakteru. No, prv ešte vyzdvihnem jednu zvláštnu okolnosť. Tak ako sa ona
         tvárou, očami a hĺbkou ducha, i samorastlým, účinným humorom, bystrosťou rozumu, podobala
         otcovi, tak jej štyria bratia podobali sa na matku, ktorá vraj bola veľmi sprostá.
         Najstarší syn bol slabého charakteru, dvaja mladší boli slabomyseľní a jeden celkom hlúpy —
         idiot.
   </p>
   <p>
    Matka brata Černáčka bola vraj cigánka. Od nej zdedili syn i vnučka peknosť tváre,
         temnotu pleti, čiernosť vlasov i očí a snáď i neobyčajnú bystrosť vtipu a zdravého humoru.
         Zo života tejto svojej babičky rozprávala vnučka, že keď si ju dedko vzal za ženu, prvé
         roky vždy vzdychávala: „Ach, keby som si ja len raz mohla svoju vôľu previesť!“ No tak raz
         nakúpil on ovocia a že ho ide do Uhier predávať.
    <sup>
     [
     <a class="footnote" href="#ftn.d56e1310" name="d56e1310">
      17
     </a>
     ]
    </sup>
    Pri rozlúčke hovorí žene: „Tak si už preveď svoju vôľu, kým sa vrátim!“ Hodlal
         sa vrátiť až po týždňoch. Keď však prišiel do druhej doliny, nechal tam voz i kone a peši —
         potajme — prišiel domov; bol zvedavý, čo len tá jeho žena bude robiť? Nahliadol neveľkým
         okienkom do chalúpky a čo videl? Naprostred izby rozložená vatra, nad ňou rajnica na
         trojnožke a pred vatrou, po cigánsky nohy pod sebou podložené, sedela ohňom osvietená, celá
         šťastná, jeho pekná, mladá žena. Či za ňou vošiel, alebo nie, to neviem, ale len vraj tento
         jeden raz žiadalo sa Cigánke predošlého života. Potom bola z nej dobrá žena a múdra
         sedliačka.
   </p>
   <p>
    Ona svoju vnučku naučila všetko, čo táto vedela. Všetku domácu prácu i šitie, k tomu
         priasť konope a vlnu, krásne prať i žehliť, áno, všetko, lebo matka odumrela ju malú. Táto
         však by ju aj tak nič nebola naučila. A keď zomrela i babička, starala sa devuška, ani nie
         14-ročná, o celú domácnosť. Keď po prvé k nám prišla, mala asi 18 alebo 19 rokov. Videli
         sme hneď, že otca i bratov držala ako zo škatuľky, takých čistých! Bola to kráľovská duša!
         Verná a vďačná do krajnosti. Nám, ktorí sme jej Pána Ježiša priniesli, robila ustavične
         dobre. Práve tak dobre robila i tým, ktorých pre Krista opustili vlastní. Jednému
         mladíčkovi brávala prádlo, obšila a oprala mu ho, ako tá najlepšia sestra. Hory a sad jej
         vždy niečo dali, čo mohla rozdávať. Hríby, jahody, maliny, čerešne, hrušky; sliepočky
         vajcia, krava mlieko. Veď tie krásne čierne oči videli všetko, kde je komu treba pomoc a
         usilovné ruky hneď boli ochotné pracovať. Nikdy nevzala nijakú odmenu, hoci v tej
         domácnosti niekedy bolo tak chudobne a ťažko o chlieb, že sa i mesiace museli bez neho
         zaobísť.
   </p>
   <p>
    Je pravda, že naše bratstvo, čím viac svet ním opovrhoval, tým vernejšie držalo spolu.
         Ale tak, ako naša Anička Černáčková, nemiloval predsa nikto z nás. Dokázalo sa pri nej, že
         kto lásku seje, lásku i žne. Veľmi sme ju všetci milovali. Keď o dakoľko rokov naše
         zhromaždenie bývalo už veľké, ak Anička Černáčková neprišla, to predsa každý hneď zbadal.
   </p>
   <p>
    Vyše hodiny cesty mala do mestečka, no, či bol dážď, alebo snehové záveje, alebo búrka a
         povíchrica, ona nikdy nechýbala v nedeľnom zhromaždení. Táto jej vernosť pomáhala mi vždy
         hlásať Slovo Božie.
   </p>
   <p>
    Keď nám táto naša Tabita znenazdania ochorela (a otec ju nemohol dobre opatriť), bola
         zima, takmer nijaká cesta do tých kopaníc, aby sa ta mohol dostať doktor. Tu vzal jeden z
         našich mladých bratov v meste, ktorý sa práve len bol oženil, sestru Aničku k sebe.
         Doviezli ju tam na kravičkách. Hoci sa z choroby vyvinul silný týfus, a oni mali len jednu
         izbietku a kuchyňu, vystavili oba svoje mladé životy nebezpečenstvu tej nákazy a ošetrovali
         ju s vernou láskou. Tam sme mohli aj my urobiť pre ňu všetko, čo sa dalo. Mnoho sme sa
         modlili, ale ľúbila sa Pánovi jej duša, preto sa poponáhľal vychvátiť ju z nášho stredu.
         Ktovie či by sa ten krásny, vzácny charakter nebol nej ak zvrhol, či by ten peľ lásky
         nebolo zotrelo rozličné pokušenie. No tak si ju On vzal vtedy, keď sa Mu najlepšie
         podobala.
   </p>
   <p>
    Ešte jedného poslucháča z nášho zhromaždenia musím opísať: Bol to mladík Peter Molec,
         ktorého tragický životopis opísala som v prvom ročníku Večernice, pod názvom
    <span class="emphasis">
     <em>
      Peterko
     </em>
    </span>
    .
   </p>
   <p>
    Pre čitateľov, ktorí nepoznajú ten životopis, treba podotknúť, že Peter bol slepý. Mával
         v službe chlapcov, ktorí ho vodievali. Dostal do služby aj jedného žiaka z našej nedeľnej
         školy. Bolo to v prvom čase, keď táto prekvitala. A keď sa na zimu vrátil domov, dal sa
         doviesť do nedeľnej školy. Stal sa jej pravidelným navštevovateľom. Poznal Pána Ježiša.
         Prostredníctvom brata Jána Chorváta, ktorý bol vtedy na Chrischone, a na jeho príhovor u
         istého pána Lavantschiho, dostal sa do ústavu pre slepých vo Viedni. Tam ho tento láskavý
         dobrodinec dal vyučiť košikárstvu, no i čítaniu a písaniu písmom slepých. Zaopatril mu v
         nemeckej reči všetky čiastky Biblie, ktoré jestvovali pre slepých. Keď mu ešte dal do
         začiatku niečo peňazí, tak ho naozaj otcovsky vystrojil naspäť do života.
   </p>
   <p>
    Prv, než o ňom budem ďalej písať, treba podotknúť, že v roku 1887 obrátili sa v Korutanoch
    <sup>
     [
     <a class="footnote" href="#ftn.d56e1334" name="d56e1334">
      18
     </a>
     ]
    </sup>
    traja naši „hauzíreri“ z našej obce a pripojili sa tam ku sboru baptistov. Títo
         traja zároveň s nami začali v Starej Turej pracovať ako baptisti. Navštevoval ich kazateľ
         Mereiz z Bratislavy a kolportér Štefček. Tu a tam pri týchto návštevách dovolili sme im mať
         zhromaždenie v našej izbe za bránou. Pretože sme sa však v niektorých otázkach zásadne
         delili, tak sme s tým prestali, zachovávajúc naďalej iba vzájomnú bratskú lásku vo zväzku
         pokoja.
   </p>
   <p>
    Spomínaný mladík, Peter Molec za svojho pobytu vo Viedni navštevoval baptistické
         zhromaždenie, a stal sa baptistom. Tvoril potom medzi nami mimovoľne spojivo. Veď on, hoci
         bol verným a dobrým baptistom, zostal predsa len naším bratom; už zvlášť pre svoju slepotu
         bol v mnohom ohľade závislý od nás. Našimi očami čítal svoje listy a tie, čo on písaval
         písmom slepých, sme mu my opravovali, skôr ako ich odoslal. Pretože vedel po nemecky, mohli
         sme mu čítať články a správy z tých rôznych časopisov, ktoré nám dochádzali, najmä správy
         misijné. A tak bol čochvíľa doma na misijných poliach v Číne, v Afrike, v Ázii a na tom
         šírom poli vnútornej misie v Európe a v Amerike. Bol mladý, učenlivý, pritom obdarený
         výtečnou pamäťou; krásne sa takto vzdelával. A čo sám počul, s tým sa delil so svojimi
         poslucháčmi. Veď dosť skoro viedol on biblické hodiny pre malé zhromaždenie baptistov.
   </p>
   <p>
    Aké to bolo dobrodenie pre plne nevedomého a pritom slepého mladíka, keď mu svätý Boh
         takýmto spôsobom otváral duchovné oči pre šírošíry svet. Otváral mu tým zdroj krásnych
         myšlienok pre tie hodiny samoty, ktoré trávil pri svojom košikárstve, alebo tie za súmraku,
         keď sedeli spolu s otcom v iziebke, prv než otec zažal svetlo, ktoré potreboval len on.
   </p>
   <p>
    Nás dve takýmto spôsobom vyučoval sám Pán, a to čítaním týchto časopisov a znamenitých
         kníh od vynikajúcich Božích mužov z rôznych krajín. My sme sa s tým verne delili so
         všetkými tými dušami, ktoré Boh Otec priťahoval k Pánu Ježišovi a pridával k neviditeľnej
         Božej cirkvi. Predovšetkým s naším bratom Petrom.
   </p>
   <p>
    Brat Ján Roháček bol veľkým kamarátom spomínaného mladíka. Úzko ich spojovala osobná
         láska k Pánovi Ježišovi. Hoci sa Peter Molec statočne živil košikárstvom, predsa to len tu
         a tam pre dvoch nestačilo. On sa, pravda, nikdy nesťažoval a mal onú hrdosť, ktorá
         daktorých chudobných ľudí veľmi krášli, takže im nemôžeš nič ponúknuť, ani dať. A preto náš
         brat Janko premýšľal, ako bratovi pomôcť, aby ten o tom nevedel. Raz, ako tak za súmraku
         sedeli otec so synom v iziebke, počuli, že dakto v kuchynke otvoril dvere, ba aj izbové
         dvere, ale nikto nevošiel. Zato sa tam čosi dokotúľalo a spadlo neďaleko stola.
   </p>
   <p>
    „Tatíčko, spravte svetlo a pozrite, čo je to!“ hovorí Peter. Otec však už sám zažínal. A
         čo vidí? Veľký krásny chlieb leží na zemi. Vec, ktorú zvlášť potrebovali, pretože ju už dva
         dni nemali. Bolo to divenia, úžasu! Brat Peter ešte večer prišiel oprobovať k nám, či by sa
         nedozvedel, kto bol tým tajomným darcom. No, my, hoci sme vedeli, predsa sme ho
         nevyzradili. Povedali sme: „Brat, to je ako v tom Gedeonovom sne, keď sa dokotúľal ten
         chlieb k Madiánskym.“
   </p>
   <p>
    Druhý raz si zase našli pri dverách plné vrece obilia. Dobre, len málo čiteľným písmom
         bola tam napísaná ceduľka:
    <span class="emphasis">
     <em>
      Čo ste jednému z najmenších učinili, mne ste
            učinili.
     </em>
    </span>
    Ináč by to bol Peter dal odniesť na obecný dom, v obave, že si
         niekto z našich nepriateľov robí s nimi žarty, aby ich mohol uviesť do hanby. Ale ani o
         jednom nedozvedel sa nikdy, skadiaľ to prišlo, hoci možno, ba iste, mal podozrenie na toho
         brata. No, keď mu nemohol pozrieť do tváre, tak sa tento neprezradil!
   </p>
   <p>
    S netakým záujmom sledoval Peter ďalšie osudy brata Jána Roháčka, keď tento krátko nato
         odchádzal do Švajčiarska, aby sa vzdelal na Chrischone.
   </p>
   <p>
    Udalosťou, ktorú teraz opíšem, predbehnem síce asi o pol roka, ale kvôli celosti podám
         ju tu. Udiala sa, až keď sme už bývali v druhom dome, do ktorého nás presťahoval brat
         Roháček ešte pred svojím odchodom. Brat Peter Molec, ktorý už pri jeho odchode chorľavel,
         krátko potom zomrel na rýchle suchoty.
    <sup>
     [
     <a class="footnote" href="#ftn.d56e1359" name="d56e1359">
      19
     </a>
     ]
    </sup>
    Napriek nenávisti, šírenej v našom mestečku oproti Božím dietkam, si slepého
         mladíka pre jeho čistý a láskyplný charakter vážili a ctili všetci obyvatelia: katolíci,
         evanjelici i židia. Osobne nemal vôbec nepriateľa; veď on, hoci chudobný, komu mohol,
         pomohol. Chodievali si k nemu ľudia nielen pre košikársku prácu, ale aj pre radu a
         potešenie.
   </p>
   <p>
    V našom susedstve bývala povestne zlá a svárlivá žena. Ešte i táto žena mala vždy pre
         neho len prívetivé, dobré slovo. A predsa bol tento mladík pochovaný za veľkej vzbury.
   </p>
   <p>
    Ľud slovenský bol a je podnes ako ľud ruský. Nechaj ho pokojne o veci rozmýšľať, zostane
         krotký a rozumný. Ale ak ho poštveš, schopný je aj toho najhoršieho.
   </p>
   <p>
    No, aby udalosť, ktorú teraz opíšem, bola jasná, treba vopred napísať, čo predchádzalo
         tomu tragickému výčinu.
   </p>
   <p>
    O niekoľko mesiacov prv, v tom čase, keď už Peter Molec nevychádzal z domu, zomrelo
         jednému z bratov baptistov dieťa. Narodilo sa, keď otec ešte patril do evanjelickej
         luteránskej cirkvi. Evanjelický farár ho pokrstil, zapísal do matriky ako člena cirkvi.
         Všetkým právom teda patrilo evanjelikom. Toto dieťa si bratia baptisti pochovali sami do
         luteránskeho cintorína, obíduc farára. Bol to veľmi prenáhlený a netaktický krok. Otec si
         myslel, že keď je dieťa jeho, môže v prvom rade rozhodovať nad ním on sám. Vo veľkých
         mestách, kde sú cintoríny obecné, je to možné. Tuto však boli dve nemilé prekážky, ktoré
         postavili vec do cele iného svetla. Cirkevnú vrchnosť urazilo, že baptisti siahli do jej
         práv, keď pochovali dieťa patriace jej. Ďalej to, že to boli oni — baptisti, ktorí sa s
         cirkvou rozišli, a že ho sami pochovali do evanjelického cintorína, bez vedomia
         evanjelickej vrchnosti. No, hoci okolo toho bolo trocha vytriasačiek, vec zdanlivo dosť
         skoro zaspala. Ale len zdanlivo! Lebo, keď zomrel brat Peter Molec a išlo o jeho
         pochovanie, rozpomienka rozvírila pokojnú hladinu a cirkevná vrchnosť odoprela zosnulému
         miesto v evanjelickom cintoríne, pretože mladík síce patril pôvodne do cirkvi, ale z nej
         vystúpil. Podľa zákona lásky boli mu to miesto povinní dať; ináč, pretože to bol ich
         privátny majetok — veď cintoríny menovávajú sa záhradami — nemuseli si dať cudziemu do neho
         vkročiť.
   </p>
   <p>
    Pri tom pojednávaní padlo zaiste z oboch strán nejedno tvrdé slovo a bratia baptisti
         išli potom do Nového Mesta, sťažovať sa na svetskú vrchnosť. Táto, rozumie sa, nariadila,
         že mŕtvy musí byť pochovaný, a to ako evanjelik, v evanjelickom cintoríne. Veď v Starej
         Turej bol už len katolícky a židovský cintorín, a tam by ho nikde neboli prijali.
   </p>
   <p>
    Farár Čulík rozkaz vrchnosti prijal. Súčasne však i prehlásil, že keďže on pochovávať
         nebude, nedovolí teda ani niktorému kazateľovi z inej denominácie odbavovať obrady inej
         cirkvi na svojom luteránskom cintoríne. K tomu ho, pravda, nemala práva prinútiť nijaká
         svetská vrchnosť.
   </p>
   <p>
    Tak bolo nariadené, aby zosnulého vyniesli a vložili do hrobu pod dohľadom žandárov.
    <sup>
     [
     <a class="footnote" href="#ftn.d56e1380" name="d56e1380">
      20
     </a>
     ]
    </sup>
    Na cintoríne bola zakázaná modlitba i pieseň i slovo. Stalo sa!
   </p>
   <p>
    Náš brat býval na hornom konci a cintorín stojí vysoko nad dolným koncom mestečka. No
         tak sme my, dietky Božie, vyprevádzali tú jednoduchú čiernu rakvu cez celé naše mestečko. A
         keď prišli daktorí členovia baptistického zboru z Chvojnice, z Myjavy a kazateľ Mereiz z
         Bratislavy, bola nás dohromady len hŕstočka. A ako kedysi Židia medzi vlnami Červeného
         mora, kráčali sme i my uprostred hradieb rastúceho zástupu. Zvony nezvonili, spev neznel,
         namiesto toho pusté, rúhavé reči, nadávky, Nech nie sú s nami ozbrojení žandári, tie
         hroziace zaťaté päste ochotne by boli konali, čo kázali poštvané rozzúrené srdcia.
   </p>
   <p>
    Dosť neskoro zastali sme nad jamou. Zamračení hrobári surovo s viditeľnou nenávisťou
         spúšťali do hrobu rakvu, majúcu v sebe človeka, o ktorom platilo:
    <span class="emphasis">
     <em>
      Blahoslavení,
            ktorí pôsobia pokoj
     </em>
    </span>
    a najmä:
    <span class="emphasis">
     <em>
      Ktorí ho prijali, dal im moc byť deťmi
            Božími
     </em>
    </span>
    . On, vysoko povýšený už nad pozemský prach, necítil, nevidel, ako sa
         naložilo s tým jeho chrámom Ducha Svätého. No my, stojac nemí, uprostred tej neustávajúcej
         búrky, uprostred toho ľadovca nadávok a pustých posmechov, sme premýšľali. Ani pieseň, ani
         Slovo Božie, ani modlitba! Tak ťa pochováva nenávisť ako najväčšieho zločinca, horšie než
         vraha, alebo samovraha!
   </p>
   <p>
    Zrazu zodvihol veliteľ žandárov ruku a hromovým hlasom zakričal: „Ticho!“ A keď na tento
         nečakaný povel skutočne vresk ustal, hovorí tak, že sa to nieslo ponad hroby: „Čo sa
         smejete, vy ničomníci! Tento človek, ktorého tu pochovávame, bol dobrým, statočným
         človekom. Bárs by ste vy boli ako on!“
   </p>
   <p>
    Nám predstavila sa zrazu pred oči Golgota. Tam, na potupnom kríži, medzi zločincov
         započítaný, zomrel ten najčistejší, najsvätejší. Ani pri Jeho pohrebe nezvonili zvony,
         nehrala hudba, nezneli spevy, ani sa nekonali obrady. Len tvrdý vojak mal pohrebnú reč:
    <span class="emphasis">
     <em>
      Tento človek bol skutočne spravodlivý.
     </em>
    </span>
   </p>
   <p>
    Nepriatelia Božích detí zo Satanovho návodu zapríčinili ten potupný pohreb, aby nás
         všetkých znížili a zarmútili. A hľa, svätý Boh sa postaral, žeby ten, ktorý sa od hodiny
         obrátenia tak verne namáhal plniť Božiu vôľu a niesť na sebe Kristov obraz, bol tým
         poctený, že smel mať pohreb, ako jeho Pán, Ježiš Kristus.
   </p>
   <p>
    Príduc v mysli potiaľto, obrátil sa náš zármutok na tichú radosť. S nadšením niesli sme
         potupovanie na spiatočnej ceste. V miestnosti, kde mávali baptisti svoje zhromaždenia,
         konali sa potom pohrebné služby Božie. Chvojnickí bratia zaspievali dve krásne štvorhlasné
         piesne, pán Mereiz povedal pod dojmom minulých chvíľ hlbokú, vážnu reč a v pokoji sme sa
         rozišli.
   </p>
   <p>
    Pre nás, evanjelické dietky Božie, mal ten pohreb — ako sa dalo očakávať — zlé následky
         zato, že sme sa na ňom všetci tak verne zúčastnili. Najväčšia časť prenasledovania zviezla
         sa na hlavy nás dvoch. Bratia baptisti odišli, jedni do kopaníc, kde bývali, druhí do
         Chvojnice, na Myjavu, do Bratislavy, len my sme tu zostali.
   </p>
   <p>
    Všeobecne sa rozprávalo, že nás, „verících“ — ako nás posmešne prezývali — budú všetkých
         podobne pochovávať, no vraj nie do cintorína, ale tam pri tehelni, kde bolo oddelené miesto
         na zahrabávanie uhynutých domácich zvierat. Poštvaný, rozzúrený ľud nám všelijako
         ubližoval. Nech sa mu to v deň Pánov nepočíta!
   </p>
   <p>
    No, musíme sa vrátiť, lebo tam ešte nie sme! Podotknem len, že veď sme od počiatku boli
         zvyknutí na podobné zaobchádzanie. Spomínam si, že jeden z našich mladých bratov z
         mestečka, verný učeník Kristov, (ktorého neskôr vlastný otec vyhnal z domu) asi dva roky
         pred tým pohrebom nosieval poštu ako listonoš do susednej dediny Kostolné. Častejšie ho
         zastupovala jeho 14-15-ročná sestra, ktorá sa ako žiačka v tej prvej nedeľnej škole
         privinula k Pánovi. Raz oboril sa susedný pán farár Trokan — znajúci i jej, i bratovo
         presvedčenie — na onú dievčinku: „Nech som ja na mieste pána farára Čulíka, nestrpel by som
         vám tam tú neplechu. Dal by som tie dve Royové zo Starej Turej metlami vyšibať!“
   </p>
   <p>
    Vtedy uprelo dievča svoje vážne, veľké oči na jeho rozhnevanú tvár a hovorí: „Pán farár,
         to je už neskoro, už sme tu my!“
   </p>
   <p>
    Chcela tým povedať, že i keby sa podarilo nás dve vyhnať z nášho rodiska, pravda Božia —
         rozžatá Svätým Duchom v srdciach tých, čo už uverili — s nami už neodíde.
   </p>
   <p>
    Áno, bolo naozaj neskoro!
   </p>
   <p>
    V tom čase na nás žalovali u vrchnosti, že u seba ukrývame ruských emisárov,
    <sup>
     [
     <a class="footnote" href="#ftn.d56e1422" name="d56e1422">
      21
     </a>
     ]
    </sup>
    hoci za celých prvých 9 rokov nenavštívil nás nijaký cudzinec. Neskôr tie dve
         rodiny, čo u nás letovali, Röschová a Parellová. No, tie boli u nás celé týždne a každý v
         mestečku ich znal.
   </p>
   <p>
    Pre tie žaloby sme boli postavené pod policajný dohľad. Dva razy prišli žandári prezerať
         náš dom, naše knihy atď.
   </p>
   <p>
    Keď sme išli ulicou, nikto nás nepozdravil. Tí, čo predtým k nám chodievali, upreli oči
         do zeme, aby nás nevideli. Lebo nie je možné, prísť do styku s Pánom Ježišom a nezamiloyať
         si Ho. A stojí to veľkú námahu, než Ho človek vypudí dokonale zo svojho srdca! Každé
         stretnutie s tým, kto Pána má, nemilo búri svedomie a pôsobí duši bolesť.
   </p>
   <p>
    V takomto období prišiel nás konečne navštíviť náš dobrý priateľ, pán kazateľ
         Kostomlatský, vydavateľ časopisu „Betanie“, ako som o tom písala v prvom diele. Dopisovali
         sme si s ním cez všetky tie roky. Jeho „Betanie“ a jeho privátne listy posilňovali nás
         znovu a znovu.
   </p>
   <p>
    Pán videl, že sme túto osobnú návštevu veľmi potrebovali. Boli sme už príliš nasýtené
         potupou pyšných a posmechom bezbožných.
   </p>
   <p>
    Príchod Božieho služobníka, ktorý nám prvý poukázal na Pána Ježiša, slúžil netak na
         posilnenie našej viery. Keď tak dakoho znovu a znovu každý tupí a vlastné svedomie mu
         vyčíta, že ešte nie je vždy Kristu podobný, zaliezol by najradšej do myšacej diery, len aby
         ho už nikto viac neuvidel, ani on nikoho. Keď mu v takom čase príde do domu človek dobrý,
         plný Božej lásky, rozliatej v srdci skrze Ducha Svätého, príde skúsený, utrpením
         prečistený, so slovom pravého porozumenia, súcitu, rady a povzbudenia, a nakoniec sa s
         takými unavenými dušami pomodlí, ó, aká je to nebeská slasť! Tak bolo aj nám! Len poldhruha
         dňa mohol zostať u nás náš vzácny hosť. No, ako len nás osobne i naše malé zhromaždenie Pán
         nasýtil a pozdvihol skrze neho!
   </p>
   <p>
    Dodnes si pamätám z jeho reči jednu alegóriu
    <sup>
     [
     <a class="footnote" href="#ftn.d56e1441" name="d56e1441">
      22
     </a>
     ]
    </sup>
    i ten dobrý úsmev, s ktorým ju rozprával. Stáli vraj dva kone pri prázdnom hrante.
    <sup>
     [
     <a class="footnote" href="#ftn.d56e1447" name="d56e1447">
      23
     </a>
     ]
    </sup>
    Ten jeden, hľadiac von oknom na chliev s ošípanými, hovorí:
   </p>
   <p>
    „Počuj, ten náš gazda je nespravodlivý! Čo sa pre neho napracujeme a len ti razy denne
         sa nám dá poriadne nažrať a hľa, tam tí nič nerobia a gazdiná im ustavične žrádlo nosí!“
   </p>
   <p>
    „Nežiaľ,“ hovorí druhý koník, „veď ich chovajú na zabitie.“
   </p>
   <p>
    Nie je vraj čo závidieť ľuďom, ktorí všetko majú a vždy sú pri plnom válove. Koniec tých
         vecí je smrť. O nich obyčajne platí:
    <span class="emphasis">
     <em>
      Ty si vzal dobré veci vo svojom
            živote.
     </em>
    </span>
   </p>
   <p>
    No, áno, pravdu mal náš vzácny priateľ, všetko je dobre tak a jedine tak, ako to riadi
         náš Pán! Platí, pravda, neraz to Jeho:
    <span class="emphasis">
     <em>
      Čo ja činím, ty nevieš, ale potom
            zvieš.
     </em>
    </span>
    Neraz to potom dožijeme ešte na zemi, ale na daktoré musíme počkať až
         do večnosti. Radi a dlho sme si spomínali návštevu nášho milého brata. On už dávno sladko
         odpočíva! Uvidel čo veril, čo hlásal, Jeho, najkrajšieho, ktorého nadovšetko miloval. Bol
         to vzácny človek! Ako dobre platený inžinier sa obrátil. Prekonal ťažký boj, keď Pán od
         neho žiadal, aby dal všetko za všetko, aby opustiac svoje výnosné postavenie, spoločnosť, v
         ktorej bol ctený. Postavil sa cele do Jeho služby, a v tom boji zvíťazil. Budú nás dakedy
         tisíce, čo za neho vo večnosti poďakujeme Pánovi, i za to, že ho v tom boji posilnil, aby
         dal všetko za všetko. Mohol síce žiť pre Pána ako veriaci inžinier, ale nikdy by nebol
         zachránil toľké duše!
   </p>
   <p>
    Keď mal už skoro 30 rokov, odišiel do misijného ústavu vo Švajčiarsku, aby sa pripravil
         na Pánovu službu a stal sa potom chudobným kazateľom slobodnej reformovanej cirkvi. Potom
         začal vydávať časopis
    <span class="emphasis">
     <em>
      Betanie
     </em>
    </span>
    , s heslom na titulnej strane:
    <span class="emphasis">
     <em>
      V podstatnom svornosť, v nepodstatnom voľnosť, vo všetkom láska.
     </em>
    </span>
    Tomuto heslu zostal verný vyše tridsať rokov, kým vychádzal jeho časopis. Slúžil tak
         všetkým denomináciám. Veď jeho láskyplné srdce horelo pre všetky dietky Božie a pre
         všetkých stratených. Jeho najväčšia moc bola v tom, že bol veľkým modlitebníkom; denne i
         viackrát niesol všetkých čitateľov svojej
    <span class="emphasis">
     <em>
      Betanie
     </em>
    </span>
    pred Boží trón.
         Preto ten časopis dodnes vo vplyve nemá páru.
   </p>
   <p>
    Mnoho na zemi vytrpel ten muž, ale keď zhasol, keď to láskyplné srdce prestalo biť, zem
         skutočne schudobnela. No, veď on zase príde!
   </p>
   <p>
    *
   </p>
   <p>
    Bol už tu ten čas, kde sa dvíhal oblak na znamenie, že našu chalúpočku máme opustiť.
         Nasvedčovali tomu všetky okolnosti. Naši domáci chceli už do svojho domu, čo bolo cele
         prirodzené, a pre naše zhromaždenie bolo miesto za bránou úplne nedostatočné; schádzali sme
         sa už v prednej izbe. No ani to nestačilo, lebo hoci obyvatelia mestečka — zastrašení
         terorom — prestali prichádzať, návštevníkov z kopaníc od zhromaždenia nezdržali žiadne
         nádavky a posmechy. No, prv, než sa rozlúčime s našou chalúpkou, musím ešte opísať pobyt a
         históriu našich priateľov Parellovcov, ktorých som už predtým spomenula.
   </p>
   <p>
    Hneď v to prvé leto, keď sme začali bývať v našom domčeku, letovali oni u nás, a to celá
         rodina. Pán, pani, štyri deti a kuchárka. Opíšem osud tejto rodiny, pretože sme sa z neho
         mnoho naučili.
   </p>
   <p>
    Pán Parell i jeho pani pochádzali zo Švajčiarska z osady, ktorá si na tom zakladá, že je
         v republike najväčšou dedinou, majúc 50 000 obyvateľov. Mestom sa nechce stať. Všetci tí
         obyvatelia z domu do domu robia hodiny. Starí, mladí i deti. A tovar, ktorý má svetové
         meno, ide na svetové trhy. Pán Parell bol bohatým dodávateľom pre Viedeň. On ešte ako mladý
         poznal Pána. Kedy, ako, neviem, a čiastočne sa vinul k Nemu. Počul o nejakej dievčine vo
         svojej obci, značne mladšej od neho, ktorá tiež hľadá pravdu, a posielaval jej dobré knihy,
         ale vidieť sa nikdy nevideli. Až raz vo Viedni, kde sa bol presťahoval, a ona tam prišla
         ako učiteľka hudby a maľby. Známosť dospela k zasnúbeniu a ku svadbe. Ak sa kedy uzavrelo
         manželstvo v nebi, tak to bolo toto. Ak jestvovala manželka dobrá od Hospodina, tak sa ňou
         stala pani Parellová. Ak žila kedy tá Šalamúnova „žena statočná“ — ktorá to svojmu domu a
         svojmu mužovi činí ustavične dobre — tak to bola zase ona. Ale ak jestvoval muž, ktorý
         verne poslúcha apoštolov rozkaz, že má svoju ženu milovať ako Kristus cirkev, tak ním bol
         pán Parell. Ak niekto, títo dvaja ľudia mali veľkú príležitosť dokázať jeden druhému
         vernosť a lásku.
   </p>
   <p>
    Pani bola neveľká, útla, interesantné pekná Francúzka, ihravých, duchaplných očí, živej,
         veselej povahy. Kto sa po prvý raz na ňu podíval, nebol by v nej hľadal tú nezlomnú energiu
         ducha, ktorá sa po každom údere vzpružila a ničím sa nedala zlomiť. Charakterizuje ju malá
         udalosť z času ich zasnúbenia.
   </p>
   <p>
    Krátko pred svadbou išla v nejakej veci o radu ku svojmu ženíchovi. Našla ho síce doma,
         v jeho kancelárii, ale do tváre mu nemohla vidieť pre cigarový dym. On, plný radosti, bežal
         jej oproti, no ona ustupovala ku dverám; siahla po kľučke a hovorí s nezlomnou určitosťou:
         „Alebo ja, alebo cigara!“ A on vedel, čo by to znamenalo: Že ju nedostane, ak nepovolí.
         Bola len chudobnou učiteľkou, živila sa ťažko dávaním hodín hudby a maľby, a on bol bohatý
         veľkoobchodník, a predsa povolil. Hoci bol náruživý fajčiar, chcel a mohol obetovať i tú
         cigaru, len aby ju nestratil. Tak bola svadba. Po nej uviedol mladý manžel svoju drahú
         žienku do krásne zariadeného bytu so šiestimi miestnosťami. Ona mu nič nepriniesla, len
         seba, no to bolo dosť! Teraz si už mohla hrávať na svojom vlastnom klavíri a hrávať
         milovanému mužovi, smelo maľovať obrazy, už nie na zárobok, ale pre vlastné potešenie.
   </p>
   <p>
    V ten prvý rok manželstva bol ich život ako stvorený na to, aby dve duše určené pre
         nebo, zabudli na nebo, pretože ho mali na zemi. Počula som rozprávať, čo robí orlica, keď
         jej orlíčatá majú sa už učiť lietať. Všelijako ich vraj volá z hniezda, no im sa nechce,
         hoci jedno druhému šliape po nohách a hlavách. Tu vraj vzlietne, zakrúži nad hniezdom a
         rozmachom veľkých krídiel podlietne pod hniezdo, zavesené nad hlbokou priepasťou. Ostrým
         zobákom prereže dno, a orlíčatá — úzkostne pištiace — povypadávajú; a nech nerozprestrú
         svoje krídelká, spadnú do hlbiny. No, krídla sú slabé, — ony by iste popadali, — ale tam
         dole pod nimi široko rozprestreté veliké perute sú pripravené ich zadržať i niesť.
   </p>
   <p>
    Čo teraz budem rozprávať, pristane navlas tomuto obrazu.
   </p>
   <p>
    Dakedy vraj ani nezahrmí, len hneď uderí. Hniezdo mladých manželov rozsekal ostrý zobák
         ľudskej podlosti z jednej strany a nepraktickej dôverčivosti mladého dodávateľa z druhej
         strany. Niekoľko obchodov zbankrotovalo, ktorým on vo veľkom dodával svoj drahý tovar. Za
         iných sa zas zaručil, a tí padli a s nimi padla celá budova zemskej hojnosti. Jedným
         slovom, pán Parell tak náhle a dôkladne prišiel o všetko imanie, že mu dražobnou cestou
         popredali ešte aj pekné zariadenie, a nebyť lásky istej anglickej dámy, ktorá z dvoch izieb
         odkúpila nábytok a láskavo úbohým, mladým manželom ponechala, nebola by pani Parellová mala
         ani kde spať. Ona v tom čase, po narodení prvej dcérušky ťažko chorá, nevedela nič, čo sa
         deje. Spamätala sa až v malom byte a v núdznych pomeroch.
   </p>
   <p>
    Priatelia našli jej mužovi miesto korešpondenta na rumunskom konzuláte, aby svoju rodinu
         mohol skromne živiť.
   </p>
   <p>
    Keď pani vyzdravela, uvedomila si, že treba žiť chudobne, že miesto na konzuláte nie je
         veľmi výnosné, nedovolí jej držať ani slúžku, ani kuchárku, dala sa vážne premýšľať a
         rátať. Variť, domácnosť viesť nevedela, pretože sotva opustila školu, živila sa dávaním
         hodín. Rozprávala nám sama, ako premýšľala. „Nech sa naučím variť, mnoho pokazím. Vezmem si
         radšej jednoduchšiu slúžku, čo by vedela aj uvariť, ona mi dozrie i na dieťa, a budem zase
         dávať hodiny.“
   </p>
   <p>
    Keď sme sa my s tou milou dámou zoznámili, mala už štyri deti. Najstaršia dcéra bola
         14-ročná, dvaja chlapci 12-ročný a 10-ročný a najmladšie dievčatko 7-ročné. Všetci chodili
         do škôl, boli z nich zdraví jedáci, bujní ako živé striebro. Zodrali iste hodne šiat a
         obuvi, kým vyrástli. Každým rokom rástli s nimi i výdavky.
   </p>
   <p>
    Ale nešťastie nechodieva vraj po horách, ale po ľuďoch, a bieda že nikdy nepríde sama
         bez sprievodu. Tak bolo aj tu. Najskôr začal pán Parell hluchnúť, takže sa s ním dalo
         hovoriť už len cez trúbku. Vtedy už popri svojom zamestnaní musela s ním na konzulát chodiť
         pani, aby mu diktovala, čo bolo potrebné, a on písal. Na konzuláte súcítili s ťažko
         navštevovanou rodinou, a keď úbohý muž začal strácať i zrak, ba napokon oslepol, dovolili,
         aby ho zastupovala manželka a namiesto neho písala. On išiel s ňou už len, aby jej poradil.
         Na týchto ľuďoch ležalo tak mnoho, čo by iných bolo stlačilo k zemi, a predsa to boli dvaja
         vždy jasní a veselí ľudia. Zdroj nemiznúcej, tichej veselosti pána Parella spočíval v tom,
         že Kristus bol jeho životom.
   </p>
   <p>
    Kto ho mal príležitosť vidieť a počúvať, keď rozprával, alebo kto čítal listy, ktoré nám
         na stroji pre slepých písaval, každý musel obdivovať hĺbku ducha, jasnosť ideálov a teplotu
         lásky, ktorá vyžarovala z každého slova. Ó, ako tento nám vzácny muž miloval ľudí! Bol to v
         pravom zmysle slova dobrý človek, ktorý z dobrého pokladu vynášal len dobré. Ej, nie je to
         maličkosť, byť ešte mladým, statným mužom, pritom žiť na svete pre slepotu a hluchotu
         uprostred chudoby zavinenej zlými ľuďmi a vydržiavaný slabou ženou! Žiť ako šťastný a
         blažiť svoje okolie, to môže v takom prípade len ten, o ktorom platí:
    <span class="emphasis">
     <em>
      Kristus vo
            vás, tá nádej slávy.
     </em>
    </span>
   </p>
   <p>
    On už tiež roky slní sa u Pána, kde pre neho nieto viac ani noci, ani súženia, kde
         rajská hudba plní jeho sluch a more Božej lásky zavrelo sa nad jeho láskyplným srdcom. Jemu
         istotne platila oná sloha našej krásnej piesne:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Radosť, radosť, sladká radosť,
        </em>
       </span>
       <span class="emphasis">
        <em>
         tvojou bude, tvojou bude celú večnosť.
        </em>
       </span>
      </span>
     </p>
    </div>
   </p>
   <p>
   </p>
   <p>
    Stretli sa už s mojou matkou i so sestrou Máriou, s ktorými si tak dobre rozumeli. Veď
         moja mamička ku konci života už tiež nič iné nevedela, len milovať, a sestra Mária bola
         poetka a hudobníčka a pán Parell tiež. Je im tam spolu dobre. Zvíťazili a dedične dostali
         všetko.
   </p>
   <p>
    Keď sme Parellovcov raz navštívili vo Viedni, našli sme pána Parella v izbe samotného.
         Sedel pri klavíri, jeden koniec trúbky v uchu, druhý opretý na klávesoch, a hral si. Nič
         okolo seba nevidel, nič nepočul, žil v svojom svete.
   </p>
   <p>
    Ešte dnes vidím, ako jasavo vyskočil, keď sme vzali trúbku a prehovorili do nej a on nás
         poznal po hlase. Nemohol sa dosť napočúvať správ o ním veľmi milovanej Starej Turej.
   </p>
   <p>
    Prečo som sa zdržala pri týchto priateľoch tak dlho? Aby som vzdala česť Pánovi, že dal
         sa mi v mojom živote stretnúť so vzácnymi dušami, ktoré raz budú svietiť v jeho korune ako
         drahokamy. Ďalej preto, že si nás vychovával takýmto názorným vyučovaním. Mnoho sme sa
         naučili od našich milých priateľov, najmä od panej, nepoddať sa úderom, zmužilo brať na
         plecia pribúdajúce ťarchy, a pritom byť šťastným a blažiť iných.
   </p>
   <p>
    Obaja synovia a mladšia dcéra pani Parellovej majú už svoje domácnosti, matka žije s
         nimi vo Viedni. Staršia vraj je nevyliečiteľne chorá.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1003" name="ftn.d56e1003">
        7
       </a>
       ]
      </sup>
      <span class="emphasis">
       <em>
        mandarín
       </em>
      </span>
      — titul vysokého čínskeho štátneho úradníka za
               feudalizmu
     </p>
    </div>
    <div class="footnote">
     <p>
      <sup>
       [
       <a class="para" href="#d56e1040" name="ftn.d56e1040">
        8
       </a>
       ]
      </sup>
      Do roku 2000 bola knižka preložená do 28 jazykov (pozn. upravovateľa).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1082" name="ftn.d56e1082">
        9
       </a>
       ]
      </sup>
      Keď sme cestovali vlakom do Šopronu okolo Blatenského jazera…
     </p>
     <p>
      V tomto vydaní sme opravili na správny údaj — okolo Neziderského jazera.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1101" name="ftn.d56e1101">
        10
       </a>
       ]
      </sup>
      <span class="emphasis">
       <em>
        matrika
       </em>
      </span>
      — kniha s úradnými záznamami o narodení, smrti, alebo
               sobáši občanov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1133" name="ftn.d56e1133">
        11
       </a>
       ]
      </sup>
      <span class="emphasis">
       <em>
        „Ó, Lásko má, uslyš mne“
       </em>
      </span>
      — duchovná pieseň (Tranoscius č.
               168, Zpěvník č. 125)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1139" name="ftn.d56e1139">
        12
       </a>
       ]
      </sup>
      <span class="emphasis">
       <em>
        „Což jest té plevě do pšenice“
       </em>
      </span>
      — citát z proroctva
               Jeremiášovho 23, 28
     </p>
    </div>
    <div class="footnote">
     <p>
      <sup>
       [
       <a class="para" href="#d56e1184" name="ftn.d56e1184">
        13
       </a>
       ]
      </sup>
      <span class="emphasis">
       <em>
        „Na nebi žiarili sláva a moc“,
       </em>
      </span>
      — pieseň č. 113 v spevníku
               Piesní sionských, vydanie z r. 1930; č. 58 v Kresťanskom spevníku, vyd. 1969
     </p>
    </div>
    <div class="footnote">
     <p>
      <sup>
       [
       <a class="para" href="#d56e1233" name="ftn.d56e1233">
        14
       </a>
       ]
      </sup>
      <span class="emphasis">
       <em>
        domáci had
       </em>
      </span>
      — asi užovka, alebo slepúch
     </p>
    </div>
    <div class="footnote">
     <p>
      <sup>
       [
       <a class="para" href="#d56e1257" name="ftn.d56e1257">
        15
       </a>
       ]
      </sup>
      <span class="emphasis">
       <em>
        analfabet
       </em>
      </span>
      — človek, ktorý nevie písať ani čítať; negramotný
               človek
     </p>
    </div>
    <div class="footnote">
     <p>
      <sup>
       [
       <a class="para" href="#d56e1263" name="ftn.d56e1263">
        16
       </a>
       ]
      </sup>
      <span class="emphasis">
       <em>
        Báčka
       </em>
      </span>
      — v severnej Juhoslávii (Srbsku)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1310" name="ftn.d56e1310">
        17
       </a>
       ]
      </sup>
      <span class="emphasis">
       <em>
        do Uhier predávať
       </em>
      </span>
      — predávať (niečo) na Dolnú zem
     </p>
    </div>
    <div class="footnote">
     <p>
      <sup>
       [
       <a class="para" href="#d56e1334" name="ftn.d56e1334">
        18
       </a>
       ]
      </sup>
      <span class="emphasis">
       <em>
        Korutany
       </em>
      </span>
      — Korutánsko, územie v dnešnom Slovinsku a Rakúsku.
               Kedysi samostatné korunné kniežatstvo.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1359" name="ftn.d56e1359">
        19
       </a>
       ]
      </sup>
      <span class="emphasis">
       <em>
        suchoty
       </em>
      </span>
      — tuberkulóza
     </p>
    </div>
    <div class="footnote">
     <p>
      <sup>
       [
       <a class="para" href="#d56e1380" name="ftn.d56e1380">
        20
       </a>
       ]
      </sup>
      <span class="emphasis">
       <em>
        žandár
       </em>
      </span>
      — člen uniformovaných jednotiek vrejnej bezpečnosti v
               Rakúsko-Uhorsku, v býv. ČSR — četník
     </p>
    </div>
    <div class="footnote">
     <p>
      <sup>
       [
       <a class="para" href="#d56e1422" name="ftn.d56e1422">
        21
       </a>
       ]
      </sup>
      <span class="emphasis">
       <em>
        emisár
       </em>
      </span>
      — tajný vyslanec, politický agent
     </p>
    </div>
    <div class="footnote">
     <p>
      <sup>
       [
       <a class="para" href="#d56e1441" name="ftn.d56e1441">
        22
       </a>
       ]
      </sup>
      <span class="emphasis">
       <em>
        alegória
       </em>
      </span>
      — symbolické vyjadrenie abstraktnej predstavy
               konkrétnym obrazom; inotaj
     </p>
    </div>
    <div class="footnote">
     <p>
      <sup>
       [
       <a class="para" href="#d56e1447" name="ftn.d56e1447">
        23
       </a>
       ]
      </sup>
      <span class="emphasis">
       <em>
        hrant
       </em>
      </span>
      — válov, žľab
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1541">
       </a>
       3
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď sa nad Izraelitmi počas ich putovania púšťou zodvihol oblak, bol to vždy znak, že
         treba putovať ďalej. Aj náš oblak sa navidomoči dvíhal.
   </p>
   <p>
    Naši domáci páni, chcúc konečne svoj dom obývať, hoci neradi, ale okolnosťami nútení,
         museli nám dať výpoveď. My sami sme videli, že väčšie bývanie musíme nevyhnutne hľadať
         kvôli zhromaždeniu, pretože sme sa už nijako nemohli pomestiť.
   </p>
   <p>
    Z jednej strany veľmi ťažko nám padlo opustiť chalúpku, o ktorej v pravom zmysle slova
         platilo, že ten a onen sa tam narodil pre Boha. Z druhej strany nemali sme výhľad, žeby sa
         pre nás pri vtedajšom zmýšľaní obyvateľstva aj našiel čo len aký kútik. Keď sme v jednom
         prázdnom dome žiadali byt, odkázal nám domáci pán, že on pre nás dom nemá; „aby sme mu vraj
         z neho spravili kostol?“
   </p>
   <p>
    No tak zas nič nezostávalo, len viera a modlitba. Hoci tá naša viera bola chatrná, ale
         že to bola viera vo veľkého Boha, tak to naše volanie preniklo k živému Bohu a On nás zase
         predivne vyslyšal. Práve ten pán, čo nechcel, aby sme mu z domu spravili kostol, musel nám,
         nechtiac, poradiť. Hovoril, že sa k nemu bude sťahovať doktor, aby sme sa vraj hlásili o
         ten doktorov uprázdnený byt.
   </p>
   <p>
    Nechceli sme tomu veriť. Mnoho rokov bývali doktori vždy v tom istom dome. Terajší
         obyvateľ, mladý, inteligentný človek, dal si ho opraviť na vlastný náklad, izby vymaľovať,
         dvere, okná ponatierať, a teraz, keď to mal všetko také pekné, aby odišiel do nového,
         zďaleka nie tak usporiadaného bytu? Nemožno! No, pretože majiteľka onoho domu bola naša
         prvá bývalá domáca pani, v ktorej byte sme prežili naše duchovné detstvo, tak sa — idúc
         okolo — naša milá matka u nej zastavila a spýtala, či je to pravda. Tu sa dozvedela, že sa
         doktor skutočne sťahuje k pánovi S. Vraj sa pohádali o nejakú maličkosť (pravda, to
         pohádanie bola iste posledná kvapka do preplneného pohára), a výsledok bola doktorova
         výpoveď.
   </p>
   <p>
    Na matkinu otázku, či by nám prenajala svoj dom, pani V. bola hneď veľmi ochotná to
         urobiť. Hoci pre nás tento krok znamenal vkročenie do tmy — veď sme nevedeli skadiaľ
         zaplatíme to veľké nájomné — predsa sme sa k nemu odhodlali. Predtým sme sťahovaním prišli
         do zrúcaniny, ktorú sme si len pretvoriť museli samy, zato teraz sme potrebovali len dlážky
         a okná umyť a hneď sa nasťahovať do čistého, krásne upraveného bývania. Mali sme byt so
         štyrmi izbami, veľkou, teplou kuchyňou, veľký rovný dvor, ohradený vysokým múrom, zavrený
         dvoma masívnymi bránami, vo dvore ešte jeden malý osobitný byt — izba a kuchynka — a
         vysoká, nová, z tvrdého materiálu stavaná dreváreň. Táto dreváreň bola asi 5 m široká, a
         asi 12 m dlhá. No, to bolo ale aj všetko! Záhradu, okrem pred oknami, sme nemali. Netak nám
         naša poviestková stará záhrada z chalúpky chýbala! Pripadali sme si v tom veľkom dome ako
         vo väzení v porovnaní s predošlou slobodou. Namiesto množstva stromov mali sme vo dvore len
         dva veľké stromy, lipu a hrušku, a dva malé — orech a lipku. Kúsok dvora bol pokopaný,
         sadievali tam bývalí nájomníci trochu zeleniny, ostatný bol pekne dláždený, no, že bol
         posiaty jemným, husto zarasteným trávnikom, vyzeral ako lúka. Pred bývalou maštaľou a pred
         oknami dvornej izby nachádzala sa ešte jama na hnoj, do ktorej sa vysýpali už len smeti.
         Súčasne s nami presťahoval sa do osobitného dvorného bytu náš brat Ján V., onen mladý muž —
         vyhnaný z rodičovského domu pre Krista — aj so svojou malou rodinkou. Jemu sa pomohlo, a my
         sme nemuseli také samotné vtiahnuť do tej veľkej budovy.
   </p>
   <p>
    Zhromaždenie dostalo najväčšiu izbu, v ktorej sme sa schádzali po dva roky. Potom sme
         onú dreváreň prebudovali na zhromažďovaciu sálu. Bolo treba postaviť len jednu stenu,
         zapraviť štyri veľké okná a sklené dvere, zhotoviť strop. Keď sa ešte ocitli vnútri kachle
         a lavice — už nie ako posiaľ bez operadiel, zato s operadlami — bola miestnosť hotová a
         odovzdaná pre Pánovu službu. Na mieste bývalej jamy na hnoj ocitli sa vonné kvetinové
         záhony, okolo sály viedla čistá cesta od jednej brány ku druhej, pretože naša domáca pani
         chodievala s koňmi tade do svojej veľkej zeleninovej záhrady. Tá cesta viedla i popri tej
         obrobenej pôde, ktorú sme tiež premenili na kvetinovú záhradu. Pri nej trónila oná už
         spomínaná hruška — strom obdarený krásnou korunou; vôkol neho umiestené lavičky a stolík
         boli by vedeli rozprávať o nejednej peknej chvíli a o nejednom rozhovore. Neďaleká mohutná
         lipa starala sa nám o príjemný chládok. Ináč bol náš dvor v lete, v zime — kým nepokrylo ho
         rúško snehu — ako zelená lúka a nahrádzal trochu naše trávniky z chalúpky.
   </p>
   <p>
    Kedykoľvek zodvihol sa oblak nad Božím ľudom a odviedol ich ďalej od Egypta, vždy na
         novej stanici čakala ich nová skúsenosť. Ináč žilo sa v Mare, kde boli vody horké, ináč v
         Élim pod palmami pri dvanástich prameňoch, ináč na púšti Sín, keď padala manna a ináč v
         Refidím, kde tiekli vody z rozťatej skaly.
   </p>
   <p>
    Práve tak to bolo vždy aj s nami. S novým miestom nastával nový odsek života. Bolo to
         naozaj zvláštne! Najprv si nás Pán umiestnil naprostred mestečka, aby každý staroturanský
         obyvateľ, zvlášť dieťa, mali k nám prístup. Potom cele na horný koniec, do onej chalúpky,
         aby okolo idúci kopaničiari nás ľahko našli a potom cele na dolný koniec mestečka, temer do
         posledného domu v ulici. Zdalo sa nám to divné, že až tam, veď všetci, ktorí chceli k nám,
         museli dolu, celým mestečkom. Mali aspoň kedy sa zbadať a neísť. Okolo domu viedla cesta
         von z mestečka, a tak ho bolo možno nazvať „Dom pri ceste“. A po tejto ceste začali
         prichádzať ľudia z tých našich rozšírených míľ, z tých novo sa tvoriacich evanjelických
         bratstiev a neskôr spolkov. No, i rozliční cudzinci prichádzali už za nami, zvlášť so
         zvesťami spásy. Áno, darmo nebol ten dom pri ceste, nedarmo mal veľkú bránu! Oboje nám
         hlásalo, keď sme sa ta nasťahovali, že sem za nami prídu mnohí, no aj, že my nejednu ďalekú
         cestu vykonáme práve z tohto domu, ktorá každá Pánovu prácu posunie dopredu.
   </p>
   <p>
    Naše nasťahovanie bolo v r. 1897. Keď sme si ten domov podľa možnosti pekne upravili a
         Pánu na modlitbe zasvätili, nemali naše duše ani tušenia, čo všetko nás v tomto stánku
         čaká, zlé i dobré. Jedno sme vedeli: Že tu máme žiť pre Krista a Jemu, a že On bude s nami.
   </p>
   <p>
    *
   </p>
   <p>
    Ako som už spomenula, odišiel brat Chorvát r. 1890 na Chrischonu a vrátil sa stadiaľ r.
         1894. Pánom doktorom Clarkom vystrojený, ocitol sa na Svätej Helene pri Moldave, aby v
         tamojšej českej ev. reformovanej cirkvi začal prácu ako levita.
   </p>
   <p>
    Títo Česi v dobe prenasledovania opustili svoju vlasť. Putujúc cez celé Uhorsko — hoci
         im vláda chcela dať polia na úrodných nivách v Banáte
    <sup>
     [
     <a class="footnote" href="#ftn.d56e1575" name="d56e1575">
      24
     </a>
     ]
    </sup>
    — neprijali. Hľadali vrchy, až prišli úplne na hranicu, kde bol ešte kus
         pralesa pri Dunaji. Vybrali si tam skalnatý vrch a usadili sa na ňom. Potomci týchto Čechov
         žili v osade Svätá Helena — ako ju nazvali — už vyše sto rokov. A tak si na tento kúsok
         zeme zvykli, že temer inde nevedeli privyknúť. Skúsili sa všelikde vysťahovať, keď skaly
         nijako nemohli zmeniť na úrodnú zem, ale zakaždým sa vrátili.
   </p>
   <p>
    Medzi tento rázovitý, i telesne statný ľud, dostal sa nielen náš brat, ale čo
         hlavnejšie, s ním i Pán Ježiš. Evanjelium slávilo tu svoj triumf. Pretože však Satan tento
         zaujímavý kúsok sveta nechcel popustiť, nastalo také protivenstvo, že konečne — po
         dvojročnom trvaní procesu vrchnosťami prinútený — musel brat Chorvát opustiť Svätú Helenu,
         no i tie tam získané duše. Keď na Helenu odchádzal, vzal so sebou istého mladíčka Petra
         Kýšku. Bol to na škrofulózu ťažko chorý šuhaj. O ňom každý myslel, že svoj život musí už
         dokončiť len na lôžku za pecou, kde býval schovaný. V rodičovskom dome matka netak chlapca
         prenasledovala za húževnaté pridŕžanie sa Ježiša Krista a nášho zhromaždenia, hoci to bola
         ináč veľmi nábožná cirkevníčka. Mladíkovi hnisali prsty na nohách a pravú ruku mal už celú
         ranami zhyzdenú, takže sa naučil ľavou krásne písať i kresliť. On nám odpisovával naše
         spevy do zošitov. Nuž, tohto úbohého, smrti vydaného mladíčka, vzal si náš brat so sebou.
         Kúpil mu papuče — aby sa mohol obuť — chcel mať dakoho v dome, keď sám bude v škole, kto by
         mu poslúžil. Ale hlavne, chcel úbohému šuhajkovi pomôcť. Pán tento skutok lásky požehnal.
         Neďaleko Svätej Heleny sú chýrečné jódové kúpele. Bratovi Chorvátovi podarilo sa mladíka
         tam dostať. A tie — Bohom Stvoriteľom požehnané vody — úplne všetku nečistotu z chlapcovho
         tela vytiahli, rany vyčistili a vyhojili. Za ten rok, ktorý strávil na Svätej Helene,
         narástol o pol metra a zosilnel. Počas pobytu v kúpeľoch dal mu Pán zvláštneho dobrodincu.
         Ako tak úbohý Slováčik v parku horlivo písal ľavou rukou, pozoroval ho nejaký rumunský bojar.
    <sup>
     [
     <a class="footnote" href="#ftn.d56e1583" name="d56e1583">
      25
     </a>
     ]
    </sup>
    Prejdúc, díval sa mu i do zošita. Ako sa spolu rozprávali, neviem. Náš Peter
         vedel pár slov po nemecky. Pritom vedel po maďarsky, a ten bojar tiež niekoľko slov po
         maďarsky a iste dobre po nemecky. Ako sa zhovorili, ako nie, bojar pozval šuhajka k sebe,
         pohostil ho. Aj neskôr mu všelijak robil dobre. A keď odchádzal z kúpeľov, daroval mu
         všetky svoje spodné a temer všetky vrchné šaty, takže bol zásobený na roky.
   </p>
   <p>
    Peter bol u pána učiteľa Chorváta ako sluha. Keď sa však prerokúval proces — ktorý
         vyvolal katolícky učiteľ proti Jánovi Chorvátovi — nechceli sudcovia veriť, žeby mladík bol
         sluhom. Veď je vraj oveľa krajšie zašatený ako jeho pán. Bola to pravda, lebo rúcho
         rumunského bojara bolo z netak dobrej látky! Výsledok bol ten, že nášho Petra poslali domov
         na štátne útraty.
   </p>
   <p>
    Ale, nieto rady ani sily proti Hospodinu. O niekoľko rokov práve tohto mladíka —
         medzitým samým Pánom pripraveného — povolali si Helenčania do svojej osady, aby im slúžil
         Slovom Božím. Žeby im ho však zase vrchnosť neposlala preč, dal mu jeden z osadníkov dcéru
         za ženu, a tak si ho rodinne k sebe pripútal.
   </p>
   <p>
    Táto veľmi zaujímavá história vyplnila by sama malú knihu. Ja som tým chcela len toľko
         povedať, že žiadne dobrodenie, ľuďom úprimne preukázané, sa nestratí.
   </p>
   <p>
    Opustiac Svätú Helenu, stal sa brat Chorvát tajomníkom novozaloženého ústredného spolku
         Modrého kríža v Budapešti. Jeho vlastné abstinentské zásady, pritom znalosť troch jazykov,
         umožňovali mu, dobre zastávať toto miesto. A tu sa začalo to jeho už spomenuté cestovanie
         po Uhorsku, a tak práca medzi Slovákmi, Nemcami i Maďarmi. Vznikali filiálky
    <sup>
     [
     <a class="footnote" href="#ftn.d56e1597" name="d56e1597">
      26
     </a>
     ]
    </sup>
    ústredného spolku i abstinentské bratstvá tam, kde nebolo možno dostať
         povolenie na založenie spolku, ako napríklad v Tisovci.
   </p>
   <p>
    V Tisovci sa trochu zastavíme. Tam, ako sa už spomenulo, začal Pán prácu napred cez pána
         Šturmanna a jeho rodinu. Tam sa obrátila 17-ročná dievčina Julinka Manicová. Tá ihneď dala
         svoj mladý život do Pánovej služby, roznášajúc zvesti spasenia slovom i spevom. Stadiaľ
         prišlo evanjelium do Novohradu. Ním zasiahnutá bola najmä dedinka Ozdín. Tam zaľúbilo sa
         Pánovi najväčšou mierou svojho Ducha obdariť asi 18-ročnú devušku Zuzanku Betinovú, ktorá
         roky smela byť prielivom obživujúcej Božej milosti tak v svojom rodisku, ako aj na okolí.
   </p>
   <p>
    V Tisovci — medzi inými — počula zvesti spásy tretia dievčina, Ruženka Vraná. Ako
         prebudená, roztúžená duša, prišla raz — idúc po povinnosti na Myjavu — k nám. A u nás
         našiel si dobrý Pastier svoju ovečku a ona sa mu navždy odovzdala. Sestra Julinka Manicová,
         spolu so svojou mladšou sestrou Elenou, zaniesli zvesť spásy až do Báčky, kde v Petrovci
         žila ich staršia sestra. Túto zvesť spásy v Báčke prijali ochotne, hoci ju priniesli
         neumelé devušky, ktoré však v zenite
    <sup>
     [
     <a class="footnote" href="#ftn.d56e1608" name="d56e1608">
      27
     </a>
     ]
    </sup>
    svojej prvej lásky boli v službe Pána Ježiša. Výsledkom boli malé zhromaždenia
         nielen v Petrovci, ale i v okolitých dedinách. Tieto zhromaždenia mal potom možnosť
         navštevovať brat Chorvát. A Pán pridával duše, ktoré boli spasené. Aj keď neskôr brat
         Chorvát prijal miesto sekretára u pána doktora Clarka v Prahe, mohol v cestách po Slovensku
         pokračovať.
   </p>
   <p>
    Nato stal sa kazateľom v Náchode v Čechách, no nie nadlho. Rozhodol sa svoje sily
         venovať v Pánovej práci vo svojom slovenskom ľude a vrátil sa v roku 1900 trvale na
         Slovensko. Toľko na úvod. Ešte ako tajomník v Budapešti utvoril z nášho abstinentského
         bratstva 1. januára 1898
    <sup>
     [
     <a class="footnote" href="#ftn.d56e1616" name="d56e1616">
      28
     </a>
     ]
    </sup>
    spolok Modrého kríža.
   </p>
   <p>
    Dakedy, keď sa chystajú veľké deje, býva to doprevádzané kanonádou. Tak bolo aj u nás.
         Ako tak okolo stola stálo 36 členov pripravených podpísať svoje mená pod stanovy, čo mali
         ísť na ministerstvo, treskla rana. Najskôr jedna, druhá, tretia; to do našich okien leteli
         skaly. Hoci dvaja bratia a jedno maličké dieťa boli tým vo veľkom nebezpečenstve — u
         dieťaťa zadržala skalu len celkom tenunká záclona a u bratov vrazila tesne pomedzi ich
         hlavy do múra — predsa sa nič nestalo. Len to, že vybitou medzerou v oknách lepšie letel
         von na ulicu nadšený spev:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Hotoví sme všetci prápor Krista niesť
        </em>
       </span>
       <span class="emphasis">
        <em>
         a so zbraňou Ducha slávne boje viesť,
        </em>
       </span>
       <span class="emphasis">
        <em>
         za nebeskú ríšu a za Božiu česť
        </em>
       </span>
       <span class="emphasis">
        <em>
         nepoddáme sa po smrť!
        </em>
       </span>
      </span>
     </p>
    </div>
   </p>
   <p>
   </p>
   <p>
    Ako odpoveď na tie rany skalami prišlo neskôr z nebies výšin mocné pohrozenie.
   </p>
   <p>
    Výtržníci — ktorí nás v onen večer tak napadli ako Satanove nástroje v rukách zlých ľudí
         — mali svoju skrýšu v malom, slamou krytom domčeku. Jeho zadná stena — obrátená do nášho
         dvora, tesne vedľa našej lipy — tvorila časť múru, ktorý obopínal dvor zo všetkých strán.
         Pre nás — tri osamelé ženy — to bol zlý výhľad do budúcnosti, keď brat V. v lete odíde za
         obchodom, a my zostaneme samy v tom veľkom dome a s takými susedmi. Veď majitelia chalúpky,
         len čo sme sa prisťahovali, vystúpili proti nám nepriateľsky. Žandári však výtržníkov vtedy
         pochytali a aj napriek nášmu protestu ich citeľne potrestali, áno i škodu nám museli
         zaplatiť. A tak od tých čias mali pokoj aspoň naše okná. Na deň 25. marca bolo zvolané
         valné zhromaždenie spolku. Prišli nám totiž spolkové stanovy potvrdené ministerstvom a
         činnosť nášho bratstva mala začať verejne, ako spolok Modrého kríža. Večer 24.-ho
         odpočívali sme my dve, ale sme ešte nespali, keď zrazu zrachotí zvláštna rana, podobná
         výstrelu z mnohých pušiek.
   </p>
   <p>
    „Strelili!“ hovorím ja.
   </p>
   <p>
    „To je viac než strela,“ poznamenala sestra Mária. „A veď už aj horí v našom dvore!“
   </p>
   <p>
    Áno, horela chalúpka zapálená bleskom. Ani predtým, ani zatým viac v tú noc nezahrmelo,
         len tento jeden raz, a to v marci, keď u nás o búrkach nechyrovať. Strecha horela hneď celá
         a tá horiaca slama vysypala sa do nášho dvora a z oblakov kropil zem tichý, jarný dáždik.
         Hoci pomoc prišla dosť rýchlo, domček zhorel do základov. Ale ani ľudské životy neboli
         ohrozené, a vnútorné zariadenie mohlo byť zachránené všetko. Majitelia pohorenisko predali
         i stavebný pozemok za dobrú cenu. Ako vyhorenci vyzbierali ešte v mestečku hodne peňazí —
         my sami sme pre nich spravili slušnú zbierku — takže skutočne nestala sa im škoda. Tá Božia
         strela ich len vyhnala z našej blízkosti navždy. Domáca pani — šťastná, že ten kúsok zeme,
         ktorý v jej veľkom grunte veľmi zavadzal, mohla konečne odkúpiť — dala rýchlo medzeru,
         ktorá vznikla zhorením domu, vybudovať. No tak sme už zase mali dom ako nejakú pevnosť.
   </p>
   <p>
    Ale ukázala sa pritom ešte jedna zvláštna ochrana Božej lásky. Naša lipa, hoci jej
         koruna chalúpku zastierala, obhorela iba málinko, a ani našej hruške v susedstve nestalo sa
         nič. Z drevárne, opretej o chalúku, nespadla ani jedna škridlica a nezhorel ani jeden
         šindeľ, pokrývajúci náš múr. Takto naša domáca nemala vôbec škodu. Také niečo vie urobiť
         nebeský Otec, tak len On vie svoje deti chrániť a vyslobodiť.
   </p>
   <p>
    V tom čase žil ešte náš priateľ, Peter Molec. Ráno, 25. marca prišla k nim pekárka s
         pečivom a na otázku: „Čo tam u vás dole nového?“ hovorí:
   </p>
   <p>
    „Ale, bol oheň! Malo uderiť do tých „verících“ a uderilo vedľa!“
   </p>
   <p>
    „Ó,“ zasmial sa brat Peter, „náš Pán vie veľmi dobre mieriť. Strela uderila tam, kam
         bola poslaná.“
   </p>
   <p>
    Aké však bolo na druhý deň prekvapenie pre našich kopanických členov, keď prišli, videli
         a dozvedeli sa, čo sa stalo! Mali sme veľký dôvod chváliť Pána, že nás nielen predivne
         ochránil, ale že sa takto o nás postaral aj do budúcnosti.
   </p>
   <p>
    Ej, bývali to potom krásne chvíle v tom dome pri ceste, keď, ako som už spomenula,
         prichádzali za nami dietky Božie, z tých malých, tvoriacich sa slovenských bratstiev a
         neskôr spolkov. Ľudia konávali ďaleké cesty, len aby sa dostali k nám a posilnili sa vo
         viere. Spod Tatier, zo Šariša, Gemera, Novohradu, ba neskôr z Báčky a Banátu, prichádzali
         alebo na vianočnú, alebo na silvestrovskú slávnosť. Aj z hraníc tekovskej župy priputovali
         raz dve mladé devušky, jedna ľúbeznejšia ako druhá. Mali ony síce ujca v Starej Turej, čo
         im umožnilo cestu, no prišli hlavne poháňané túžbou srdca po zvestiach spásy. Bola vtedy
         tuhá zima, a hoci museli putovať pešo dva dni — pritom kus i horami, než sa dostali k
         železnici, predsa prišli a sláva Pánovi, nie nadarmo. Obe tieto ovečky našiel si Dobrý
         Pastier a ony Jeho. Mladšia ešte v ten istý rok odišla k Nemu. Bol teda pre ňu zvrchovaný
         čas, aby sa obrátila. — Staršia pracovala neskôr s nami v Pánovej práci. Bola to veľmi
         nežná, ideálna a pekná devuška! Mala zvlášť krásne oči, ktoré svojím hlbokým, milým
         pohľadom akoby rozprávali: „Milujem vás, majte ma radi!“
   </p>
   <p>
    Aj ony prišli na slávnosť, na ktorej sa po prvý raz spievala nádherná skladba sestry
         Márie, doprevádzaná ňou na piane:
    <span class="emphasis">
     <em>
      Koho zvolíš?
     </em>
    </span>
    No spievala sa aj
         pieseň:
    <span class="emphasis">
     <em>
      Hallelujah, plesaj ľudstvo
     </em>
    </span>
    , a to po prvý raz. Spievala sa tak,
         že naši hostia pri stúpajúcom:
    <span class="emphasis">
     <em>
      Boh nás miluje, miluje, miluje, miluje!
     </em>
    </span>
    povstávali zo svojich miest, lebo radosť a nadšenie, aké zavládli, im nedalo sedieť.
   </p>
   <p>
    Počula som túto pieseň neskôr neraz spievať štvorhlasne znamenite nacvičený zbor. Ale
         krásy tamtoho spevu veru nedostihol. Veď sú piesne, ktoré len, keď ich srdce spieva,
         dosiahnu výšku svojej krásy. My sme vtedy skutočne spievali srdcom, nám tie slová boli
         nádhernou skúsenosťou.
   </p>
   <p>
    Pekné sme my to slávievali slávnosti, najmä tie, keď sa s nami lúčili naši bratia
         Roháčkovci, odchádzajúc do misijných ústavov, na Chrischonu a do Neukirchenu. Odišli obaja
         vr. 1898. Pre každého nám Pán daroval nejakú primeranú pieseň alebo skladbu. Tak spievali
         sme bratovi Jozefovi Roháčkovi po prvý raz
    <span class="emphasis">
     <em>
      Hodina už odbila, ach, lúčenia nastal
            čas!
     </em>
    </span>
    a bratovi Jánovi Roháčkovi skladbu:
    <span class="emphasis">
     <em>
      Ó, kdeže nájdu sa
            bojovníci?
     </em>
    </span>
   </p>
   <p>
    Medzitým diali sa aj na iných miestach zmeny. Ústav diakoniek v Bratislave
    <sup>
     [
     <a class="footnote" href="#ftn.d56e1690" name="d56e1690">
      29
     </a>
     ]
    </sup>
    prijal do svojho stredu Máriu Š. Tá bola taká tuhá ortodoxná luteránka, že
         popri nej nemohlo obstáť nič, čo malo aspoň trochu aliančného ducha. Tá sestra, ako veľmi
         agresívna, dosiahla čochvíľa vplyv na celú správu ústavu. Netrvalo dlho, a spôsob práce tak
         v ústave, ako aj na vonkajších staniciach sa riadil podľa toho. Všetko silno pripomínalo
         samospasiteľný Rím.
    <sup>
     [
     <a class="footnote" href="#ftn.d56e1696" name="d56e1696">
      30
     </a>
     ]
    </sup>
    Je isté, že sa naša sestra bránila tomuto umŕtvujúcemu a každý duchovný život
         hatiacemu a ducha ujarmujúcemu spôsobu. Je isté, že svoj názor otvorene napísala svojím
         predstaveným z Prešova — ba i ústne s nimi o tom hovorila. No keď ústavný farár trval na
         svojom, že i keď azda človek môže ku Kristu prísť aj v inej denominácii, spasenie predsa je
         v evanjelickej luteránskej cirkvi, došla k presvedčeniu, že ak chce svoj duchovný život
         zachrániť, musí z tohto väzenia von. Hoci bola mladá, toľko už vedela zo Slova Božieho a vo
         vlastnom srdci prežila, že spasenie človeku nedá žiadna cirkev, žiadne sebalepšie učenie a
         vyznanie, ale jedine do srdca prijatý Ježiš Kristus skrze Ducha Svätého.
   </p>
   <p>
    Pre Neho žili, i na hranici zomierali evanjelici v Španielsku, no i Hus a ruskí
         mučeníci! V duchu tichosti a lásky odobrala sa teda naša sestra od svojich predstavených,
         oznámiac príčinu svojho vystúpenia; a tiež tak priateľsky, pekne prepustená, navrátila sa
         domov. Bolo to práve v čase, keď nám naša matka ťažko ochorela a my sme v každom ohľade
         potrebovali jej pomoc.
   </p>
   <p>
    Keďže našu sestru k tomu rozhodnému kroku prinútila jedine otázka svedomia, tak sa vždy
         s radosťou a láskou rozpomínala na pobyt v ústave. Rozpomínala sa aj na tú krásnu požehnanú
         prácu v počiatkoch tam i na vonkajších staniciach, pritom na svoje milé spolusestry a
         predstavených. Oni sami zachovali si ju v dobrej rozpomienke.
   </p>
   <p>
    Keď na toto všetko naspäť myslím, radujem sa, že, tak ako ani len jedným slovom
         neprehovárala som našu sestru, aby sa stala diakonkou, tak som ju v tom rozhodnom boji
         ničím neposmelila. Takéto rozhodujúce kroky pre celý ďalší život musí človek urobiť sám a
         jedine na pokyn a rozkaz Boží.
   </p>
   <p>
    Nebola to maličkosť pre sestru, začať s nami žiť ten život von za stanmi. Roky mala len
         jednu povinnosť, pracovať verne a úplne bez starosti, keďže všetko, čo potrebovala — od
         najmenšej po najväčšiu vec — dostávala od ústavu. Ako dobrej a hľadanej diakonke — keď tu i
         tu stretla sa s neporozumením, — jednako prinášali jej ľudia v ústrety úctu a lásku. Pri
         svojich daroch a svojom vzdelaní mohla mať nádej, že jej raz zveria vynikajúce miesto. Ale
         ona dobrovoľne prišla, aby so svojím ľudom znášala pohanenie Kristovo. Bolo to v r. 1899.
   </p>
   <p>
    V tomto roku rozšírili sa naše hranice po najbližšie okresné mesto; tu po mesiace
         trvajúcej evanjelizácii, za zvláštnych okolností, založený bol tiež spolok Modrého kríža.
   </p>
   <p>
    Bolo to takto. Jeden z našich staroturanských členov — mladý obuvník Michal Sadloň —
         presťahoval sa so svojou malou rodinou do Nového Mesta. Pri jeho byte prenajalo naše
         bratstvo miestnosť pre zhromaždenie. A tak sme tam chodili hlásať evanjelium a tak
         podopierať účinok bratovho svedectva. Toto okresné mesto malo prevažnú väčšinu katolíkov a
         židov. Evanjelická cirkev bola tam číselne a v každom ohľade zastúpená veľmi skromne.
         Sčiastky i preto, že ju dlhé roky viedol farár nedobrej povesti. A keď zomrel, prešla do
         rúk druhého, ktorý sa zase rozviedol so svojou pomätenou ženou a matkou jeho detí. A sotva
         sa proces skončil, vzal si druhú ženu pred očami svojej cirkvi i katolíckej i židovskej.
         Pokrvná rodina chcela síce túto úbohú paniu vziať k sebe, no ona — pretože mala fixnú ideu,
         že totiž nepatrí rodine S., ale inej, dvoru
    <sup>
     [
     <a class="footnote" href="#ftn.d56e1715" name="d56e1715">
      31
     </a>
     ]
    </sup>
    cisára veľmi blízkej — nechcela sa vrátiť domov. Žila v prenajatej malej
         izbičke, živila sa šitím, ktoré jej obstarávali židovky. Pretože by to na jej výdavky
         nebolo stačilo, tak spolu so 60 chudobnými ľuďmi chodievala si s hrnčekom pre polievku do
         katolíckej prepozitúry,
    <sup>
     [
     <a class="footnote" href="#ftn.d56e1721" name="d56e1721">
      32
     </a>
     ]
    </sup>
    kde veľmi ľudomilný prepošt,
    <sup>
     [
     <a class="footnote" href="#ftn.d56e1727" name="d56e1727">
      33
     </a>
     ]
    </sup>
    gróf Pongrác obdarovával chudobu bez rozdielu náboženstva. Keď to cirkevníci
         farára E. videli a keď videli, že za života pravej matky doviedol svojim deťom druhú,
         nepravú, veľmi sa nad tým pohoršovali. Nechceli svojich synov a deti jemu dať sobášiť,
         chodili radšej k okolitým farárom. Keď vraj sám vernosť prísahy:
    <span class="emphasis">
     <em>
      Že ťa nechcem
            opustiť v žiadnom kríži, v žiadnom súžení až do smrti
     </em>
    </span>
    nedodržal chorej žene,
         nemá práva sprisahávať iného.
   </p>
   <p>
    Toto všetko prispievalo k tomu, že evanjelická cirkev v Novom Meste stála na velice
         nízkej úrovni. Nám už i preto záležalo na onom mestečku, že — ako som v prvom diele písala
         — pred rokmi pôsobil tam ako evanjelický farár náš deduško Ján Roy, ktorý zomrel v r. 1848.
         Od mojej tetinky, otcovej sestry, počúvala som, aká to bola pekná, sporiadaná cirkev za
         jeho času. Tvorili ju hlavne slovenskí zemani a statkári, ktorí ju aj vydržiavali. Títo
         zemani mali v Novom Meste svoje pekné domy — na námestí, iní zase vonku — obklopené
         záhradami. Za môjho deduška boli evanjelická fara a jej obyvatelia vo veľkej vážnosti, a to
         nielen u svojich, ale i u katolíkov a židov. Židia v tom čase smeli bývať len na predmestí,
         nikto z nich sa nesmel usadiť v meste. Po revolúcii a po nej nasledujúcom štátnom prevrate
         stali sa synovia tých evanjelických zemanov maďarskými úradníkmi pri vláde. Svoje majetky
         dali Židom do árendy, ich dcéry sa povydávali von z Nového Mesta, tým spôsobom cirkev v
         každom ohľade schudobnela. Keď sme my začali v Novom Meste pracovať, vtedy už temer vo
         všetkých veľkých domoch evanjelických zemanov bývali len Židia. Obchody vzali oni do
         svojich rúk, no i okolité veľkostatky! Oni nastavali páleníc a vo svojich krčmách do naha
         povyzliekali úbohý ľud. Najprv ho opili a potom ním pohŕdali. Platili tak za svojich otcov,
         ktorými pred revolúciou nakladal a pohŕdal každý podľa ľubovôle.
   </p>
   <p>
    Rím systematicky udržoval ľud v slepote — Židia v opilstve — a tí, ktorí sa chválili
         čistým učením, dajúc svetlo pod nádobu, pôsobili pohoršenie. A tak sa stalo, že napriek
         húfnemu navštevovaniu našich zhromaždení ani jeden občan z Nového Mesta neprišiel k
         obráteniu. Duše, Pánom nám tam darované, boli buďto z okolia, alebo nejakí prisťahovalci.
         Tá pôda bola tak tvrdo udupaná, že Božie zrno zostalo len na povrchu a vtáci ho vyzobali.
         Napriek tomu sme v tomto mestečku pracovali s nadšením, radosťou a vernosťou, vzdorujúc
         drzému rafinovanému odporu, ktorý konečne vyvrcholil v jednu nedeľu večer.
   </p>
   <p>
    Izba, v ktorej sme sa schádzali, mala len jedno veľké okno. Pretože cez týždeň pri
         našich zhromaždeniach nám doň hádzali skaly, zvesili sme vonkajšie krídla a okno sme
         zadebnili doskami, aby sme vnútorné ochránili pred rozbitím. Jeden nemecký úradník pri
         železnici, sám abstinent a práci Pánovej naklonený, prišiel nás varovať, aby sme v tú
         nedeľu nemali zhromaždenie, pretože počul, aká vzbura sa chystá proti nám. No my sme už
         zhromaždenie mali vopred ohlásené, nemali sme ho ako odvolať. Jediné, čo sme urobili, bolo,
         že sme domov, do Starej Turej oznámili, aby naši bratia a sestry, ktorí mali nám prísť na
         pomoc v službe, neprišli. Ak by tak bolo zle s nami, nechceli sme aj ich uvádzať do
         nebezpečenstva. Ani žena brata Sadloňa nebola doma, len on, jeho dve malé deti, Peter
         Kýška, ten zo Svätej Heleny poslaný, a ja. Ešte raz podotýkam, že minulý týždeň sme každý
         deň mali zhromaždenie a temer každý večer hodila nám luza dve-tri skaly do okna. Už sme to
         čakali, ako sprievod ku spevu! V piatok medzi inými poslucháčmi prišli aj dvaja páni. Mala
         som vtedy hovoriť zo Slova Božieho o troch mládencoch v ohnivej peci, ako oni radšej chceli
         umrieť, akoby sa bolí klaňali modlám. No, keď sme vyspievali, vravel mi v duši tichý, dobre
         známy hlas, ktorý mi neraz radieval a ktorý som znala ako hlas môjho Pána: „Nehovor o tom
         texte, vezmi iný!“ Poslúchla som, vzala som odsek zo Skutkov apoštolov. Sotva som text
         prečítala a niečo málo z neho povedala, strhol sa vonku krik, že horí a naši poslucháči,
         okrem daktorých, sa rozutekali. Nech hovorím z toho vybraného textu, bola by som prišla
         práve potiaľ, že tí traja mládenci sa sprotivili kráľovmu rozkazu. Keď sa všetko
         rozutekalo, zostali iba oní dvaja páni a mestský sluha, ktorý bol vošiel súčasne s nimi.
   </p>
   <p>
    Jeden z pánov sa spytoval vážne, prečo túto prácu konáme a prečo sa jej, zvlášť farári,
         tak protivia.
   </p>
   <p>
    Vydala som radostné svedectvo, objasnila účel našej práce, no, i že nie všetci farári sa
         jej protivia. Potom sa páni zdvorilo odporúčali a odišli.
   </p>
   <p>
    „Viete, kto to bol?“ spytuje sa obecný sluha. „Pán hlavný slúžny.“
    <sup>
     [
     <a class="footnote" href="#ftn.d56e1748" name="d56e1748">
      34
     </a>
     ]
    </sup>
   </p>
   <p>
    Mne bolo veľmi milé, že sme sa s tým prívetivým pánom tak priateľsky porozprávali. No,
         už som mala aj vysvetlené, prečo som nesmela hovoriť o troch mládencoch. Veď páni by neboli
         počuli koniec, len to, že sa mládenci vzopreli kráľovi, a pán slúžny si ľahko mohol
         domyslieť, že my, berúc slovo Božie ako plášť na krytie, nejak brojíme proti vrchnosti. Pán
         môj to vedel, preto ochránil. Nuž to bolo v piatok.
   </p>
   <p>
    V nedeľu od 17.00 — 18.00 som mala detské zhromaždenie. Chodilo doň mnoho detí a rady;
         dospelí by nemali kde sedieť. Detské zhromaždenie prešlo šťastne. No keď deti odchádzali —
         sotva mohli vyjsť — tak sa valilo množstvo výrastkov. Na ich tvárach bolo vidno, že sa
         najprv v diablovom kostole rozohnili alkoholom a že prichádzajú v bojovej nálade. Než by si
         napočítal päť, bola izba natlačená plná. Vôkol stien, na laviciach, sedeli naši skutoční
         navštevovatelia. Ostatné lavice zaujala tá — ako sme sa neskôr dozvedeli — najatá zberba. V
         tejto rozdivenej spoločnosti boli sme len my traja: brat Sadloň, brat Peter a ja. Keď som
         oslovila ľud, že dúfam, že sa tu budú správať katolíci, ako sa sluší na katolíkov a
         evanjelici, ako na evanjelikov, skutočne sa stíšili. Tlačené zošitky piesní si vzali, no
         len čo som začala hrať a spievať, dali sa aj oni s nami do spevu. Divoko, škrekľavo! Cítiť,
         že peklo im pomáha, a keď som si sadla k stolíku, zastala pred ním vybraná deputácia.
    <sup>
     [
     <a class="footnote" href="#ftn.d56e1759" name="d56e1759">
      35
     </a>
     ]
    </sup>
    Súhrn tej, rozličnými nadávkami korenenej reči, ktorú prednášala, bol asi
         tento: „My sme tu katolíci, evanjelici a židia. Choďte si do Afriky a Indie, medzi pohanov.
         Naše cirkvi sú sporiadané, my vás nepotrebujeme! Choďte si tam!“ atď. Ešte chcel predrečník
         čítať nejaký citát zo Zjavenia, ale iste dobre nevidel, tak koktal. „Nenamáhajte sa,“
         hovorím, „však to máme tu, v Biblii a ak si prajete, ja vám to prečítam.“
   </p>
   <p>
    „Keď to tam majú,“ kričali druhí, „načo im to čítate!“
   </p>
   <p>
    Keď deputácia skončila svoje „poslanie“, tak sa s rečami — aké im ten duch dal do úst —
         vyrútili z izby. Ich miesto zaujali druhí, čo medzitým tí prví bombardovali okno skalami
         ťažkými kilo či dve, takže doska prašťala a stenala a okno div i s rámom nespadlo cele
         dovnútra. Medzitým, tí novoprišlí skákali po laviciach, kričali, nadávali, zúrili. Do toho
         znel plač, naľakané výkriky žien, čo sa chúlili pri stenách. Keď s tým prvým zástupom
         neušli, teraz to bolo úplne nemožné, veď ten rozzúrený ľud naplnil nielen izbu
         zhromaždenia, ale aj prvú izbu, kuchyňu i chodbu, ktorou sa do nej chodilo. Okrem toho
         štvorhranný, asi dvanásť metrov dlhý dvor, k nemu vedúcu ulicu, asi 4 m širokú a možno 20 m
         dlhú a širokú ulicu pred domom. Na stá a stá čítajúci zástup.
   </p>
   <p>
    „Zabite ich!“ kričal ženský hlas vo dvore. „A tie malé deti najprv!“
   </p>
   <p>
    Tým výkrikom prezradil diabol svoj úmysel. Chceli nás zabiť. Tak ich bolo mnoho a celé
         peklo s nimi, a predsa ani len vlas na hlave našej neskrivili. Mohli nás ubiť, roztrhať,
         však sme boli v ich rukách, ale neboli sme sami!
   </p>
   <p>
    Sediac pred stolíkom, tesno pri okne, stenajúcom pod skalami, modlila som sa, ak má kto
         padnúť za obeť, aby som to mohla byť ja a nie daktorý z bratov. Ó, tá veliká moc Božia! Keď
         ona zatôni človeka, tu aj takých, od prírody bojazlivých ľudí opustí všetka bázeň a strach,
         ktorý sa rovná smrti, sa od nich vzdiali. Áno, my sme sa skutočne nebáli, ani jeden. Ani
         len tie maličké deti, ktoré uprostred tej škrečiacej luzy sedeli v druhej izbe na kolíske,
         kým sa ich podarilo otcovi vziať medzi nás. Boli síce i tu v tom istom nebezpečenstve, no
         boli aspoň s nami. Od siedmej do deviatej trvala táto vzbura. Konečne — vnútorne ponúkaná —
         vstala som od stolíka, prešla ku dverám a upierajúc oči do tváre muža, čo hroznými slovami
         šliapal našu česť, zvlášť tú moju, povravela som pokojne v nastalom tichu: „Viete to iste,
         čo vravíte? Povedzte mi to ešte raz do očí!“
   </p>
   <p>
    Zamrmlal dačo, že sa môj dedo musí v hrobe obrátiť a už aj odchádzal. Za ním rútili sa
         ostatní a neprešla ani štvrť hodina, boli sme sami. Ešte udrelo pár hodených skál a bolo
         ticho.
   </p>
   <p>
    Vôkol nás pustota, smrad, špina, neporiadok, jedným slovom spúšť. Pomaly vošli naši
         traja mladíci, ktorí — nedôverujúc sebe, že by sa ovládali — radšej sa skryli, aby dajakým
         činom alebo slovom vec nezhoršili. Sám Pán im v tom radil a ich zdržoval. Poďakujúc Mu za
         ochranu, sedeli sme ticho pri stole. Tu počuť kroky. Pán krčmár, Žid — nad ktorého dvorom a
         plechovou strechou sa nachádzalo naše okno — vedie na nás žandárov. Naši mladíci, celí
         naľakaní oznamujú: „Žandári idú!“
   </p>
   <p>
    „Dobre!“ hovorím. „Nech len prídu.“
   </p>
   <p>
    Vošli, zamračenejší jeden ako druhý. Pokročila som im v ústrety.
   </p>
   <p>
    „Páni,“ hovorím, „vy až teraz idete? Od siedmej do deviatej bola tu vzbura a vy o tom
         neviete?“
   </p>
   <p>
    Páni prekvapeno pozreli na mňa.
   </p>
   <p>
    „Kde sme to? V Rusku, na Kamčatke, a či v Uhorsku, kde je náboženská sloboda?“
   </p>
   <p>
    Že vraj vrchnosť nemôže byť všade, vyhovára sa jeden a že prečo sme sem vôbec prišli?
         Prečo nie sme na Starej Turej?
   </p>
   <p>
    „Na Starej Turej? Náš spolok sa musí šíriť!“ hovorím, „a ako sa bude šíriť, keď budeme
         všetci sedieť v Starej Turej?“ Ešte dakoľko bezvýznamných slov a páni odišli. Na nemalú
         zaiste mrzutosť krčmárovu. Lebo u neho sa tá luza napila, ale všetky skaly, letiace na naše
         okno, popadali na jeho plechovú strechu a poškodili mu ju a temer jeho slúžku, idúcu
         dvorom, zabili.
   </p>
   <p>
    Aby sme u vrchnosti neboli ešte obžalovaní ako rušitelia pokoja, vzali sme ráno tie
         najväčšie skaly a zaniesli ich hlavnému slúžnemu. Bol to ten istý pán, ktorý v piatok
         navštívil naše zhromaždenie. Brat Sadloň M. rozpovedal mu vec, ako sa stala. Hovoril s nami
         prívetivo a žiadal nás, aby sme si podali hneď spolkové stanovy, že nám obstará ich skoré
         potvrdenie, no, aby sme vraj v práci zatiaľ nepokračovali, pretože až potom bude nás môcť
         chrániť proti násiliu. Urobili sme tak a skutočne, neprešli ani dva mesiace, a už sme mali
         stanovy potvrdené. Medzitým sme sa dozvedeli, že pána slúžneho L. niekto naliehavo žiadal,
         aby nás z Nového Mesta násilne odstránil. Načo on vraj povedal: „Nikto nebude
         prenasledovaný, kým sa vrchnosť nepresvedčí.“ A preto potom v ten piatok sám prišiel, aby
         sa presvedčil, čo robíme, no tak sa nás i teraz ochotne zastal. Verím, že mu to náš Pán
         nejakým spôsobom oplatil. Tak to bola naša skúsenosť v Novom Meste, na ktorú sme nikdy
         nezabudli, ktorú tak pekne ilustrujú slová žalmu:
    <span class="emphasis">
     <em>
      Hospodin trónil nad potopou a
            Hospodin bude tróniť ako Kráľ na veky. Hospodin dá silu svojmu ľudu; Hospodin požehná
            svoj ľud pokojom.
     </em>
    </span>
   </p>
   <p>
    Keď sa brat Ján Chorvát vrátil úplne k svojmu ľudu, začal r. 1900 vydávať mesačník
    <span class="emphasis">
     <em>
      Svetlo, časopis spolku Modrého kríža
     </em>
    </span>
    . Týmto časopisom sa nám naša
         rozvetvená práca veľmi uľahčila. Každý mesiac sme tak mohli navštíviť a posilniť našich
         členov. Ako kedysi spočiatku sestra Mária a ja, čo sme kedy dobrého čítali, tým sme našich
         milých priateľov vzdelávali, tak teraz všetko dobré, čo buď nám samým udelil Pán, alebo sme
         sa dozvedeli z tých mnohých časopisov, prichádzajúcich do nášho domu, so všetkým sme sa
         podelili s našou veľkou rodinou bratov a sestier. Aj keď
    <span class="emphasis">
     <em>
      Svetlo
     </em>
    </span>
    vo
         vnútornej cene nedostihlo
    <span class="emphasis">
     <em>
      Betaniu
     </em>
    </span>
    (už i preto, že nikto z nás nebol
         takým modlitebníkom, ako drahý brat Kostomlatský), stalo sa aj ono veľmi vítaným a túžobne
         čakaným hosťom tak tu doma ako aj za oceánom, kam sa z nášho turanského bratstva odobrali
         celé rodiny a najmä mnohé dievčatá. Mali sme v tom časopise päť rubrík. Predovšetkým článok
         zo Slova Božieho, potom
    <span class="emphasis">
     <em>
      Svieca do tmy
     </em>
    </span>
    , kde sme uverejňovali tie
         najkrajšie udalosti, potom
    <span class="emphasis">
     <em>
      Tmavé obrázky
     </em>
    </span>
    , tragické to deje zo života
         opilcov a ich rodín,
    <span class="emphasis">
     <em>
      Raketle
     </em>
    </span>
    ,
    <sup>
     [
     <a class="footnote" href="#ftn.d56e1820" name="d56e1820">
      36
     </a>
     ]
    </sup>
    v ktorých sme satiricky bičovali neporiadky a konečne
    <span class="emphasis">
     <em>
      Pošta
     </em>
    </span>
    . Do tejto rubriky písavala som ja každý mesiac list tej
         rastúcej rodine, tak od srdca k srdcu. A že ľudia veľmi radi čítajú a dostávajú listy,
         priznávali naši čitatelia, že veru čítajú
    <span class="emphasis">
     <em>
      Svetlo
     </em>
    </span>
    od konca ako Židia!
         No, veď si ho oni prečítali celé, daktorí aj štyri razy.
    <span class="emphasis">
     <em>
      Svetlo
     </em>
    </span>
    otváralo nám vstup s evanjeliom aj do domov a miest, ktoré by sme ináč nikdy neboli
         zasiahli. Buď Pánu nášmu česť! Konalo verne svoju púť 16 rokov. Zhaslo v r. 1916, vládou
         zakázané. No, ja píšem ešte len o jeho vzniku!
   </p>
   <p>
    Dobré služby nám konalo zvlášť v r. 1902, keď brat Chorvát otvoril kresťanské
         kníhkupectvo a nakladateľstvo a ono mohlo informovať o našich knihách. Keď teraz prezerám
         tie staré ročníky
    <span class="emphasis">
     <em>
      Svetla
     </em>
    </span>
    , tak z listov, ako aj zo spolkových správ
         môžem presne uviesť, kto nás navštívil až do roku 1903, ktorým rokom sa práve končí týchto
         15 rokov práce.
   </p>
   <p>
    Prv, než k nim prejdem, musím opísať, ako som sa naučila prekladať kazateľov z nemčiny.
         Ono to bolo tak, ako keď toho, čo sa učí plávať, hodia do vody a on, či chce, či nechce,
         musí sa naučiť pohyby, ak nemá utonúť! Po odchode brata Chorváta z Budapešti do Prahy mal
         za tajomníka ústredia spolku prísť na jeho miesto veriaci kandidát bohoslovia z Nemecka. Na
         ceste do Pešti mal najprv navštíviť nás, ale v určenú sobotu sme ho márne čakali. Bolo to
         vzhľadom na nedeľné zhromaždenie veľmi trápne. Na druhý deň o desiatej čakalo naše
         zhromaždenie zídené už v plnom počte. A keď ohlásený rečník neprichádzal, museli sme — ako
         obyčajne — začať modlitbou a piesňou. Ako tak spievame, zastane pred domom kočiar. Vyjsť
         von počas spevu, privítať, a oznámiť milému hosťovi, ako sa veci majú, bol čin niekoľkých
         momentov. On ospravedlnil svoje oneskorenie, zložil zvrchník, rukavičky a než sa pieseň
         dospievala, stáli sme už spolu pred stolíkom. Predstavovať nebolo treba, on vedel kam
         prišiel, my zas kto prišiel. Dôležitejšie bolo svedectvo, ktoré so sebou priniesol. Nikdy
         ešte nehovoril s prekladom a ja som tiež ešte nikdy neprekladala.
   </p>
   <p>
    Pomodlili sme sa, on udal text, ja som ho prečítala; začal hovoriť a Pán nám tak
         predivne pomáhal! On sám nás hodil do tých vĺn, že sme sa oba v tej hodine naučili plávať.
         Po prednáške zakončenej modlitbou a spevom odviedli sme nášho hosťa, aby sa po ceste trochu
         občerstvil pokrmom, keď sa tak nemohlo stať hneď z príchodu. Pretože však naše zhromaždenie
         túžilo sa s ním zoznámiť, nikto miestnosť neopustil. On, keď to zbadal, prosil, že by ešte
         niečo rád povedal. No tak sme sa po chvíli vrátili a po krátkych vzájomných slovách
         zoznámenia otvoril náš milý hosť znovu Bibliu a mal ešte jednu krásnu prednášku. Po nej,
         duchovne nasýtení a rozveselení, vracali sa naši bratia a sestry do svojich turanských
         kopaníc a hore pod Javorinu. To bola prvá návšteva brata Johannesa Urbana u nás. V nej sa
         položil základ vernému priateľstvu; z jeho strany až po smrť, z našej až za hrob. Dakoľko
         mesiacov neskôr trávil tento brat dva týždne svojej dovolenky u nás. Vtedy sme mali
         príležitosť poznať ho bližšie ako kresťana i ako človeka.
   </p>
   <p>
    Výzorom bol on ušľachtilý, pekný človek, zvlášť krásnych, čiernych očí. Keď sa tie
         spanilé, čisté pery — na ktorých spočíval pel materinského bozku — usmiali, bolo to ako
         svitanie. Celé jeho správanie doďaleka svedčilo, že ho vychovala veľmi jemná, umná a
         šľachetná matka. Nebola jeho vlastnou matkou; tá odumrela synáčka ešte v perinke, no bola
         takou matkou, že kto nevedel, že pán rektor Urban je druhý raz ženatý, nezbadal, že jeho
         pani opatruje dvoje detí. Svoje, i syna po nebohej žene. Brat sám nám rozprával, čím mu
         táto matka bola a že jej ďakuje i za svoje zachránenie pre večný život.
   </p>
   <p>
    Vnútorná čistota charakteru, spanilomyseľná ušľachtilosť javí sa často v maličkostiach.
         Napriek našej chudobe usilovali sme sa vždy tak milo prikrášliť izbu, ktorú sme hosťovi
         odovzdali, aby sa v nej cítil dobre. Nuž, takú, skromnú síce, ale podľa možnosti peknú
         izbietku, odovzdali sme aj milému bratovi. Dva týždne býval v nej, a keď odišiel, zanechal
         nám tú izbietku usporiadanú ako zo škatuľky. Tak ako v tej izbe, vyzeralo to i v jeho
         vnútri. Ach, bola to kvetná, čistá duša!
   </p>
   <p>
    Práca tajomníka spolku Modrého kríža nehodila sa veľmi pre neho, a preto si ho Pán Ježiš
         za krátky čas postavil inde. Stal sa nemeckým farárom v Slavónii
    <sup>
     [
     <a class="footnote" href="#ftn.d56e1854" name="d56e1854">
      37
     </a>
     ]
    </sup>
    a preukázal nám tam spolu so svojou milou manželkou osobne veľkú službu. No,
         tam ešte nie sme.
   </p>
   <p>
    Či snáď jeho pričinením, alebo ako to bolo, už neviem, navštívil nás jeho milý,
         najmladší brat, Reinhold Urban, ktorý v tom čase práve otvoril v Striegau v Nemeckom
         Sliezsku Kresťanské misijné vydavateľstvo. Tvárou sa bratia nepodobali, zato bolo na nich
         poznať, že ich vychovala jedna a tá istá matka. Drahý náš priateľ Reinhold Urban bol pravý
         typ čistého, nezištného a nepraktického idealistu. Duša jasná, srdce plné lásky a
         horlivosti, áno, pravý idealista. Vyžiadal si odo mňa dovolenie a dal do nemčiny preložiť
         knihu:
    <span class="emphasis">
     <em>
      Bez Boha na svete
     </em>
    </span>
    , netušiac ani zďaleka, že tým otvára cestu do
         šíreho sveta našej slovenskej kresťanskej literatúre. Keď neskôr prešlo jeho vydavateľstvo
         v Striegau (Strigawa) do rúk jeho staršieho brata pána Theodora Urbana, vychádzali v tom
         vydavateľstve dlhé roky všetky naše slovenské knihy — okrem štyroch — ktoré boli preložené
         do nemčiny. Dostali sa tak do rúk nielen Nemcom, ale aj Angličanom, Francúzom, Dánom,
         Švédom, Nórom, Holanďanom atď.
   </p>
   <p>
    Keď sa naše knižky začali prekladať zo slovenčiny (a Španieli si
    <span class="emphasis">
     <em>
      V slnečnej
            krajine
     </em>
    </span>
    preložili z francúzštiny), tak z tých 19
    <sup>
     [
     <a class="footnote" href="#ftn.d56e1870" name="d56e1870">
      38
     </a>
     ]
    </sup>
    jazykov — v ktorých svetom hlásajú Pánovu česť — do trinástich jazykov boli
         preložené práve z nemčiny. A tak na tomto rozšírení nášho diela najväčší podiel majú
         obidvaja bratia Urbanovci.
   </p>
   <p>
    Keď Pán chcel, aby to, čo daroval nám najmenším, použili aj iné národy, vzal si ich
         dvoch za nástroje; a my sme im zaviazaní vrelou vďakou.
   </p>
   <p>
    Náš drahý brat Reinhold sa zo svetovej vojny nevrátil; on, hoci mladý, už dávno odpočíva
         od svojich prác. Jeho oči uzreli Kráľa, v ktorého veril, ktorého kráľovstvo na zemi ochotne
         budoval. Je večne nasýtený a odmenený. Toto sa vymyká z rámca oných pätnástich rokov, ktoré
         som sľúbila opísať. No na česť Pánovu musela som tie veci spomenúť. Chcela som tak poukázať
         na Božie vedenie a riadenie v našom živote. Aj na to, že všetky — i tie na prvý pohľad
         nepatrné veci — museli napomáhať na dobré, ba i všetci ľudia, ktorí nás navštívili v tom
         dome pri ceste.
   </p>
   <p>
    Prvým z cudzincov, ktorý nás navštívil, bol Angličan pán Broadbent, ktorý v priebehu
         rokov neraz k nám zavítal. Svojou hlbokou známosťou Božieho Slova zakaždým nám poslúžil a
         prispieval k nášmu duchovnému vzdelaniu. Keď prvý raz hlásal u nás Božie pravdy v
         preplnenej izbe a počul, že máme úmysel dreváreň prebudovať (ktorú si obzrel) na malú sálu
         — pravda, na vlastné náklady! — navrátiac sa domov urobil na ten účel zbierku, a tak nám tú
         prestavbu z väčšej čiastky umožnil. Druhýkrát s potešením hlásal už na pódiu v novej sále.
         O nej sa skutočne mohlo v duchovnom ohľade povedať, čo platilo o Sione, že ten a onen sa tu
         narodil. Pán Broadbent patril tiež medzi našich vzácnych priateľov. Úzko nás spájala
         spoločná láska ku Kristu a k šíreniu Jeho Kráľovstva.
   </p>
   <p>
    Prvý z modrokrižanov (okrem brata Urbana), ktorý nás navštívil v r. 1900, bol pán
         Schinzel, zakladateľ viacerých spolkov Modrého kríža vo Švajčiarsku. Tento vzácny milý muž
         rodom z Moravy, ale Nemec, putoval raz ako chudobný tkáčsky tovariš cez Rakúsko a Tirolsko
         do Švajčiarska, a zbieral skúsenosti tak pre svoje remeslo, ako aj pre život. No tam v tej
         rajskej záhrade pod Alpami našiel mladík to, čo nehľadal — najdrahší poklad — Spasiteľa a
         spasenie, a odovzdal celý ďalší život svojmu Bohu. Božím riadením dostal sa neskôr do
         misijného ústavu na Chrischonu, kde nadobudol vzdelanie pre službu evanjelia. Dva roky
         pracoval aj ako pomocník pána Samuela Zellera v Männerdorfe. To jeho duchovnému životu
         poslúžilo asi tak, ako keby sa bol dostal do prorockej školy proroka Eliáša alebo Elizea.
         Jemu veľmi dobre pristal názov „Muž Boží“. S netakou účasťou sme počúvali, keď nám
         rozprával svoje osobné skúsenosti s Pánom Ježišom, ktorého nadovšetko miloval a zveleboval.
   </p>
   <p>
    No on vedel byť i zábavný a rád sa srdečne zasmial. Keď opisoval svoje vandrovanie,
    <sup>
     [
     <a class="footnote" href="#ftn.d56e1884" name="d56e1884">
      39
     </a>
     ]
    </sup>
    povedal nám medziiným, ako raz za večera prišiel do talianskej dediny. Hľadal
         nocľah, ale dohovoriť sa nemohol. Konečne ho prijala nejaká sedliačka. Otvorila mu dvere do
         akejsi miestnosti, kde celý šťastný klesol na čistú slamu a hneď aj zaspal premožený veľkou
         únavou. Vo sne cítil, že neleží sám a že ten druhý sa naťahuje. Rozospatý rozhodil rukami.
         Pravá dopadla na čosi teplé. No v tom pri uchu zaznie strašidelné, ohlušujúce: „I-áá!“
         Zdesený mladík uderil suseda päsťou. Tento s veľkým cupotom vyskočil, no aj náš pútnik
         vyskočil. Chytil svoj uzlík, palicu, vyrazil dvere a už beží von z talianskej maštale, kde
         strávil noc s oslíkom, ktorý sa vraj iste poďakoval za takého nevďačného nocľažníka!
   </p>
   <p>
    Opisujúc nám ten dej tak živo, smial sa milý brat tak srdečne, až mal slzy v očiach,
         takže i my sme sa dlho nemohli utíšiť.
   </p>
   <p>
    O rok neskôr na našej ceste vo Švajčiarsku boli sme hosťami v jeho príkladne krásnom
         rodinnom kruhu. Ak niekde, tak tam, v poviestkove peknom Romanshorne, mali sme príležitosť
         vidieť celú krásu kresťanskej rodiny. Rodiny, kde muž je hlavou, žena srdcom a kde šťastné
         deti v úcte a láske vinú sa k svojim rodičom. Nie div, že milý brat mal vo svojom veľkom
         zbore — ktorého bol požehnaným kazateľom — veľký vplyv a moc. On keby bol chcel, mohol si
         privlastniť to apoštolovo:
    <span class="emphasis">
     <em>
      Tak choďte, ako máte príklad na nás.
     </em>
    </span>
    Videli
         sme, ako mu jeho milá, umná žena všetky každodenné starosti snímala z pliec, aby mu
         uľahčila jeho prácu v kráľovstve Božom. Jej oddanosť a dôvera k nemu siahala tak ďaleko, že
         keď ochorela na takzvanú „brantovú“
    <sup>
     [
     <a class="footnote" href="#ftn.d56e1897" name="d56e1897">
      40
     </a>
     ]
    </sup>
    nohu, ktorá vyžadovala okamžitú operáciu, aby sa odrezaním nohy od kolena
         zachránil život matky malých detí, rozhodla: „Radšej zomriem pod tvojimi rukami, ako pod
         rukou doktorovou.“ Brat Schinzel dostal dar uzdravovania ako pomocník pána Samuela Zellera,
         skrze ktorého vieru a vzkladanie rúk uzdravoval Pán Ježiš chorých. Používal ho len na
         výslovnú žiadosť chorých alebo ich príbuzných. Jeho manželka verila, že keď on — podľa
         Božieho slova — položí na ňu ruku, keď Boh bude chcieť, bude uzdravená. A keby aj nebola
         uzdravená, radšej nech zomrie pri tejto biblickej liečbe ako pri svetskej. Aby svojho muža
         v prípade jej smrti nedostala do nejakých ťažkostí, nadiktovala starším zboru osvedčenie,
         že liečenie — uzdravovanie sa deje na jej žiadosť. Osvedčenie podpísala a sama sa vložila
         do Božích rúk. Celý týždeň trvali nevýslovné muky nemocnej panej, no ona vo viere
         neochabla. Pod modlitbou a vzkladaním rúk sa bolesti tíšili. Noha predtým čierna ako uhoľ,
         začala blednúť, až i cele vybledla. O šesť týždňov pani Schinzlová išla v ústrety svojmu
         manželovi na zachránenej a úplne Pánom Ježišom uzdravenej nohe, keď sa vracal z
         evanjelizačnej cesty. V tom istom čase bola operovaná aj iná dáma na takú istú chorobu. No
         tá mohla chodiť už len s protézou, pričom pri zmene počasia mala vždy veľkú bolesť.
   </p>
   <p>
    Pri našej návšteve v Romanshorne behala pani Schinzlová po dome i v záhrade ako
         jarabica, stále činná a úplne zdravá. Zoznámenie sa s touto rodinou nám prinieslo mnoho
         duchovného úžitku.
   </p>
   <p>
    Po bratovi Schinzlovi navštívil nás, vracajúc sa z medzinárodného abstinentného kongresu
         vo Viedni, pán farár Arnold Bovet z Bernu, najvernejší spolupracovník zakladateľa spolku
         Modrého kríža, farára Rochata v Ženeve. Aj keď sme z jeho návštevy mali veľkú radosť, a to
         ako my osobne, tak aj celé zhromaždenie, predsa sme nemohli ani tušiť, ako nám veľmi
         poslúži práve tento Boží služobník, akým dobrodincom sa nám stane v určitej prepotrebnej
         veci. Veď naozaj všetkých tých ľudí — ktorí nás navštívili z ďaleka v tom našom dome pri
         ceste — vyvolil Pán na to, aby sa vec Božieho kráľovstva dostala dopredu. Nikoho z nich sme
         predtým nepoznali ani nepozvali. Oni sami, ani netušiac, prichádzali na vyšší rozkaz, aby
         urobili to, na čo boli poslaní. Tak aj pán Arnold Bovet.
   </p>
   <p>
    Aby som ten výrok objasnila, musím odbočiť. Keď naše bratstvá rástli, nemohli sme už
         spievať z písaných zošitov. Tak sme najprv dali vytlačiť knižočku
    <span class="emphasis">
     <em>
      Rajská
            kytka
     </em>
    </span>
    , potom druhú s názvom
    <span class="emphasis">
     <em>
      Naše piesne
     </em>
    </span>
    , a tri zošity
    <span class="emphasis">
     <em>
      Piesne spolku Modrého kríža
     </em>
    </span>
    . Ale čo, keď všetky tieto piesne mali
         len text. Bolo treba pomýšľať na vydanie spevníka s notami. Chýbali nám na to prostriedky,
         no, zvlášť chýbali ľudia! Sestra Mária piesne síce napísala, aj znotovala, ale pretože
         nevedela harmonizovať, nemohla spevník pripraviť do tlače. Keďže naša slovenská
         inteligencia od nás „bludáriek“ a „vykričaných“, „opovrhnutých sektárok“ bočila, takže
         nikto z nich ani len pohľadom nechcel o nás zavadiť, nemali sme možnosť dakoho z nej
         požiadať o radu. Naši nemeckí priatelia slovanskému rázu našich piesní nerozumeli, hoci ich
         pri každej návšteve veľmi obdivovali. Oni by boli harmonizáciou, nechtiac, ten slovenský
         peľ zotreli. Nuž, tak sme zase boli odkázaní len na modlitbu a vieru. Konali sme síce cestu
         do Švajčiarska, len aby sestra Mária mohla naše piesne predložiť pani Dore Rappardovej
         známej skladateľke a poetke. No, že to bol len náš úmysel, tak tá cesta, hoci v inom ohľade
         nám priniesla mnohý úžitok, vzhľadom na naše piesne bola daromná. Pani inšpektorka
         Rappardová nebola doma, a my sme nevykonali nič. Pán mal inú cestu.
   </p>
   <p>
    Pri jednej našej návšteve v Čechách prosili bratia sestru Máriu, aby im zložila nápev na
         pieseň
    <span class="emphasis">
     <em>
      Rozhláste
     </em>
    </span>
    . Aj tak urobila. Túto pieseň v preklade s tým jej
         nápevom harmonizovanú pánom Felixom Bovetom (synom pána farára Boveta) našli sme v novom
         švajčiarskom spevníku Modrého kríža. Keď sestra Mária pri hraní spozorovala, že slovenský
         ráz piesne je úplne dodržaný, odvážila sa celú vec opísať pánu farárovi Bovetovi. Opísala
         ťažkosti i našu veľkú potrebu spevníka, zvlášť však nádej, že jeho milý syn by nám v takej
         dôležitej a ťažkej veci mohol pomôcť. Nevediac, obrátila sa takto na toho pravého. Veď fara
         v Berne bola ako Azafov dom: celá rodina hudobníci a speváci. Pán farár Bovet nám rozumel.
         On nie na deň-dva, ako sestra žiadala, ale priam na tri týždne vystrojil svojho syna k nám,
         ktorý bol v tom čase evanjelistom v Korutanoch, aby naše piesne hneď zharmonizoval.
   </p>
   <p>
    Ó, tie tri týždne! Či ja kedy na ne zabudnem? Dosť sme sa cez celý život naspievali, no
         toľko ako cez tie tri týždne, nikdy predtým a nikdy potom. Veď brat Felix Bovet nie podľa
         nôt, ale podľa sestrinho hrania a podľa spevu harmonizoval naše melódie!
   </p>
   <p>
    Musel mať s nami veľkú trpezlivosť! Neraz sa chytil za hlavu a hovorí: „No, to je už
         zase sedemosmičkový takt slovenský, alebo päťštvrťový!“
   </p>
   <p>
    Ej, bola to netaká ťažkosť, vtesnať daktoré melódie sestry Márie do Saulovho brnenia regulí!
    <sup>
     [
     <a class="footnote" href="#ftn.d56e1930" name="d56e1930">
      41
     </a>
     ]
    </sup>
    S mojimi, ktoré temer všetky mali pochodový takt, nebolo toľko trápenia; pravda
         nemali ani tú cenu! Na žiadosť brata Boveta dali sme sa my, ktorí sme mu tie piesne
         spievali a ktorým on dal meno „Liederkommitée“,
    <sup>
     [
     <a class="footnote" href="#ftn.d56e1936" name="d56e1936">
      42
     </a>
     ]
    </sup>
    spolu s ním odfotografovať a zostala nám na ten spevný čas pekná rozpomienka.
         Na tom veľmi primitívnom obrázku vystihnutý je vlastne len on. Rozosmiaty, veselý, taký,
         ako býval; len prehovoriť!
   </p>
   <p>
    Keď boli piesne zharmonizované, prevzal textovú korektúru brat Chorvát, notovú brat
         Bovet. Keďže ich tlačili v Nemecku, chodila jedna korektúra do Švajčiarska, druhá do
         Uhorska. Že sa tým práca zdržovala, je isté! Ale, sláva Pánovi, keď brat Chorvát otvoril
         kníhkupectvo, mohol v našom
    <span class="emphasis">
     <em>
      Svetle
     </em>
    </span>
    oznámiť, že sú piesne v tlači a po
         dvoch rokoch, že sú hotové.
   </p>
   <p>
    Obaja páni Bovetovci k dobrodeniu, ktoré nám tým preukázali, priložili ešte i peňažný
         obnos, ktorý umožňoval vydanie spevníkov. Nie dlho potom odvolal si Pán Ježiš pána farára
         Arnolda Boveta k sebe, kde v ríši večnej harmónie odmenil mu iste bohato za nás.
   </p>
   <p>
    Ó, bolo to potom spevu, doma i za oceánom! Bolo oslavovania dobrotivého nášho Pána a
         radosti, že nám tak predivne pomohol zo všetkých veľkých ťažkostí. Tí, ktorí po nás prišli,
         zvlášť tie mladé dietky Božie dnešných dní, nevedia si ani predstaviť, čo to znamenalo pre
         dve osamelé ženy žiť tých prvých desať rokov! Kráčať so svetlom v ruke, nemajúc spočiatku
         na pomoc ani jednu slovenskú pieseň, ani jeden spisok alebo knihu, nijakú oslavnú báseň,
         nič! S dobrým svedomím môžeme im privolať tie Kuzmányho slová: „Ak chcete ďalej prísť, ako
         my prídeme, musíte viac vedieť, než ako my vieme.“ Na základoch, ktoré sme my položili, oni
         pri lepšom školskom vzdelaní môžu budovu kráľovstva Božieho budovať lepšie, než sme tu
         mohli my, priekopníci, no, len ak Kristus bude ich životom. Ak budú mať to, čo sme mali my
         a čo nám cez všetko pomáhalo: Nepretržité spojivo s Bohom a Jeho stálu prítomnosť.
   </p>
   <p>
    *
   </p>
   <p>
    V roku 1900 podali si brat Ján Chorvát a sestra Božena Royová ruky na spoločnú životnú
         púť a do spoločnej práce. Pretože miestny farár odoprel sobášiť „sektárov“, dali sa v
         Starej Turej civilne oddať; službu lásky preukázal im pán farár Johannes Urban v Slatine,
         až v Slavónii. Voviedol ich tam do pekne ozdobeného kostola, naplneného nedeľné oblečeným
         ľudom. A tu v prítomnosti celej jeho cirkvi bolo im udelené a vyprosené Božie požehnanie.
         Bol to nezabudnuteľne krásny akt lásky, ono dobrodenie, osobne nám učinené, ktoré som už
         spomínala. Zo Slatiny odišli naši milí na cestu po bratstvách. Všade ich vítali s radosťou
         a s láskou prepúšťali; vrátili sa domov, k svojim spoločným povinnostiam a k práci do
         Nového Mesta.
   </p>
   <p>
    *
   </p>
   <p>
    Od samého začiatku našej práce vždy viac a viac mali sme na zreteli i misiu medzi
         pohanmi. Už deti prvej nedeľnej školy spoločne s nami rôznym spôsobom zbierali svoje malé
         darčeky na misiu. Bola to pre nás veľká udalosť, keď sme odoslali prvých 100 korún pre
         pohanov. Rozkaz nášho Pána
    <span class="emphasis">
     <em>
      kážte evanjelium všetkému stvoreniu
     </em>
    </span>
    bol nám
         realitou, práve tak, ako ktorékoľvek iné prikázanie. S tou prvou zbierkou sme mali veľké
         ťažkosti, kam a komu ju odoslať. Druhú nám vrátili až z Jeruzalema, pretože príslušný
         misionár medzitým zomrel. Neskôr, keď sme prostredníctvom pána doktora Baedekera dostali
         adresu Vnútročínskej misie, boli sme už bez starostí. A tak napriek našej chudobe
         podporovali sme roky Vnútročínsku misiu, chrischonských misionárov v Číne a neukirchenskú
         misiu v Afrike. Dopisovali sme si s misionármi a misionárkami Römom, Benderom, Elizabetou
         Bäumerovou, Agustou Benderovou; to v Číne. S bratom Wartenbergom v Afrike a pritom s
         misijnými správami. Je isté, že sa tým náš obzor myslenia rozširoval a že nás to v každom
         ohľade i srdcom i umom vzdelávalo. Naša duchovná výchova sa tým stávala úplne aliančnou,
         zamedzujúc každú úzkoprsosť a jazdenie na nejakom osobitnom koníkovi. Kristus a Jeho Cirkev
         bol nám jeden a ten istý pojem. On svätá Hlava a my Jeho údy. Rada si spomínam, ako sme v
         tých prvých rokoch uplietli dva veľké balíky krásnych niťových pančúch a poslali misionárke
         Bäumerovej pre malé čínske nohy. Netaký nadšený a radostný list sme dostali od nej! Ani čo
         by Čína bola bývala za chotárom. Veď ničím sa tak svet neumenšuje, ako vzájomnou misijnou
         prácou. Neskôr sme boli takí šťastní, že nás misionár Wartenberg počas 8 rokov navštívil
         dvakrát. A tu len ako zvláštnosť vsuniem, že pri jeho druhej návšteve bola už vyšla knižka
         Bludári v nemčine. A on mi rozprával: „Sestra, to ste opísali moju históriu. So mnou môj
         vlastný otec tak naložil, ako Hradský so Štefanom.“
   </p>
   <p>
    Voľačo neskôr prišiel nás navštíviť misionár Bender. Kázal evanjelium v našej sále v
         čínskom obleku a mnoho zaujímavého z Číny nám porozprával súkromne.
   </p>
   <p>
    Misionára Röma sme zase stretli o niečo neskôr na aliančnej konferencii v Blankenburgu.
         Tomuto živému misijnému duchu, ktorý sa pestoval i v ostatných našich zhromaždeniach, treba
         pripísať, že sestra Julinka Manicová zatúžila obetovať svoj život pre pohanov. Bola to
         pekná slávnosť, keď sme sa s ňou lúčili r. 1900. Hoci nám ťažko padlo, vzdať sa
         pracovníčky, boli sme predsa veľmi vďační, že ju smieme ako obeť Pánovi položiť na oltár.
         Odchádzala do Škótska s nejakou kresťanskou dámou, ktorej muž veľmi mnoho konal a obetoval
         v kráľovstve Božom. V rodine Mr. Gordona Oswalda mala byť tak dlho, kým sa naučí anglicky
         natoľko, žeby mohla byť prijatá do misijného ústavu. Ale nebola taká Božia vôľa! Osobný
         priateľ Gordonovcov, dr. N., ktorý sa po 26-ročnej misijnej práci vrátil na dovolenku,
         rozhodne trval na tom, aby sa sestra vrátila do svojej vlasti, že je prislabá, primladá. Do
         práce na misii sa vraj môže hlásiť niekedy vo svojom 26. roku; ináč by len veľmi ťažko
         vydržala čínske podnebie a namáhavú prácu. A keď sa pani Gordonová dozvedela dačo bližšie,
         ako to u nás vyzerá s pravým kresťanstvom, najmä, ako málo máme pracovných síl, povedala
         sestre Julinke: „Vráťte sa domov, pracujte na záchrane vášho národa; pohanov prenechajte
         predbežne nám, ktorí máme všelijaké možnosti a množstvo pracovníkov.“
   </p>
   <p>
    Tak v r. 1901 bola naša sestra zase medzi nami a pracovala — konajúc mnohé cesty —
         veselo medzi svojím ľudom. Neskôr strávila jeden rok v Nemecku v ústave pána R. Lohmanna,
         kde dostala dobré vzdelanie pre vnútomomisijnú prácu. No, to už siaha za tých našich 15
         rokov.
   </p>
   <p>
    V tom istom čase, v r. 1900, zatúžila aj naša druhá devuška, Ruženka Vraná, že sa chce
         cele venovať práci Pánovej. Ona bola so svojím plánom a predsavzatím odkázaná úplne sama na
         seba. Premyslela si totiž, že pôjde do Ameriky. Bude tam slúžiť tak dlho, kým si nesplatí
         dlh na cestu. Medzitým sa naučí anglicky, a keď si toľko usporí, že by sa mohla riadne
         zašatiť a sama vydržiavať, vstúpi do misijnej školy pána dr. Schaufflera. Všetky potrebné
         kroky a listiny musela si devuška vykonať sama. Jej pokrvná rodina urobila pre ňu toľko, že
         ju odovzdala do opatery istej dáme, ktorá sa vracala do Ameriky po krátkej návšteve v
         starej vlasti. Táto dáma, ktorá sa na celej ceste o svoju chránenku ani neobzrela, keď loď
         v prístave zakotvila, jednoducho sa v dave stratila a nechala svoju chránenku v tom
         ohromnom newyorskom prístave úplne opustenú. Doma boli veci tak zariadené, že ju patričná
         vezme k sebe a nechá u seba, kým jej nájde službu. Predstavujem si osamelú, útlu devušku,
         ako sedí na svojom kufri a márne vyzerá. Vôkol nej vlnia sa davy ľudstva a vrava neznámej
         reči. Čakala, že oná dáma pre ňu príde, čakala darmo. A nikde človeka, ktorý by poradil a
         pomohol. Nič nezostávalo, len viera a modlitba. Konečne sklonil sa k plačúcej černoch a
         osloví ju po slovensky. Zvediac, čo sa jej stalo, odvedie ju i s jej kufrom do sály pre
         vysťahovalcov. Tam sa jej spytujú, či má nejaké adresy. Mala len jednu, na reverenda
    <sup>
     [
     <a class="footnote" href="#ftn.d56e1971" name="d56e1971">
      43
     </a>
     ]
    </sup>
    Jelínka, no ten býval hlboko v Amerike a v jej peňaženke nebolo už toľko
         peňazí, aby si mohla zaplatiť cestu. Kto dal radu, kto nie, no čo nevidieť bol pán Jelínek
         telegraficky o všetkom upovedomený. Ak on neodpovie, čo potom? Prešlo dakoľko hodín
         úzkosti, ale odpoveď prišla, a to pozvanie i peniaze na cestu. A naša devuška letí už
         hlbšie a hlbšie do krajiny slobody. Pán Jelínek ako nástroj v Božej ruke našu sestru nielen
         láskavo prijal, ale aj nechal u seba, kým jej našiel veľmi výhodné miesto. Tam mala síce
         mnoho práce, ale aj slušnú mzdu, takže mohla predovšetkým jemu za cestu, potom domov svoj
         dlh poslať a potom si usilovne zadovažovať potrebné šatstvo do ústavu. Keď sa jej pani
         dozvedela, o čo mladej Slovenke ide, kedykoľvek odišla z domu, vždy jej priniesla do jej
         výbavy užitočný a potrebný kus šatstva. Medzitým sa však dozvedel aj dr. Schauffler
         (ktorého ústav vychovával najmä slovanské dievčatá), kvôli čomu prišla naša devuška. Pozval
         ju, aby hneď vstúpila do ústavu, len čo sa naučí po anglicky. Misia sa postará o ostatné.
         Mám poruke veľmi pekný list, ktorý kedysi v tom našom starom
    <span class="emphasis">
     <em>
      Svetle
     </em>
    </span>
    oblažil naše srdcia, tak vám ho tu podávam, aby ste videli, aký dobrý je Boh a ako prenáša
         tých, ktorí v Neho dúfajú, a ktorí skutočne nikoho nemajú, len Jeho samého. Keď si ho
         prečítate, uznáte za cele dobré, že sa oná nesvedomitá dáma v tom prístave tak zachovala.
         Ktovie, do akého miesta by bola ona dala našu Ruženku a akými okľukami by sa bola konečne
         dostala k uskutočneniu svojho ideálu. Takto, keď jej nič nezostalo, len viera a modlitba,
         vzal ju On, ktorý hovorí:
    <span class="emphasis">
     <em>
      Niesol som vás na krídlach orličích
     </em>
    </span>
    a
         preniesol ju tam, kam sa chcela dostať.
   </p>
   <p>
    <span class="emphasis">
     <em>
      „Radujte sa so mnou
     </em>
    </span>
    , píše vo svojom liste,
    <span class="emphasis">
     <em>
      že som konečne
            v ústave, a to tak zriadenom a krásnom, a zároveň prísno vedenom! Úloh máme mnoho a
            hodne ťažkých: učíme sa Bibliu, cirkevné dejiny, anglickú i českú gramatiku, jeden
            profesor-lekár nám tiež dvakrát týždenne prednáša. To je však veľmi ťažké, lebo on užíva
            len tie cudzie, lekárske výrazy, a to všetko v angličtine. Prosím Vás, modlite sa stále
            za mňa, aby mi Pán dal schopnosti a aby si ma vyššie k sebe povzniesť ráčil, že by Jeho
            moc pri mne viditeľná bola. Teraz Vám opíšem, aký milý domov mi Pán dal na dlhší
            čas.
     </em>
    </span>
   </p>
   <p>
    <span class="emphasis">
     <em>
      V kruhu 12 spolužiačok musím sa tu dobre cítiť! Priala by som Vám, zvlášť
            nahliadnuť medzi nás, keď sa po večeri pobožnosť drží, kde sú všetky naše predstavené
            prítomné: Slečna Groot a pani Mills. Sú to vlastne naše dobré, drahé matky, ktoré bdejú
            nad nami a pečujú o naše blaho, jak duchovné tak i telesné. Ó, sú ony vznešenými
            služobnicami Pánovými, človek musí byť v ich blízkosti blažený. I slečnu Reutingerovú,
            ktorá nás učí cirkevným dejinám, veľmi milujem. Naša domovina je na peknom, tichom
            mieste. Budova nie je príliš veliká, ale zato veľmi vkusná a útulná. Máme dve a dve
            jednu izbu. Len tie, ktoré sú tu už 3 roky, majú každá osobitnú chyžu. Máme peknú
            jedáleň; spoločenská izba je veliká, pekne zariadená. Tu prijímame naše návštevy. Škola,
            ktorá je ovšem tiež v dome, vyzerá ako skutočná škola a pre telocvik máme na poschodí
            miestnosť. Tu sa človek musí doma cítiť! Ja bývam spolu s jednou Angličankou. To je taká
            dobrá duša! A môžeme jedna druhej pomôcť! No, musím ešte opísať, ako sa mi vodilo v
            poslednom čase u mojej milej panej a jak mnoho krásneho dal mi Pán vidieť.
     </em>
    </span>
   </p>
   <p>
    <span class="emphasis">
     <em>
      Moja pani si veľmi priala, abych čerstvá a zdravá prišla do ústavu, tak ma vzala
            so sebou do Spring Lake. Je to utešené miesto pri samom brehu morskom, kde zámožní
            veľkomešťania prichádzajú, jedni kvôli odpočinku, iní kvôli vyrazeniu, iní kvôli
            zotaveniu sa na čistom a zdravom morskom povetrí. Medzi ktorých sme asi my patrili? Za
            všetkých nás nemohla bych odpovedať, ale čo sa mňa týka, ja, som srdcom plným vďaky k
            láskyplnému Otcovi nebeskému, ktorý mi tohoto požitku poprial, vyznám, že môj pobyt tu
            poslúžil mi k prospechu jak telesnému, tak duchovnému. Poprial mi tu Pán zažiť krásnych
            a pokojných chvíľ, ktoré som tak nutno potrebovala. Však vie Otec nebeský, čo dietky
            jeho potrebujú. Budiž meno Jeho oslávené na večné veky. Videla a zároveň naučila som sa
            mnohým veciam a spôsobom i vzdelanejších Angličanov. Ó, jak som za to vďačná Pánu, že ma
            pri tejto príležitosti tak mnohou známosťou obohatil! Vedel, že som toho potrebovala,
            abych sa pozdejšie v každej spoločnosti a pri každej príležitosti smelo pohybovať
            znala.
     </em>
    </span>
   </p>
   <p>
    <span class="emphasis">
     <em>
      Na 1. augusta večer o 7-mej sme odcestovali. Vo vlaku, k spaniu zariadenom, sme
            sa pohodlne vyspali a rána dorazili sme do Filadelfie, kde sme po raňajkách presadli do
            iného vlaku a okolo jedenástej do Spring Lake dorazili. Keď sme si trochu oddýchli a sa
            preobliekli, išli sme do jedálne. Bolo to zaujímavé, keď sa človek tak poobzeral po tej
            priestrannej dvorane. Stoly vkusne prikryté, muríni v bielych, naškrobených košelách a
            veľkých, bielych zásterách, vysluhujú hosťom a tak šikovne sa točia, že je to radosť ich
            pozorovať. Sú to zväčša študujúci mladíci, ktorí si takto cez prázdniny shľadávajú
            peniaze k ďalším štúdiám. Je to krásne, snažiť sa vyšinúť a vzdelať, keď to ako ťažko
            ide! Mnohí z nich sú veľmi inteligentní. Keď obrátila som pozornosť na hosťov, bola som
            vo svojom elemente. Veľmi rada skúmam ľudské tváre a mala som tam hojnú príležitosť!
            Bolo tu mnoho rozličných tvárí. Niektoré zdali sa mi tak jasnými, žeby z nich mohol ako
            z otvorenej knihy čítať, druhé zase tak záhadné, že by človek nevyšiel z mudrovania. Aj
            Edison, ten chýrečný vynálezca, sa tu i so svojou ženou bavil. Inej reči som nepočula,
            len anglicky, iba naša chyžná bola Nemka. No, sláva Pánu, vyznám sa v angličtine už dosť
            dobre, takže som od niektorých Angličanov za to i poklony dostala. Viem ovšem, že to je
            nie mojou zásluhou, lebo schopnosť mi dáva môj drahý Pán Ježiš. Myslela som, že sa mi
            tam trochu viac času ujde k písaniu, no, ten čas, ktorý som len pre seba mohla mať, bol
            len večer, a vtedy nemožno bolo písať. Krásne, mesačné noci vábili ma, takže som svetlo
            zhasila a sadla si k otvorenému obloku, skadiaľ bol krásny výhľad, ďaleko, ďaleko na
            záhadné more a pri tom počúvala som krásnu hudbu. I tá zdala sa mi prichádzať veľmi z
            ďaleka. S otvorenými očami bola bych snila neviem ak dlho, keby ma skutočný sen nebol
            premohol!
     </em>
    </span>
   </p>
   <p>
    <span class="emphasis">
     <em>
      Po raňajkách sme obyčajne chodili k brehu morskému, kam všetci hostia ponáhľajú,
            aby sa čím viac nadýchali toho zdravého vzduchu. Je to zaujímavý obraz, keď povychádzajú
            v pestrých, kúpacích oblekoch a tí, ktorí sa neidú kúpať, sedia pod ohromnými
            slnečníkami a bavia sa v piesku, pozorujúc pri tom ostatných. Ja som ich tiež rada
            pozorovala, no ešte radšej som sa obrátila v tú stranu mora, kde nebolo ľudí, lebo
            mohutné vlny im tam prístupu nedopriali. Mňa to zaujímalo, jak tie vlny jedna za druhou
            pribiehajú. Jedna príde tak tichučko, nepozorovane a razom sa rozleje po celom brehu.
            Druhú už z ďaleka vidno, ako taký biely vrch, a čím blíž prichádza, tým väčšmi sa mení v
            podobe, v barve, až sa konečne tajným šumením stratí pri kraji. Tretia prihrmí s takým
            hlasitým hukotom, ako čo by bola rozhnevaná a chcela by celý kus zeme pohltiť, ale
            jakonáhle sa priblíži ku kraju, potratí moc a ešte jedným mocným, úderom sa tak stratí,
            že nevieš, kam sa podela. Dá sa to porovnať k životu ľudskému a zvláštne city pri tom
            dušu ovládajú. Slastné, ale ach, i tak bôlne!
     </em>
    </span>
   </p>
   <p>
    <span class="emphasis">
     <em>
      Morské kúpele sú veľmi príjemné, my sme ich užívali po obede. Pred večerom, keď
            bolo počasie najpríjemnejšie, prevážali sme sa krásnym okolím na koči. Mnoho krásneho
            som síce už videla, ale niečo tak veľkolepé som si nevedela predstaviť! Za sebou mali
            sme tie nádherné a umele vystavané budovy, z níchžto každá je ohradená utešeným
            stromoradím, alebo na rozličný spôsob upravenými kvetinami, ktoré tak sviatočne vyzerajú
            spomedzi mladej, tak dobre vypestovanej pažiti. Pred nami ležala tichá hora. Ešte sme
            dosť ďaleko boli od nej, už nás takmer omámila neobyčajne tuhá, príjemná vôňa. Náš kočiš
            nám vysvetľoval, že je v tej hore zvláštny druh ihličnatých stromov, ktoré tú vôňu
            vydávajú. Myslela som si, že keď Pán náš už tento svet tak krásne ozdobil, k pohodliu
            ľudskému, ako to asi musí byť tam, v tej našej nebeskej vlasti, kam odišiel pripraviť
            nám miesto! Ó, zaiste, oko nevídalo, ucho neslýchalo, a na srdce ľudské nevstúpilo, čo
            pripravil Boh tým, ktorí Ho milujú! Ako túži pri tom duša, cele sa povzniesť a byť úzko
            spojená s tým mocným Stvoriteľom! Všetka táto krása nemala by pre mňa žiadnej ceny,
            kebych v nej nespatrovala dielo Božie a nevýslovnú lásku otca nebeského k človečenstvu.
            Jedna myšlienka sa podáva druhej, až konečne je srdce tak preblažené, cítiac, že má
            všetko, keď má Toho, ktorý je všetko vo všetkom, no, cíti tým väčšiu túžbu po
            dokonalosti, po večnom živote a nikto iný k tomu nedopomôže, než On, Pán môj Ježiš,
            Spasiteľ môj jediný.
     </em>
    </span>
   </p>
   <p>
    <span class="emphasis">
     <em>
      Po troch týždňoch odišli sme z nezapomenuteľného Spring Lake do New Yorku.
            Zosadli sme v najväčšom a najnádhernejšom hoteli v celej Amerike, The Waldorf Astoria.
            Je to velikánska, skvostná budova, jak z vonku, tak dnu umele okrášlená. Keď sme večer
            dorazili a sprievodca nás zaviedol do našej elegantne zariadenej izby, ktorá, súc
            jasným, elektrickým svetlom osvetlená, tým skvelejšie vypadala, obrátila som sa k mojej
            panej s poznámkou: „Ó, tu je utešene! Veď sa to k izbám v Spring Lake ani prirovnať
            nemôže, a už tam tie sa mi tak krásne zdali!“ Prehliadnuc jedným pohľadom nádherné
            náradie a obrazy, utkvel zrak môj na pekne viazanej knihe s nápisom hotelu, ktorá ležala
            na mojom stolíku. Zvedavo vzala som ju do ruky a otvorila a hneď s radostným prekvapením
            zvolala: „Pani Hays, veď je to Biblia!“ Tak ma to dojalo, že i na takom mieste, kde až
            zbytočne postarané je o telesné veci, je postarané i o duše, ktoré lačnia a žíznia po
            pokrme duševnom a tak môžu sa občerstviť Slovom Božím. Za všetko ostatné je tu treba
            veľmi draho platiť, ale to, čo je duši veriacej najdrahšie, uisťuje o večnom živote,
            dáva tak mnoho sily a vznešenej snahy, vypravuje o vykúpení drahou krvou Baránkovou, o
            nevýslovnej láske Otca nebeského, to je darmo, úplne darmo! Ó, by sa Pán Ježiš zmiloval
            a požehnal tie knihy! Mnoho ich tu musí byť, sú-li v každej hosťovskej izbe, lebo
            hosťovských izieb v tomto hoteli je 2000. Rozliční ľudia sem prichádzajú, ó, by ich Pán
            zachoval, že by nepohrdli darom najvyšším!
     </em>
    </span>
   </p>
   <p>
    <span class="emphasis">
     <em>
      Ja, keď som tú Bibliu otvorila, prvé slová, na ktoré mi zrak padnul, boli:
            „Blahoslavený je ten, ktorému odpustené je prestúpenie a jehož hriech je prikrytý.“
            Cítila som radosť a prosím Pána, aby tí, ktorí tú knihu po mne do ruky vezmú, tiež
            podobnou radosťou naplnení boli.
     </em>
    </span>
   </p>
   <p>
    <span class="emphasis">
     <em>
      Hneď po raňajkách vozili sme sa po tých najhlavnejších uliciach, obzerali sochy,
            pomníky, závody so sklom, zlatom, striebrom, zariadené dľa najnovšieho,
            najelegantnejšieho spôsobu. Všetko to bolo pekné, ale najviac ľúbili sa mi obrazy. Na
            tisíce historických a biblických obrazov som videla, keby som i len tie najvzácnejšie
            chcela opísať, musela bych celú knihu začať. V pamäti mojej však to dobre zostane.
            Niektoré obrazy boli veľmi strašné, druhé zase bájočne krásne, no, všetko je to
            vzdelávajúce. Človeku sa rozhľad šíri, čím viac vidí, rozmýšľa, zkusí.
     </em>
    </span>
   </p>
   <p>
    <span class="emphasis">
     <em>
      Na druhý deň ešte mnoho zvláštneho som videla, potom sme nastúpili cestu domov a
            o dakoľko dní odobrala som sa ja za svojím milovaným účelom do ústavu, osviežená a dosť
            posilnená na tele i na duchu. Pán môj mi pri všetkom pomohol, bo On je môj a ja som
            Jeho.“
     </em>
    </span>
   </p>
   <p>
    Tak znel list našej sestry. Po štyroch rokoch pobytu v ústave prevzala misijnú prácu
         medzi Maďarmi a Poliakmi. Neskôr pre znalosť piatich rečí ustanovená bola za tlmočníčku pri
         takzvanom detskom súde. Keď však súdna komisia zbadala, aký veľký vplyv má na tie
         obžalované deti, že jej hotové sú zo všetkého sa vyznať, chcela si ju trvale zaistiť. Popri
         iných výhodách ponúkali jej 1000 dolárov mesačne, no, ona miesto neprijala, svedčiac, že
         prišla do Ameriky vyučiť sa pre misijnú prácu a že svojmu úmyslu zostane vernou. Ináč jej
         však americké podnebie tak zle slúžilo, že ju lekári posielali, ak chce zostať nažive,
         naspäť do vlasti. V tom čase mala od svojej rodiny zlé správy: Stihla ich bola nejaká
         hmotná strata. Rozhodla sa teda, že ešte začas zostane v Amerike, aby im pomohla. Práve
         vtedy vypukol epidemický šarlach. A tak hľadali do izolovaných barakov
    <sup>
     [
     <a class="footnote" href="#ftn.d56e2038" name="d56e2038">
      44
     </a>
     ]
    </sup>
    ošetrovateľky, ktoré boli vystavené veľkému nebezpečenstvu nákazy, no i veľmi
         dobre platené. Prihlásila sa teda i ona. Rodine pomohla a hoci si bola povedala to
         Esterino:
    <span class="emphasis">
     <em>
      Keď zomriem, nech zomriem!
     </em>
    </span>
    Pán nielen že ju ochránil, ale
         práve v tých barakoch natoľko uzdravil, že zase mohla načas prevziať misijnú prácu. A tak,
         stráviac sedem rokov v Amerike, vrátila sa do vlasti, aby s nami pracovala pre Pána.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1575" name="ftn.d56e1575">
        24
       </a>
       ]
      </sup>
      <span class="emphasis">
       <em>
        Banát
       </em>
      </span>
      — kraj na juhu niekdajšieho Uhorska; po 1. svet.
               vojne
     </p>
    </div>
    <div class="footnote">
     <p>
      <sup>
       [
       <a class="para" href="#d56e1583" name="ftn.d56e1583">
        25
       </a>
       ]
      </sup>
      <span class="emphasis">
       <em>
        bojar
       </em>
      </span>
      — šľachtic v starom Rusku a Rumunsku; strážca cárskeho
               trónu
     </p>
    </div>
    <div class="footnote">
     <p>
      <sup>
       [
       <a class="para" href="#d56e1597" name="ftn.d56e1597">
        26
       </a>
       ]
      </sup>
      <span class="emphasis">
       <em>
        filiálka
       </em>
      </span>
      — odbočka, pobočka
     </p>
    </div>
    <div class="footnote">
     <p>
      <sup>
       [
       <a class="para" href="#d56e1608" name="ftn.d56e1608">
        27
       </a>
       ]
      </sup>
      <span class="emphasis">
       <em>
        zenit
       </em>
      </span>
      — najvyššie miesto na oblohe priamo nad hlavou
               pozorovateľa; prenesene: na vrchole
     </p>
    </div>
    <div class="footnote">
     <p>
      <sup>
       [
       <a class="para" href="#d56e1616" name="ftn.d56e1616">
        28
       </a>
       ]
      </sup>
      Ešte ako tajomník v Budapešti (Ján Chorvát) utvoril z nášho abstinentského
               bratstva 1. januára 1898 spolok Modrého kríža.
     </p>
     <p>
      Správny dátum je 31. 12. 1896. Valné zhromaždenie 2. marca 1897 nebolo
               zakladajúce, ale oficiálne začatie činnosti už predtým existujúceho — založeného
               spolku.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1690" name="ftn.d56e1690">
        29
       </a>
       ]
      </sup>
      <span class="emphasis">
       <em>
        diakonia v Bratislave
       </em>
      </span>
      — Diakonický ústav na území terajšieho
               Slovenska vznikol v Bratislave 1891 v nemeckom evanjelickom cirkevnom zbore; seniorom
               bol Dr. K. Schmidt. (Prvá slovenská diakonia bola založená na Starej Turej r. 1912.
               Zakladateľkou bola Kristína Royová. — Slov. Evanjelická diakonia vznikla v Liptovskom
               Svätom Mikuláši r. 1935; v tom istom roku vznikol aj Spolok slovenskej evanjelickej
               diakonie, taktiež v Liptovskom Svätom Mikuláši.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1696" name="ftn.d56e1696">
        30
       </a>
       ]
      </sup>
      <span class="emphasis">
       <em>
        Rím
       </em>
      </span>
      — rímskokatolícka cirkev
     </p>
    </div>
    <div class="footnote">
     <p>
      <sup>
       [
       <a class="para" href="#d56e1715" name="ftn.d56e1715">
        31
       </a>
       ]
      </sup>
      <span class="emphasis">
       <em>
        dvor
       </em>
      </span>
      — tu: cisársky dvor, sídlo panovníka
     </p>
    </div>
    <div class="footnote">
     <p>
      <sup>
       [
       <a class="para" href="#d56e1721" name="ftn.d56e1721">
        32
       </a>
       ]
      </sup>
      <span class="emphasis">
       <em>
        prepozitúra
       </em>
      </span>
      — prepošstvo
     </p>
    </div>
    <div class="footnote">
     <p>
      <sup>
       [
       <a class="para" href="#d56e1727" name="ftn.d56e1727">
        33
       </a>
       ]
      </sup>
      <span class="emphasis">
       <em>
        prepošt
       </em>
      </span>
      — titul vyššieho cirkevného hodnostára, prvý kanonik
               kapituly (v rím.-katolíckej cirkvi)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1748" name="ftn.d56e1748">
        34
       </a>
       ]
      </sup>
      <span class="emphasis">
       <em>
        slúžny (hlavný slúžny)
       </em>
      </span>
      — vyšší politický úradník v bývalom
               Uhorsku, prednosta okresnej politickej správy
     </p>
    </div>
    <div class="footnote">
     <p>
      <sup>
       [
       <a class="para" href="#d56e1759" name="ftn.d56e1759">
        35
       </a>
       ]
      </sup>
      <span class="emphasis">
       <em>
        deputácia
       </em>
      </span>
      — skupina zástupcov nejakého kolektívu, vyslaná so
               žiadosťou alebo poverením na vyššie úrady; posolstvo
     </p>
    </div>
    <div class="footnote">
     <p>
      <sup>
       [
       <a class="para" href="#d56e1820" name="ftn.d56e1820">
        36
       </a>
       ]
      </sup>
      <span class="emphasis">
       <em>
        „Raketle“
       </em>
      </span>
      — rubrika časopisu
      <span class="emphasis">
       <em>
        Svetlo
       </em>
      </span>
      (rakétľa, rachetľa, — hovorove = prskavá raketa)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1854" name="ftn.d56e1854">
        37
       </a>
       ]
      </sup>
      <span class="emphasis">
       <em>
        Slavónia
       </em>
      </span>
      — kraj na severozápade Juhoslávie
     </p>
    </div>
    <div class="footnote">
     <p>
      <sup>
       [
       <a class="para" href="#d56e1870" name="ftn.d56e1870">
        38
       </a>
       ]
      </sup>
      Do r. 2000 do 31 jazykov (poznámka upravovateľa).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1884" name="ftn.d56e1884">
        39
       </a>
       ]
      </sup>
      <span class="emphasis">
       <em>
        vandrovanie
       </em>
      </span>
      (tovarišské) — cestovanie, putovanie tovarišov na
               učenie v cudzích krajoch či krajinách
     </p>
    </div>
    <div class="footnote">
     <p>
      <sup>
       [
       <a class="para" href="#d56e1897" name="ftn.d56e1897">
        40
       </a>
       ]
      </sup>
      <span class="emphasis">
       <em>
        brant
       </em>
      </span>
      — sneť, otrava, nákaza krvi
     </p>
    </div>
    <div class="footnote">
     <p>
      <sup>
       [
       <a class="para" href="#d56e1930" name="ftn.d56e1930">
        41
       </a>
       ]
      </sup>
      <span class="emphasis">
       <em>
        vtesnať do Saulovho brnenia regulí
       </em>
      </span>
      — násilím niečo nanútiť
               (ako Dávida chceli nanútiť obliecť si Saulovo „brnenie“ — pancier, proti Goliášovi,
               1. Sam. 17, 30)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1936" name="ftn.d56e1936">
        42
       </a>
       ]
      </sup>
      <span class="emphasis">
       <em>
        „Liederkomitee“
       </em>
      </span>
      (nem.-franc.) — doslovný preklad:
               hudobno-spevný výbor; skupina pracovníkov pracujúcich na harmonizácii nápevov
               Kristíny a Márie Royových pre notovaný spevník „Piesne Sionské“ pod vedením Švajčiara
               Felixa Boveta
     </p>
    </div>
    <div class="footnote">
     <p>
      <sup>
       [
       <a class="para" href="#d56e1971" name="ftn.d56e1971">
        43
       </a>
       ]
      </sup>
      <span class="emphasis">
       <em>
        reverend
       </em>
      </span>
      — titul kňaza, farára v niektorých krajinách
     </p>
    </div>
    <div class="footnote">
     <p>
      <sup>
       [
       <a class="para" href="#d56e2038" name="ftn.d56e2038">
        44
       </a>
       ]
      </sup>
      <span class="emphasis">
       <em>
        barak
       </em>
      </span>
      — jednoduchá (obyčajne drevená) stavba, väčšinou
               prízemná — jednopodlažná
      <span class="emphasis">
       <em>
        barak
       </em>
      </span>
      — jednoduchá (obyčajne drevená)
               stavba, väčšinou prízemná — jednopodlažná
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e2052">
       </a>
       4
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Veľmi ma bolievalo srdce nad deťmi hauzírerov. Boli to také úbohé siroty živých rodičov.
         Desať mesiacov všelijako opatrované, vlastne zanedbávané. Dva mesiace rodičmi maznané a
         presycované, žili úplne nenormálnym životom. Rodičia im za tie dva mesiace chceli akosi
         vynahradiť, čo im za desať mesiacov chýbalo. Roky som túžila pre ne niečo urobiť, zvlášť
         pre deti našich veriacich hauzírerov, ktoré boli na tom len o málo lepšie. Až r. 1900
         prišiel za mnou brat Jurko Mačica, mladší pokrvný brat nášho priateľa Jána Mačicu a povedal
         mi, že mu Pán položil na srdce, aby sa zaujal detí hauzírerov. Tak sme sa dohovorili, že to
         urobíme spolu. On mal úmysel kúpiť si malý domček. Podarilo sa mu ho kúpiť hneď v našom
         susedstve. A ja som mu chcela byť nápomocná, že by ho mohol tak prestavať, aby sme tam
         mohli vziať deti niekoľkým rodinám. Dom bol i kúpený i prestavaný. Pán mi na moje modlitby
         skutočne daroval pre tú vec toľko, že som ten náklad mohla vyplatiť.
   </p>
   <p>
    V tom čase oženil sa druhý z bratov, Jozef Hlubocký a vzal si za ženu onú devušku, čo to
         putovala so svojou sestrou tak zďaleka. Táto sestra mala všetky vlastnosti byť matkou
         cudzích detí. A tak, keď dom bol prestavaný, nasťahovali sa doň oba manželské páry. Mužovia
         chceli konať svoje remeslá, a ženy mali venovať svoj čas Pánovi. Obe sestry vychádzali
         spolu veľmi pekne, ani čo by boli bývali pokrvnými sestrami. Ale bratia mali veľmi
         rozdielne názory, a tak to nijako dobre spolu nešlo. Asi o rok odsťahoval sa brat Hlubocký
         do svojho domu. Nám tá dobrá pracovníčka, jeho žena, veľmi chýbala. No, ináč sa veci
         zariadiť nedali. Dom patril bratovi Mačicovi, a od neho nemohol nikto žiadať, aby vystúpil
         on, tým menej, keďže myšlienka bola jeho!
   </p>
   <p>
    Neskôr mi Pán umožnil domček úplne odkúpiť a k sestre Mačicovej pribrali sme slobodné
         sestry. Jedna bola bývalá diakonka, Emília Zimová, ktorá preložila našu knihu
    <span class="emphasis">
     <em>
      Bez
            Boha na svete
     </em>
    </span>
    do nemčiny. Detí mávali sme 18 až 20. Práca medzi nimi bola
         ťažká, ale aj radostná. Lenže v dôsledku tých dvoch mesiacov, počas ktorých rodičia deťom
         robili všetko možné po vôli, bola to vlastne práca bezúčelná. Česť výnimkám! Čo sme my za
         desať mesiacov postavili, to oni za dva mesiace zbúrali. Mne teda nezostávalo nič iné, len
         sa rozhodnúť, že sa namiesto detí hauzírerov zaujmeme radšej sirôt. Tie nikde nikoho
         nemajú, a tak nám ich nikto nemôže kaziť. Už i medzi tými deťmi hauzírerov mali sme tri
         siroty, a s nimi sme potom začali prácu. No, to už siaha až za tých pätnásť rokov.
   </p>
   <p>
    Keď sa tak prehŕňam v tej obrázkovej knihe, sú niektoré rozpomienky, pri ktorých sa rada
         zastavím. Medzi ne patrí aj tá, keď sme mohli preukázať milosrdenstvo osobe, ktorou každý
         opovrhoval.
   </p>
   <p>
    Bola v našom mestečku žena, za mladi pekná, majetná, ktorá vedela žiť na veľkej nohe.
         Mala preto dosť priateľov, čo jej pomohli pomíňať i jej i mužov majetok. Jej povesť nebola
         čistá. V starobe tá žena oslepla, a nemajúc nikoho, tu a tam nejakým dieťaťom vedená,
         chodila si do daktorých domov pýtať jesť. Kým mala prostriedky, a ľudia sa u nej
         hostievali, nikto sa nepozastavil nad jej mravným stavom. Ale keď už nemala nič, naraz sa
         všetci upamätali, kto a čo je. A to nemilosrdenstvo sveta vystupovalo do popredia krikľavým
         spôsobom. Vídali sme chodievať túto ženu okolo nášho domu. Mňa tak dlho morila túžba vziať
         ju do maličkej izby, čo sme mali v našej starej útulni,
    <sup>
     [
     <a class="footnote" href="#ftn.d56e2072" name="d56e2072">
      45
     </a>
     ]
    </sup>
    až som si ju konečne vyplnila. Nešlo to ľahko! Predsudky aj u dietok Božích sú
         veľmi tvrdé, aby sa dali prekonať! Stálo ma to dosť námahy a v skrytosti i sĺz, ale
         nakoniec ocitla sa žena predsa len u nás. Ona bola už chorá, takže viacej z tej izbietky
         ani nevykročila.
   </p>
   <p>
    Počas celej choroby a zvlášť v posledných dvoch dňoch, priala si len vždy, aby sme sa s
         ňou modlili. Keď som jej prečítala poviestku o Martinkovi, povedala zrazu: „Aj ja som tak
         žila bez Boha, bez Pána Ježiša, a nikto mi o ňom nepovedal.“
   </p>
   <p>
    „Babička,“ hovorím, „však ste chodili do kostola!“
   </p>
   <p>
    „Chodila, ale som tam nič nerozumela!“
   </p>
   <p>
    Ešte pol hodinu pred smrťou na otázku: „Tak čo, babička, budeme prosiť, aby vás Boh
         omilostil, a či Mu budeme ďakovať, že tak učinil,“ povedala, že sa oprie o Pána Ježiša a
         Jeho krv, až príde pred Božiu tvár.
   </p>
   <p>
    Konečne, keď som zostala s ňou sama, aby som ju potešila, pretože mala veľkú ťarchu,
         začala som jej spievať naše krásne piesne, jednu za druhou. Temer celý deň držala vždy moju
         ruku vo svojich. V jej slepote pôsobil jej pocit blízkosti človeka úľavu. Ako som tak
         spievala, zavrela mi obe ruky do svojich, už studených, sklonila hlavu temer na moje
         kolená. Keď som dospievala
    <span class="emphasis">
     <em>
      Čo mal bych, Jezu
     </em>
    </span>
    , a pýtala som sa jej, či
         chce, aby som pokračovala, prisvedčila, že áno. Tak som začala:
    <span class="emphasis">
     <em>
      Ach, Jezu Kriste,
            kebych nemal Teba!
     </em>
    </span>
    No, pri slovách:
    <span class="emphasis">
     <em>
      Ó, Jezu, kebys Ty ma nebol
            hľadal!
     </em>
    </span>
    sklonila sa jej hlava ešte nižšie a než som dospievala, nebolo jej
         viac medzi nami. Tu, na zemi, doznievalo mojím slabým hlasom:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Tak teraz nad tým blahom prespevujem
        </em>
       </span>
       <span class="emphasis">
        <em>
         za vyvolenie večné Ti ďakujem.
        </em>
       </span>
       <span class="emphasis">
        <em>
         Jasám, že patrím k zboru vykúpených,
        </em>
       </span>
       <span class="emphasis">
        <em>
         krvou skropených.
        </em>
       </span>
      </span>
     </p>
    </div>
   </p>
   <p>
   </p>
   <p>
    a zhora z neba, znela hudba v sluch, pre túto zem už zlomený, ktoré ucho neslýchalo! Tam
         plnilo sa:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Zapeli anjeli nebeskej svätyne,
        </em>
       </span>
       <span class="emphasis">
        <em>
         že dcéra ožila a už viac nezhynie.
        </em>
       </span>
      </span>
     </p>
    </div>
   </p>
   <p>
   </p>
   <p>
    Nikdy nezabudnem na ten blažený pocit vykonanej povinnosti lásky a na ten pokoj, ktorý
         naplňoval moje srdce. Ak chcete mať v srdci také nebu blízke šťastie, čiňte dobre ľuďom,
         ktorí nemajú, ako by odplatili, čiňte im dobre pre Krista, i keby to stálo veľké
         sebazaprenie. Nepremeškávajte príležitosť. Ľudský život je krátky. I ten váš!
   </p>
   <p>
    Tá babička, keď jej bolo veľmi zle, tisla moju ruku na svoje studené pery a volala ma:
         „Poďme preč, poďme preč!“ Nuž, ja by som bola rada išla s ňou, a vďačne pôjdem, až ma môj
         drahý Pán zavolá! Priala by som si len, aby i mňa dakto tak ukolísal svätými spevmi…
   </p>
   <p>
    V tom čase, kde už naša stará útulňa stála a pracovala, vrátil sa brat Ján Roháček z
         Chrischony a o niečo neskôr brat Jozef Roháček z Neukirchenu. Brat Chorvát bol viazaný
         prácami na vydávaní literatúry, a tak už nemohol venovať toľko času cestovaniu. Preto sa
         naším cestujúcim evanjelistom stal brat Ján Roháček. Pracoval spolu s nami a vychádzal zo
         Starej Turej.
   </p>
   <p>
    Obaja bratia boli práve u nás, keď aj pán Felix Bovet, ktorý bol spolužiakom a osobným
         priateľom brata Jána Roháčka. Veľmi dobre si rozumeli. Ten jeden veselý, a ten druhý
         agresívne smelý, pripravili nám nejednu chvíľu príjemného rozhovoru.
   </p>
   <p>
    V tom roku boli cisárske manévre
    <sup>
     [
     <a class="footnote" href="#ftn.d56e2145" name="d56e2145">
      46
     </a>
     ]
    </sup>
    v Holíči a 30 000 vojska jazdilo a mašírovalo so všetkým aparátom cez naše
         mestečko. Brat Ján Roháček obstaral si hodne spisov, traktátov a ako tak vojsko okolo nás
         pochodovalo, rozdával aspoň tým v prvom a druhom rade. Zrazu jazdí na peknom šimľovi
    <sup>
     [
     <a class="footnote" href="#ftn.d56e2151" name="d56e2151">
      47
     </a>
     ]
    </sup>
    pán oberst.
    <sup>
     [
     <a class="footnote" href="#ftn.d56e2157" name="d56e2157">
      48
     </a>
     ]
    </sup>
    Brat Roháček pokročí priamo k nemu — medzi ním a ostatným vojskom bola medzera
         — zdvihne ruku a podáva mu nemeckú knižočku
    <span class="emphasis">
     <em>
      Bez Boha na svete
     </em>
    </span>
    . Pán
         oberst pozrie a pýta sa po nemecky: „Čo je to?“ — pričom, prirodzene, zastal a tým bolo
         spôsobené, že museli zastať všetky tie tisíce, čo za ním pochodovali, neznajúc, čo sa robí.
         „Čo je to?“ pýta sa vojenský hodnostár. „Na pamiatku, pozdrav z Turej, pán oberst!“
   </p>
   <p>
    „Ďakujem!“ Zasalutoval a išli ďalej.
   </p>
   <p>
    Z tohoto výčinu brata Roháčka mal brat Felix Bovet kráľovskú radosť.
   </p>
   <p>
    Pred domom našej starej útulne bola studňa. Predložili sme deťom otázku, či chcú niečo
         pre Pána Ježiša učiniť, a ktoré z nich? Hlásili sa všetci. Postavili sme ich k zakrytému
         zrubu studne. Jedny ťahali vodu a nalievali do porcelánových hrnkov a druhé podávali
         vojsku. Robili tak niekoľko hodín, než to vojsko prešlo; zostala nám na to všetkým milá
         rozpomienka, ako sme raz podávali dvojakú vodu.
   </p>
   <p>
    2000 vojakov nocovalo v našom mestečku. Turanské deti mali netakú radosť, keď si vojaci
         rozložili svoje kotly pri potoku a varili večeru! Ubytovaní boli po dvoch i po štyroch v
         domoch, ako sa kde ušlo. My v našej útulni vpredu sme mali nejakého pána majora, ktorému sa
         deti netak páčili! Obdaroval ich bohato čokoládou. Keď si však podvečer v záhrade začali
         spievať
    <span class="emphasis">
     <em>
      Pán Boh je láska
     </em>
    </span>
    , a tie milé hlásky sa rozliehali,
         popreskakovali vojaci ploty, obkolesili deti zo všetkých strán, dávali im sucháre, len aby
         im spievali. Aj my v našom dome mali sme dvoch dôstojníkov. Dali sme im našu peknú
         hosťovskú izbu. Ich „burši“
    <sup>
     [
     <a class="footnote" href="#ftn.d56e2177" name="d56e2177">
      49
     </a>
     ]
    </sup>
    mali sedieť pod hruškou celú noc. To veru naši evanjelisti nezniesli, a tak sa
         sami utiahli do jednej izbietky všetci traja a im prepustili druhú. Keď už všetko bolo
         zariadené, naraz prišli od obce pýtať miesto ešte pre jedného majora. Museli sme mu spraviť
         lôžko už len v izbe pre zhromaždenie. No, bol to veľmi solídny pán, ktorý sa rád uspokojil
         a my sme mali veľkú výhru. Z hosťovskej izby išlo sa do izby pre zhromaždenie. No tak, keď
         páni dôstojníci vošli do svojej spálne a keď sa pán major priam v tej svojej uložil,
         nemohli oni vyjsť a ako tí ostatní to činili, cez celú noc dakde lumpovať. Museli taktiež
         pekne celú noc spať, začo sme netak boli Pánovi vďačné.
   </p>
   <p>
    Čo za kvietky tí obaja páni boli, ukázalo sa na druhý deň. Pán major odišiel zo svojej
         izby a nik ani nevedel, že tam nocoval. No, ako vyzerala naša hosťovská pekná izba! Aký to
         bol chliev! Priam sme všetci žasli, že to tí dvaja dokázali za taký krátky čas. Pokrovce
    <sup>
     [
     <a class="footnote" href="#ftn.d56e2185" name="d56e2185">
      50
     </a>
     ]
    </sup>
    pozalievané, postele ušpinené, áno, jedným slovom chliev. Aká by to bola asi
         bývala noc, nech neleží pán major v tej druhej izbe! Že oni ho sotva veľmi požehnávali, to
         pripustím. Lebo, hoci ich izba mala tri okná, no boli zamrežované ozdobnými mrežami, takže
         sa skokom vyslobodiť nemohli. Tak si Pán tých svojich niekedy chráni a už vopred sa stará,
         aby im ľudia primnoho nenaložili. Tí „burši“ tú prepustenú iziebku nezašpinili a netak si
         zaiste bláhali, že sa dobre vyspali, ba i večeru dostali.
   </p>
   <p>
    Vojsko bolo v mestečku dva dni. Po dva večery sme mali zhromaždenie pre vojakov, ktoré
         bolo aj dosť navštívené, a tak príležitosť využitá.
   </p>
   <p>
    *
   </p>
   <p>
    Jeden z chrischonských priateľov tak brata Chorváta ako brata Roháčka, bol Róbert
         Feinsilber, pracujúci ako misionár v bratstvách v Banáte. Tento mladý muž mal veľmi
         zaujímavú a smutnú históriu. Ako obrátený Izraelita z bohatej rodiny vypovedaný, áno priam
         preklínaný svojimi najmilšími, dostal sa do misijného ústavu. Navštívil nás asi tri razy a
         vždy sa dlhšie zdržal. Postavy neveľkej, zavalitej. Zavesil si svoj široký havelok
    <sup>
     [
     <a class="footnote" href="#ftn.d56e2197" name="d56e2197">
      51
     </a>
     ]
    </sup>
    na plecia, hovoriac
    <span class="emphasis">
     <em>
      Der Josef geht zu seinen Brüdern!
     </em>
    </span>
    <sup>
     [
     <a class="footnote" href="#ftn.d56e2205" name="d56e2205">
      52
     </a>
     ]
    </sup>
    a odišiel, ako sme my hovorievali, pokúšať turanských Židov, ktorí ho už čakali
         po skupinách a náruživo gestikulujúc, vadili sa s ním. Raz zvolal si aj zhromaždenie do
         nášho domu. Prišli, a na druhý deň malo byť ešte väčšie zhromaždenie. Hoci všetci sľúbili,
         že prídu, neprišiel ani jeden. Urážali sa, že brat Feinsilber nemal pokrytú hlavu, keď
         čítal Slovo Božie. V tom prvom zhromaždení mu ustavične skákali do reči, a keď povedal
         nejakú výpoveď, mrmlali. Bolo to také príšerné, že si naša milá matka priam vydýchla, keď
         na druhý deň neprišiel ani jeden a brat Feinsilber sa musel obmedziť len na ulicu.
   </p>
   <p>
    Bol to veľmi výbojný, vynachádzavý človek, ktorý nezaprel, z akého národa pochádza. My
         sme si s ním dobre rozumeli, hoci sme so všetkým nemohli súhlasiť! Neskôr, keď bol
         zamestnaný v Budapešti, preukázal nám nejednu službu lásky, čo mu Pán zaiste nezostal
         dlžný.
   </p>
   <p>
    Medzitým zamenili sa v Budapešti tajomníci ústredia spolku a prišiel nás navštíviť ako
         nový tajomník spolku kandidát bohoslovia Johannes Warns. I on strávil medzi nami niekoľko
         týždňov a dobre sme si rozumeli! Neskôr kreslil ilustrácie do našich kníh, ba i do nášho
         Svetla, a patril akosi medzi užší kruh našich priateľov. Dnes, pravda, sa nám už cesty
         značne rozišli. On, ako zamestnanec biblickej školy vo Wiedeneste, nenavštívil nás už roky.
         No raz budeme si spomínať na tie milé chvíle, ktoré sme spoločne trávili pri nohách Pána
         Ježiša. Naša milá matka mala tohto brata zvlášť rada, lebo sa tvárou značne podobal jej
         zomretému synovi. Vždy sa tešila, keď mal prísť a rada mu matersky slúžila.
   </p>
   <p>
    Bolo to zvláštne, že kedykoľvek nás navštívil pán dr. Baedeker, vždy zároveň s ním boli
         u nás i nejakí iní hostia. A on nás navštívil od r. 1900 — 1903 tri razy.
   </p>
   <p>
    Raz, keď odchádzal, vzal so sebou sestru Máriu na konferenciu do Briegu,
    <sup>
     [
     <a class="footnote" href="#ftn.d56e2218" name="d56e2218">
      53
     </a>
     ]
    </sup>
    kde sme už vtedy mali milých priateľov. Všetko v našom dome i v starej útulni
         bolo čo najkrajšie pripravené na jeho uvítanie, a také to bolo tiež, keď on aj naši ostatní
         hostia odišli. My, keď sme upratali, čo vždy je potrebné po veľkej schôdzi, sedeli sme,
         rozprávajúc ešte o minulých pekných chvíľach, spolu s bratom a sestrou Hlubockými. Nemýlilo
         nás ani, že vonku sa hodne blýska a hrmí, len natoľko, že sme milých priateľov u nás
         zdržovali, než ten dážď prejde. Ale on neprechádzal. Naraz počujeme búchať na bránu a o
         chvíľu sypú sa nám všetci obyvatelia našej útulne. Dozvedeli sme sa, že je to prietrž
         mračien. Voda zadného potoka prevalila sa cez záhrady a zaplavila celý útulňový dom. I na
         ulici je vraj vody až skoro po pás, tak hučí dolu cestou plný široký potok a berie lávky.
         Vzali sme deti do prednej izby, ale ako im pripravujeme lôžka na zemi, tu zbadáme, že nám
         štyri chýbajú. Dve najväčšie dievčatá niesli každé jedno malé dieťa, no nedošli s
         ostatnými. Bratia vybehli hneď hľadať. No, môže si dakto predstaviť, ako bolo nám, keď sme
         si pomysleli, že voda tým väčším dievčatám podrazila nohy, vytrhla im z rúk tie malé a už
         sme ich videli všetky ako mŕtvoly.
   </p>
   <p>
    Od tej chvíle viem, čo to znamená, bezhlasne kričať! Vošla som do druhej izby, hodila sa
         tam pred Pánom a tak k Nemu volala. Zrazu otvoria sa dvere a brat zavolá: „Deti sa našli!“
   </p>
   <p>
    Snáď bolo v tejto zvesti niečo podobné tomu, ako keď pribehli ženy od prázdneho hrobu,
         volajúc:
    <span class="emphasis">
     <em>
      Majster žije!
     </em>
    </span>
    Deti, keď videli veľkú vodu na ceste, báli sa
         do nej. Zostali stáť a nejaký, dobre mysliaci, ale spozdilý priateľ obrátil ich nahor, vzal
         so sebou do malého krámku a hneď ich tam aj uložili. Nikomu však nenapadlo nám to oznámiť!
         Keby nebol brat išiel do toho krámku kúpiť si zápalky, nebol by sa nič dozvedel, no tam
         počul ich hlasy.
   </p>
   <p>
    Na druhý deň z našich pekných ozdobných domov boli veru veľmi škaredé, zablatené
         chalupy. Voda vnikla stenami až do skríň. Bahenný nános umazal všetko prádlo, no nielen v
         starej útulni, aj v našom dome pri ceste. V tej dvornej izbe a kuchynke bol by sa mohol na
         člnku voziť, a to všetko stalo sa ani nie za štvrť hodinu. A tú záplavu nášho domu
         zapríčinilo jediné brvno. Ležalo šikmo pri potoku, zabránilo vode tiecť nadol, a obrátilo
         ju do našich záhrad. Sčiastky bolo to zapríčinené i tým, že sused, ktorý bol nám horným a
         útulni dolným susedom, nemohol otvoriť bránu; voda siahala mu až po plecia, a nedovolila mu
         ju pritiahnuť k sebe. Keď uvážime, že voda škodu vlastne nezapríčinila nikomu, len nám —
         pýtali by sme sa, prečo to Pán dopustil, po takých slnečných dňoch, plných požehnania. Veď
         naši nepriatelia nám to veľmi radi dopriali! A tá otázka znela: „Kde je váš Boh!“
   </p>
   <p>
    V tom našom útulňovom domčeku sme mali postavenú novú izbu, podnávratie,
    <sup>
     [
     <a class="footnote" href="#ftn.d56e2233" name="d56e2233">
      54
     </a>
     ]
    </sup>
    za ním tú izbietku, čo oná starenka v nej zomrela, druhú dvorovú izbu postavila
         ešte bývalá majiteľka. Tak v tom domčeku bola už len stará kuchyňa a taktiež dvorová izba.
         Stena oboch tých miestností od horného suseda sa už netak prehýbala, no my sme sa nemohli
         púšťať do stavby; chceli sme počkať a začas sa zaobísť tak, ako bolo. Keď sa však tá voda
         vrútila, tak tie steny zvalila a nám nič nezostalo, len stavať. Stavať, áno stavať! Ale za
         čo?
   </p>
   <p>
    Verili sme, že nám Pán pomôže, veď tú katastrofu sme nezavinili sami, a našich 18 detí
         nemáme kde podieť. Dopoludnia sme sa rozhodli, že brat pôjde, obstará materiál a čo
         potrebné, i murárov. Odpoludnia nám prišiel poštou list z Ruska. Medziiným stálo tam: „Gott
         heisst mich: Schicke eine Gabe nach Ó Turá“
    <sup>
     [
     <a class="footnote" href="#ftn.d56e2241" name="d56e2241">
      55
     </a>
     ]
    </sup>
    a ešte niekoľko prívetivých, priateľských slov. Bol to list od Petra Schmieda z
         baltických provincií, osobného priateľa pána doktora. Od neho sme prostredníctvom pána
         doktora už párkrát boli dostali príspevky na našu prácu. List bol cenný a obsahoval práve
         toľko rubľov, koľko sme potrebovali na postavenie našich zvalených múrov, ba ešte sme mohli
         pomôcť i milému bratovi Hlubockému. Keď sa dozvedeli naši priatelia v Nemecku a inde, čo sa
         nám stalo, usilovali sa nám aj oni pomáhať. A tak sme potom už náš domček mali celý nový;
         no zároveň sme mali aj vysvetlené, prečo tá voda musela prísť. Možno, žeby oná stena a
         pokrivené trámy boli spôsobili nejaké nešťastie, keď sme ju hodlali ešte tak ponechať.
   </p>
   <p>
    List mal dátum pred štrnástimi dňami. Tak už 14 dní vopred postaral sa náš nebeský Otec,
         aby — až budeme musieť stavať — bolo začo. Takáto skúsenosť život viery netak posilní!
         Nikdy sme na ňu nezabudli.
   </p>
   <p>
    *
   </p>
   <p>
    Bol to mimoriadne krásny, letný deň, keď k nám zavítal pán pastor Kilburn, anglický
         farár z Petrohradu a pritom výskumník a učenec. Nevidela som odvtedy taký súhrn všestrannej
         múdrosti a pritom skromnosti, akými oplýval tento muž. Pretože bol veľkým znalcom pamäti, a
         presláveným svojimi prednáškami o nej (sám povedal, že v Petrohrade najmenší, kto ho
         počúval, bol barón; ostatné bola všetko vysoká ruská šľachta od dvora), boli jeho prednášky
         veľmi krátke a vety tak ukladané, aby si ich človek mohol zapamätať. Že tento muž prišiel
         priamo za nami, nie kvôli tomu, aby mal prednášku v našom zhromaždení, ale — ako povedal —
         aby nám osobne poslúžil, to bol tiež div milosti Božej. Kto ho na nás upozornil, neviem,
         skrátka prišiel a venoval nám niekoľko vzácnych hodín. Od tých čias mám úplne objasnené
         prvé verše v Biblii. A kto tie veci tak berie, ako ich on bral, ani desať tých
         najznamenitejších nevereckých profesorov nebolo by schopné sklátiť jeho vieru.
   </p>
   <p>
    Z Nového Mesta išiel s našimi Chorvátovcami skoro celú cestu peši. Zdvíhal na hrobliach
    <sup>
     [
     <a class="footnote" href="#ftn.d56e2254" name="d56e2254">
      56
     </a>
     ]
    </sup>
    kamene, doniesol ich plné vrecká, a tak zaujímavo nám o nich vysvetľoval, že
         sme ich roky opatrovali ako cennú pamiatku. Čo nás úzko s ním a jeho s nami spojovalo, bola
         detinská, osobná láska k Pánovi Ježišovi. Ja som bola práve vtedy chorá, prepracovaná, ale
         nikto to nevidel. No, on to videl hneď, a na jeho prednáškach som nesmela sedieť na
         stoličke, musela som sa „položiť“, veď vraj i tak môžem počúvať! A dal mi jednu radu: „Keď
         cítite, že vám ubúda síl, tak si odpočiňte. Pán s tým nesúhlasí, aby sme pracovali nad
         sily.“ Často som tú radu poslúchnuť nemohla, ale kedykoľvek som ju poslúchla, bolo dobre.
         Po rokoch, pred vojnou,
    <sup>
     [
     <a class="footnote" href="#ftn.d56e2260" name="d56e2260">
      57
     </a>
     ]
    </sup>
    stretla som sa ešte raz s týmto milým Božím služobníkom, a mala som príležitosť
         vidieť, ako veľmi sa Pán ponáhľal s ním v dokonalosti. Jedna pani mi tam povedala (lebo pán
         pastor za nami prišiel do Friedenshortu
    <sup>
     [
     <a class="footnote" href="#ftn.d56e2264" name="d56e2264">
      58
     </a>
     ]
    </sup>
    ): „Ak sú všetci tvoji priatelia takí ako on, to už niečo znamená!“
   </p>
   <p>
    Všetci sa mu nepodobali, ba, snáď sa mu nepodobal ani jeden, lebo koľko je listov na
         strome, každý je inakší a práve tak je to s charakterom pri dietkach Božích. Ale naši
         priatelia, ktorí nás navštevovali, každý viac-menej vynikali niečím vzácnym.
   </p>
   <p>
    V tom istom roku navštívil nás ruský vyhnanec, brat Bagdazarianc, národnosťou Armén,
         ktorý päť rokov prežil vo vyhnanstve na Kaukaze. Keď nechcel sľúbiť, že prestane hlásať o
         Pánovi Ježišovi, mal tam zostať ďalších desať rokov. No, tamojšie vrchnosti, ktoré ho dobre
         znali, dávali mu nepokryte na vedomie, aby ušiel. A skutočne, keď tak urobil, začali po ňom
         pátrať až o dakoľko dní, keď sa mu už bolo podarilo utiecť do Rumunska. Opisoval nám ten
         svoj útek veľmi dramaticky, ba celú svoju minulosť, hoci v prednáškach sa toho nedotkol.
         Jeho prednes bol čerstvý, veselý, ilustrácie nezabudnuteľné, zvlášť pre toho, kto pritom
         videl jeho! Veď on nejednu vetu povedal posunkom! Jeho prekladať bola radosť! Vety robil
         krátke, a vediac po rusky, rozumel nás. I potom ešte častejšie nás navštívil. Žil so svojou
         rodinou vo Švajčiarsku. Brat Chorvát, i sestra, keď boli na kongrese v Ženeve, navštívili
         aj jeho.
   </p>
   <p>
    Raz, keď pán dr. Baedeker nemohol sa u nás zastaviť, poslal namiesto seba za nami
         nejakého pána Morgana z Londýna. Neviem, aké miesto tento muž zaujímal v kráľovstve Božom,
         no to jedno viem, že musel byť veľmi ctený a vážený a veľmi hlboko zakorenený v Božom
         slove. Bola s ním jeho mladá pani, rodom Poľka, ktorá ho sprevádzala na ceste a konala
         službu tlmočníčky. O tejto veriacej dievčine, dcére po nejakom vojenskom hodnostárovi,
         dozvedel sa pán Morgan (bol vtedy už viac rokov vdovcom), v akých veľmi zlých okolnostiach
         sa nachádza, a že doma nemá nikoho, kto by sa jej zaujal. Jej všetka rodina bola katolícka,
         neobrátená. Tak jej ponúkol svoju ruku a vzal si ju za ženu. Myslím, že nikdy ten krok a to
         milosrdenstvo neľutoval. Pani Morganová ošetrovala svojho muža, ktorý mal už 70 rokov, keď
         bol u nás — ona snáď 30 — s tou najnežnejšou láskou dcéry a bola mu v každom ohľade
         prospešná. Od nej sme sa dozvedeli veľmi smutnú históriu z mladosti pána Morgana.
   </p>
   <p>
    Ako bohatý človek mal v Londýne krásny palác, do ktorého so svojou mladou ženou pozýval
         vyššiu spoločnosť. Raz v zime zišla sa tiež veľká spoločnosť. Sluhovia odoberali pánom
         kožuchy a paniam kožúšteky a nosili ich do osobitnej izby. Tak v náhlivosti — ako to
         sluhovia robievajú — hádzali všetko na pohovku. No zrazu strhol sa v dome šum, behanie
         sem-tam. Malinkého prvorodeného synáčika nebolo nikde! Ošetrovateľka dieťaťa prišla konečne
         zvonka. Beží dieťa vziať odtiaľ, kde ho položila — a položila ho, i prikryla bola, na onú
         pohovku. Našla na ňom nahádzanú tú spústu kožušín; keď ich odstránili, bolo dieťa zadusené.
         Pravdepodobne vtedy ešte Pán Morgan Kristu nepatril, snáď ho táto rana k Nemu priviedla.
   </p>
   <p>
    Povedal by dakto, ako sa to pánske dieťa mohlo ocitnúť v tejto izbe? No, ja myslím, že
         deti veľkých pánov, keď pre samé spoločenské ohľady musia deti prenechať služobníctvu, sú
         omnoho úbohejšie, ako nejaké malé cigánča. To by si matka iste zadusiť nedala!
   </p>
   <p>
    Raz s bratom Warnsom prišiel k nám i pán Ernest Lohmann, vracajúci sa z Budapešti. Tým
         sa to potom stalo, že keď spoznal nás, i našu prácu, ocitla sa sestra Julinka Manicová v
         jeho ústave, ako som už písala.
   </p>
   <p>
    15. augusta 1901, keď sme sa zhromaždili privítať nášho brata Jána Roháčka, keď sa
         vrátil z Chrischony, bol medzi nami po prvý raz pán farár Urbánek a s ním spoločne
         navštívil nás i milý brat Buk, technik z Prahy. To bola, okrem návštevy brata
         Kostomlatského, prvá návšteva českých bratov u nás. Mali sme požehnanie z jeho prednášok;
         jeho návštevy sa počas rokov opakovali. Nášmu zhromaždeniu bolo to zvlášť vzácne, keď
         prišli bratia ktorých mohli počúvať bez tlmočníka.
   </p>
   <p>
    Okrem neho navštívili nás ešte v roku 1889: bohoslovec Jaromír Kovář, študujúci vtedy vo
         Viedni a r. 1901 brat V. Cejnar, kazateľ z Viedne. Posledný bol u nás viac razy a už i tým,
         že dopomohol bratovi Jozefovi Roháčkovi do Neukirchenu, viazalo nás k nemu užšie
         priateľstvo. V jeho domácnosti sme prenocovali, cestujúc do Švajčiarska, a spoznali sme tak
         i jeho prácu i jeho rodinu. Bol to veľmi horlivý pracovník. S vďačnosťou na neho spomíname.
   </p>
   <p>
    *
   </p>
   <p>
    Hoci to už nesiaha do tých pätnástich rokov, s radosťou spomínam na prvú návštevu dnes
         už osláveného nášho brata Aloisa Adlofa. Bolo to v r. 1904, keď sme zvolali prvú
         konferenciu zo všetkých strán Slovenska a medzi inými zavítal i on medzi nás, aby nám
         slúžil Slovom Božím.
   </p>
   <p>
    Naša konferencia bola krásna, ako také schôdzky v zorách prvej lásky bývajú. On nemálo k
         jej zveľadeniu prispieval! Mali sme sa spolu veľmi dobre. Naše priateľstvo, ktoré sme
         udržiavali počas minulých pätnástich rokov, sa tým len upevnilo. On miloval Slovákov a my
         sme milovali jeho. V tom istom čase skončila sa naša práca s útulnou pre deti hauzírerov, a
         začala sa samostatná práca so sirotami. No, ako vravím, to patrí už za hranicu, ktorú som
         si vytýčila. Ale nemohla som mlčaním prejsť návštevu jedného z našich najdrahších
         priateľov; už dnes sa teším, že s ním budem môcť tráviť večnosť.
   </p>
   <p>
    *
   </p>
   <p>
    Spomenula som, že nielen mnohí prichádzali k nám, do onoho domu pri ceste, ale že aj my
         sme stadiaľ podnikli nejednu cestu, už či navštevujúc naše bratstvá v Hornom i Dolnom
         Uhorsku, a či do blízkeho Sliezska; tu sme počas rokov dostali od Pána veľmi mnoho
         priateľov. Prvú cestu do Sliezska podnikla naša sestra Božena Chorvátová, druhú sestra
         Mária; brat Chorvát bol tam viac razy a konečne dostala som sa ta aj ja. Pri jednej zo
         svojich návštev vyzval nás pán dr. Baedeker, aby sme prišli do Ligotky pri Tešíne, že tam
         má veriaci farár Kuliš krásnu prácu začatú medzi Poliakmi, a že tam o svätodušných
         sviatkoch bude schôdzka. On sám sa strojil na túto schôdzku. Vybrali sme sa tedy spolu s
         bratom Jánom Roháčkom a šťastne dorazili pod Beskydy. To údolíčko, obtočené nevysokými
         vrchmi a horami, vyzeralo, ako kúsok rajskej záhrady, ale ešte viac na raj upomínala zhoda,
         akú sme tam našli. Porozumenie, zdanlivo nemožné, a uskutočnené skrze evanjelium pri nohách
         Ježiša Krista. K množstvu šťastných, jasných tvárí dietok Božích poľských — ktoré zvlášť čo
         sa žien týka, svojimi úhľadnými krojmi do ďaleka hlásali, k akému národu patria — pridružil
         sa zrazu zástup nemeckých dietok Božích (počtom okolo 100), ktorý prišiel so svojou hudbou.
         A pretože tu bola na oboch stranách zväčša mládež, majúca samých mladých vodcov, nie div,
         že Ligotka upomínala rajskú záhradu plnú kvetov.
   </p>
   <p>
    Nemôžem opisovať priebeh slávnosti; zdržali by sme sa príliš dlho.
   </p>
   <p>
    Okrem vážnych momentov, ktoré sýtili naše duše, boli aj okamihy, ktoré srdce podržalo a
         nezabudlo. Z radu rozpomienok sa mi vynára obraz:
   </p>
   <p>
    V peknej, úhľadnej izbe na pohovke sedí starý pán. Jeho hustá, snehobiela brada,
         mäkučká, sťa hodváb, akoby určovala miesto medzi onými starcami v Zjavení. Šťastná,
         láskyplná tvár, dobrotivý úsmev, žiarivý pohľad — mimovoľne rozprávajú, akej otčiny občan
         to tu sedí. A pred ním malé, asi trojročné dievčatko. Bielunké, ani ten najjemnejší jarný
         kvietok, počnúc od kučeravých bielych vláskov, až po bielučké topánočky s mašličkami.
         Ružové sú iba jemné líčka a jahodové ústočká. Tmavé, veľké oči, skúmavo utkvievajú na
         starcovej tvári. Dieťa akoby sa spytovalo, či do tej vystretej pravice má vložiť svoju malú
         bucľatú rúčku.
   </p>
   <p>
    Verný služobník Boží pán dr. Baedeker a dcéruška pána pastora Kuliša dívali sa tak na
         seba — tvoriac kontrast a celok — akoby sa tu nečakaným spôsobom stretli dva póly. Život,
         čo už odchádzal a druhý, ktorý ešte len prichádza. Tam ten jeden nesie plné náručie
         koristi, aby ju položil pred svojho Kráľa; ten druhý pozerá s otázkou do neznámej
         budúcnosti. Nikdy ten obrázok nezabudnem!
   </p>
   <p>
    Ale ani druhý, impozantnejší!
   </p>
   <p>
    Na schodoch fary nad dosť širokým priestranstvom, stojí mladý muž, v najkrajšom rozkvete
         mladosti, sily no i duchovnej práce. Je to on, s ktorým prišli tie nemecké zástupy: Martin
         Urban, bojovný pracovník sliezskych bratstiev, zvlášť medzi mládežou, výtečný regenschori,
    <sup>
     [
     <a class="footnote" href="#ftn.d56e2307" name="d56e2307">
      59
     </a>
     ]
    </sup>
    ktorý dokáže i z najneumelejšieho materiálu vytvoriť zbor. Prikladá k ústam
         dosť veľkú trúbu. Prvý, druhý, tretí zvuk preletel ponad hlavy spojeného poľsko-nemeckého
         bratstva:
    <span class="emphasis">
     <em>
      Vzdaj chválu všemocnému Bohu!
     </em>
    </span>
    vyzýva mocne, a hlasy vpadli a
         znie to čochvíľa v oboch rečiach. A hlas trúby nesie sa ponad tie spievajúce hlasy, ani čo
         by z nebies výšin z anjelskych hudobných zborov prichádzala odveta.
   </p>
   <p>
    A ešte jeden obraz!
   </p>
   <p>
    Napriek ustavičnému popŕchaniu uskutočnil sa predsa výlet, plánovaný do hôr, hoci sme
         tam putovali chvíľami pod dáždnikmi. Ale nemrzeli nás mokré lúky, po ktorých sme sa
         poberali, veď slniečko cez tie riedke oblaky a hmly razilo si chvíľami cestu, a svojím
         čarovným kúzlom objímalo jarnú prírodu. Pekne tam bolo, pekne! Najpeknejšie preto, že i v
         našich srdciach bolo pekne. Mali sme vrelú lásku k Stvoriteľovi, skvelý obdiv voči Jeho
         nádhernému stvoreniu a iskrenné priateľstvo navzájom. Putovali sme, tvoriac malú čiastku
         onej púti, ktorá sa bude poberať k horám Božím, ta, kde večne svitá ten nekončiaci deň, v
         ústrety svojmu Kráľovi. Nič nám nevadilo, že i prednášky sme počúvali pod dáždnikmi a že i
         keď my traja Slováci spievali sme naše slovenské piesne ku cti Baránkovej, museli sme
         taktiež pod dáždnikom stáť, aby nám knihu tá rosa nezmáčala. A keď potom po skupinách
         rozišla sa spoločnosť, jedna bola predsa najkrajšia: Tam vôkol rozloženej vatry, nad ktorou
         visel upevnený kotlík (kde už čochvíľa rozváňala káva), len sa tak hemžilo horlivými
         pomocníkmi a pomocníčkami. Zrazu ide pán dr. Baedeker, zobral dakde do náručia suchého
         raždia a nesie ho tiež ako dávku vatre. Že ho netaké haló víta, ľahko si možno domyslieť.
         Ach, je to pekný obrázok, ten starec, veseliaci sa s mládežou! Nič na svete niet krajšieho
         nad prirodzenú jednoduchosť pravého kresťana. On veru nepokalí čistú radosť, hoci sa ľudia
         často domnievajú, že staroba pri dietku Božom prináša so sebou nadzemské povznesenie,
         uberajúce dych tým, ktorí na tej ceste hore nie sú ešte tak ďaleko. Ale nie je to pravda!
         Čím bližšie k nebu — čím bližšie tomu okamihu, v ktorom duša spočinie v roztvorenom náručí
         svojho Kráľa, ktorému žila — tým jednoduchšie, prirodzenejšie je jej zmýšľanie a nažívanie
         medzi ľuďmi.
   </p>
   <p>
    Jednu chybu mal ten náš horský výlet, a tá ho skrátila, že pre vlhkosť nemohli sme sa
         nikde posadiť. Napriek tomu je to pravda, že šťastnej mládeži nič neprekážalo, a my sme
         boli šťastní.
   </p>
   <p>
    Tu v Ligotke zoznámili sme sa bližšie so sestrou Evou Tiele-Winklerovou. Ona nás potom
         obidve zobrala so sebou do svojho poviestkového Friedenshortu.
   </p>
   <p>
    Keď sme si tam — obklopené láskou a krásou — odpočívali, ani zďaleka nám nenapadlo, že
         niekedy bude jestvovať slovenská diakonia a že Friedenshort a jeho zakladateľka nám pri tom
         poskytnú výdatnú pomoc. Bolo to zase tak, ako pri všetkom ostatnom. Veď my nikdy nevieme,
         keď nás na svojich krídlach nesie tá veľká orlica. Keď nás nesie Ten, ktorý hviezdam určuje
         dráhy, riadi naše osudy, privádza nás na novú stanicu. Nevieme, prečo tak učinil, a aké má
         úmysly do budúcnosti.
   </p>
   <p>
    Dobre je spievať s Ch. Wesleyom:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Dobre je Ti dôverovať,
        </em>
       </span>
       <span class="emphasis">
        <em>
         ó, ja chcem vždy Tvojím byť,
        </em>
       </span>
       <span class="emphasis">
        <em>
         večne v nebi chcem Ťa vidieť,
        </em>
       </span>
       <span class="emphasis">
        <em>
         tu, i tam, len s Tebou žiť.
        </em>
       </span>
      </span>
     </p>
    </div>
   </p>
   <p>
   </p>
   <p>
    Ak skutočne dôverujeme, ak je naším nezvratným úmyslom, aby sa pri nás diala Božia vôľa,
         vtedy On všetky cesty života usporiada tak, aby sa dosiahol ten hlavný cieľ: prísť Domov —
         a to nie s prázdnymi rukami — a potom žiť s Ním večne.
   </p>
   <p>
    Sú doby, v ktorých Hospodin skláňa svoj jasný obličaj nad krajinami. Nad Pruským
         Sliezskom skláňal ho obzvlášť v r. 1900 — 1910. Ako keď po jarnom daždi rozkvitajú lúky a
         polia, tak rozkvitali duchovným životom malé i veľké bratstvá. Evanjelium triumfovalo a
         nemohla ho prerušiť nijaká moc temnosti. Aj my sme mohli prijímať dobrodenie týchto jasných
         lúčov! Raz v Briegu, potom v Hausdorfe, zase vo Friedenshorte, v Blankenburgu, kde
         navštíviť aliančnú konferenciu dietok Božích dopomohol nám pán dr. Baedeker. Smeli sme
         vidieť Durínsko, túto baštu evanjelia spred dávnych rokov, baštu reformácie! Smeli sme pri
         našej návšteve v Blankenburgu navštíviť aj Wartburg, kde Hospodin skrze svojho služobníka
         daroval Nemcom preklad Biblie, áno, ich literárnu reč! Smeli sme vkročiť do tej starej
         vetchej izby. Nech nie sú úponkovité rastliny zarastené do starých múrov, nech nedržia ony
         dohromady taktiež starú strechu, tá budova by sa bola už iste dávno rozpadla! Takto stojí
         ešte vždy, ako čoby hlásala svetu:
    <span class="emphasis">
     <em>
      Niet rady, ani sily proti
            Hospodinovi.
     </em>
    </span>
    A hrad Wartburg predstavuje dobrú ilustráciu vety: „Kto chce
         vystúpiť vysoko, musí napnúť všetky sily“, veď ani do kráľovstva Božieho, hoci spasenie je
         dar Boží, hračkou sa nikto nedostane. Trvalo dlho, kým sme sa kľukatými, dobrými cestami
         doviezli až po istý bod; no, tam kone zastali, lebo tu už kôň ďalej nevyjde. A práve ten
         najstrmší, najhorší kus cesty, ktorá — aby sa nezosúvala — dláždená je špicatými kameňmi,
         museli sme kráčať peši. Ale stálo to za to! Výhľad od Wartburgu po Durínskych horách, po
         mestách, medzi nimi rozložených, je nezabudnuteľné nádherný. A čo potom, až sa dostaneme k
         perlovým bránam diamantovými kvádrami ohradeného mesta a pozrieme stadiaľ po horách a
         nivách novej zeme, či nepovieme tiež: „Stálo to za to!“? — Všetko zanechať, vyjsť von za
         stany, putovať úzkymi cestami hlbokými rokľami, preplávať nejednu rieku sĺz, zliezť po
         kolenách nejeden skalný útes, odpočinúť kde-tu na zlatých horách, medzi pastiermi a tak
         konečne dostať sa tam, kam cesta smerovala, a kam hneď na samom začiatku volal hlas ten
         najkrajší a najdrahší:
    <span class="emphasis">
     <em>
      Ty poď za mnou!
     </em>
    </span>
   </p>
   <p>
    Nuž, aj v Blankenburgu boli sme na tých zlatých horách medzi pastiermi a dobre sme sa
         tam mali. Je to zvláštne, keď sa zo všetkých strán sveta zídu ľudia s takmer rovnakými
         skúsenosťami. Deti svetla sú poslané na zem svietiť a rozháňať tmu medzi ľuďmi, o ktorých
         stojí, že
    <span class="emphasis">
     <em>
      milovali ľudia viacej tmu ako svetlo, pretože ich skutky boli
            zlé
     </em>
    </span>
    . Oni nechceli k tomu svetlu ísť, aby to, čo vo tmách konali a v tajných
         skrýšach ukrývali, nevyšlo najavo. Boli to ľudia, ktorí zakúsili niečo z pálčivosti ohňa, o
         ktorom povedal Pán: Oheň prišiel som pustiť na zem, ten oheň rozdelenia, zasahujúci do
         najintímnejších rodinných zväzkov! — Netvrdím, že by tam neboli konali ďalekú cestu aj
         takí, ktorí — keby dostali úprimnú otázku — museli by vyznať, že nevedia, prečo sa zbehli.
         Ale to jedno tvrdím, že nebo bolo nad nami otvorené a že nikto nemusel odísť taký, aký
         prišiel.
   </p>
   <p>
    Pokiaľ ide o nás, zakúsili sme tam mnoho Božej i ľudskej lásky, utvorili mnohé, krásne
         priateľstvá, ktoré bude možno nadpriasť,
    <span class="emphasis">
     <em>
      až my raz prídeme domov, ta hore, v
            chlad večných stromov
     </em>
    </span>
    .
   </p>
   <p>
    V Blankenburgu povšimla si nás pani grófka Pfeilová, táto zvláštna dobroditeľka
         Kristových pracovníkov, a pozvala nás k sebe na svoj zámok do Hausdorfu. Nepatrí to síce už
         do tejto našej časti, lebo naša návšteva v Blankenburgu bola v r. 1904, ale musím —
         siahajúc dopredu — predsa len spomenúť, že tá mi umožnila (nie síce pri tej prvej návšteve,
         zato pri druhej) napísať pokračovanie knihy, čo už pätnásť rokov odpočívala rozpracovaná a
         dokončiť ju. Práve táto kniha v našom národe vykonala mnoho dobrého. Do nemčiny preložená
         nebola. No tam napísala som i začiatok knižky
    <span class="emphasis">
     <em>
      V slnečnej krajine
     </em>
    </span>
    ,
         ktorá nielenže bola preložená do nemčiny, ale ako taký slnečný lúč svieti svetom práve tak
         v studenom Fínsku, ako v horúcom Španielsku. Ak tie knihy zachránia daktoré duše pre večný
         život, bude mať milá pani grófka Pfeilová — ktorá už odpočíva od svojich prác u Pána — svoj
         podiel na tom výsledku.
   </p>
   <p>
    *
   </p>
   <p>
    Teraz by som mala opisovať činnosť našich dvoch evanjelistov, Jána a Jozefa Roháčka, v
         tých prvých rokoch ich práce. Chýbajú mi však potrebné dáta, preto sa musím obmedziť len na
         krátky prehľad. Každý z nich mal prarozdielne skúsenosti, a pokiaľ ide o Jána Roháčka, dosť
         pestré.
   </p>
   <p>
    Jozef Roháček odišiel pracovať do Tisovca, kde medzitým bol už utvorený krúžok
         veriacich, ktorý vznikol tak v mestečku, ako i v okolitých osadách. Krátko po jeho príchode
         začalo tam duchovné prebudenie medzi tamojšími železničiarmi, ktorí boli väčšinou Maďari a
         katolíci. Priniesol ho jeden z nich zo svojej rodnej dediny. Tak sa tam konala práca vo
         dvoch rečiach, v slovenskej a v maďarskej. Popri tejto činnosti v Tisovci navštevoval brat
         aj iné malé bratstvá pod Tatrami a v Novohrade. Práce mal dosť, ale telesná sila mu na ňu
         nestačila. A tak, keď sa ukázala potreba lepšie riadiť pomery spolkov a bratstiev tak v
         Báčke ako v Banáte, prešiel neskôr za kazateľa do Kysáča v Báčke. Práca pod jeho svedomitým
         vedením sa pekne usporiadala a prehĺbila.
   </p>
   <p>
    Brat Ján Roháček, ako cestujúci evanjelista, stal sa nevdojak zároveň cigánskym
         misionárom. Jeho cesty boli neraz dobrodružné; pretože však smerovali vždy k tomu jednému
         cieľu, získavať duše pre Krista, Pán mu predivne pomáhal. A tak sa napriek veľkej
         odvážlivosti nezaplietol do nijakej nemilej situácie. Všetci Cigáni, usídlení v Dolnom
         Uhorsku, ho dobre znali, už aj preto, že neskôr — vďaka svojim švajčiarskym a nemeckým
         priateľom — neraz im rozdával šatstvo. Oni po ňom posielali pozdravy svojim súkmeňovcom.
         Tak mal všade otvorené dvere do cigánskych domov a do sŕdc. Keď sme raz spoločne
         navštevovali zbory v Báčke, vzal i mňa so sebou do jednej cigánskej rodiny. Tu som mala
         príležitosť vidieť, ako ho tí milí „Izmaeliti“ s radosťou vítali a všetko možné mu
         povedali, čo by inému neboli. Neskôr pridal nám Pán ešte dvoch pracovníkov: Michala
         Roháčka, najmladšieho brata Jána Roháčka. Ten sa ako 12-ročný obrátil v našej nedeľnej
         škole a spoločne i so svojou sestrou vyprosil obrátenie svojho brata Jána. Tento mladík, už
         ako dobre známy stolársky majster, stal sa kolportérom Biblickej britskej spoločnosti a
         roky šíril zvesti spásy ako pravý Boží svedok. Pri prvej návšteve v Slavónii daroval Pán
         Jánovi Roháčkovi dušu mladíka Samuela Činčuráka, aby ju k Nemu priviedol. On sám učinil si
         z oného mladíka smelého svedka a chrániteľa duší. Najskôr doma v Slavónii, potom v Uhorsku
         a nakoniec v Novohrade.
   </p>
   <p>
    Oba spomínaní mladíci, Michal Roháček a Samuel Činčurák, strávili istý čas v škole
         novovzniknutej misie pre juhovýchodnú Európu v Katoviciach, a tak s evanjelickými
         sliezsko-nemeckými bratstvami úzko splynuli.
   </p>
   <p>
    No tak zvesti spásy niesli sa ďalej a ďalej, až kým strelná rana v Sarajeve neprerazila
         dusnú, roky hromadenú politickú atmosféru. Slnce Božej milosti zastrel hustý oblak, a
         vzácny Boží dar, pokoj, bol vyzdvihnutý zo zeme. No On, Kráľ kráľov — nech veci prišli ako
         prišli — ani vtedy tých svojich neopustil a dielo svoje nezanechal. On, spravodlivý Sudca,
         pritom láskyplný Otec, vzal si svoje slabé deti za ruku a viedol i prenášal ich, aj keď sa
         zatriasla zem, keď s rachotom rúcali sa stáročné tróny a rozpadali dávnoveké ríše, a na
         zrúcaninách starého povstávalo nové. A keď spolu s tým ľudským pokolením musel sa i Boží
         ľud brodiť potokmi krvi a sĺz, privolával im On, a nie márne:
    <span class="emphasis">
     <em>
      Neboj sa, lebo ja
            som s tebou!
     </em>
    </span>
    Ach, veď až ten kameň, čo v ľudskej ruke nebýva, udrie na tie
         železné prsty, čo sa už dnes nechcú držať s ničomnou hlinou, a až sa celý ten obraz vekov:
         zlato, striebro, meď, železo, roztrieskané zrúti k nohám podobného synovi Človeka, ktorý
         príde prevziať kráľovstvo, čo už nikdy, nikdy viac na iného nespadne, až vtedy bude
         dokončené dielo veľkého Majstra. Dielo ktoré konal na zemi, predovšetkým vo svojich slabých
         nástrojoch, potom vôkol nich a s nimi. A tí, ktorí Kristovmu Kráľovstvu získavali
         poddaných, až potom porozumejú, čo to bolo za dielo, na ktorom smeli z milosti pracovať. Tí
         s veľkým chválospevom vyznajú, že stálo to za to opustiť všetko, vyjsť von, za stany, niesť
         Kristovo pohanenie, ťažko putovať púšťou do Kanaánu. Veď porozumejú hĺbke slova:
    <span class="emphasis">
     <em>
      Ak trpíme, budeme spolu i kraľovať.
     </em>
    </span>
   </p>
   <p>
    A keby sa ma dakto spýtal, či by som — hľadiac naspäť — ešte raz chcela žiť pre Krista
         ten život už prežitý, s plným presvedčením by som vyznala, že áno, a že keby som ho mohla
         žiť druhý raz, usilovala by som sa ho žiť vernejšie, čistejšie, aby vo mne, i skrze mňa bol
         lepšie oslávený môj slávny Kráľ, Ježiš Kristus.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2072" name="ftn.d56e2072">
        45
       </a>
       ]
      </sup>
      <span class="emphasis">
       <em>
        útulňa
       </em>
      </span>
      — sociálne zariadenie v minulosti, kde sa obyčajne
               deťom, prípadne starcom poskytovala bezplatne strava a prístrešok — útulňa
     </p>
    </div>
    <div class="footnote">
     <p>
      <sup>
       [
       <a class="para" href="#d56e2145" name="ftn.d56e2145">
        46
       </a>
       ]
      </sup>
      <span class="emphasis">
       <em>
        manévre
       </em>
      </span>
      — vojenské cvičenie
     </p>
    </div>
    <div class="footnote">
     <p>
      <sup>
       [
       <a class="para" href="#d56e2151" name="ftn.d56e2151">
        47
       </a>
       ]
      </sup>
      <span class="emphasis">
       <em>
        šimeľ
       </em>
      </span>
      — kôň bielej srsti, beluš; kôň vôbec
     </p>
    </div>
    <div class="footnote">
     <p>
      <sup>
       [
       <a class="para" href="#d56e2157" name="ftn.d56e2157">
        48
       </a>
       ]
      </sup>
      <span class="emphasis">
       <em>
        oberst
       </em>
      </span>
      — plukovník (v bývalej rakúsko-uhorskej armáde)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2177" name="ftn.d56e2177">
        49
       </a>
       ]
      </sup>
      <span class="emphasis">
       <em>
        „burši“
       </em>
      </span>
      — tu: dôstojnícki sluhovia (z nemčiny r. Bursche —
               mládenec, junák)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2185" name="ftn.d56e2185">
        50
       </a>
       ]
      </sup>
      <span class="emphasis">
       <em>
        pokrovec
       </em>
      </span>
      — koberec
     </p>
    </div>
    <div class="footnote">
     <p>
      <sup>
       [
       <a class="para" href="#d56e2197" name="ftn.d56e2197">
        51
       </a>
       ]
      </sup>
      <span class="emphasis">
       <em>
        havelok
       </em>
      </span>
      — plášť s dlhým golierom, obyčajne bez rukávov
     </p>
    </div>
    <div class="footnote">
     <p>
      <sup>
       [
       <a class="para" href="#d56e2205" name="ftn.d56e2205">
        52
       </a>
       ]
      </sup>
      Jozef ide za svojimi bratmi.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2218" name="ftn.d56e2218">
        53
       </a>
       ]
      </sup>
      Brieg (Breh) — v Slezsku (dnešné Poľsko)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2233" name="ftn.d56e2233">
        54
       </a>
       ]
      </sup>
      <span class="emphasis">
       <em>
        podnávratie
       </em>
      </span>
      — krytá časť vchodu do domu v starších dedinských
               (i meštianskych) domoch
     </p>
    </div>
    <div class="footnote">
     <p>
      <sup>
       [
       <a class="para" href="#d56e2241" name="ftn.d56e2241">
        55
       </a>
       ]
      </sup>
      Pán ma ponúka: Pošli nejaký dar na Starú Turú.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2254" name="ftn.d56e2254">
        56
       </a>
       ]
      </sup>
      <span class="emphasis">
       <em>
        hrobľa
       </em>
      </span>
      — hromada (kamenia)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2260" name="ftn.d56e2260">
        57
       </a>
       ]
      </sup>
      Prvou svetovou vojnou (pozn. uprav.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2264" name="ftn.d56e2264">
        58
       </a>
       ]
      </sup>
      Mesto v dnešnom Poľsku — Miechowice.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2307" name="ftn.d56e2307">
        59
       </a>
       ]
      </sup>
      <span class="emphasis">
       <em>
        regenschori
       </em>
      </span>
      — správca chóru, organista; správca cirkevnej
               hudby
     </p>
    </div>
   </div>
  </div>
 </body>
</html>
