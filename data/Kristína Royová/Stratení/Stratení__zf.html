<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e395">
       </a>
       1
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       <div class="literallayout">
        <p>
         <span style="white-space: pre;">
          <span class="emphasis">
           <em>
            „Dal som sa vyhľadať tým,
           </em>
          </span>
          <span class="emphasis">
           <em>
            ktorí sa nepýtali na mňa;
           </em>
          </span>
          <span class="emphasis">
           <em>
            dal som sa nájsť tým,
           </em>
          </span>
          <span class="emphasis">
           <em>
            ktorí ma nehľadali.“
           </em>
          </span>
          Izaiáš 65,1
         </span>
        </p>
       </div>
      </p>
     </blockquote>
    </div>
   </p>
   <p>
   </p>
   <p>
    Bola jar, a to taká krásna, že jej páru nenájdeš.
   </p>
   <p>
    Sláviky nevedeli sa dosť naspievať. Tešil ich život. Ach, veď na tisíce kvietkov kvitlo
         po lúčinách, a na tisíce ich obsypávalo ovocné stromy. Vyzerala zem ako nevesta, hotová
         uvítať ženícha.
   </p>
   <p>
    Všade bolo pekne; no okolo Zahradských mlyna jestvoval kúsok toho raja, ktorý kedysi —
         stvorený pre dvoch svätých ľudí — jestvoval, a potom ho vody potopy navždy odplavili.
   </p>
   <p>
    Za mlynom čnela k nebesiam stráň, pokrytá zeleňou a krovinou. Pod ňou tiekol široký a
         hlboký potok, čistý ako krištáľ. Podľa neho by si si mohol predstaviť aj potok živej vody,
         ktorý tečie z Božieho a Baránkovho trónu.
   </p>
   <p>
    Za potokom tiahli sa nadol lúky a za nimi zavierali výhľad do ďalšieho sveta zelené hory
         ako také ohromné bašty.
   </p>
   <p>
    Mlyn bol starý, no zväčšený a obnovený. Jeho kolesá rozrážali vodu a spievali zvláštnu
         pieseň:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         „Čas uteká, teba nesie; kam zaletíš?
        </em>
       </span>
       <span class="emphasis">
        <em>
         Smrť sa blíži, blíži k tebe; čo učiníš?“
        </em>
       </span>
      </span>
     </p>
    </div>
   </p>
   <p>
   </p>
   <p>
    Či v zime, či v lete spievali kolesá túto pieseň; no kto si to všímal? Stará Zahradská,
         ktorá ešte vždy vládla vo mlyne — bárs ho jedinému synovi bola odovzdala — tá iste nemala
         kedy myslieť na smrť. Patrila medzi tisíce iných, domnievajúcich sa, že ich dni sú večné.
         Bola to veľmi poriadna osoba, statočná a dobrá gazdiná, taká usilovná, že chvíľu
         nezapostávala, ale ani iným postávať nedala.
   </p>
   <p>
    Pritom — čo najhlavnejšie — bola nábožná. Každú nedeľu, ak jej sliepky nesedeli na
         vajciach, videl si ju v kostole a počul spievať silným hlasom. Kázeň, pravda, predriemala,
         čo však po celotýždennej únave možno ospravedlniť. Znala aj dosť výpovedí z Písma; ale čo a
         ako verí ďalej, nepýtal sa jej nikto.
   </p>
   <p>
    Bola ešte mladá, keď ovdovela, a bárs mala dosť pytačov, nevydala sa už, ale vychovávala
         svoje deti, syna a dcéru — ako sama hovorila — v bázni Božej.
   </p>
   <p>
    Dcéru vydala mladú, chýrne, do netakého statku. Že sa tomu dievča bránilo, lebo milovalo
         chudobného mlynára, ktorý pracoval začas u matky, je síce pravda; no matka musí lepšie
         znať, čo je pre dcéru dobré. Prinútila dieťa — a bolo dobre.
   </p>
   <p>
    Keď sa jej syn vrátil od vojska, starala sa aj jemu o nevestu medzi príbuznými v druhej
         osade. Bolo treba pristaviť k mlynu, a tak nemožno sa obísť bez bohatej nevesty. Hľadala
         dlho, vyberala, až konečne našla sirotu po bohatom sedliakovi: a tak ako prinútila nedávno
         dcéru, tak teraz i syna. Vedela čo použiť. Pohrozila mu, že odíde z mlyna a odnesie si svoj
         podiel. Ako by bol mohol mladý mlynár zniesť takú stratu? Keď mu tak opisovala, čo všetko
         môže vykonať so ženiným venom, poddal sa konečne.
   </p>
   <p>
    Urobili hlučnú svadbu; trvala, ako obyčajne, týždeň, a po nej nastal nový život. — Ach,
         aký život!
   </p>
   <p>
    Netajil sa Tomáš Zahradský, že mu je žena nanúteným bremenom, a že z celej Biblie
         najlepšie pozná slová: „A on bude panovať nad tebou.“ Snáď preto, že sú hneď na začiatku
         Biblie. Veď on posiaľ veru nikdy nemal času pozrieť sa do tej starej, veľkej knihy, ktorá
         prechádzala z deda na otca i vnuka a ešte vždy bola taká čistá, ako čo by po celé tie roky
         ležala v biblickom sklade.
   </p>
   <p>
    Nuž, mala sa šestnásťročná Eva tak ako na tisíce jej podobných, za peniaze predaných
         žien. Spočiatku premáhajúc prvú nesmelosť, namáhala sa vo všetkom vyhovieť tak mužovi, ako
         svokre. Táto ju začas chválila pred synom i ľuďmi. Keď však muž zostával vždy jednako
         neprívetivý, opustila ju zmužilosť, i telesná a duševná sila.
   </p>
   <p>
    Žiadali od nej práce za dve slúžky. Batoh buriny, ktorý niesla z poľa, nebol svokre
         nikdy dosť veľký, bárs úbohá Eva neraz myslela, že sa jej dač vnútri utrhne. Keď jej muž
         kázal dvíhať ťažké vrecia, nerobila mu to nikdy dosť rýchle a obratne; nikdy nepočula slovo
         povzbudenia alebo uznania. Ach, ničím sa nemohla privďačiť ani mužovi, ani svokre.
   </p>
   <p>
    No malo to aj hlbokú príčinu. Ukázalo sa totiž, že jej veno nebude také veľké ako mala
         sľúbené, áno, že jej matka mlynárku oklamala. Tomáš robil s matkou často hriech o to, a ona
         s ním. Veď aj medzi poriadnymi ľuďmi prihodí sa dakedy zvada, až tak hučí po stavaní.
   </p>
   <p>
    Eva trpela za matkin čin od muža i od svokry. Ak predtým nemal muž pre ňu dobrého slova,
         a neraz, keď spolu v mlynici robili, surovo ju odsotil, o čo viac teraz, keď bol popudený
         matkiným hnevom; siahal často i k hroznejším skutkom. Neraz ozývali sa rajsky krásnou
         dolinou úpenlivé prosby a výkriky bolesti, ako dôkaz, že ona veru nie je tým rajom,
         zaplaveným potopou.
   </p>
   <p>
    Tak prišla tá krásna jar; bolo nedeľné ráno. Mlynárka i so synom vybrali sa do kostola.
         Mlyn stál: nie preto, že bola nedeľa, ale že koleso bolo pokazené, a kováč ho nestihol v
         sobotu opraviť.
   </p>
   <p>
    Kraviar vyviedol statok na pašu, učeň odbehol hľadať rýbätá, a nad splavom, ruky zložené
         na kolenách, sedela mladá žena.
   </p>
   <p>
    Ak by chcel dakto maľovať zmrznutý kvet, mohol by tak urobiť podľa nej. Z
         mramorovobledej tváre hľadeli jej veľké, čierne oči tupo do vody.
   </p>
   <p>
    Hľadeli, hľadeli — ach, bol to divný pohľad. V jednej ruke, k hrudi kŕčovite
         pritisnutej, držala mladá žena kúsok detskej bielizne. Jahodovoružové pery zvierala krutá
         bolesť. Z neučesanej hlavy ušmyknutý ručník, špinavá — nedbalo oblečená šata
    <sup>
     [
     <a class="footnote" href="#ftn.d56e483" name="d56e483">
      1
     </a>
     ]
    </sup>
    — všetko to svedčilo, že duša úbohej bytosti nie je doma, a že srdce v nej
         zamrelo bolesťou.
   </p>
   <p>
    Niet divu! Včera pochovali do čiernej zeme malinké dieťatko, a s ním všetku nádej,
         všetku rozkoš.
   </p>
   <p>
    Neľutovala, že malú Evičku pochovali; veď jej je tam dobre, veľmi dobre. Nebude ju nikdy
         muž biť a svokra trápiť. Nikto jej nebude nadávať, ani na oči vyhadzovať, že si ani jedla
         nezaslúži, keď nemôže robiť. Ach, sladkému dieťatku je tam dobre. Ale čo ona teraz? Kam sa
         podeje so svojím zármutkom, keď nemá nikoho, komu by sa požalovala?
   </p>
   <p>
    Matka jej povedala: „Buď rada, že to zomrelo; mala si sa naopatrovať, keď nebolo
         zdravé!“ — „Máš veru za čím plakať,“ vravela svokra opovržlivo, „však to nebolo ani na svet
         súce!“ Nikto nemal pre ňu slovo sústrasti; nebolo na svete človeka, ktorý by ju miloval.
   </p>
   <p>
    Chcete vedieť, prečo zomiera tam tá kvetina medzi tŕním a skalami? A človek, stvorený
         Bohom nato, aby miloval a bol milovaný, ako bude žiť bez lásky?
   </p>
   <p>
    „Ako žiť a načo žiť,“ myslela si Eva, „keď to, čo by som bola milovala, a čo by zase i
         mňa milovalo, zomrelo?“
   </p>
   <p>
    Pritisla si k perám a lícu čepček, ktorý zdobil pred smrťou tú malú, drahú hlavičku.
         Ach, koľko nocí prebdela, pripravujúc si potajme detskú bielizeň! Vo dne jej na to čas
         nedali — a teraz bolo všetko márne. Evička si vzala len jedno oblečenie, a to jej navždy
         postačí. Ako si tam odpočívala v tom úzkom domčeku! Slnce ju neopáli, zima nemrazí, vietor
         neofúkne. Ó, čiže jej je dobre!
   </p>
   <p>
    „Aj mne by tak bolo,“ zastenala mladá žena, „keby som mohla zomrieť; veď ako ja budem
         žiť?“
   </p>
   <p>
    Ešte strnulejšie hľadela do vody. Zrazu v tej opustenosti napadla ju čierna myšlienka:
         „Prečo by som nemohla umrieť? Tá voda je tu taká hlboká; skočím do nej, schopí ma — tečie
         divoko — odnesie ma preč, ďaleko — za Evičkou! Snáď ma nájdu a pochovajú k nej; však ani
         nebudú vedieť, že som sa sama utopila.“
   </p>
   <p>
    Neraz, keď neskoro v noci musela ísť spať a už o tretej vstávať, priala si, keby sa
         aspoň raz mohla vyspať. — Tam sa vyspí! — Ó, to bude dobre!
   </p>
   <p>
    Naplašené kikiríkanie kohúta vyrušilo mladú ženu a upamätalo ju na povinnosť. Spomenula
         si, že nedala ešte hydine.
   </p>
   <p>
    „Porobím všetko“ — podumala v návale prudkej túžby po slobode, „a potom sa vyslobodím. —
         Ach, mamička moja, ťažký ste vy mne to kameň na hrdlo zavesili, taký ťažký, že ma stiahne
         až do hlbočiny!“ — vravela vstávajúc. Videla pritom na hladine potoka svoj obraz. „Ako to
         vyzerám? Keď mi sestru vystierali, najprv ju umyli a obliekli; aj ja sa musím obriadiť.“
   </p>
   <p>
    Nádej skorého vymanenia dodala silu mladej žene.
   </p>
   <p>
    Vnišla do dvora a opatrila hydinu. Stadiaľ šla do izby, kuchyne a na výšku. Obriadila
         všetko všade, aby ju ešte po smrti neohovárali. Otvorila truhlu, prečesala krásne, zlaté
         vlasy, otočila v pletencoch okolo hlavy.
   </p>
   <p>
    Vybrala si nedeľné šaty, zamkla truhlu, zišla sa umyť a obliecť. Popratala špinavú
         bielizeň, zamkla i dom — a vyšla k stavu.
   </p>
   <p>
    No ako tak už nad vodou zastala, zmocnil sa jej zvláštny pocit; nie ináč — akoby dáky
         hlas volal: „Eva čo robíš?“
   </p>
   <p>
    Ustrašene sa rozhliadla vôkol. Nikde živej duše. — Cítila zrazu, že to, čo chce učiniť,
         je hriech. Mala veľmi malú známosť o Bohu. Chodila do školy len dve zimy, i to len k
         opitému sedliakovi, ktorý ju síce naučil dobre čítať a niečo písať, no o Bohu nevedel priam
         veľa — a nikdy na Neho nemyslel.
   </p>
   <p>
    Keď mala jedenásť rokov, chodila na konfirmačné vyučovanie. Tu sa však nikdy nič spamäti
         nenaučila, lebo ničomu nerozumela. Pretože žiakov bolo mnoho, pripisovalo sa to jej
         nesmelosti.
   </p>
   <p>
    Potom chodievala do kostola, kde práve tak, ako na stá iných, nerozumela z kázne ani
         slova. Taká sa vydala.
   </p>
   <p>
    Nastal ťažký život a nebolo nikoho, kto by úbohej, v úplnej tme žijúcej duši ukázal
         svetlo. Jedno však predsa vedela, totiž to, čo i pohania cítia: — že je Boh.
   </p>
   <p>
    V tomto desnom okamihu ucítila zrazu Jeho blízkosť. Stadiaľ ten strach. Včera počula,
         ako spievali:
    <span class="emphasis">
     <em>
      „Lebo, hľa, blahoslavené sú deti, ktoré žili podľa Božej vôle a
            teraz v Pánovi zomierajú.“
     </em>
    </span>
    „Evička bola živá, dokiaľ Pán Boh chcel; až potom
         zomrela. Keď sa ja utopím, bude to podľa Božej vôle?“ premýšľala. „Ale ja nemôžem žiť,
         nemôžem! Tomáš príde dnes večer zase opitý, bude mi nadávať a biť ma, a ja taká slabá.
         Mlynárka ma poženie do roboty, a ja nevládzem. Ach, prečo by to nebolo podľa Božej vôle,
         keď sa utopím? Či je Boh taký tvrdý ako ľudia? — No kam prídem, keď sa utopím?“
   </p>
   <p>
    Bezradne pozerali čierne oči na vodu, odtiaľ po horách. A zase na nebo.
   </p>
   <p>
    „Maličké deti idú iste do neba. Evička je tam — a ja? Ja ta po smrti neprídem a nenájdem
         si ju. Išla by som aj do pekla; veď horšie ako je mi tu, nemôže byť ani tam. Ale Evička v
         pekle nie je, lebo také malé deti si azda berie Boh k sebe. Ó, keby som vedela! Keby som
         vedela, či jej je tam dobre!“
   </p>
   <p>
    Od tej chvíle, keď prišla Eva k presvedčeniu, že si Boh jej dieťa vzal k sebe, že ono,
         vyprostené navždy z pozemskej biedy, išlo k Nemu, stal sa jej Boh bližším. Zmocnila sa jej
         hlboká túžba po dakom, kto by s ňou o Ňom prehovoril.
   </p>
   <p>
    Vtom bola z myšlienok vyrušená ľudskými krokmi. Kraviar dohnal dobytok a hľadal gazdinú.
         Bol to pekne urastený mladík, ale tváre neobyčajne škaredej — samá rapina;
    <sup>
     [
     <a class="footnote" href="#ftn.d56e542" name="d56e542">
      2
     </a>
     ]
    </sup>
    k tomu prihlúpy. Nechodil nikdy do školy. Za mala bol len takým tulákom,
         ktorého chovali na obecné útraty; nuž tak aj vychovaný ako obecný dobytok. Eva si ho nikdy
         nevšimla. Bola rada, že je taký aký je, aspoň sa nemusela hanbiť, keď ju pred ním hrešili.
         No chodili jeden popri druhom rovnako zapriahnutí do práce, a to ich akosi spojovalo.
   </p>
   <p>
    „Už si napásol, Juro?“ spýtala sa ho len tak, aby dačo povedala.
   </p>
   <p>
    „A — už, a tak sa mi zle pásli!“ žaloval sa. „Sú akési chorľavé. Prišiel som za vami,
         keď som vás tu videl stáť; iste ma čakáte. Kam ste sa vybrali?“
   </p>
   <p>
    Strhla sa.
   </p>
   <p>
    „Prečo myslíš?“
   </p>
   <p>
    Pozrel sa na jej šaty: „Ste v nedeľných.“
   </p>
   <p>
    „Áno, vybrala som sa, ale už nepôjdem,“ prisvedčila trúchlivo.
   </p>
   <p>
    „A prečo nepôjdete? Chceli ste vari na cintorín za Evičkou?“
   </p>
   <p>
    „Áno, ta pôjdem, aspoň ta pôjdem.“
   </p>
   <p>
    „A kam ste chceli vlastne ísť?“ vyzvedal sa udivene.
   </p>
   <p>
    Nevedela ani sama, ako k tomu prišla, no ukázala na vodu. A on — bárs ho každý prezýval
         „hlúpym Jurom“ — on ju rozumel.
   </p>
   <p>
    „Ta nesmiete ísť,“ vravel a urobil pohyb, akoby jej chcel zakryť výhľad na vodu svojou
         statnou postavou. „Videl som raz utopenú Cigánku; bolo to niečo strašného. Oči mala
         otvorené, bolo jej vidieť zuby. Tvár mala modrú, bola ako sud, nohy a ruky ako krhly.“
   </p>
   <p>
    Eva sa striasla. „Ale ju už nič nebolelo,“ vyriekla na ospravedlnenie.
   </p>
   <p>
    „A kto to môže vedieť, keď nikto z tých, ktorí sa zmárnili, neprišiel povedať, ako mu je
         tam.“
   </p>
   <p>
    „Juro, ja by som to rada vedela!“ zatesknila bolestne.
   </p>
   <p>
    „Ja tiež!“ prisvedčil opravdivo. „Neraz si myslím, čo len z nás bude, keď pomrieme. Lebo
         viete, keď človek tuho spí, alebo zomrie, nevie nič o sebe; môžete s ním robiť čo chcete.
         Vtedy tá duša išla kamsi preč, a keby sa nevrátila — nuž tak by človek neožil. Myslím, že
         pri smrti je to tiež tak. Duša išla preč, na dlhé, dlhé časy; — ale kam? A čo ju tam čaká,
         čo tam robí? Ó, keby mi to mal kto povedať!“
   </p>
   <p>
    Zatíchol; obe deti tmy stáli nad splavom v objatí slnečnej žiary. Krásna dolina
         rozprávala im o raji, do ktorého Syn Boží previedol lotra hneď z kríža, a voda šumela im
         pri nohách:
    <span class="emphasis">
     <em>
      „Ja dám tomu, kto je smädný, z prameňa vody života
            zadarmo.“
     </em>
    </span>
    Stáli v kresťanskej zemi a neznali — ach, neznali Jeho,
    <span class="emphasis">
     <em>
      „skrze ktorého a pre ktorého je všetko učinené“
     </em>
    </span>
    — Ježiša Krista
         Nazaretského.
   </p>
   <p>
    Nie sú sami. Na tisíce ich žije tak v mojej vlasti, ktorí ani neskúmajú, kam duša pôjde,
         a čo ju čaká.
   </p>
   <p>
    „Juro, neučil si sa ty nikdy o Bohu?“ spýtala sa zrazu Eva.
   </p>
   <p>
    „Neučil; len tak čo som od ľudí počul. Keby ma boli dali naučiť čítať, neraz by som si
         už bol vypožičal tú veľkú knihu, ktorú máte na polici. Tam toho musí byť veľa o Ňom!“
   </p>
   <p>
    „V tej knihe?“ Ožila. „Poďme si ju vziať, podívame sa do nej.“
   </p>
   <p>
    „Ach, však som rád!“ potešil sa. „Ak chcete, donesiem vám ju.“
   </p>
   <p>
    „Môžeš, ale daj všetko na miesto, aby nebol krik, keď prídu, a prilož na oheň,“ kázala
         prívetivo. Sama, cítiac únavu, sadla si do tieňa medzi kríčky a podoprela hlavu do dlaní —
         mala ju takú ťažkú; no v duši bolo jej akosi ľahšie.
   </p>
   <p>
    Keď mladík priniesol knihu, vztiahla po nej obe ruky a utrela z nej prach; srdce jej
         pritom začalo prudko biť; veď chcela a mala sa dačo dozvedieť o Bohu, ktorý si jej Evičku
         vzal k sebe.
   </p>
   <p>
    Kniha bola zapätá.
    <sup>
     [
     <a class="footnote" href="#ftn.d56e604" name="d56e604">
      3
     </a>
     ]
    </sup>
    Keď rozopäla zápinky,
    <sup>
     [
     <a class="footnote" href="#ftn.d56e610" name="d56e610">
      4
     </a>
     ]
    </sup>
    otvorila sa tam, kam pred rokmi nebohý mlynár strčil svoje okuliare. Ležali tam
         posiaľ; pod jedným veršom bola od nich hrdzavá škvrna. Tento verš začala Eva čítať:
   </p>
   <p>
    <span class="emphasis">
     <em>
      „Le-bo tak mi-lo-val Boh svet, že svoj-ho jedno-ro-de-né-ho Sy-na dal, aby
            nik-to, kto ve-rí v ne-ho, neza-hy-nul, a-le mal več-ný ži-vot.“
     </em>
    </span>
   </p>
   <p>
    Prečítala slová dva razy. „Počuj Juro, že Boh miloval svet!“
   </p>
   <p>
    „To je veru divné; Boh má teda ľudí rád? To som nevedel.“ „Tu je to napísané. To by teda
         mal rád aj nás, teba aj mňa,“ dodala nesmelo.
   </p>
   <p>
    „Ach, to by bolo voľačo pekného, ak je to pravda. — Mňa veru ešte nikto nemal rád,“ —
         vzdychol nedôverčivo.
   </p>
   <p>
    „Vidíš, Juro, ani mňa nie.“
   </p>
   <p>
    Pohliadli na seba v smutnom porozumení.
   </p>
   <p>
    „No čo je toto: „Že svojho jednorodeného Syna dal?“ Komu ho dal? — Pomyslite si, čo mi
         teraz napadlo! Je to pieseň, ktorú som chodieval na Štedrý večer spievať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Čas radosti, veselosti
        </em>
       </span>
       <span class="emphasis">
        <em>
         svetu nastal nyní;
        </em>
       </span>
       <span class="emphasis">
        <em>
         neb Bůh věčný, nekonečný
        </em>
       </span>
       <span class="emphasis">
        <em>
         narodil se z Panny.
        </em>
       </span>
      </span>
     </p>
    </div>
   </p>
   <p>
   </p>
   <p>
    Tam spievame, že sa Boh narodil; to bude snáď ten Boží Syn.“
   </p>
   <p>
    „Iste, Juro; Syn Boží. Kristus. Teda On nám Ho dal vtedy, keď sa narodil. — Ale prečo sa
         narodil?“ vyzvedala. „Tu je napísané, že preto, aby každý, kto verí v Neho, nezahynul, ale
         mal život večný. — Čo je to: nezahynúť, ale mať večný život?“
   </p>
   <p>
    Sedeli chvíľu mlčky.
   </p>
   <p>
    „Nuž viete, my hovoríme, že keď sa nám niečo stratí, že to zahynulo. Ja myslím, že keby
         ste sa boli hodili do tej vody — ale nehnevajte sa na mňa — že by ste sa i vy Bohu
         stratili, že by vás už viac nebol našiel.“
   </p>
   <p>
    Sklonila hlavu na knihu. „Bolo to veľmi zlé, Juro; ale nepovedz to nikomu.“
   </p>
   <p>
    „Ach, čo myslíte? Veď viem, že to bolo len od žiaľu.“
   </p>
   <p>
    „Ale vidíš, Juro, tak to nemôže byť, že by som sa až vtedy bola stratila. Moja Evička je
         pre mňa stratená; ale keby som si ju našla, bola by pri mne, a ja pri nej. My však nie sme
         pri Bohu; nikdy na Neho nemyslíme. Ty snáď áno, ale ja nie. Tak sme teraz stratení.“
   </p>
   <p>
    „Stratení, stratení!“ šumela voda žalostne. Vlnka vlnke rozprávala, že videla dve
         opustené duše, ktoré spoznali svoje vzdialenie od Boha a zatúžili späť po Bohu, no neznali
         cestu, a nebolo nikoho, kto by im ju ukázal. Boli by si mohli zaspievať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Zaletela by som, ale nemám moci;
        </em>
       </span>
       <span class="emphasis">
        <em>
         zaletela by som, neznám kam.
        </em>
       </span>
       <span class="emphasis">
        <em>
         Neznám, kade utiecť z tejto tmavej noci.
        </em>
       </span>
       <span class="emphasis">
        <em>
         Keď zaletím, čo ma čaká tam?
        </em>
       </span>
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e483" name="ftn.d56e483">
        1
       </a>
       ]
      </sup>
      <span class="emphasis">
       <em>
        šata
       </em>
      </span>
      — šaty, šat
     </p>
    </div>
    <div class="footnote">
     <p>
      <sup>
       [
       <a class="para" href="#d56e542" name="ftn.d56e542">
        2
       </a>
       ]
      </sup>
      <span class="emphasis">
       <em>
        rapina
       </em>
      </span>
      — malá jazva, jamka po kiahniach, obyčajne na
               tvári
     </p>
    </div>
    <div class="footnote">
     <p>
      <sup>
       [
       <a class="para" href="#d56e604" name="ftn.d56e604">
        3
       </a>
       ]
      </sup>
      <span class="emphasis">
       <em>
        zapäť, zapnúť
       </em>
      </span>
      — kniha bola zapätá = spony na knihe boli
               zapäté; kniha bola zatvorená
     </p>
    </div>
    <div class="footnote">
     <p>
      <sup>
       [
       <a class="para" href="#d56e610" name="ftn.d56e610">
        4
       </a>
       ]
      </sup>
      <span class="emphasis">
       <em>
        zápinky
       </em>
      </span>
      — spony, pracky (na starých, v koži viazaných knihách
               — najmä náboženského, duchovného charakteru — Biblia, spevník)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e691">
       </a>
       2
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Zvuk zvonov spoza hôr oznamoval svetu, že sa služby Božie končia. Ľudia sa rozchádzajú z
         kostola domov. Poľakalo to oboch. Rozpomenula sa Eva, že treba pripraviť obed, že treba
         začať znovu žiť — ten ťažký život. No ako žiť s tým vedomím: „Som stratená? Moje dieťa je u
         Boha, a ja som od Neho ďaleko; nemôžem k Nemu, lebo neviem ako a kade. Ach, ako žiť?“
   </p>
   <p>
    Neskoro sa dnes rozchádzali ľudia z kostola. Vyzeralo to, ako keď bzučiace včely vyjdú a
         začnú poletovať na všetky strany. Málo ľudí zostalo v dedine; ostatní kráčali v malých
         húfočkoch — jedni cestou, iní chodníkmi, každý do svojich kopaníc.
    <sup>
     [
     <a class="footnote" href="#ftn.d56e702" name="d56e702">
      5
     </a>
     ]
    </sup>
   </p>
   <p>
    Medzi tými, ktorí šli do Podlipovca, bol aj mlynár s matkou. Mlynárka vykračovala si
         hrdo. Možno povedať, že v svojich naškrobených, bielych sukniach upomínala na kolísavú loď.
         Okolo nej družili sa chudobnejšie susedky a kmotry. Každá sa chcela bohatej Zahradskej
         niečím privďačiť.
   </p>
   <p>
    „Keď pán farár kázal, že máme jeden druhému pomáhať, ustavične som si, Kačka, myslela na
         teba. Ty veru nenecháš človeka bez pomoci; všelikto sa už u teba obživil,“ hovorila jedna.
   </p>
   <p>
    „Veru, nebude môcť nikto o mne povedať, že som mu ukrivdila,“ hrdo sa vypäla mlynárka.
         „Ja som od svojej mladosti vždy dobre robila.“
   </p>
   <p>
    „Ale“ — vraví druhá — „že ste dostali suseda?“
   </p>
   <p>
    „My? Akého?“
   </p>
   <p>
    „Vy neviete?“ žasli ženy. „Píla pod úbočím je predaná; a pomyslite si: kúpil ju
         hájnikovi Ondrejovi jeho syn!“
   </p>
   <p>
    „Ale čo nepoviete! Mišo Murány sa vrátil?“
   </p>
   <p>
    „Vrátil sa nedávno, no pílu kúpil prv; už ju má starý aj na seba prepísanú.“
   </p>
   <p>
    „A prečo si ju mladý na seba nedal preniesť? Kto to vídal — na starého? Ten dnes-zajtra
         žije,“ divili sa ženy a viedli o tom mnoho rečí.
   </p>
   <p>
    Nestalo sa to ešte v n…ských kopaniciach, aby syn otcovi dačo kúpil; skôr, že na ňom
         súdom vynútil čiastku.
   </p>
   <p>
    „A videli ste už Miša?“ spytuje sa mlynárka.
   </p>
   <p>
    „Nevideli; len môj vravel, že náš Martin s ním bol v Lipovci. Obzeral tam drevo. Ale
         toho sa nič nedopýtaš! Pýtala som sa ho, či bol po pansky oblečený. „Na,“ hovorí, „ja som
         sa na neho nepodíval.“ — Vedel len, že je zarastený, a že sa s ním pekne zhováral. Ja by
         som veru rada vedela, či sa v tom svete oženil a či má koho, keď len sám prišiel. Starí sú
         ešte v chalupe, len on býva v píle a chystá im tam bydlo. No, kto by to bol starému
         Ondrejovi povedal, že zo všetkých detí tento ho opatrí na staré dni! Bol to taký roztopašný
         chasník, že mu z očí ani nič dobrého nehľadelo. Čo sa Juda naplakala, keď utiekol do sveta!
         Ani o sebe nedal znať, či žije.“
   </p>
   <p>
    Tu sa ženám chodníky delili; odobrali sa od mlynárky. Kráčala už len s tromi ženami.
   </p>
   <p>
    „Pozrite, tetička,“ ukazuje najmladšia, „tam vás čaká Anna.“
   </p>
   <p>
    „Ani som nevedela, že bola v kostole,“ zadivila sa mlynárka.
   </p>
   <p>
    „Ej, čiže ju ten muž chýrne nosí,“ vzdychla druhá žena, „samá škrôbka a atlas.“
   </p>
   <p>
    „Má za čo; neprišla mu s prázdnymi rukami do stavania, a odkedy svokra zomrela, netak mu
         dom riadi,“ s hrdou spokojnosťou vetí mlynárka. Hodila pritom pohľad, plný samoľúbosti, na
         dcéru, ktorá v tôni kríčkov, pekná ako lesná panna, čakala na ňu.
   </p>
   <p>
    Modrý kabátik, ružová zástera — samý lesklý atlas, k tomu bledomodrý ručník okolo mladej
         hlavy z ťažkého hodvábu, biele, riedučké rukávce a sukňa nevýslovne zvyšovali pôvab prelestnej,
    <sup>
     [
     <a class="footnote" href="#ftn.d56e746" name="d56e746">
      6
     </a>
     ]
    </sup>
    švárnej postavy a tváre ako z jabloňového kvetu. Čosi vzdorného a panovitého
         ležalo v iskerných zrakoch a okolo pier podobných slepému maku.
   </p>
   <p>
    Asi krok od nej stál jej muž, vysoký, chudý, sotva vyše tridsaťročný, ale viditeľne
         zodraný prácou. Pravica, ktorú podal pri stretnutí mlynárke, bola tvrdá a mozoľovitá ako z
         dreva. Na tvári zďaleka mu bolo vidieť, že musí byť veľký dobrák, a že všetko skorej
         dokáže, len nie ovládať tú mladú bytosť po svojom boku.
   </p>
   <p>
    „Mamička, prídite dnes k nám,“ zvala dcéra matku, keď sa privítali.
   </p>
   <p>
    „A načo ma voláš?“
   </p>
   <p>
    „No len tak“ — pohodila dcéra plecom. „Dávno ste si už u nás neposedeli,“ dobrácky
         prehodil mladý sedliak. „A nech príde aj Tomáš s Evou.“
   </p>
   <p>
    „Veru čo ešte,“ zamračila sa mladá žena na muža, „načo by chodila Eva k nám? Nech len
         Tomáš príde, s ňou aj tak niet rozprávky.“
    <sup>
     [
     <a class="footnote" href="#ftn.d56e762" name="d56e762">
      7
     </a>
     ]
    </sup>
   </p>
   <p>
    Keďže sa bolo treba ponáhľať, rozišli sa malé húfočky, čo nevidieť Tomáš dobehol matku a
         šli spolu. Bola to zvláštnosť, že tak išli spolu domov. Odkedy sa oženil, zašiel vždy s
         kamarátmi z kostola do krčmy, skadiaľ sa obyčajne vrátil až večer, ak nemal veľa meliva;
         keď mal veľa, vtedy i tak nešiel do kostola.
   </p>
   <p>
    Dnes nezostal v krčme, pretože mu včera pochovali dieťa — nepatrilo sa mu ta ísť. Tak ho
         ani dnes nikto nevolal. On však veru želel za malou Evičkou tak málo, ako sa bol potešil,
         keď sa mu narodila. Ešte keby to bol býval chlapec, vtedy skôr — ale takto!
   </p>
   <p>
    Mlynárka pozrela bokom na zamračeného syna, porovnávajúc ho v duchu s dcérou; boli si
         tvárou veľmi podobní. Aj on mal takú peknú pleť ako ona, bárs bol muž. Narastený bol ako
         struna, držaním i chôdzou prezrádzal, že bol pri vojsku. Modropopolavé mlynárske rúcho mu
         tak stálo, ani pred nedávnom rovnošata. Keby sa tie hrdé pery prívetive usmiali a z modrých
         očí zažiaril záblesk šťastia, bola by to krásna tvár. Na to klenuté, zlatými vlasmi vrúbené
         čelo pristal by aj dôstojnícky kalpak.
   </p>
   <p>
    Nie bez príčiny bola mlynárka pyšná na svojho syna. No keď ho videla kráčať po svojom
         boku s tým mračnom nevôle a zunovania, ani čo by celý tento mladý, hrdý zjav vravel: „Načo
         mi je život? Mrzí ma celý svet!“ — vzbúrila sa v jej srdci horkosť oproti Eve, ktorá ho
         nevedela urobiť šťastným. Vnútri jej už dávno, a teraz obzvlášť, vravel hlas: „Načo si mu
         ju dala, keď ju nechcel? Však si mala vedieť, že sa k nemu taká žena nehodí.“ Že nezomrela!
         Však bola veľmi zle, a bárs sa jej nevenovala nijaká opatera, predsa nezomrela, a teraz je
         na nič: len sa vláči po dome ako taká mátoha.
   </p>
   <p>
    „Lánych nás volali, aby sme k nim popoludní prišli,“ začala konečne neďaleko mlyna
         rozhovor.
   </p>
   <p>
    „A načo?“ odvetil Tomáš nevrle.
   </p>
   <p>
    „Ba, prečo by sme si neišli k nim posedieť?“ prehovárala. „Sľúbila som, že prídeme; budú
         nás naisto čakať.“
   </p>
   <p>
    Pokrčil plecami.
   </p>
   <p>
    „Počul si už?“ začala znova — a dala sa mu opisovať, čo ženy vraveli o píle a jej
         majiteľoch. „Keď pôjdeme okolo Podlipovca, mohol bys’ vnísť dnu a spýtať sa, či by nám ten
         dub neprerezali.“
   </p>
   <p>
    „Veru, ja pôjdem ako zvedavá baba, ani čo by som nemal koho poslať! Nedajte sa vysmiať.“
   </p>
   <p>
    Nebola mlynárke odpoveď milá, ale nedajúc sa zmiasť, pokračovala v rozhovore, až konečne
         dostala aj syna do neho. Tak došli domov.
   </p>
   <p>
    *
   </p>
   <p>
    Eva, uvidiac ich už pod mlynom, postavila obed na stôl. Sotva jej poďakovali za pozdrav.
         Usadili sa za stôl a vraveli spolu, ako čo by jej tu nebolo. Mlynárka zamenila svoj oblek
         za jednoduchší a išla sa pozrieť do maštale, čo chýba dobytku. Mlynár si ľahol v sade pod
         košatý strom, aby si vraj trochu pospal, kým pôjdu k sestre.
   </p>
   <p>
    Medzitým — trochu neskoršie — vrátili sa i Lányovci domov. S radostným štekotom bežal
         Pozor oproti svojmu pánovi. Než sa kto nazdal, vyskočil mu prednými labkami na plecia a
         oblizoval mu tvár. Chcel i gazdinú vítať, no tá nie bárs prívetive odbila dôkaz jeho
         priazne už i preto, že svojimi skokmi rozplašoval kŕdle hydu, vítajúce mladú gazdinú;
         šliapal po malých kurčiatkach a kačičkách k nemalej úzkosti rozhnevaných kvočiek.
   </p>
   <p>
    Bolo treba veľkej pozornosti, keď chcel niekto prejsť nečistým dvorom, aby sa neušpinil.
         U Lányovcov bolo vidieť maštaľ plnú dobytka. Hnojisko zaberalo dvor až po násyp, nad ktorým
         boli žrde pre kury, prirodzene tiež zanečistené. Hnojovka vytekala troma jarkami. Bol to
         veru div, že sa mladá gazdiná dostala šťastne do kuchyne. Ani táto nevyzerala omnoho
         čistejšie, bárs ju len nedávno bielili; lebo operenci, miláčikovia gazdinej, mali i sem
         voľný prístup ak tomu ešte pod ohniskom kraľovali zajačiky. V maštali ich bolo už priveľa,
         preto si gazdiná umiestila niekoľko snehobielych a čiernych tu.
   </p>
   <p>
    V izbe sedela pri kolíske pestúnka a kolísala asi poldruharočné dieťatko, tak podané na
         matku, akoby jej z oka vypadlo. Bolo neumyté, v košieľke čiernej ako zem. Nespalo; a keď sa
         otec s vrelým zábleskom lásky k nemu sklonil, vystrelo po ňom ručičky.
   </p>
   <p>
    „Nespíš, Anička?“ prihovoril sa. „A ani ťa neumyli?“
   </p>
   <p>
    Odložil kabát a klobúk, vzal dieťa, ktoré sa hneď pri ňom rozplakalo, a vyniesol k
         potôčiku, tečúcemu sadom; umyl ho, a bárs mal ruky ako drevo, robil to predsa čo možno
         najjemnejšie. Bolo to, pravda, také umývanie, aby sa ani s vodou ani so špinou nepohneval.
   </p>
   <p>
    „No tak, už som ju umyl,“ oznamoval žene, zamestnanej varením obedu. „Daj nám dáku
         košieľku, nech sa oblečieme.“
   </p>
   <p>
    „Ale, daj mi pokoj, však vidíš, že dováram obed! Nech ti ju Zuzka dá!“ odvetila nevrle.
   </p>
   <p>
    „Ale, Anna, však sa nemusíš hneď pre všetko hnevať!“ dohováral krotko. „Nie je to vera
         pekné, keď je dieťa také špinavé.“
   </p>
   <p>
    Hodila vzdorovito hlavou a nechala ho odísť. Vyhľadal košieľku sám, obliekol maličkú a
         vyšiel s ňou do sadu, kým ich nebudú volať na obed. No bol to obed práve taký nechutný ako
         v mlyne. Po obede vzal sedliak dieťa a psa a zašiel s nimi do blízkej hory, aby žene
         nezavadzal. Chcela niečo upražiť pre mamičku. V lese zadriemala najprv maličká na pohodlnom
         lôžku, ktoré jej pripravil tatíčko, potom aj on, a konečne i Pozor, majúc položenú chlpatú
         hlavu na pánových kolenách.
   </p>
   <p>
    Keby sa bol voľakto sedliaka Lányho spýtal, či je šťastný, otvoril by oči naširoko, lebo
         naši sedliaci toto slovo v pravom jeho význame nepoznajú. Bol majetný a zdravý; čo by mu
         mohlo chýbať k šťastiu! Mal peknú ženu, ktorú mu nejeden závidel. Vedel, že nešla za neho z
         lásky, preto bol k nej zhovievavý. Miloval ju úprimnou, nesebeckou láskou, a to mu
         postačilo; podobne miloval i svoje dieťa. Nuž, čo mu ešte chýbalo k šťastiu?
   </p>
   <p>
    Je pravda, že dakedy mu bolo vnútri akosi smutno a pusto; ale on tomu nerozumel, a vôbec
         o tom nepremýšľal. I ženina ľahostajnosť ho bolela, a ešte viac to, že nestála o vlastné
         dieťa. S hydinou sa vedela baviť aj hodiny, ale dieťa nechala vždy len na pestúnku.
   </p>
   <p>
    Dakedy sa jej odvážil dohovárať, nepochodil však nikdy dobre; keď si ju nechcel
         rozhnevať, nechal ju radšej na pokoji.
   </p>
   <p>
    Ach, v ničom sa nemohli zhodnúť. Keď on mal rád nejaký kúsok dobytka, jej bol taký
         protivný, že ho musel predať. Ak si našiel sluhu po svojej vôli, nemohla na neho hľadieť.
   </p>
   <p>
    Bál sa, čo ako bude, keď sa mu od vojska vráti mladší nevlastný brat. Ak aj ten jej bude
         proti chuti, budú mať vždy hriech v dome; lebo jeho nemôže poslať preč, musel by mu
         vyplatiť z rolí i z domu polovicu. Čakal ho s veľkým strachom.
   </p>
   <p>
    No vtedy jej darmo ublížil. Veľmi pekne ho privítala, a bárs bol už niekoľko týždňov
         doma, ešte spolu zlého slova nemali. Aj teraz, keď sedliak zaspal, snívalo sa mu, že kosili
         spolu s bratom, Anna im priniesla raňajky; ako prívetive sa na švagra usmiala! I v tom sne
         mal z toho netakú úprimnú radosť.
   </p>
   <p>
    *
   </p>
   <p>
    Medzitým slúžka s pestúnkou upratali po stavaní a gazdinej skyslo cesto. Prestrela už
         len na stôl čistý, biely obrus a odniesla parádne šaty na výšku
    <sup>
     [
     <a class="footnote" href="#ftn.d56e831" name="d56e831">
      8
     </a>
     ]
    </sup>
    do truhly. No i tak bola oblečená, ani dáka družica, ružovo a bielo. Len pred
         seba si opásala širokú zásteru, aby si ružovú nezašpinila pri ohnisku.
   </p>
   <p>
    Ako tak dávala posledné cesto do vrelej masti, otvoria sa zrazu prudko dvere, a v nich —
         kabát cez ruku prevesený, uhriaty chôdzou — stojí švárny mládenec.
   </p>
   <p>
    Mladá sedliačka, bárs stála pri ohni, nezrumenela
    <sup>
     [
     <a class="footnote" href="#ftn.d56e841" name="d56e841">
      9
     </a>
     ]
    </sup>
    dosiaľ; no teraz poliala jej bielučkú tvár červeň až po vlasy. „Jožko, ty si už
         tu?“ zvolala a pobehla k nemu.
   </p>
   <p>
    „Ako vidíš!“ Mládenec zavrel podávanú ruku do oboch svojich. „Myslel som, že to pražíš
         mne na privítanie.“ Pozreli si hlboko do očí.
   </p>
   <p>
    „Nevedela som, že prídeš; ale som rada, že prvý budeš z nich jesť,“ odvrávala vrelo.
         Ach, ako celkom ináč znel teraz jej hlas, inokedy taký vzdorovitý! „Len ako je to, že si už
         prišiel?“
   </p>
   <p>
    „Pritrafil sa mi povoz, a keď som stroj dal naložiť, ponáhľal som sa. Či som tam mohol
         ešte zostať? Obišli ste sa bezo mňa?“
   </p>
   <p>
    „Áno, obišli sme sa tak, že si nám v každom kúte chýbal.“ Pocukrovala pečivo a podala
         mu. „Ochutnaj, kým ti prichystám obed.“
   </p>
   <p>
    „Nechystaj, len mi daj mlieka k tým šiškám. Nie som hladný, ale mokrý ako myš; musím sa
         ísť prezliecť.“
   </p>
   <p>
    Vybehol hvízdajúc na výšku. Vyniesla za ním vodu, aby sa mohol umyť.
   </p>
   <p>
    Keby muž vedel, ako obsluhuje švagra, netak by s tým bol spokojný. No on spal. Zobudil
         sa len, keď ho volali, že už prišli hostia, a nemálo sa potešil, vidiac brata, ktorého
         vystrojil sečkovicu
    <sup>
     [
     <a class="footnote" href="#ftn.d56e862" name="d56e862">
      10
     </a>
     ]
    </sup>
    <sup>
     [
     <a class="footnote" href="#ftn.d56e867" name="d56e867">
      11
     </a>
     ]
    </sup>
    kúpiť, už doma. A čo potom, keď videl, ako bola jeho žena uprostred hosťov
         veselá a rozradostená. Dávno ju takú nevidel. Aj malú Aničku vycifrovala a bavila sa s ňou.
         No malá sa brala zase len k tatíčkovi. Keby sa teraz bol dakto sedliaka spýtal, či je
         šťastný, bol by snáď otázke rozumel a prisvedčil.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e702" name="ftn.d56e702">
        5
       </a>
       ]
      </sup>
      <span class="emphasis">
       <em>
        kopanica
       </em>
      </span>
      — roľa, z toho: kopanice, (staroturianske
               kopanice)
     </p>
    </div>
    <div class="footnote">
     <p>
      <sup>
       [
       <a class="para" href="#d56e746" name="ftn.d56e746">
        6
       </a>
       ]
      </sup>
      <span class="emphasis">
       <em>
        prelestný
       </em>
      </span>
      — pôvodný, nádherný
     </p>
    </div>
    <div class="footnote">
     <p>
      <sup>
       [
       <a class="para" href="#d56e762" name="ftn.d56e762">
        7
       </a>
       ]
      </sup>
      <span class="emphasis">
       <em>
        rozprávka
       </em>
      </span>
      — tu rozhovor
     </p>
    </div>
    <div class="footnote">
     <p>
      <sup>
       [
       <a class="para" href="#d56e831" name="ftn.d56e831">
        8
       </a>
       ]
      </sup>
      <span class="emphasis">
       <em>
        výška
       </em>
      </span>
      — izba nad hospodárskou budovou
     </p>
    </div>
    <div class="footnote">
     <p>
      <sup>
       [
       <a class="para" href="#d56e841" name="ftn.d56e841">
        9
       </a>
       ]
      </sup>
      <span class="emphasis">
       <em>
        zrumenieť
       </em>
      </span>
      — očervenieť
     </p>
    </div>
    <div class="footnote">
     <p>
      <sup>
       [
       <a class="para" href="#d56e862" name="ftn.d56e862">
        10
       </a>
       ]
      </sup>
      <span class="emphasis">
       <em>
        sečkovica
       </em>
      </span>
      — stroj na rezanie sečky
     </p>
    </div>
    <div class="footnote">
     <p>
      <sup>
       [
       <a class="para" href="#d56e867" name="ftn.d56e867">
        11
       </a>
       ]
      </sup>
      <span class="emphasis">
       <em>
        sečka
       </em>
      </span>
      — porezané krmivo (seno, slama) pre dobytok
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e875">
       </a>
       3
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď svokra a muž odišli z mlyna, hľadela Eva chvíľu za nimi, ako zmizli v sadoch. Potom
         sa rozhliadla po pustom stavaní. Ach, nikdy to ešte tak necítila ako dnes, že je v ich
         očiach ničím. Veď ani slovom ju nevolali so sebou. A bárs inokedy nechodila rada do Lánych
         — lebo sa nijako nemohli s Annou priľúbiť,
    <sup>
     [
     <a class="footnote" href="#ftn.d56e884" name="d56e884">
      12
     </a>
     ]
    </sup>
    dnes by bola išla, len aby unikla tej tíšine, v ktorej sa jej vždy zdalo, že
         počuje detský plač, že sa musí rozbehnúť za Evičkou.
   </p>
   <p>
    No dieťa bolo pre ňu
    <span class="emphasis">
     <em>
      stratené
     </em>
    </span>
    ! Ach, to slovo! Kde sa vzalo, načo
         prišlo do jej mysle? Nemala už i tak život dosť ťažký? Musia ju trápiť ešte i také
         myšlienky? Nemala čo robiť, a z domu odísť nesmie. Išla by na cintorín; ale Jura poslali
         pásť, je sama ako prst. Keby nebola stratená, bol by aspoň Boh s ňou, ale takto…
   </p>
   <p>
    Ešte nikdy to tak necítila, aký pustý je jej život; priam ani čo by nebol deň, ale noc,
         číra, tmavá noc, že človek nevie, kam a kade ísť. Siahla si mladá žena na srdce a pritisla
         naň kŕčovite obe ruky. Zatúžila po dačom, nevedela by povedať po čom. Túžila po svetle.
   </p>
   <p>
    „Ach, snáď sa týmto nejako rozveselím,“ vravela si, snímajúc Bibliu.
   </p>
   <p>
    Vyšla s knihou pred dom. Ale sa jej zdalo, že tie múry domu, ktorý sa jej stal žalárom a
         mučiarňou, letia na ňu. Odišla vyššie na stráň a sadla si do hustého krovia vedľa krásnej
         studničky obrastenej nezábudkami.
   </p>
   <p>
    Nad hlavou spievali jej sláviky a na neďalekom buku kukala kukučka. Do toho ozývalo sa
         švitorenie pinkaviek, rozhovory žĺn, hvízdanie drozdov a klopanie ďatlov. Pár divých
         holubov si sadol na konár pred úbohou, opustenou Evou, ktorá až teraz vedela, že má i nemá
         muža, keď ju opustil v takom zármutku.
   </p>
   <p>
    Oprela si hlavu o skalu a hľadela na holuby, i za nimi, keď uleteli. „Každé vtáčatko má
         dakoho, len ja nikoho nemám. A keď som musela prísť na svet, prečo som sa radšej nenarodila
         lastovičkou? Zaletela by som teraz do teplejšieho kraja.“
   </p>
   <p>
    Prečo snila o teplejšom kraji? Však bolo veru hodne teplo, slnce až pálilo. Ach, keď
         nebeské slnce nezahreje srdce!
   </p>
   <p>
    V spomienkach mladej ženy znova a znova vystupoval výjav, ktorý sa stal po obede. Išla
         do sadu budiť Tomáša, aby už nespal, že mamička na neho čaká. Ako tak nad spiacim stála,
         zatúžilo jej srdce po jedinom prívetivom slove z jeho pier. Keby smela oprieť hlavu o jeho
         hruď, keby sa na ňu aspoň tak prívetive podíval, ako hľadel na svoje volky, keď ich
         zapriahal a pohládzal, bolo by jej ľahšie.
   </p>
   <p>
    Celá sa trasúc položila ruku na jeho pekné čelo. Prišlo jej ho ľúto budiť, keď tak dobre
         spal; no zobudil sa hneď.
   </p>
   <p>
    „Čo chceš?“ osopil sa na ňu, a zhodil jej ruku z čela. No potom, akoby sa zbadal, dodal
         trochu miernejšie: „Čaká už mamička?“ Odstúpila od neho. Keby kvetina mohla cítiť, keď ju
         človek zašliapne v tej chvíli, keď ho chcela oblažiť svojou vôňou — cítila by to isté, čo
         ona.
   </p>
   <p>
    „Mamička je už dávno hotová,“ odvetila cudzo.
   </p>
   <p>
    To sa jej teraz stavalo tak živo pred oči, že znova cítila to surové odstrčenie; preto
         jej bolo tak zima.
   </p>
   <p>
    „Nebudem hľadieť na svet; niet v ňom ničoho, čo by ma potešilo,“ rozhodla sa, rozpínajúc knihu.
    <sup>
     [
     <a class="footnote" href="#ftn.d56e920" name="d56e920">
      13
     </a>
     ]
    </sup>
   </p>
   <p>
    Začala prehŕňať listy, ale vodilo sa jej tak ako každému, kto nevie čítať Bibliu.
         Nemohla nájsť potešiteľné slovo.
   </p>
   <p>
    Je táto kniha ako tajomný hrad, plný pokladov; ak nemáš kľúč, môžeš v nej blúdiť koľko
         chceš, k pokladu sa ťažko dostaneš.
   </p>
   <p>
    Konečne otvorila Jeremiášovo proroctvo a tam jej padli oči na dva verše:
   </p>
   <p>
    <span class="emphasis">
     <em>
      „Poznaj teda a vidz, že to zlá vec a horká, že si opustila Hospodina, svojho Boha
            a že niet pri tebe mojej bázne, hovorí Pán Hospodin zástupov.“
     </em>
    </span>
   </p>
   <p>
    <span class="emphasis">
     <em>
      „Lebo môj ľud spáchal dvoje zlo: Opustili mňa, prameň živej vody, aby si vyrúbali
            cisterny, deravé cisterny dopukané, ktoré nedržia vodu.“
     </em>
    </span>
   </p>
   <p>
    A k tomu stálo ešte nižšie:
   </p>
   <p>
    <span class="emphasis">
     <em>
      „Lebo keby si sa umyla hoci lúhom a keby si aj spotrebovala na seba mnoho
            mydla, jednako bude zrejmá tvoja neprávosť pred mojou tvárou, hovorí Pán
            Hospodin“
     </em>
    </span>
    (Jeremiáš 2).
   </p>
   <p>
    „Ach, veď ja som to už poznala, že pri mne niet Božej bázne, že som opustila Boha, áno,
         že som pri Ňom nikdy nebola, a to je hriech. Pán Boh by ma bol iste potešil, ale ja som na
         Neho a na ten Jeho svätý zákon nikdy nemyslela,“ rozvažovala. „A že sa už nemôžem umyť, to
         asi znamená, že mi už neodpustí, nech robím čokoľvek.“
   </p>
   <p>
    Žije v každom človeku iskrička vedomia, že je Boh svätý, a on hriešny. Dakde dlho
         drieme; ale ak sa raz zobudilo, nedá sa uspať. Aj tu bolo tak. Mladá žena ho ani
         neuspávala, bárs zaľahlo na jej srdce ako hora a pridalo ešte k predošlému súženiu. Bála sa
         prehrnúť list, aby tam nenašla ešte ťažšie odsúdenie.
   </p>
   <p>
    Nepočula v strnulom zamyslení kroky, a keď ju zrazu dakto pozdravil, ani sa nezľakla.
         Pozdvihla k vyrušovateľovi krásne, čierne oči, plné smútku a duševnej bolesti a stretla sa
         s pohľadom, ktorý nečakala. Bolo v ňom dačo, čo svojou teplotou upomínalo kraj, do ktorého
         chcela zaletieť, keby bola lastovičkou. Vedľa nej stál úplne cudzí muž v jednoduchom
         mestskom rúchu.
   </p>
   <p>
    „Čítate v Božom Slove?“ oslovil ju. I v hlase ležalo dačo z tej dobrej teploty.
   </p>
   <p>
    „Čítam,“ prisvedčila ochotne a mala pocit, že musí neznámeho poprosiť, aby jej dačo
         povedal. Bola hanblivej povahy, a za nič by nebola oslovila cudzieho muža; a hľa — tohto sa
         vôbec nehanbila.
   </p>
   <p>
    „Sadnem si tu trochu k vám,“ vravel, ako čo by jej túžbe rozumel. Odložil klobúk z
         hlavy, takže mu lepšie videla do tváre.
   </p>
   <p>
    „Počul som,“ začal, keď mu pokynutím hlavy dala najavo, že súhlasí „že vás zastihol
         zármutok. Museli ste nebeskému Otcovi vrátiť prvorodené dieťatko.“
   </p>
   <p>
    Srdce v nej ožilo; dakto s ňou súcitil a veril, že je to veľká žalosť.
   </p>
   <p>
    „Ale,“ pokračoval, „Pán Ježiš vravel: „váš zármutok obráti sa na radosť“.“
   </p>
   <p>
    „Môj nie,“ zakrútila trúchlivo hlavou.
   </p>
   <p>
    „Ba áno,“ prisvedčil pokojne. „Dajte mi, prosím, tú knihu; ja vám to dokážem.“
   </p>
   <p>
    Podala mu dychtivo knihu, ako smädný vzťahuje ruky k prameňu — upierajúc na neho zraky.
   </p>
   <p>
    Otvoril knihu a čítal zreteľným hlasom:
   </p>
   <p>
    <span class="emphasis">
     <em>
      „Veríte v Boha, verte aj vo mňa. V dome môjho Otca je mnoho príbytkov; keby
            nebolo tak, povedal by som vám to, pretože vám idem prihotoviť miesto a keď odídem a
            prihotovím vám miesto, prídem zase a poberiem si vás k sebe, aby ste tam, kde som ja, aj
            vy boli.“
     </em>
    </span>
   </p>
   <p>
    „Vidíte, Pán Boh má vo svojom dome mnohé krásne príbytky; tam si vzal vašu Evičku, tam
         vám ju opatrí, a tam si ju nájdete, až si vás vezme k sebe. Nie je to radostné? Keď mi
         zomrel môj prvorodený synček, nič na svete ma nemohlo potešiť, len istota, že žije u Pána
         Ježiša; bárs sa ku mne nevráti, že ja pôjdem za ním…“
   </p>
   <p>
    „Aj vám zomrelo dieťa?“ vydýchla súcitne a dodala trúchlivo: „Vy si ho tam nájdete; lebo
         vy nie ste stratený, ale ja…!“
   </p>
   <p>
    Uprel na ňu vnímavý pohľad; bolo v ňom opäť toľko súcitu.
   </p>
   <p>
    „Máte pravdu; sláva drahému Pánu Ježišovi, nie som už stratený. On si ma našiel,“
         odvetil jemne.
   </p>
   <p>
    „Snáď vy ste našli Jeho?“ namietla dychtivo.
   </p>
   <p>
    „Áno:
    <span class="emphasis">
     <em>
      Dal som sa nájsť tým, ktorí ma nehľadali
     </em>
    </span>
    .“
   </p>
   <p>
    „Tomu ja nerozumiem,“ zatesknila.
   </p>
   <p>
    „Nerozumiete? Nuž, predstavte si: mali by ste veľmi milú ovečku, ktorá by vám utiekla.
         Idete ju hľadať; ona vás nehľadá, ani na vás nemyslí, ale vy ju hľadáte a voláte. Konečne
         počuje a rozbehne sa k vám. Vy sa jej dáte nájsť a vezmete si ju domov. To znamenajú tie
         slová:
    <span class="emphasis">
     <em>
      „Dal som sa nájsť tým, ktorí ma nehľadali.“
     </em>
    </span>
    “
   </p>
   <p>
    „Ale čo ste urobili, keď ste boli stratený, aby vás Boh hľadal?“
   </p>
   <p>
    Miesto odpovede prehŕňal sa v knihe.
   </p>
   <p>
    „Prosím vás, nehnevajte sa,“ ospravedlňovala sa pokorne, „nemám nikoho, kto by mi to
         povedal.“
   </p>
   <p>
    „Prečo to chcete vedieť? Ste stratená ako tá ovečka, cítite, že nie ste pri Pánu Bohu?“
   </p>
   <p>
    Jeho láskavý pohľad dodal jej smelosti. Rozpovedala mu svoj rozhovor s Jurom, i ako
         prišli na verš: „Tak miloval Boh svet…“ a ako zrazu poznala, že je stratená.
   </p>
   <p>
    „Tak počujte,“ vravel po chvíľke, keď zatíchla; „tu nižšie je napísané:
    <span class="emphasis">
     <em>
      „Lebo
            neposlal Boh na svet svojho Syna, aby súdil svet, ale aby bol svet spasený skrze
            neho.“
     </em>
    </span>
    A tu zase ďalej:
    <span class="emphasis">
     <em>
      „Lebo Syn človeka prišiel hľadať a spasiť,
            čo bolo zahynulo.“
     </em>
    </span>
    Takto vraví On sám:
    <span class="emphasis">
     <em>
      „Vyhľadám stratené a
            navrátim zaplašené, obviažem polámané a choré posilním…“
     </em>
    </span>
    Vidíte, On ma
         miloval, bárs som bol veľmi hriešny, zahynutý, veľmi ďaleko stratený. On ma hľadal a našiel
         v bahne ohavných hriechov. On ma priviedol späť k nebeskému Otcovi. On obviazal moje rany a
         posilnil ma v mojej chorobe. On miluje a hľadá aj vás. Tie isté slová, ktoré vtedy platili
         mne, platia dnes vám:
    <span class="emphasis">
     <em>
      „Poďte ku mne všetci, ktorí pracujete a ste obťažení, a ja
            vám dám odpočinutie.“
     </em>
    </span>
    “
   </p>
   <p>
    „Ach, ja by som išla k Nemu tak rada, keby som len vedela, kade a ako!“ zalomila Eva
         rukami.
   </p>
   <p>
    „Pozrite sa,“ ukazoval jej na jasné, čisté nebo. „Tam je On; vidí všetko, počuje všetko,
         vidí vás a čaká vás. Povedzte Mu všetko, čo vás tlačí. On vás nájde, tak ako mňa; lebo aj
         vás tak miloval, že za vás zomrel na kríži.“
   </p>
   <p>
    Neznámy vstal, a než sa Eva nazdala, bola sama. Hľadela na nebo, pery sa jej pohybovali,
         bárs hlasu z nich nevyšlo. Porozumela už, kto ju to volal, po kom tak veľmi túžila. Ako
         dlho sedela, nevedela by povedať; konečne premohla ju telesná slabosť a driemota. Prvý raz
         po týždňoch zaspala tichým, žalosti prostým snom.
   </p>
   <p>
    Snívalo sa jej, že prišiel k nej veľmi krásny a dobrý muž a vravel: „Ja som ťa našiel,
         ty si moja. Čítaj usilovne Nový zákon, ver, čo tam stojí; rob tak ako ti kážem, a prídeš za
         Evičkou!“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e884" name="ftn.d56e884">
        12
       </a>
       ]
      </sup>
      <span class="emphasis">
       <em>
        priľúbiť
       </em>
      </span>
      — obľúbiť si; ešte viac milovať
     </p>
    </div>
    <div class="footnote">
     <p>
      <sup>
       [
       <a class="para" href="#d56e920" name="ftn.d56e920">
        13
       </a>
       ]
      </sup>
      <span class="emphasis">
       <em>
        rozpínať (knihu)
       </em>
      </span>
      — otvárať spony na knihe, otvárať
               knihu
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1039">
       </a>
       4
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    U Lányovcov sa pohádal Tomáš s Jožkom o akúsi pletku pri vojsku. Tomáš tvrdil, že sa
         stala, a Jožko sa mu do očí vysmial.
   </p>
   <p>
    Tomáša u švagra už nič netešilo; nechal matku tam, a vzal si zámienku, že kolár si iste
         príde pre peniaze za koleso, a šiel domov. Šiel by síce radšej medzi kamarátov do dediny,
         keby nebol ten pohreb. Však na druhú nedeľu už svet nič nepovie; a ak aj — nech. On sa veru
         vo mlyne nedá za živa zamurovať. Kvôli komu? Azda kvôli žene, a to takej? Keby bola aspoň
         ako Anna; ale také uplakané strašidlo? Keby nebol matku počúval — mohol si vybrať po svojej
         vôli — akú chcel. Druhí mužovia sa chvália ženami; a on sa s ňou nikde nemôže ukázať, keď
         nie je súca medzi ľudí. Taká opravdivá kopaničiarka spod hôr!
   </p>
   <p>
    „Že som si len tak dal ruky zviazať!“ horekoval sám v sebe.
   </p>
   <p>
    Zastal. Prišla mu do cesty prekážka. Pri studienke, hlavu medzi nezábudkami položenú na
         bielom ramene, leží žena. Zastal nad ňou a poznal ju. Je to jeho žena, no ako vyzerá! Spí a
         čosi pekného sa jej musí snívať. Nikdy ešte nevidel úsmev vôkol týchto pier a dnes by ho
         najmenej čakal.
   </p>
   <p>
    „Zaspala a zabudla na žalosť,“ pomyslel si. Prišlo mu ženy ľúto.
   </p>
   <p>
    Nezdieľal síce a nechápal jej žalosť, no vedel, že želela veľmi. Veď ju z cintorína
         temer odniesli, bárs ani nezaplakala.
   </p>
   <p>
    „Ako tu leží pri ceste, ani nejaká opustená žobráčka. Nemali sme ju nechať samu doma.“
   </p>
   <p>
    Mladý mlynár sa na ňu díva, a čím dlhšie upiera svoje oči na tú tvár ovenčenú
         nezábudkami, tým divnejšie mu je okolo srdca.
   </p>
   <p>
    „Prečo som to ešte nikdy nevidel, aká je pekná? Keby sa vždy takto usmievala, ani Anna
         sa jej nevyrovná.“
   </p>
   <p>
    „Ty svoju ženu, tuším, len trávou chováš, keď je taká chudá a biedna,“ vyhodil mu
         nedávno na oči jeden z meliačov.
   </p>
   <p>
    Teraz mu napadlo, že si mamička, keď odchádzala, vzala od všetkého kľúče. Oni sa u
         Lányovcov hostili, a čo jedla ona? Kus tvrdej kôrky, ak jej zostala od obeda. Mimovoľne
         siahol do vrecka, kam mu Martin strčil šišku. „Vezmi to Eve, keď u nás nebola,“ — vravel.
         Ten si na ňu spomenul, oni nie.
   </p>
   <p>
    Chcel sa Tomáš odvrátiť od ženy, ale nedalo mu to. „Čo by povedali ľudia, keby ju tu
         niekto našiel? Hľa, aký veľký chrobák vyliezol jej na čelo! Iste ju zobudí!“
   </p>
   <p>
    Pohla sa; ešte vo sne siahla si na čelo a zhodila dotieravca. Bolo treba na ňu zavolať,
         aby sa prebudila. Jej veľké, čierne oči sa otvorili a spočinuli na ňom, ešte plné blaženého
         sna.
   </p>
   <p>
    „Vstávaj!“ zavolal ešte raz. „Prečo tu ležíš pri ceste? Poď domov!“
   </p>
   <p>
    Videl, ako zmizol úsmev na perách a žiara z očí. Bodlo ho to; a nahnevaný sám na seba,
         pokročil vpred.
   </p>
   <p>
    Keď ju nepočul kráčať za sebou, obzrel sa. Stála ešte pri studni, tisnúc knihu k hrudi —
         iste Kancionál. Hľadela na nebo, a bola taká pekná, akoby sa jej ešte vždy snívalo.
         Pokročila za ním, ale hore nepozrela; nevidela, že ju pozoroval. Počkal na ňu; mlčky prišli
         až po sady, obtáčajúce mlyn. Tam ležal vyťatý orech. Tomáš si naň sadol.
   </p>
   <p>
    „Tu ti poslali Lányovci,“ vravel nesvojím hlasom. — „Prečo sa na mňa tak dívaš?“ okríkol
         ju. Zabolel ho zadivený pohľad veľkých očí. „Ber si; musíš ma hneď rozhnevať, sotva
         prídem?“
   </p>
   <p>
    „Nechcela som ťa rozhnevať,“ odpovedala krotko; „bolo mi to len divné, keď si mi ešte
         nikdy nič nedoniesol. Ale ti pekne ďakujem.“
   </p>
   <p>
    Sadla si hodný kúsok od neho a začala jesť. Hľadel na ňu bokom; nejedla ako hladný
         človek.
   </p>
   <p>
    „Čo si robila?“ vyzvedal sa, len aby dačo povedal.
   </p>
   <p>
    „Čítala som pri studni,“ vetila pokorne. Bolo jej, akoby zase niečo z toho pekného sna
         na ňu prišlo.
   </p>
   <p>
    „Čos’ to čítala, pesničky?“
   </p>
   <p>
    „Nie, Bibliu.“
   </p>
   <p>
    „Hľadala potešenie, keď sme ju nechali takú samotnú,“ uvažoval. — „Nesmieš sa tak veľmi
         oddávať zármutku,“ prehovoril s námahou, lebo mu svedomie vravelo, že by ju on mal potešiť.
         „Však aj druhým ľuďom zomrú deti.“
   </p>
   <p>
    Pozdvihla k nemu zase udivene zrak a zakrútila hlavou. „Nebudem už žalostiť; prečo by
         som sa rmútila? Lepšie je tam Evičke, ako mne tu,“ odvetila s tichou oddanosťou. Bodla ho
         tým nechtiac.
   </p>
   <p>
    „Prečo mi to vravíš?“ zamračil sa. „Iste sa hneváš, že sme ťa k Lányovcom nevzali.“
   </p>
   <p>
    „Čo by som tam robila?“ odvetila cudzo. „Však viem, že som Anne protivná, ako aj vám.“
   </p>
   <p>
    „Nemusíš mi na oči vyhadzovať!“ rozhneval sa. No keď videl, ako úzkostne pritisla knihu
         k hrudi, ani čo by pred ním hľadala ochranu a záštitu, oprúc sa o strom, opäť ho to bodlo.
   </p>
   <p>
    „Vieš dobre,“ pokračoval menej hrubo, „prečo si nám všetkým protivná. Keby ste nás
         neboli oklamali, tvoja matka a ty, mohlo byť všetko ináč. Keď sa podívam na teba, na inšie
         ani nemyslím, len ako som si dal zviazať ruky na celý život a do akej cigánskej, falošnej
         rodiny som sa dostal.“
   </p>
   <p>
    Podivné! Akoby bol tými slovami nalial života do stuhnutej postavy, tak rýchlo sa
         vzpriamila. Do bledých líc šľahli temné ruže.
   </p>
   <p>
    „Ja som tebe ruky zviazala, Tomáš?“ Čierne oči uprela na mužovu tvár zvláštnym pohľadom.
         „Však ja som si teba nechodila nahovárať; ba ani som nevedela, či žiješ, dokiaľ neprišla
         tvoja matka. — A že ja som ťa oklamala? Ako? Kedy? Nikdy mi mamička nepovedala, koľko mi
         dá. Ak máš len kúsok svedomia, musíš sa rozpamätať, že keď ste sa s mojou matkou jednali,
         nikdy som pri tom nebola. Dosť som mamičku prosila, aby ma nevydávala, že som ešte mladá,
         že ani neviem, ani nevládzem robiť. Povedala mi, že ma vyženie z domu, ak nepôjdem za teba.
         Bola by som sa, tuším, dala aj vyhnať, ale prišla tvoja mamička a začala mi sľubovať, ako
         mi u vás bude dobre; nuž, ja nešťastná, som jej uverila. Ty si mi nič nesľuboval; preto ani
         nehovorím, že si ma oklamal. No ako ty môžeš povedať, že som ja teba oklamala?“
   </p>
   <p>
    Dve veľké, osamelé slzy skanuli jej po oblednutých lícach. Pritisla knihu pevnejšie k
         sebe a chcela popri ňom prejsť.
   </p>
   <p>
    Bol ohromený jej neslýchanou smelosťou. Vyše roka bola u nich; ale nikdy toľko slov
         odrazu nepovedala. Či chcel, či nechcel, musel jej dať za pravdu. Bola skutočne nevinná,
         prinútená k sňatku ako aj on.
   </p>
   <p>
    „Eva,“ — zastavil ju, „nebudeme už o tom vravieť. Čo sa stalo, nevráti sa; viem, že ti u
         nás nebolo dobre, že ťa moja matka oklamala, keď ti sľubovala dobrotu. Veď ja som ťa
         nemohol ani vidieť; ak si sa ku mne priblížila, už ma napadla zlosť — nie som ja veru dobrý
         človek. Robiť si nevedela, chodila si vždy taká ustráchaná, všetko ti padalo z rúk; to ma
         ešte viac zlostilo.“
   </p>
   <p>
    Odmlčal sa. Srdce i svedomie ho nútilo, aby ešte dodal:
   </p>
   <p>
    „Odpusti mi, že som tak zle s tebou zachádzal!“ Ale len to nie — len to nie!
   </p>
   <p>
    No ona už týmito slovami bola celá zmätená. „Veď ja ti verím,“ prehovorila tak srdečne,
         takým milým, detským hlasom, aký ešte nikdy od nej nepočul. „Iste si mal často príčinu
         hnevať sa na moju nešikovnosť; chcela som dobre, ale bála som sa vás. Teraz to už pôjde
         lepšie,“ dodala opäť s tým pekným úsmevom.
   </p>
   <p>
    „To preto, keď som s ňou prívetivo vravel,“ myslel on.
   </p>
   <p>
    Pokročili k domu; mlčky vnišli do dvora. On išiel pozrieť do maštale a do mlyna; keď sa
         vrátil, našiel ju chystať večeru. Sadol si za stôl a pozoroval, ako ticho chodila po dome,
         a ako tak stála nad ohňom, až sa zadivil, aká bola pekná. Zbadal, že nemá vodu v putniach,
         išiel jej nabrať. Spustil vedro do studne a hľadel za ním. Nevidel, že je plné, lebo sa mu
         zdalo, že tam zdola z vody pozerajú hore k nemu tie veľké, čierne oči, plné smútku. „Prečo
         som len bol na ňu taký zlý? Však mi nikdy zle neurobila,“ myslel. — Musela si sama prísť
         pre vodu. Keď chcela vedro ťahať, nedal jej: „Však ja ti donesiem.“ Chcel hovoriť
         prívetivo, ale znelo to predsa len hrubo. No ona mu tak ticho po boku kráčala, akoby ju
         nebol okríkol. Zvykla si už na to.
   </p>
   <p>
    Nebola ešte ani s večerou hotová, keď sa vrátila mlynárka razom s Jurom, a bolo hneď
         plno kriku a bedákania. Dobytok sa Jurovi nechcel pásť; kravy nemali mlieka; k tomu
         prevrhla jedna putňu
    <sup>
     [
     <a class="footnote" href="#ftn.d56e1129" name="d56e1129">
      14
     </a>
     ]
    </sup>
    s vodou, a pod hrantom
    <sup>
     [
     <a class="footnote" href="#ftn.d56e1135" name="d56e1135">
      15
     </a>
     ]
    </sup>
    našla gazdiná dva mŕtve zajace. A bárs Tomáš tvrdil: „To sú naše zajace,“ stála
         matka na tom, že niekto bol v maštali a podhodil tam mŕtve zajace; kravy že majú „porobené“.
    <sup>
     [
     <a class="footnote" href="#ftn.d56e1141" name="d56e1141">
      16
     </a>
     ]
    </sup>
    A to všetko vraj preto, že sa nemá na koho spoľahnúť. Najprv dostal Juro svoj
         diel; potom sypal sa dážď špatných mien a zlých slov na hlavu úbohej Evy.
   </p>
   <p>
    Lež podivné! Nebolo to prvý raz; ale mlynár až teraz zbadal, ako hrozne matka zlorečí a
         nevinne ubližuje. V duši mu zneli slová: „Prišla tvoja mamička a začala mi sľubovať, ako mi
         u vás bude dobre.“ Pozrel bokom na ženu. Držala rozhnevanej svokre hrnček s vodou; bledá
         bola ako stena, ale smutné ružové pery neotvorili sa na obranu, ako tam v sade.
   </p>
   <p>
    „Mamička, prestaňte!“ skríkol hrozebne, až sa obe ženy zľakli. „Miesto daromného kriku
         dajte radšej niekoho zavolať, nech kravám pomáha. Eva, choď pre tetičku Škulcovú!“
   </p>
   <p>
    Poslúchla bez slova, ale odo dverí poslali jej čierne oči mužovi pohľad tak nevýslovne
         vďačný, že ho celého rozohrial.
   </p>
   <p>
    „To vám hovorím,“ začal, keď s matkou osamel, „keď ste mi raz Evu zavesili na krk, takto
         mi s ňou zachádzať nebudete. To je tá dobrota, ktorú ste jej sľubovali, keď ste ju
         navádzali, aby za mňa išla?“
   </p>
   <p>
    Mlynárka bola týmito slovami tak prekvapená, že zabudla na chvíľu aj na chorý dobytok. —
         „Máš ty veru čo hovoriť na moje zachádzanie! Či si ju sám ešte málo stýral? Môjž’ milý
         dobrák — ani čo by bol Lánym, ktorý žene nikdy neublížil! Ako som jej ja sľubovala dobrotu
         u nás, tak si jej ty pred oltárom v chráme Božom prisahal manželskú lásku. Keby nebola
         takým drevom, akým je, a začala by o tvojej manželskej láske rozprávať, netak by ľudia oči
         otvárali! Ráno, keď si rukávce obliekala, videla som tie modriny, ktoré utŕžila od teba,
         prv než sa dieťa narodilo. Ak chceš, poviem ti celú pravdu,“ pokračovala rozhnevaná
         mlynárka, nepoznajúc v zlosti medze ako jej syn, „príčinou toho, že to dieťa bolo také
         biedne a že zomrelo, je len tvoja „manželská láska“. Máš ty veru príčinu koho karhať! Keby
         ona bola zomrela vtedy, keď bola tak zle, ty bys’ ju bol do hrobu doniesol!“
   </p>
   <p>
    Rozhorčená žena rozkladala ešte ďalej svoje dôvody — nevidiac, že ju už nikto nepočúva,
         že syn, bledý ako stena, vyšiel pri slovách hroznej obžaloby z maštale a ako bez duše
         poberal sa sadom, nevediac kam a prečo. Konečne na rozhraní, kde sad končil a háj začínal,
         zastal.
   </p>
   <p>
    Ach, taká strašná ťarcha ležala na ňom, že sa až o strom musel oprieť. Predstavil sa mu
         nedeľný večer ako dnes, lenže zimný. Vrátil sa bol z kostola a z krčmy hodne napitý.
         Mamička nebola doma, Juro kŕmil v maštali, učeň utiekol, len čo mlynára uvidel. Evu našiel
         v kuchyni, stĺkala maslo: ale nijako jej to nešlo, bola veľmi biedna. Skríkol na ňu, aby sa
         ponáhľala, že chce cmaru.
    <sup>
     [
     <a class="footnote" href="#ftn.d56e1162" name="d56e1162">
      17
     </a>
     ]
    </sup>
    Nuž nútila sa, ale jemu to nebolo dosť rýchle; kričal, aby mu už dala, a keď
         nemohla tak rýchle vyhovieť, zbil ju, že zostala ležať bez seba na zemi. Tak našla ju
         mamička, a v noci potom narodila sa malá Evička.
   </p>
   <p>
    Prečo mu bola táto spomienka teraz taká hrozná, že si musel oboma rukama zastrieť tvár?
         Veď dosiaľ na to nemyslel, a vtedy už na druhý deň si z toho nič nerobil. Prečo? Videl
         dnes, že Eva nie je také drevo, ako si mamička myslela, a on jej skutočne v chráme prisahal
         lásku. Iste na to zabudla, keď hovorila: „Ty si mi nič nesľuboval.“ A to dieťa zomrelo;
         bolo to jeho dieťa, umrelo pre jeho zlý skutok. On sám ho pripravil o život. Zaťal mlynár
         zuby do pier; bolo mu, akoby mal divoko zaplakať. Plakať? On? Na to bol pripyšný.
   </p>
   <p>
    Videl ponáhľať sa starú ženu k stavaniu a vedel, že za ňou pôjde Eva. Keby len nešla
         okolo neho, aby sa jej nemusel podívať do tých smutných, čiernych očí.
   </p>
   <p>
    Než domyslel, stála už pred ním; zľakla sa mužskej postavy.
   </p>
   <p>
    „To si ty, Tomáš?“
   </p>
   <p>
    „Ja, neboj sa,“ prehovoril a po prvý raz, čo boli spolu, vzal ju za ruku.
   </p>
   <p>
    „Pusti ma, musím rýchlo za mamičkou,“ utiahla sa.
   </p>
   <p>
    „Nikam nepôjdeš!“
   </p>
   <p>
    „Ach, čo vravíš? Však musíme ísť oba pomôcť!“
   </p>
   <p>
    „Hovorím, že nikam nepôjdeš. V papuliach nemajú kravy nič; to som už pozrel, a je tam
         Juro.“
   </p>
   <p>
    Neodvážila sa odporovať; srdce jej bilo hlasite.
   </p>
   <p>
    „Eva, chcem, aby sme žili ináč,“ vyrazil zo seba po chvíli trápneho mlčania.
   </p>
   <p>
    „A ako?“ Hlas sa jej triasol, oči k nemu nepozdvihla. Zadržal znova jej ruku. „Spravím
         všetko, čo mi rozkážeš,“ sľubovala.
   </p>
   <p>
    „To nechcem,“ zamračil sa, „poslúchala si už dosť, chcem, aby si sa ma nebála.“
   </p>
   <p>
    „Teraz sa ťa nebojím,“ odvetila nesmelo a zase ho nechtiac bodla.
   </p>
   <p>
    „Ale vtedy v zime si sa bála!“ Videl, ako sa striasla.
   </p>
   <p>
    „Bol si opitý!“
   </p>
   <p>
    „Eva, prosím ťa pekne,“ vyrazil zo seba „odpusti mi, čo som ti vtedy urobil; nikdy viac
         sa to nestane.“
   </p>
   <p>
    Keby z čista jasna vedľa Evy uderilo, neohromilo by ju to tak, ako tieto mužove slová.
         „Tak miloval Boh svet,“ zazvučalo jej v mysli. Boh miloval aj jeho a dal mu kúsok tej
         svojej veľkej lásky do srdca, keď prehovoril k nej také dobré slová. Keď ráno sedela nad
         splavom, myslela, že to, čo jej Tomáš v zime urobil, do smrti mu nezabudne. A teraz, sotva
         že ju poprosil, tak rada mu odpustila.
   </p>
   <p>
    „Eva, odpustíš mi?“ naliehal rozčúlene.
   </p>
   <p>
    „Nech ti Pán Boh odpustí, Tomáš! Ja tak urobím rada; ale ma už, prosím, pusti!“ Vytrhla
         mu ruku a odbehla.
   </p>
   <p>
    Tomáš sa hodil do trávy. Všetci už dávno spali, keď sa vrátil do stavania.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1129" name="ftn.d56e1129">
        14
       </a>
       ]
      </sup>
      <span class="emphasis">
       <em>
        putňa
       </em>
      </span>
      — nádoba (obyčajne z dreva) na vodu
     </p>
    </div>
    <div class="footnote">
     <p>
      <sup>
       [
       <a class="para" href="#d56e1135" name="ftn.d56e1135">
        15
       </a>
       ]
      </sup>
      <span class="emphasis">
       <em>
        hrant
       </em>
      </span>
      — válov, žľab
     </p>
    </div>
    <div class="footnote">
     <p>
      <sup>
       [
       <a class="para" href="#d56e1141" name="ftn.d56e1141">
        16
       </a>
       ]
      </sup>
      <span class="emphasis">
       <em>
        porobené
       </em>
      </span>
      — počarené (od slova porobiť — počariť,
               počarovať)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1162" name="ftn.d56e1162">
        17
       </a>
       ]
      </sup>
      <span class="emphasis">
       <em>
        cmar
       </em>
      </span>
      — tekutina, ktorá zostane zo smotany po zmútení
               masla
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1214">
       </a>
       5
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V tichom úkryte velebných hôr, medzi stovekými stromami, stála sadom a dvorom otočená
         stará horáreň, v ktorej dlhé roky bývala rodina Murányovcov, lebo už jej tretí člen bol
         panským hájnikom.
   </p>
   <p>
    V pondelok ráno, ešte len svitlo, už rúbal hájnik Ondrej pred domkom drevo. Zamyslený
         pri práci ani nezbadal, že chodníkom z hory dakto k nemu kráča.
   </p>
   <p>
    Slniečko prichádzajúcemu hodilo do cesty hodne lúčov svetla; iste sa mu ľúbil. Bol
         statne urastený, ako tie stromy vôkol neho. Je málo ľudí, ktorým by panská šata tak pekne
         stála, ako ten jednoduchý oblek. Treba sa mu len raz pozrieť do tváre, a zďaleka poznáš, že
         mu život dala slovenská mať, hoci pekná, plná brada a krátke, pristrihnuté vlasy gaštanovej
         farby kalili trochu slovenský ráz.
   </p>
   <p>
    Muž bol asi tridsaťročný. Bárs bol jeho zjav skôr silný ako útly, predsa spočívalo v ňom
         dačo tak jemného, že si sa až zadivil.
   </p>
   <p>
    Len chvíľku hľadel na rúbajúceho hájnika. Tento sa práve chystal preťať hodne uzlovitý
         kus dreva, keď ho vtom objalo mužné rameno.
   </p>
   <p>
    „Dobré ráno, tatíčko! Ja vám to pretnem.“
   </p>
   <p>
    Hájnikovi od úžasu vypadla sekera.
   </p>
   <p>
    „Ale, Miško, tys’ už tu?“
   </p>
   <p>
    „Ako vidíte. No nechajte ma, prosím, nech vám to rozrúbem.“
   </p>
   <p>
    „Ale, prečo by si rúbal; však to nemusí byť. To som ja len tak začal, aby nezavadzalo,“
         bránil sa otec.
   </p>
   <p>
    No syn sa len usmial; zhodil kabát, položil na neďaleký peň i s hodinkami, a niekoľkými
         silnými údermi rozkálal drevo.
   </p>
   <p>
    Hájnik hľadel na neho; bolo v tom pohľade niečo zvláštneho — i láska a otcovská pýcha, i
         zvláštna dákasi úcta. Tak nehľadievajú otcovia na synov. Murány hľadel snáď preto tak na
         syna, že sa k nemu vrátil ako pán, že prišiel, aby ho opatril na staré dni; jeho, ktorý
         veru deťom nikdy nepreukázal pravú otcovskú lásku. Za mladi hodne pil, a príduc domov,
         trýznil ženu i deti. Neraz práve tento syn sa s ním pasoval, keď chcel biť matku.
   </p>
   <p>
    Však aj prv, než utiekol do sveta, mali spolu nepeknú hádku. Hájnik sa vždy za ňu
         hanbil, keď už bol starší.
   </p>
   <p>
    Syn sa vrátil z odvodu, kde ho nevzali, lebo mal chybu, ktorá ho oslobodila od vojska na
         celý život. Vrátil sa, ako mnohí iní, nie celkom triezvy, a prišiel práve vtedy, keď otec
         stál nad matkou a oháňal sa, len biť a biť. Tu ho vzal syn ani dákeho chlapca, do silných
         rúk a vyniesol von z chalupy do šústnika.
    <sup>
     [
     <a class="footnote" href="#ftn.d56e1250" name="d56e1250">
      18
     </a>
     ]
    </sup>
    Nemohol sa mu obrániť; zavrel ho tam ako — neprirovnávajúc — dákeho psíka, ani
         ho nepustil; až ráno.
   </p>
   <p>
    Potom, bárs už oba boli triezvi, povedali si zlé slová.
   </p>
   <p>
    „Musím od vás preč,“ vravel syn konečne; „lebo vy budete vždy len zle robiť. Ešte som
         vás nechytil, ale ma doženiete k tomu, že vás vybijem; a keď začnem biť, a zlosť ma
         pochytí, mohol by som vás zabiť, a to by bol veľký hriech. Radšej sa tak stratím, aby ste o
         mne nikdy nepočuli, ani ja o vás.“
   </p>
   <p>
    Nuž, čo sľúbil, to aj vykonal. Na druhý deň v noci ušiel, a prešli dlhé roky, než sa o
         ňom slova dozvedeli. A teraz tento syn prišiel, a ani baránok by nemohol byť krotší ako on.
         Celá jeho myseľ bola obrátená len k Bohu; každé slovo, ktoré povedal, všetko, čo vykonal,
         svedčilo o tom. Videl u nich všeličo zlé, keď sa vrátil; ale nekarhal a nenapomínal. No
         akoby bol priniesol do stavania svetlo, a pri tom svetle všetko bolo inakšie.
   </p>
   <p>
    „Ako sa len človek môže tak premeniť!“ myslel hájnik často, i teraz, keď díval sa na
         syna. To bolo to, čo ho naplňovalo takou úctou k nemu.
   </p>
   <p>
    Nedomyslel, lebo syn skončil, obliekol sa a vnišli spolu do stavania.
   </p>
   <p>
    „Miško, už si prišiel?“ zadivila sa i hájnička, a bežala oproti synovi, ktorý ju to
         kedysi tak bránieval.
   </p>
   <p>
    Privinul ju k sebe; a veru si sa až mohol podiviť, kde vzala taká malá, slabá osôbka
         takého syna. Veď by ju na rukách mohol nosiť ako malé dieťa.
   </p>
   <p>
    „Bolo mi tam samému smutno, mamička; a keď ešte nemám robotu, prišiel som sa pozrieť,
         dokiaľ mi ľudia dôjdu, či ste zdraví povstávali.“
   </p>
   <p>
    „Však sme, chvála Bohu, zdraví; ale ani upratané ešte nemáme,“ zamrzelo matku.
   </p>
   <p>
    „Bude pekný deň; vynesieme tie periny na slnce, mamička,“ ponúkol sa syn a už aj uvádzal
         slová v čin. Otec nechcel zaostať; nemusela sa hájnička unúvať s ťažkými perinami. Aspoň
         rýchle upratala a zamietla; pootvárala okná, vediac, že to syn má rád, prestrela na stôl
         čistý obrus a nakrájala chlebíček.
   </p>
   <p>
    Kravičku mala už opatrenú, len ju rýchle podojiť. Než sa syn s mužom vrátili, bolo už
         mlieko na stole. Bola rada, že ich vonku ktosi pribavil, kým to všetko vykonala. Syn sa
         pomodlil a začali jesť.
   </p>
   <p>
    Murányovci inokedy mlieko neraňajkovali, sotva v nedeľu si ho dopriali; ale keď syn
         hovoril, že aj on bude jesť polievku, dala radšej aj pre seba mlieko, len aby ho mal aj on.
   </p>
   <p>
    Hájnik zapíjaval každé jedlo, ale po mlieku nemal chuť na pálenku. Odkedy bol syn doma,
         ešte ju doma nemal, len potajomky si upil von z domu, no i to veľmi mierne, aby syn
         nezbadal.
   </p>
   <p>
    Pri raňajkách hovorila matka so synom jedno-druhé. Prosil ju, aby prichystala robotníkom
         raňajky, že ich hneď vezme so sebou.
   </p>
   <p>
    „Nie, synku, čoby si ty niesol!“ bránila. „Chcela som aj tak ísť pozrieť; od piatku som
         tam nebola.“
   </p>
   <p>
    „Pôjdete so mnou, mamička; to budem ešte radšej. — A vy tatíčko?“
   </p>
   <p>
    „Ja za vami prídem až z Lipovca. Majú tam brať panské siahy, musím byť pri tom.“
   </p>
   <p>
    „No tak sa nebudeme zdržiavať, len ešte duše nasýtime nebeským pokrmom.“
   </p>
   <p>
    Syn doniesol Bibliu, a bolo radosť vidieť, ako ho oba starí počúvali, keď čítal tie
         večné pravdy Božie a k nim pridával poznámky, že by im aj dieťa muselo rozumieť.
   </p>
   <p>
    Čítal o Natanaelovi, ako ho videl Pán Ježiš pod figovníkom; tak vraj vidí každého.
         Hájnik musel vždy na to myslieť, keď sa sám poberal horou. Syn Boží videl teda aj jeho,
         videl ho vždy, čokoľvek robil, zlé i dobré. Veľmi ho to mrzelo. „Prečo mi to ešte nikto
         nepovedal, že On ma vždy vidí? Bol by som si dal lepší pozor.“
   </p>
   <p>
    Matka so synom kráčala popredku chodníkom. Nedala si hájnička synovi vziať raňajky; bola
         príliš naučená nosiť nôšky.
    <sup>
     [
     <a class="footnote" href="#ftn.d56e1300" name="d56e1300">
      19
     </a>
     ]
    </sup>
    Vzal jej teda aspoň chlebíček.
   </p>
   <p>
    Aby mala ľahšie, išiel pred ňou, a keď prišli do húštia,
    <sup>
     [
     <a class="footnote" href="#ftn.d56e1308" name="d56e1308">
      20
     </a>
     ]
    </sup>
    rozhŕňal jej halúzky. Ak bolo dáke drevo na chodníku, odstránil ho, ani pred
         nejakou paňou. Inému by to ani na myseľ neprišlo. Bola vždy rada, keď mu mohla pozrieť do
         drahej tváre. A ešte radšej bola, keď prišli na cestu a mohli kráčať spolu. Veď veľmi
         túžila po takej chvíli samoty, kde by mu mohla nazrieť do srdca a zvedieť, ako sa mal v tom
         svete.
   </p>
   <p>
    Včera sa jej pýtali ženy, či nemá niekoho: musela sa im priznať, že syn o sebe nikdy
         nevraví, že o tom ešte nič nevie. Všeličo im vyprával o cudzích, ďalekých krajinách;
         hovoril ako kniha.
   </p>
   <p>
    Najradšej rozprával o Božích veciach, a to by ho nikdy neboli ustali počúvať.
   </p>
   <p>
    „Ach, synku,“ začala hájnička, odkašliavajúc si, tak jej akosi slovo v hrdle viazlo —
         „veď si mi ešte o sebe nič nepovedal.“
   </p>
   <p>
    Sklonil sa k nej. „A čo chcete vedieť, mamička moja?“ V jeho hlase bolo toľko lásky, že
         sa jej celé srdce zahrialo.
   </p>
   <p>
    „Nuž, chcela by som vedieť, či tam máš niekoho v tom svete, keď si len sám prišiel
         domov?“
   </p>
   <p>
    Videla, že ho jej otázka akosi zabolela.
   </p>
   <p>
    „Ten, koho tam mám, mamička, kto ma tam činil šťastným a uľahčuje mi všetko, prišiel so
         mnou aj sem.“
   </p>
   <p>
    „Kto, synku?“
   </p>
   <p>
    „Pán Ježiš, mamička. On vraví:
    <span class="emphasis">
     <em>
      „Hľa, ja som s vami po všetky dni až do
            skonania sveta.“
     </em>
    </span>
    No ja viem, čo vy chcete. Chceli by ste vedieť, či som sa
         oženil a či mám dietky, pravda?“
   </p>
   <p>
    „Áno, synku, to by som rada vedela,“ ožila hájnička. „Oženil som sa pred piatimi rokmi a
         mám tri dietky.“ „Ale,ozaj?“ potešila sa. „A ako sú teraz bez teba?“
   </p>
   <p>
    „Dobre, mamička, mám ich starostlivo schované, a som navždy zbavený starosti o ne; sú
         tam…“ ukázal na nebo. „Ale, Miško,“ zľakla sa žena a sústrastne zavrela synovu pravicu vo
         svojej, „povedal si, že ich máš, a zomreli ti; však už nič nemáš, chudáčik!“
   </p>
   <p>
    Zakrútil hlavou. „Mýlite sa, mamička; či snáď preto, že mi ich Pán Ježiš — ktorý dietky
         miluje — vzal k sebe a uchránil pred hriechom a zahynutím, prestávam byť ich otcom a ony
         mojimi deťmi? Nie! Ja som ich nestratil, ako ste vy kedysi stratili mňa, keď som od vás
         utiekol. Keby žili dnes na zemi, boli by tiež ďaleko za morom, a predsa by boli moje.“
   </p>
   <p>
    „Áno, synku, Pán Boh je dobrý, že ťa takto potešil. Ale keď ich nemôžeš už ani vidieť,
         ani vravieť s nimi! Spoza mora by si dostal aspoň list, ako sa im vodí; takto, kým žiješ,
         nedostaneš správy.“
   </p>
   <p>
    „Jedno viem: sú tam, kde
    <span class="emphasis">
     <em>
      „nebude na nich biť slnce vo dne, ani mesiac v noci;
            nebudú lačnieť ani smädniť viacej; Baránok Boží pásť ich bude, a dovedie ich k živým
            studniciam vôd; Boh zotrel každú slzu z ich očí“
     </em>
    </span>
    . Bolesť neucítia, úzkosť
         nikdy nepoznajú; nebudú už plakať, smrť im už neublíži; sú živé večne. Neplačte, mamička,
         nad nimi, ani nado mnou. Ony sú nasýtené, a ja som pokojný.“
   </p>
   <p>
    Sňal klobúk z hlavy, prehrnul si husté vlasy; jeho zvlhnuté oči zaslali vďačný pohľad k
         nebesiam.
   </p>
   <p>
    No hájnička nemohla sa len tak utíšiť; veľmi ju dojali synove slová.
   </p>
   <p>
    „Aké si to mal deti?“
   </p>
   <p>
    „Chlapčeka a dve dievčatká. Bol by som vám ich doprial vidieť, také pekné, bielučké,
         zlatovlasé holubičky.“
   </p>
   <p>
    „Ach, však ti muselo byť veľmi ľúto za nimi!“
   </p>
   <p>
    „Ó, áno! Pamätáte sa, ako som kedysi želel za tými dvoma bielymi holubicami, ktoré nám
         odniesol jastrab? A ako by som neželel, keď mi smrť vzala môjho Janíčka? Zomrel chudáčik na
         záškrt. Držal sa ma okolo krku. „Tatíčko môj!“ boli posledné slová z tých drahých ústočiek;
         v náručí mi zomrel, môj prvorodený, moja radosť a pýcha. Koľko nádejí som doňho vkladal!
         Ale iste by sa nič z toho, čo som s ním zamýšľal, nebolo podarilo; a tam hore mali
         pripravenú takú malú korunu, ktorá pristala na jeho tmavovlasú, kaderavú hlavičku. Musel si
         ísť pre ňu. Sláva Pánovi za všetko, najmä za to, že bárs’ mi ho vzal navždy, predsa nie na
         veky, a že zostal mojím. Týmto súžením zlomil Boh moju vôľu navždy; keď mi potom vzal moje
         biele holubičky, nemal so mnou už toľko práce, kým ma naučil povedať:
    <span class="emphasis">
     <em>
      „Môj Otče,
            ak je možné, nech odíde odo mňa tento kalich, avšak nie ako ja chcem, ale ako
            Ty.“
     </em>
    </span>
   </p>
   <p>
    Syn zamĺkol, a matka nemala smelosti, pýtať sa ho ďalej. Okrem toho stretli dvoch
         robotníkov, a on začal s nimi rozhovor.
   </p>
   <p>
    Ale keď potom asi o tri hodiny odchádzala z píly, napadlo jej, že syn ani slovom
         nespomenul ženu. Snáď preto, že sa na ňu nepýtala? Či tiež zomrela? No to by bol iste
         povedal, že aj ju má tam dobre schovanú. Ale ak žije, prečo neprišla s ním, keď nemajú
         deti? Či nemali snáď dosť peňazí na cestu? Či ju bude zvať za sebou? „Však mi ešte aj to
         povie,“ uspokojovala sa starenka, a obraz vnúčatok — skrytých u Pána — sprevádzal ju domov.
   </p>
   <p>
    Pochovala a oplakala už veľa detí, ale tak si to nikdy nepredstavovala, žeby žili ďalej
         u Boha v tej sláve; dostane sa ona tiež za nimi? Miško veril, že príde za svojimi deťmi; —
         lež to bol on. Starena cítila to, čo aj jej muž cítil, že medzi ňou a synom je akýsi veľký
         rozdiel.
   </p>
   <p>
    V čom to bolo?
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1250" name="ftn.d56e1250">
        18
       </a>
       ]
      </sup>
      <span class="emphasis">
       <em>
        šústnik
       </em>
      </span>
      — uzavretý priestor (obostavaný) na uskladnenie
               suchého lístia, šúštia na podstieľku miesto slamy
     </p>
    </div>
    <div class="footnote">
     <p>
      <sup>
       [
       <a class="para" href="#d56e1300" name="ftn.d56e1300">
        19
       </a>
       ]
      </sup>
      <span class="emphasis">
       <em>
        noša, nôška
       </em>
      </span>
      — batoh priviazaný na chrbte
     </p>
    </div>
    <div class="footnote">
     <p>
      <sup>
       [
       <a class="para" href="#d56e1308" name="ftn.d56e1308">
        20
       </a>
       ]
      </sup>
      <span class="emphasis">
       <em>
        húšť
       </em>
      </span>
      — mladý lesný porast
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1375">
       </a>
       6
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Tesne pod nebotyčným Lipovcom mali Lányovci neveľkú lúku. Obyčajne brali z nej trávu len
         na zeleno pre dobytok; lebo trochu vyššie bolo samým Bohom každoročne obsiate jahodové
         pole, a keď jahody zreli a deti alebo ženy prišli zbierať, všetko im pošliapali popri
         kraji.
   </p>
   <p>
    Asi dva týždne po onej nedeli išiel Jožko Lány kosiť lúku, a doma zapriahla si mladá
         Lányčka sivé volky, vzala bič, vyviedla záprah na cestu a išla pre trávu. Muž nebol doma.
         Potreboval drevo na stavanie, a v panskej hore bola dražba; musel ta ísť, a ona ho doma
         zastala. Ona už doma rada furmanila. Neraz prišla za bratom na pole. V žatve jej len
         naložili a viezla domov. Pritom, pravda, nevedela, ako jej to pekne pristalo, keď tak na
         voze stojac viezla sa rajsky krásnou dolinou, a ak aj — dnes na to iste nemyslela.
   </p>
   <p>
    Nechala volky kráčať pomaly; nevolala na ne, ako inokedy, zvonným hlasom, nemala hora čo
         odpovedať. No tie hory šumeli dnes akosi žiaľne, akoby chceli odpovedať na stesk
    <sup>
     [
     <a class="footnote" href="#ftn.d56e1388" name="d56e1388">
      21
     </a>
     ]
    </sup>
    jej duše.
   </p>
   <p>
    Dlela
    <sup>
     [
     <a class="footnote" href="#ftn.d56e1396" name="d56e1396">
      22
     </a>
     ]
    </sup>
    mladá žena myšlienkami v minulosti — v tom čase, keď jej srdce zachvievalo sa
         láskou k peknému, avšak chudobnému Jankovi Pribišovi. V myšlienkach prebrala, prežila ešte
         raz tých nie mnoho pekných chvíľ; pritom sama sa divila nad tým, že to, čo matka
         predpovedala, sa skutočne aj stalo: — obraz Jankov vybledol; ona zabudla, prestala želieť,
         bárs len ešte pred pol rokom stále sľubovala: „Ja mu na veky zostanem verná, ja nikdy
         nezabudnem!“ Ako to len bolo možné: Janka zo srdca stratila, a ono predsa nebolo prázdne!
         Zavrela do neho snáď muža, uchádzajúceho sa toľko o jej lásku? Privykla!
   </p>
   <p>
    Príduc v mysli potiaľto, stiahla čelo.
   </p>
   <p>
    Jeho nikdy milovať nebude, nikdy!
   </p>
   <p>
    A teda?
   </p>
   <p>
    Pritisla si zrazu obe ruky na čelo. Opovážila sa pozrieť do vlastného srdca; a pravda,
         náhle poznaná, ju ohromila.
   </p>
   <p>
    No po chvíli hodila krásnou hlavou. „A čo viac?“ vraveli vzdorovite rozkošné ústa. „Áno,
         milujem Jožka tak, ba sto ráz viac, ako som milovala Janka.“ „Ale veď máš muža!“ káral ju
         hlas svedomia. „A on je jeho brat!“ — „Mali ma nevydať za Martina; a veď on sám chce, aby
         som švagra mala rada.“ „Len ako švagra,“ napomínalo svedomie ďalej. „Prisahala si pred
         oltárom!“ — „Keď ma prinútili! Nech to bude na ich duši, ak teraz zle robím. Veď čo je na
         tom zlého? Martin sa to jakživ nedozvie.“
   </p>
   <p>
    Volky zastali samy pri skosenej lúke, a kosec, odpočívajúci pod kríčkom od usilovnej
         práce, vyskočil ako strelou poplašený jeleň, a bežal rovno k vozu.
   </p>
   <p>
    „Anna, ty si prišla!“ jasá búrlive. Zložil švagrinú z voza, ale nepustil ju hneď, a ona
         sa mu nevymaňovala. „Prečo si prišla ty?“
   </p>
   <p>
    „Martin nie je doma. Či mala radšej prísť Juda, alebo pasák?“ vyzvedala, noriac pohľad
         svojich čarovných očí do jeho bleskových.
   </p>
   <p>
    „Má ma rád,“ myslela si pritom. „Ale teraz, dnes musí mi to povedať; lebo ak nerobím
         dobre, nech aj on nerobí dobre.“ Keď Eva v raji padla, nechcela vidieť Adama na stupni
         čistoty a svätosti — chcela, aby si boli rovní; a od tých čias, keď duša zhreší, nechce v
         hriechu zostať sama.
   </p>
   <p>
    „Dobre ty vieš, Anna,“ vravel Jožko, „že na celom svete ma nič tak nemôže potešiť ako
         keď vidím teba!“
   </p>
   <p>
    „A prečo?“ Robila, že sa čuduje. Pustil ju, dal sa rýchlo hrabať a nosiť do voza. Mlčky
         zhrabali celú lúku; ona bokom pozrela do jeho tváre, na ktorej si zreteľne videl tuhý boj,
         aký bojovala mladá duša a srdce.
   </p>
   <p>
    „On mi to nepovie!“ ľakla sa. — „Musí!“ dodávala vzdorne.
   </p>
   <p>
    Odišla od neho k jahodovému poľu, trhať kytôčku jahôd; no ruky sa jej triasli, vnútorný
         oheň zachvátil ju celú.
   </p>
   <p>
    Počula, že Jožko volá na ňu, že ju prosí, aby už išli domov. Ale ona nechcela ísť domov
         bez odpovede.
   </p>
   <p>
    „Nerob to, Anna,“ varovalo svedomie. „Choď domov za svojím mužom, tam je tvoje miesto.
         On je dobrý človek; prečo ho chceš klamať? Keď ti Jožko povie, čo aj tak už vieš, ako sa
         potom podíva bratovi do očí?“ — „Nie, nie!“ zakrútila v pálčivej túžbe hlavou, „on mi to
         musí povedať!“
   </p>
   <p>
    „Anna, poďme domov,“ zaznelo vtom za ňou.
   </p>
   <p>
    Obzrela sa, pozrela mládencovi do bledej tváre. Vstala, a narovnávajúc sa v celej
         krásnej výške, preriekla tak sladko, tak vrele, že by ten hlas roztopil všetky ľady:
   </p>
   <p>
    „Jožko, a načo pôjdeme domov? Nie je nám tu v tej hore dobre?“
   </p>
   <p>
    „Mne nie,“ vybúšil. „Mne nie je. Ak nepôjdeš, pôjdem sám, lebo…“
   </p>
   <p>
    Položila mu ruku na plece. „Jožko, hneváš sa?“
   </p>
   <p>
    „Ja, hnevať?“ zavrel jej ruku ako v kliešťoch. „Áno, hnevám sa na seba i na celý svet;
         najradšej by som z neho utiekol a schoval sa kamsi pod zem. Ja prenešťastný človek! Bárs by
         som ťa nikdy nebol poznal.“
   </p>
   <p>
    Vedela už dosť, no chcela ešte viac. „Netráp sa,“ — riekla, „že ty mňa miluješ a že ja
         teba milujem. Nie je to vôbec hriech; my zato nemôžeme.“
   </p>
   <p>
    „Anna, — a Martin?“ polo zajasal, polo sa zdesil on.
   </p>
   <p>
    „Čo s tým má Martin? On vedel, keď si ma bral, že ľúbim druhého, a bol spokojný; bude aj
         teraz. — Však ho opatríme ako sa sluší.“
   </p>
   <p>
    Ach, zašumeli háje žalostne. Hriech valil sa ako také kalné vlny, hrádza ho ešte držala,
         no mladá žena hrádzu prelomila; a teraz povalí sa ako rieka do priepasti, a ponesie so
         sebou i tie dve mladé stratené duše…
   </p>
   <p>
    Pod Lipovcom, v tej rajsky krásnej dolinke, oddali sa dve srdcia klamnej rozkoši, akú
         vždycky pôsobilo ľuďom jedenie zo zakázaného stromu… Zabudli pri tom, že dosť skoro budú
         vyhnaní z toho raja, a nikdy viac sa nebudú smieť doň vrátiť…
   </p>
   <p>
    *
   </p>
   <p>
    Lány už bol doma, keď sa vrátili s trávou, a nemálo sa potešil, vidiac, ako prívetivo ho
         žena vítala.
   </p>
   <p>
    Bratove rozpaky nezbadal.
   </p>
   <p>
    Keď sa podarilo Jožkovi Lánymu po prvý raz pozrieť na brata, už to dokáže kedykoľvek!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1388" name="ftn.d56e1388">
        21
       </a>
       ]
      </sup>
      <span class="emphasis">
       <em>
        stesk
       </em>
      </span>
      — clivota
     </p>
    </div>
    <div class="footnote">
     <p>
      <sup>
       [
       <a class="para" href="#d56e1396" name="ftn.d56e1396">
        22
       </a>
       ]
      </sup>
      <span class="emphasis">
       <em>
        dlieť
       </em>
      </span>
      — bývať, zostať
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1467">
       </a>
       7
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Sú dakedy v živote také dni a týždne, priam akoby stvorené učiniť človeka ešte horším
         ako je. Také týždne zapadli aj nad mlynom Zahradských.
   </p>
   <p>
    Dobytok nechcel ozdravieť, pôsobil mlynárke mnoho strachu a úzkosti. Okrem toho sa
         pokazilo dolné koleso, priam keď už chceli začať mlieť, a kolár i kováč — oba boli na
         svadbe; nemožno ich dostať do práce. Keď konečne prišli a popravili, zase sa roztrhlo
         vrece. A všetko to prišlo práve po tej chorobe, v ktorej si bol Tomáš umienil, že sa
         polepší.
   </p>
   <p>
    Nešlo to s polepšením, nešlo, keď bola tak každý deň nová príčina k zlosti. Netak si dal
         pozor, a stálo ho to hodne námahy, aby ženu tak surovo neokríkol ako ostatných.
   </p>
   <p>
    Učňa vybil za každú maličkosť; nemohol mu chlapec po vôli ani kročiť. Aj Jurovi dal v
         maštali pár zaúch — no ženy sa nedotkol. Robil, akoby si ju ani nevšímal; zato ju však
         pozoroval deň čo deň.
   </p>
   <p>
    Spávala na výške: ta ju boli vystrčili, keď ich chorá Evička zobúdzala plačom. Teraz jej
         už dieťa neplakalo; no ona sa dolu nebrala, a oni ju nevolali.
   </p>
   <p>
    Keď sa jej spýtali — či on, či druhý — odpovedala vždy prívetivo, bárs sama s nikým,
         okrem Jura, reči nezačínala. S ním sa neraz rozprávala, keď spolu robili okolo chorého
         dobytka.
   </p>
   <p>
    Raz v noci prišla veľká búrka. Mlynárovi napadlo, čo asi žena robí, či sa sama nebojí na
         výške; vyšiel teda za ňou.
   </p>
   <p>
    Ležala na chudobnom lôžku — lebo jej mlynárka nedovolila tam hore periny drať — tak
         spokojne, ani v hodvábnej posteli. Blesky ju celú osvetľovali, hrom otriasal stavaním; ona
         spala, a tak pekne sa vo sne usmievala. Jednou rukou objímala veľkú knihu, túlila líce k
         nej, ani k najväčšiemu pokladu.
   </p>
   <p>
    „Ona sa len tým potešuje,“ myslel mlynár; „snáď keby som aj ja z tej knihy čítaval a
         niečo sa poučil, bol by som lepším; ale ja nemám kedy.“
   </p>
   <p>
    Bolo mu v blízkosti spiacej ženy akosi dobre, lebo on — tvrdý muž — sa bál. Cítil sa
         akoby bezpečnejším. Zostal tu sedieť, dokiaľ trvala búrka. Zrazu, keď hodne zahrmelo,
         zobudila sa: jeho nevidela. Chcel vedieť, či sa teraz nebude báť. Najprv preletel jej
         tvárou ustrašený výraz; zakryla si oči pred bleskom. No potom zopäla ruky k modlitbe,
         zavrela oči a ležala tichučko, až zase zaspala. Ona sa nebála!
   </p>
   <p>
    Zamyslene opúšťal výšku, keď búrka stíchla.
   </p>
   <p>
    Pravdu mal, dumajúc, že ona sa potešuje len Slovom Božím. Dostala sa Eva na lôžko
         neskoro; ale napriek tomu horelo malinké svetielko v lampáši ešte hodinu, a mladá žena sa
         ponárala do večných Božích právd, priam ako keď smädný kľakne k studienke, aby uhasil smäd.
         Nemala nikoho, kto by jej vysvetlil, ale Ten, ktorý sľúbil:
    <span class="emphasis">
     <em>
      „Budú všetci učení od
            Boha,“
     </em>
    </span>
    ju vyučoval. Ten, ktorý túto knihu diktoval do pera, o ktorom je
         napísané:
    <span class="emphasis">
     <em>
      „On vás naučí všetkému, a pripomenie vám všetko, čo som vám
            povedal,“
     </em>
    </span>
    bol jej učiteľom. On oslávil v nej Ježiša, takže Ho poznala a mohla
         povedať:
    <span class="emphasis">
     <em>
      „Našla som Mesiáša, čo znamená Kristus.“
     </em>
    </span>
    Už rozumela tej
         výpovedi:
    <span class="emphasis">
     <em>
      „Dal som sa vyhľadať tým, ktorí sa nepýtali na mňa; dal som sa nájsť
            tým, ktorí ma nehľadali.“
     </em>
    </span>
   </p>
   <p>
    Ráno si tiež vždy privstala, aby mohla pokračovať. Keď jej cez deň čas a okolnosti
         dovolili, povedala, čo vedela a rozumela, Jurovi. Neraz, keď ich nechali pri dobytku v
         špinavej maštali, zmenila sa táto na maštaľ betlehemskú prítomnosťou toho narodeného
         Božieho Syna, o ktorom hovorili a ku ktorému sa Juro v tomto chlieve začal modliť, mysliac
         si: „Aspoň sa budem kľaňať s tými mudrcami, keď nemám zlata, aby som Mu ho priniesol.“
   </p>
   <p>
    Celé Evanjelium Matúša a celú prvú knihu Mojžišovu prečítala Eva v priebehu tých dvoch
         týždňov, takých zlých pre mlynára. Ju neučinili horšou. Našla si to sladké pozvanie Božieho
         Syna:
    <span class="emphasis">
     <em>
      „Poďte ku mne všetci, ktorí pracujete a ste obťažení, a ja vám dám
            odpočinutie.“
     </em>
    </span>
    Išla k Nemu; ale čím bližšie k Nemu išla, tým viac videla, aká
         je hriešna.
   </p>
   <p>
    Najviac ju trápila zamýšľaná samovražda. Vtedy by sa bola pripravila o večný život. On
         volal, ona uverila, že jej dá odpočinutie; išla, a On jej ho dal. Poznala, že On je tým
         Božím Baránkom, ktorý sníma hriechy sveta.
   </p>
   <p>
    Našla si aj výpoveď:
    <span class="emphasis">
     <em>
      „Vezmite moje jarmo na seba a učte sa odo mňa, lebo som
            tichý a pokorný srdcom.“
     </em>
    </span>
   </p>
   <p>
    Vysvetlila si to tak, že má každodenne na ňu vložené bremä vziať tak ticho, ako Tomášove
         volky svoje jarmo, a tak trpezlive ho niesť, ako niesol Pán Ježiš kríž na Golgotu. Keď sa
         chcelo všetko v nej vzbúriť proti svokrinej nespravodlivosti, pomyslela si na toho tichého,
         pokorného Ježiša a našla odpočinutie svojej duši. A keby toto jarmo musela niesť až do
         smrti — veď ďalej ho neponesie. Výpovedi:
    <span class="emphasis">
     <em>
      „Moje jarmo je užitočné a moje bremeno
            ľahké,“
     </em>
    </span>
    ešte nerozumela, lebo nevedela, čo znamená trpieť pre Krista.
   </p>
   <p>
    Veľmi bola Pánovi vďačná za to, že muž nebol na ňu taký zlý ako inokedy, bárs bola
         sklamaná. Po tom rozhovore v sade zdalo sa jej, že to bude predsa inakšie. Bola si
         namyslela, že si ju Tomáš priľúbi, že sa bude smieť k nemu privinúť ako druhé ženy; no ráno
         už videla, že sú si takí cudzí ako predtým. Zabolelo ju to veľmi; utiahla sa ešte viac a
         tým vrúcnejšie sa privinula k Pánu Ježišovi. O Ňom vedela a cítila, že ju skutočne a verne
         miluje.
   </p>
   <p>
    Prvý týždeň často musela myslieť na cudzinca, ktorý jej ukázal, čo má činiť, a ktorému
         by sa bola rada poďakovala.
   </p>
   <p>
    Na druhý týždeň prišiel Juro z píly — kam ho poslala mlynárka — veľmi rozradostnený.
   </p>
   <p>
    „Počujte,“ vravel, „mladý Murány je celkom inakší človek ako ostatní. Ako ten vie
         rozprávať o Bohu a o Kristu!“
   </p>
   <p>
    Hneď si pomyslela, že to bude asi ten cudzinec. Jurovi bolo dobre: chodil ta neďaleko
         pásť býky, dokiaľ aj tie neochoreli. Tri či štyri razy hovoril s Muránym, a v nedeľu večer
         temer celú hodinu; len škoda, že to Juro nevedel vyrozprávať. Rozumel tomu; srdce sa mu
         rozohrievalo. Išiel by za Kristom trebárs do ohňa; ale hovoriť o tom nevedel. Ó, ako túžila
         Eva zísť sa zase s Muránym! Aspoň aby mu mohla povedať, že už nie je stratená. Všeličo by
         sa ho pritom opýtala, čomu nerozumie; on by jej to iste vysvetlil.
   </p>
   <p>
    Ale prešli štyri týždne od onej pre ňu tak významnej nedele — v ktorej ju Boh zastavil
         nad samou priepasťou, priam keď už mala na veky zahynúť — kým sa jej splnila túžba.
   </p>
   <p>
    Poradil ktosi mlynárke, že hájnička zná zeliny pre chorý dobytok. Domnievala sa, že bárs
         už všetko skúsila, snáď toto osoží. Poslala nevestu na pílu. Murányovci sa už boli
         presťahovali.
   </p>
   <p>
    Ó, ako rada Eva poslúchla! Ako rýchle obliekla na seba sviatočné šaty a vybehla z domu!
   </p>
   <p>
    Dole pri potoku zastavil ju Tomáš:
   </p>
   <p>
    „Kam ideš?“
   </p>
   <p>
    Povedala mu.
   </p>
   <p>
    „Spýtaj sa tiež, či nám porežú ten orech,“ nakladal jej a hľadel za ňou aj keď už bola
         zmizla.
   </p>
   <p>
    Potom dal sa skoro zúrivo kopať a vyhadzovať štrk. Hneval sa sám na seba. Sto ráz už
         povedal matke, že Evu ani nechce vidieť, že sa toho nikto nedožije, aby si na ňu privykol,
         tým menej, aby si ju priľúbil. A teraz sa ňou musel ustavične zaoberať. Vždy ju mal pred
         očami, buď ako odpočívala medzi tými nezábudkami pri ceste, taká opustená, alebo tam na
         výške v tej hrmavici. „Odkedy to dieťa umrelo, je celkom inakšia,“ uvažoval. Prial si, aby
         prišla za ním, aby jej pomaly mohol ukázať, že sa smie k nemu blížiť. No aby ona alebo celý
         svet zvedel, ako veľmi začína o ňu stáť — to si neprial.
   </p>
   <p>
    No ona mu nešla na oči, keď nemusela; a keď musela, zastala si vždy tak ďaleko, ako ju
         to sám bol naučil.
   </p>
   <p>
    Ach, ako by sa to len dalo spraviť, aby on mohol s ňou žiť tak ako ostatní mužovia so
         svojimi ženami, bez toho, aby sa musel pokoriť?
   </p>
   <p>
    Ona sa medzitým ponáhľala na pílu. Neraz videla chalúpku pri nej stojacu; no teraz sa až
         podivila, aká bola obnovená. V prednej izbe mali dlážku,
    <sup>
     [
     <a class="footnote" href="#ftn.d56e1564" name="d56e1564">
      23
     </a>
     ]
    </sup>
    veľké okná, plné rozkvitnutých kvetov.
   </p>
   <p>
    Veľmi prívetive privítala hájnička nečakanú návštevu. Vypočula Evinu žiadosť a bola
         ochotná pohľadať zeliny. Dala jej všelijaké rady, a potom, vidiac, ako sa s úľubou obzerá
         po dome, vodila ju počnúc od prednej izby po celom stavaní.
   </p>
   <p>
    „Ako tu máte všade pekne, ako čisto!“ divila sa Eva.
   </p>
   <p>
    „Vieš,“ hovorila hájnička s chválou, „Miško dá veľmi na čistotu. Vo svete sa ľudia ináč
         opatrujú ako my tu. Nábytok v prednej izbe obstaral všetok nový; aj na nové obliečky nám
         kúpil, že je to nezdravo, keď človek spí v zašpinenom. I na postele obstaral prikrývadlá,
         lebo že sa to nepatrí, aby bolo vidieť periny. Pre hnoj našiel miesto za stavaním; spravil
         na maštali okno, kade sa môže von kydať, žeby sme to nemali pred očami. Preto je dvor taký
         čistý. Ešte mi sľúbil spraviť v ňom záhradku na zeleninu.“
   </p>
   <p>
    V kuchyni sa Eve ľúbil malý úhľadný sporák a pec so zavretým komínom. „Aj my to u nás
         musíme mať také čisté,“ myslela si Eva. „Keď aj nie všade také pekné, tak aspoň v prednej
         izbe.“
   </p>
   <p>
    Hájnička bola rada, že má komu rozprávať o synovi, a ešte viac, že ju Eva tak pozorne
         počúva. Otvorila v prednej izbe skrinku v stene, ukázala milému hosťovi koľko má jej Miško
         kníh. „Prezri si,“ hovorila, „kým ti ja nájdem tú zelinu.“
   </p>
   <p>
    S úctivosťou vyťahovala Eva jednu knihu za druhou. Boli niektoré aj v cudzej reči.
         Nakoniec, keď všetky prezrela, vytiahla Bibliu. Bola malá, ale iste často používaná. Ako
         tak prehŕňa listy, vypadol z nej obrázok zakrútený v jemnom papieri. Zodvihla ho a
         zahľadela sa naň. Predstavoval peknú paniu. Na kolenách sedelo jej utešené malé dieťatko,
         vedľa na stoličke stál ešte krajší chlapček, a za stoličkou, držiac na rukách trochu väčšie
         dievčatko, opieral sa on — neznámy Evin priateľ. To bola iste jeho žena a deti. Ach, ktoré
         mu z nich zomrelo? Vravel, že synček — teda ten utešený chlapček. Ako si opiera hlavičku o
         tatíčka, ani čo by vedel, že ho už musí skoro odísť. Dobre, že ho má aspoň na obrázku. —
         Smutné čierne oči zvlhli slzami.
   </p>
   <p>
    „Dobrý deň! Vitajte u nás!“ zaznelo v tom za ňou. Obzrela sa rýchle, rumenec zahanbenia
         šľahol jej pod vlasy.
   </p>
   <p>
    „Ďakujem pekne; nehnevajte sa, že vaše veci prezerám,“ ospravedlňovala sa v zmätku.
         „Tetička mi dovolila.“
   </p>
   <p>
    Mladý muž sa usmial. „Našli ste môj malý poklad, ktorý z mojich ešte nikto nevidel! — Či
         ho snáď videla mamička?“ dodal akosi preľaknuto.
   </p>
   <p>
    „Nevidela. Obrázok mi vypadol z Biblie.“ Podala mu ho. Zakrútil ho do papiera a vzal k
         sebe. Ponúkol ju, aby si sadla, kým mamička nájde zeliny.
   </p>
   <p>
    „Nazajtra máme už mnoho dovezené, ale pozajtra, ak dá Pán dožiť, istotne porežeme. — No
         ako ďaleko ste už prišli v čítaní Božieho slova?“ začal na veľkú radosť mladej ženy.
   </p>
   <p>
    Povedala mu dôverne všetko. Pobádaná ďalšími otázkami vyznala, čo jej je nejasné; a hľa,
         on jej to tak ľahko vysvetlil. Nedbala by ho do večera počúvať.
   </p>
   <p>
    Hájnička sa zatiaľ vrátila a počúvala ich. Eva vedela, že musí domov, ak nemá byť zase
         hriech o to, že prišla neskoro. No ako sa má odtrhnúť?
   </p>
   <p>
    Konečne vstala a poďakovala za zeliny. Oba vyšli s ňou pred dom.
   </p>
   <p>
    „Evička, prídi k nám aj druhý raz v nedeľu!“ zvala srdečne hájnička. — Ako rada sľúbila!
   </p>
   <p>
    No keď chcela mladému mužovi podať ruku, neprijal ju. „Pôjdeme kus spolu, mám prácu v
         dedine.“
   </p>
   <p>
    Nuž tak šli spolu. Predkladal jej otázky; ona odpovedala.
   </p>
   <p>
    „Nemohla som rozumieť,“ vravela konečne, „čo tým Pán Ježiš myslí, že máme nenávidieť
         otca, matku, brata, sestry pre Neho, a že ich máme opustiť.“
   </p>
   <p>
    „To On tak nemyslí podľa litery, lebo v Ňom niet nenávisti, jedine k hriechu. On hovorí
         len to, že keď otec alebo matka, žena lebo muž, dcéra alebo syn by žili hriešny život a
         chceli by nás priviesť k hriechu, máme nenávidieť ich hriech a radšej ich opustiť, než aby
         sme sa pre hriech odtrhli od svätého Boha.“
   </p>
   <p>
    Videl, že mu dobre rozumela. Kráčali popri potoku tečúcom prudko prostriedkom lúčin do
         doliny. Z oboch strán boli zalesnené kopce a krásny život prírody. Sprevádzal ich spev
         operencov; všetko rozprávalo o šťastí.
   </p>
   <p>
    No tie hory akoby prestali šumieť a čakali, ako mladý muž vysvetlí pozornej žiačke
         nešťastie, pre srdce človeka na zemi najväčšie: odtrhnutie sa pre Krista od všetkého, čo
         sme predtým milovali. — Nepadlo mu to ľahko. Krutý boj písala tajomná ruka na jeho čelo,
         keď konečne siahol do vrecka, vyňal obrázok a ukazoval jej ho. Sadli si na odťatý strom pri
         potoku.
   </p>
   <p>
    „Pozrite sa, Eva, tu je obrázok mojej ženy; ako som ju miloval, to zná najlepšie sám
         Boh.
   </p>
   <p>
    Keď si ma našiel Pán Ježiš, blúdili sme obaja po širokej ceste.
   </p>
   <p>
    Priniesla mi veľké veno, boli sme bohatí; pritom mladí, šťastní podľa úsudku sveta.
   </p>
   <p>
    Duch Svätý mi otvoril oči a chcel otvoriť aj jej. Pán Ježiš nás volal oboch. Ja som
         poslúchol a šiel; ona — nechcela.
   </p>
   <p>
    Potom nám vzal Pán Ježiš synáčika, na skúšku, či snáď sa aj ona roztúži po tej novej
         zemi, kam ho preniesol. Žialila za dieťaťom, ale zármutok hľadela zabudnúť v radovánkach
         sveta. Zanedbávala svoje dcérušky. S hrôzou som premýšľal, ako budú vychované, keď matka
         nechce ani počuť o Pánu Ježišovi.
   </p>
   <p>
    Za krátky čas zomreli aj ony, za dva dni obe. To ju veľmi zronilo; za čas bola krotšia a
         počúvala, keď som jej čítal Božie slovo. No potom chcela, aby som sa zúčastnil na veci,
         ktorá bola celkom podľa vôle sveta, ale pred Bohom hriechom. Bol som prinútený oddeliť
         svoje imanie od jej imania, aby sa mojimi — Pánom zverenými peniazmi — nešírila Satanova
         ríša.
   </p>
   <p>
    Previedla si svoje. Žila pre svet a jeho rozkoše. Ja som žil pre Krista, ktorý ma
         vykúpil. On bol jedinou mojou silou v tom súžení a protivenstve, aké sa hrnulo na mňa zo
         všetkých strán.
   </p>
   <p>
    Konečne nebolo možné ďalej spolu žiť; odhodlal som sa navštíviť rodičov a postarať sa o
         nich na staré kolená. Tak sme sa rozišli; pre nič iné, len pre Krista.
   </p>
   <p>
    Myslíte si, keby som bol urobil milovanej žene po vôli a začal s ňou znova hrešiť a
         blúdiť tak ako prv, že by som bol hodný Krista?“
   </p>
   <p>
    Upierala na neho pohľad plný sústrastného porozumenia.
   </p>
   <p>
    „Ach, prečo len ona nechcela!“ vzdychla žiaľne a zahľadela sa do krásnej paninej tváre.
   </p>
   <p>
    „Má vás rada?“ pýtala sa detinsky.
   </p>
   <p>
    „Dnes už nie,“ vetil bôľne.
   </p>
   <p>
    „Ale mala vás rada?“
   </p>
   <p>
    „Ó, áno, veľmi, tak ako ja ju. Dnes ma nenávidí.“
   </p>
   <p>
    „A vy ju?“ namietla nesmelo.
   </p>
   <p>
    „Ja ju milujem viac než kedy inokedy, pretože vidím jej zahynutie. Aj život by som rád
         položil, len aby ona bola zachránená.“
   </p>
   <p>
    „Tak sa teda vráťte za ňou.“
   </p>
   <p>
    Zavrtel hlavou. „Ona sa musí vrátiť ku mne.“
   </p>
   <p>
    „A urobí to?“
   </p>
   <p>
    „Keď urobí pokánie a pôjde k Pánu Ježišovi, áno; ináč nie.“
   </p>
   <p>
    Sklonil hlavu do oboch dlaní. Koľko bolesti bolo v tomto nemom posunku!
   </p>
   <p>
    Sedeli chvíľu mlčky. Eva nevýslovne súcitila s ním. Keby mala krídla, zaletela by
         najradšej za tou peknou, ale zlou paňou a prosila by ju, aby sa vrátila k Pánu Ježišovi a
         tak i k mužovi. Zároveň veľmi túžila potešiť ho aspoň jedným slovom; keďže znala len jedno,
         čo ju v jej zármutku potešovalo, vyriekla:
   </p>
   <p>
    „Pán Ježiš vás má rád, On vás neopustí!“
   </p>
   <p>
    Nesmelo mu položila ruku na plece.
   </p>
   <p>
    Siahol po nej a zaradoval sa. Mal v očiach slzy, ale tvár tichú, pokornú, ako more po
         búrke, keď nad ním zasvietilo slnko.
   </p>
   <p>
    „Viem to, Eva. Tak neopustí ani vás. Myslím, že už rozumiete, čo Pán Ježiš od vás žiada.
         Pamätajte si: bárs ako bolestné je to, čo ma postretlo, predsa nikdy neprestanem Pánu Bohu
         ďakovať, že mi pomohol zvíťaziť a potlačiť vlastné srdce, keď mi stálo v ceste, a tak ísť
         za Ježišom. Prosím, nech to, čo ste počuli, zostane vo vašom srdci. Nechcem, aby niekto
         súdil moju úbohú ženu.“
   </p>
   <p>
    „Ó, nepoviem!“ sľubovala. „Len vás prosím, keby ste zvedeli voľačo dobrého o nej, potom
         mi poviete.“
   </p>
   <p>
    Stisol vrelo jej ruku: „Zo srdca rád.“
   </p>
   <p>
    Pokročili zase, a čo nevidieť boli na rozhraní, kde sa im delila cesta.
   </p>
   <p>
    „Milá moja priateľka,“ vravel pri rozlúčení Murány, „váš život je tvrdá škola; ale
         čokoľvek by sa s vami stalo, nikdy nezabudnite, že Pán Ježiš vás miluje, a buďte hotová
         radšej umrieť, ako úmyselne hrešiť. Všetko, čokoľvek by sme stratili, sľúbil nám On
         stonásobne nahradiť; ale keď Jeho stratíme, nezostane nám na svete nič, len žalosť a potom
         večný žalár.“
   </p>
   <p>
    Vštepila si tie slová hlboko do srdca; ako hlboko, ukáže až čas.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1564" name="ftn.d56e1564">
        23
       </a>
       ]
      </sup>
      <span class="emphasis">
       <em>
        dlážka
       </em>
      </span>
      — podlaha
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1683">
       </a>
       8
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Sotva pokročil mladý muž dakoľko krokov, keď osamel — vyrušili ho v myšlienkach ľudské
         hlasy.
   </p>
   <p>
    „Ver mi, Anna, ja som celý nešťastný. Chvíľami milujem ťa tak, že už viacej nemôžem.
         Kade chodím, tade na teba myslím. No pritom mi vždy na um príde on;“ vravel mužský hlas.
   </p>
   <p>
    Murány ho poznal.
   </p>
   <p>
    „Prečo máš na neho myslieť?“ rozčúlene odvetil zvučný ženský hlas. „Však ja sa starám o
         to, aby nič nezbadal. On je celý šťastný, keď ma len má po boku.“
   </p>
   <p>
    „To je práve to, čo ma mučí, že on ťa má, že ty si jeho ženou, a že bárs ako sa
         milujeme, mojou ženou nemôžeš byť.“
   </p>
   <p>
    „Ale, Jožko, čo chceš viac?“
   </p>
   <p>
    „Všetko by som chcel mať, aby si patrila mne, len mne, aby okrem mňa na teba nemal nikto
         práva, áno, aby si bola mojou pred Bohom aj pred ľuďmi. Nič si z toho nerobím, že to, čo my
         činíme, je hriech; ale keď si pomyslím, že by si bola mojou ženou a tak by si ma klamala,
         aj on by ma tak klamal, zabil by som vás oboch.“
   </p>
   <p>
    Zvonivé ženské zasmiatie bolo odvetou. „Snáď sa ho len nebojíš, chudáka?“
   </p>
   <p>
    „Nebojím, ale ver, je mi taký protivný, keď ma prívetive osloví, že by som radšej
         zniesol zaucho. — Čo z toho, že sa milujeme, keď ty nemôžeš byť mojou?“
   </p>
   <p>
    Hlasy sa blížili, a bárs na tieto slová nasledovala tichá odveta, predsa ju Murány počul
         a vyvolala mu na líca ľaliovú bledosť. Uhnul sa do húštia a sám nepozorovaný, nechal prejsť
         popri sebe pekný pár ľudí, ktorí keď tak smelo rozprávali veci, ktoré inokedy hriešnici
         rozprávajú za zavrenými dvermi a oknami sa snáď držali toho:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Hora ma počuje,
        </em>
       </span>
       <span class="emphasis">
        <em>
         nič nevyžaluje.
        </em>
       </span>
      </span>
     </p>
    </div>
   </p>
   <p>
   </p>
   <p>
    Asi desať krokov od neho sa rozlúčili.
   </p>
   <p>
    Mládenec s hlavou sklonenou bez obzretia kráčal chodníkom k dedine; žena sa vrátila a
         hájom zamierila na cestu, po ktorej predtým odišla Eva Zahradská. Sprevádzal ju nevýslovne
         smutný pohľad netušeného svedka.
   </p>
   <p>
    Potom zrýchlil krok i mladý muž, a než sa mládenec nazdal, dobehol ho. Pozdravili sa.
   </p>
   <p>
    „Kedy nám ostatné drevo porežete?“ spytuje sa nenútene mládenec.
   </p>
   <p>
    „Dosť skoro,“ vetí mladý muž vážne. „No až ho porežeme, nedajte všetky dosky na šopu,
         dve si odložte.“
   </p>
   <p>
    „A načo?“ diví sa mládenec.
   </p>
   <p>
    „Aby ste mali do čoho uložiť a pochovať bratovo šťastie, snáď aj život — a vaše večné
         blahoslavenstvo.“
   </p>
   <p>
    Mládenec uskočil, najprv zbledol a potom očervenel.
   </p>
   <p>
    „Aké to robíte žarty?“ spytuje sa ostro.
   </p>
   <p>
    „Nijaké žarty. Ak však nechcete, aby ľudia vedeli, ako plníte Božie prikázania:
    <span class="emphasis">
     <em>
      „Nezosmilníš“
     </em>
    </span>
    a
    <span class="emphasis">
     <em>
      „Nepožiadaš ženu svojho
            blížneho“
     </em>
    </span>
    , tak sa so svojou švagrinou nerozprávajte hlasno po hájoch.“
   </p>
   <p>
    „Vy ste nás počuli?“ zdesil sa mládenec, no hneď i hrozebne pristúpil k mladému mužovi.
         „Ak nás vyzradíte…!“ zahrozil.
   </p>
   <p>
    „Vyzradiť! A komu? Snáď vášmu úbohému bratovi? Myslíte, že by to bolo ľahké, predstúpiť
         pred neho a povedať mu: „Tvoja žena, ktorej si obetoval celé srdce, tvoj brat, krv z tvojej
         krve, zradili ťa a oklamali?“ Sami ste povedali, že keby sa dačo podobného stalo vám,
         zabili by ste oboch. Martin Lány nezabil by z vás nikoho, ale tá zvesť z mojich úst zabila
         by — nie jeho šťastie, bo to ste mu už vzali — ale jeho samého. Nie, jemu to povedať
         nepôjdem. Zato ale vravím vám: Boh videl, počul, vie všetko a strašne potrestá vás oboch za
         prestúpenie Jeho prikázaní. Rútite sa do zahynutia; zastavte sa, kým je ešte čas!“
   </p>
   <p>
    „Nemôžem si pomôcť!“ zastonal mládenec a zakryl si oboma rukami zblednutú tvár.
   </p>
   <p>
    „Viem, hriech vás už má celkom v moci; ale
    <span class="emphasis">
     <em>
      „nato sa ukázal Syn Boží, aby
            skazil diela diablove.“
     </em>
    </span>
    Volajte k Nemu o pomoc; On vás vyslyší a pomôže.“
   </p>
   <p>
    „Nedám sa viacej zviesť k hriechu, nedám, verte!“ sľuboval úprimne mládenec. „A ďakujem
         vám, že ste ma napomenuli.“
   </p>
   <p>
    Vtlačil si klobúk do čela a nečakajúc ďalšie slová, predišiel Murányho. Nepočul už
         polohlasný povzdych:
   </p>
   <p>
    „Sám sa chceš uchrániť od hriechu, úbohý? — Úbohé stratené duše!“
   </p>
   <p>
    *
   </p>
   <p>
    Medzitým dobehla Lányčka Evu.
   </p>
   <p>
    „Už si zabudla na Evku?“ spýtali sa krásne pery dosť aj nešetrne.
   </p>
   <p>
    „Nezabudnem nikdy,“ zakrútila Eva hlavou a dodala: „Ani nemusím. Pán Ježiš mi dieťatko
         zase vráti, až ma vezme k sebe.“
   </p>
   <p>
    „A vieš to iste, že ta prídeš? Kto to môže vedieť?“
   </p>
   <p>
    „Boh ma miluje,“ so skromnou istotou svedčili jemné pery mladej mlynárky.
   </p>
   <p>
    „Teba?“ zasmiala sa švagriná. „Nemaj mi za zlé; ale rada by som vedela, ako by Boh mohol
         milovať teba? Vlastná matka o teba nestojí, Tomáš ťa nemôže ani vidieť a moja mamička je
         rada, keď jej ideš z očí. Nepoznám človeka, ktorý by len raz bol povedal, že ťa má rád. A
         ty povieš, že ťa Boh miluje!?“ Istá horkosť vyznela z rozčúleného hlasu švagrinej.
   </p>
   <p>
    Eva nevedela, prečo ju to slovo tak popudilo. „Nemôžem za to,“ vetila ticho, „že nie som
         ľuďom po vôli; ale Pán Boh nie je ako človek. On povedal, že ma miluje. Viem, že som si to
         ničím nezaslúžila; ale ja Mu verím, a On ma nemôže oklamať.“
   </p>
   <p>
    „Rada by som vedela, kedy si sa s Bohom rozprávala, že ti to povedal!?“
   </p>
   <p>
    „Mám Jeho sväté Slovo,“ vravela Eva a líca jej zrumeneli; „však aj vy ho máte, a keby si
         si v ňom čítala, našla by si sama, kde On hovorí:
    <span class="emphasis">
     <em>
      „Tak miloval Boh svet, že
            svojho jednorodeného Syna dal, aby nikto, kto verí v neho, nezahynul, ale mal večný
            život.“
     </em>
    </span>
   </p>
   <p>
    „To som vedela už vtedy, keď sme chodili na vyučovanie. Preto ešte nemôžeš povedať, že
         ťa Boh miluje.“
   </p>
   <p>
    „On mi dal to najdrahšie, čo mal — svojho Syna; Pán Ježiš Kristus dal za mňa na kríži
         svoj svätý život, a ja nemám veriť, že ma miluje?“
   </p>
   <p>
    Eva sa vzpriamila, záblesk istoty a nadšenia nevýslovne skrásnil jej tvár.
   </p>
   <p>
    „A čo Ho dal len tebe? Čo Kristus umrel len za teba?“ stiahla Anna čelo.
   </p>
   <p>
    „Viem, že Ho dal aj tebe, a že Kristus zomrel i za teba“ — skromne udobrovala Eva — „i
         za tvoje hriechy.“
   </p>
   <p>
    Annu akoby bodol. „Čo teba do mojich hriechov! Kto ti káže, aby si mi ich spomínala? Mňa
         má každý rád, doma, u vás, aj u nás susedia, rodina, všetci. Opýtaj sa, či počuješ na mňa
         len slovo hany! A ty, moja milá svätá, nemáš človiečika, ktorý by ťa pochválil, iba váš
         sprostý Juro.“
   </p>
   <p>
    „Čo som jej urobila?“ myslela si Eva, keď ju Anna predbehla „že ma tak tupí? A prečo to
         asi je, že ma nikto nemá rád?“
   </p>
   <p>
    Ucítila zase zimu v srdci. „Tomáš ťa nemôže ani vidieť,“ znelo jej v ušiach. Ach, to ju
         najviac bolelo. „Ani vidieť…“ a je to predsa jej muž. No však jej to sám povedal tam v
         sade.
   </p>
   <p>
    Sadla si na odťatý peň, objala štíhly strom a po týždňoch ju zase zaliali slzy. Keby ju,
         nehodnú, predsa ani Pán Ježiš nemiloval, čo potom?
   </p>
   <p>
    Pozrela na nebo a zakrútila pomaly hlavou: „On ma nemôže oklamať; načo potrebujem viac
         dôkazov? Či nezomrel za mňa na kríži? On to bol, ktorý keď na kríži visel, práve tak nikoho
         nemal ako ja.“
   </p>
   <p>
    Prestala plakať, vstala. Veď musí dobehnúť zameškané. I tak bude na ňu zle, ako vždy,
         keď príde Anna do mlyna…
   </p>
   <p>
    *
   </p>
   <p>
    „Ty si veru súci posol; pre smrť by si mohla chodiť,“ vítala mlynárka Evu. „Kde toľko
         trčíš?“
   </p>
   <p>
    „Nehrešte, mamička,“ skrivila vedľa matky sediaca Anna krásne pery. „Eva sa nemohla
         lepšie ponáhľať, musela premýšľať o tom, kto ju miluje.“
   </p>
   <p>
    Tomáš počul sestrine slová a pozrel na ženu divným pohľadom. Odvolali ho do mlynice.
         Bárs tam mal dosť ľudí, z ktorých každý inšie rozprával, predsa mu vždy chodilo po rozume:
         „Kto ju miluje.“ Čo tým Anna myslela?
   </p>
   <p>
    Po chvíli dal si zavolať Evu pre akúsi maličkosť, a že práve všetci meliači odišli, stál
         s ňou sám.
   </p>
   <p>
    „O čom si to rozmýšľala, keď si išla domov?“ zvýšil hlas. Smutné ženine oči pozreli na
         neho krotko, no bez bázne. „O všeličom som premýšľala, Tomáš. Anna si zo mňa robí posmechy,
         keď som jej povedala, že ma Boh miluje,“ odvetila krotko. „Ona tomu neverí, lebo vy ma
         všetci nemáte radi a nemám na svete človeka, ktorý by ma miloval.“
   </p>
   <p>
    Spadol mu kameň zo srdca, ale zároveň ho zaľahla tieseň.
   </p>
   <p>
    „Anna je roztopašná,“ vraví; a bolo to po prvý raz, že niečo podobného povedal o sestre.
         „Na to, čo ona hovorí, nemusíš myslieť.“
   </p>
   <p>
    Prišli ľudia, vyrušili ich. Eva odbehla po povinnosti; no všade ju sprevádzal mužov
         hlas, ktorým vyriekol posledné slová.
   </p>
   <p>
    Mlynárka zaviedla dcéru do sadu a ukázala jej chorý dobytok. „Už som skúsila všetko; ak
         ani tieto zeliny nepomôžu, musíme ísť k veštkyni. Nemôže to byť ináč, majú porobené.“
   </p>
   <p>
    „Veru iste.“ prisvedčila aj dcéra. „A radšej pošlite čím skôr; ak chcete, sama vám ta
         zájdem. Však viete, že to viac osoží, keď pre to ide mladá osoba.“
   </p>
   <p>
    „Veru áno; a ty si jánske dieťa. Ak budeš môcť, urob mi to.“
   </p>
   <p>
    „Hneď zajtra pôjdem. Mesiac je teraz v splne, všetko sa zhoduje.“
   </p>
   <p>
    Mlynárka po tomto sľube celá ožila a vyprevadila odchádzajúcu dcéru s uistením, že
         zajtra naisto pôjde hľadať istú pomoc.
   </p>
   <p>
    Anna rozprávala mužovi, aké majú vo mlyne trápenie, že už nič nepomáha, len ísť do
         Žitkova k čarodejnici. Aby však neboli bez gazdinej, sľúbila mamička poslať Evu.
   </p>
   <p>
    Neprotirečil sedliak, len sa staral, že to bude Anne ďaleko. „Skoro ráno pôjde Jožko pre
         siahy až na chotár; zvez sa s ním, budeš mať bližšie.“
   </p>
   <p>
    Pristala a porobila prípravy. Jožkovi, ktorý sa vrátil z mesta, kde si bol pre vojenskú
         knižku, povedal brat, kam a prečo Anna pôjde, že ju má vziať so sebou a ukázať jej cestu
         cez chotár, aby nezablúdila.
   </p>
   <p>
    Neboli ešte ani tri hodiny, keď Lány vystrojil ženu s bratom; dlho sa díval za nimi, aj
         keď už zmizli v hore…
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1857">
       </a>
       9
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Asi o šiestej prišla Eva k Lányovcom. Našla poriadky porobené, ale v dome samú
         nečistotu. Predstavil sa jej hájničkin domček. Pozametala vnútri i vonku, upratala izbu,
         kuchyňu, všetko, čo sa dalo: vyvetrala, potom zohriala vodu, vykúpala maličkú, nakŕmila a
         čisto obliekla. Lány len oči na nej nechával. Keď rozdeľovala raňajky, pamätala ešte i na
         Pozora, ktorý jej ruky oblizoval a spriatelil sa s ňou. Ako to len všetko tichúčko urobila!
   </p>
   <p>
    Keď po raňajkách chcela odísť so slúžkou plieť zelnicu,
    <sup>
     [
     <a class="footnote" href="#ftn.d56e1868" name="d56e1868">
      24
     </a>
     ]
    </sup>
    nedovolil: „Prečo by si chodila, Eva, dosť sa doma narobíš, veď zanedlho budeš
         variť obed.“
   </p>
   <p>
    Poslúchla. „Švagre, prosím vás, keď si môžem sadnúť, rada by som si prečítala dačo z
         Biblie. Kdeže ju máte?“ požiadala pokorne.
   </p>
   <p>
    Vytiahol knihu z najvyššej police, hodne zaprášenú. Bolo mu divné, že ona chce čítať.
   </p>
   <p>
    „No čítaj nahlas,“ vravel, keď utrela knihu.
   </p>
   <p>
    Otvorila ju tam, kde ležali staré potvrdenky. Bola to práve tretia kniha Mojžišova.
         Evine oči padli na slová:
   </p>
   <p>
    <span class="emphasis">
     <em>
      „Duša, ktorá by sa obrátila k hádačom a veštcom, aby smilnila, postupujúc po
            nich: Postavím svoju tvár proti tej duši a vyhladím ju z prostriedku jej
            ľudu.“
     </em>
    </span>
   </p>
   <p>
    Zvláštna bázeň zmocnila sa srdca mladej ženy. Napadla jej švagriná, ktorá šla k
         veštkyni. Placho prebehla kapitolu očami. Hľa, tu na konci opäť:
    <span class="emphasis">
     <em>
      „Muž alebo žena,
            ktorí by mali čarodejného a vešteckého ducha, smrťou zomrú. Kamením ich uhádžete; ich
            krv bude na nich.“
     </em>
    </span>
   </p>
   <p>
    Pán Boh sa tak veľmi hnevá na veštcov; a mamička poslala Annu k veštkyni. Keby sa jej
         tak voľačo stalo! „Vyhladím ju“ — aké strašné slovo!
   </p>
   <p>
    Eva sa nemohla zdržať a povedala svoju obavu Lánymu. Aj on sa zarazil. Prečítal oba
         verše sám; naozaj to tam bolo.
   </p>
   <p>
    „Ale,“ hovorí, „vtedy boli inakšie poriadky ako dnes. Pozri, Eva, tu je napísané, že
         cudzoložník a cudzoložnica majú zomrieť; dnes, keď sa niečo podobného stane, netrestá sa to
         nijako.“
   </p>
   <p>
    „Ale hriech je to jednako; dnes ako vtedy,“ namietla ona. „A Pán Boh je dnes ten istý
         aký bol vtedy. On sa i dnes hnevá a iste potrestá.“
   </p>
   <p>
    „Vidíš, ja som si nikdy na to nepomyslel,“ krútil sedliak hlavou. „A veď aj v katechizme
         je napísané:
    <span class="emphasis">
     <em>
      „abychom čarů a kouzel neprovozovali“
     </em>
    </span>
    , a že Pán Boh hrozí
         veľkou pokutou tým, ktorí prestupujú takéto Jeho prikázania. Nemal som Annu pustiť! Keď my
         už ani nevieme, čo Boh od nás chce; a prikázania plniť, to teraz nie je možné!“
   </p>
   <p>
    „Ó, Pán Boh nás tak miluje! A my žeby sme nemohli Jeho prikázania plniť?“ podivila sa
         Eva. „Nežiada On od nás také veci, ktoré by sme nemohli plniť. Ja aspoň, odkedy som sa
         obrátila k Bohu, ani za nič na svete by som Mu nechcela urobiť naprotiveň a tak Ho
         zarmútiť.“
   </p>
   <p>
    „Máš pravdu, my sa Mu veľmi protivíme,“ pokýval zamyslene hlavou. „A sme ozaj takí ako
         žalmista Pánov vraví:
    <span class="emphasis">
     <em>
      Blúdim ako stratená ovca.“
     </em>
    </span>
    Sme stratené ovce.
         Predtým boli ľudia inakší, viacej verili Bohu a lepšie Ho poslúchali. My aj čo do toho
         kostola chodíme, nič tak nerobíme, ako nám tam kážu.“
   </p>
   <p>
    „A keď zomriete, čo potom?“ namietla nesmelo.
   </p>
   <p>
    Pozrel do jej smutných čiernych očí a pokrčil plecami. „Však len milostivý Pán Boh s
         nami akosi naloží; nemyslíš?“
   </p>
   <p>
    „Viete, pravda, že sú dve cesty, že je nebo aj peklo?“
   </p>
   <p>
    Usmial sa. „Viem, Eva, viem, že široká je cesta do pekla a úzka do neba.“
   </p>
   <p>
    „A po ktorej idete vy?“
   </p>
   <p>
    Sklopil pred jej pohľadom oči. „Neurobil som nikdy nikomu nič zlého; nikto sa nemôže na
         mňa žalovať; ale predsa by som nechcel povedať, že som na tej úzkej ceste, lebo to iste
         neviem. Snáď to vôbec nikto nevie, kam a kade ide; dozvie sa to až v cieli.“
   </p>
   <p>
    Zakrútila hlavou. „Ja to už viem, švagor!“
   </p>
   <p>
    „Ty, Eva?“
   </p>
   <p>
    „Áno, viem, že som blúdila po tej širokej ceste, ďaleko od Boha, že som neplnila sväté
         prikázania Božie; no Pán Ježiš ma našiel, a teraz idem s Ním.“
   </p>
   <p>
    Lány sa veľmi podivil, no nevysmial švagrinú. Videl na nej, že sa od smrti dieťaťa veľmi
         premenila. Musela mu rozprávať, ako sa to s ňou stalo. Nezatajila nič, ani to, že sa chcela
         utopiť od žalosti za Evičkou; ale ani jediným slovom neponosovala sa na muža, ani na
         svokru. To si on domyslel, a pojala ho úprimná sústrasť s ňou, zvlášť keď rozprávala aká je
         teraz šťastná, keď má istotu toho, že snáď už dosť skoro pôjde za Evičkou, a keď vie, že
         pôjde k Pánu Ježišovi a bude Mu môcť poďakovať za to, že On jediný ju miloval, bárs ju na
         svete nikto neľúbil.
   </p>
   <p>
    Keď mu svedčila o tej milosti a pokoji, ktorý cíti v srdci, veľmi ho to znepokojilo. Ani
         čo by mu ktosi oči otváral, tak začal poznávať, že to, čo mu často chýbalo a robilo ho
         osamelým, opusteným, bárs mal rodinu, bol Boh. A ako je od Neho vzdialený, súdil podľa
         toho, keď videl, ako blízko bola ona pri Ňom.
   </p>
   <p>
    Keď odišla postaviť obed, zostal sedieť pri knihe. Našiel si evanjelium o sto ovciach; a
         ako čítal, otvorili sa mu oči a osvietilo ho svetlo pravdy. Poznal, že je stratený, lebo
         nemôže povedať: „Som nájdený.“
   </p>
   <p>
    Vyšiel porobiť čo treba, a vrátil sa zase ku knihe. Tak ho to mocne k nej tiahlo.
   </p>
   <p>
    Po obede musela Eva domov; vzala Aničku s pestúnkou k babičke. Sotva ju dočkal, kým sa
         vrátila.
   </p>
   <p>
    Keď im varila večeru, hovoril s ňou o všetkom, čo ho tlačilo; no mal mnohé otázky, na
         ktoré mu ona nemohla dať odpoveď. Keď všetko upratala, uspala dieťa, vyšla za ním do sadu a
         dlho ešte, dokiaľ bolo vidieť, čítali.
   </p>
   <p>
    Našla mu všetko, čo jej bolo dôležité a jasné. Bola šťastná, že sa má komu zdôveriť, tým
         viac, že aj Juro prišiel za nimi s akýmsi posolstvom a mohol tiež nielen počúvať, ale aj
         vyznať, ako má rád Syna Božieho.
   </p>
   <p>
    „Viete čo, ujček, choďte za pánom Muránym; ten vám povie všetko, čo chcete vedieť,“
         radil Juro, a ešte pri odchode odporúčal Lánymu, aby išiel na pílu.
   </p>
   <p>
    Rozišli sa neskoro. Sedliak sa ešte išiel pozrieť za bratom. Prišiel z hôr asi o tretej
         hodine. Judita mu dala obed. Drevo ani nezložil; šiel si ľahnúť, vraviac, že ho bolí hlava.
   </p>
   <p>
    Lány chcel vedieť, či spí. Spal na sene, v stodole, ale akosi nepokojne. Aj čosi zo sna
         hovoril, ale nebolo ho rozumieť.
   </p>
   <p>
    „Však to prejde,“ potešil sa sedliak; prikryl brata halenou
    <sup>
     [
     <a class="footnote" href="#ftn.d56e1955" name="d56e1955">
      25
     </a>
     ]
    </sup>
    a odobral sa na lôžko.
   </p>
   <p>
    Ale spať nemohol. Tej noci predstavil sa mu celý jeho život, strávený bez Boha, ďaleko
         od Krista, na ceste, ktorá neviedla k večnej sláve. Hriech rástol. „Mal si Slovo Božie,“
         vinilo ho svedomie, „ale nepočúval si ho, ani nečítal; keď si naň zabudol, zabudol si aj na
         Boha. Ak ťa On teraz neprijme, čo potom?“ Napadli mu publikánove slová:
    <span class="emphasis">
     <em>
      „Bože,
            buď milostivý mne hriešnemu!“
     </em>
    </span>
    Opakoval si ich tak dlho, až zaspal.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1868" name="ftn.d56e1868">
        24
       </a>
       ]
      </sup>
      <span class="emphasis">
       <em>
        zelnica
       </em>
      </span>
      — hrada (pole), na ktorom sa pestuje kapusta
               („zelí“)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1955" name="ftn.d56e1955">
        25
       </a>
       ]
      </sup>
      <span class="emphasis">
       <em>
        halienka (halena)
       </em>
      </span>
      — voľný mužský súkenný kabát v ľudovom
               odeve
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1968">
       </a>
       10
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ba čo sa snívalo Jožkovi Lánymu? Pohyboval rukami tak nepokojne, akoby chcel dačo od
         seba zahnať. Sníval snáď o ceste, ktorú podnikli s Annou?
   </p>
   <p>
    Bola to krásna cesta tými horami. Noc ešte nepominula, deň nesvital. Mesiac polieval
         hory i doliny tekúcim striebrom. Všade plno príšerných tôní. Do báječnej tíšiny znel
         storaký slávikov spev. Ponáhľali sa spievať; veď už veľmi skoro zatíchnu. Na nebi zhasínali
         hviezdy, a horami letel zádumčivý šum, akoby si tie stromy rozprávali staré zabudnuté
         slovenské povesti o zakliatych princeznách. A tento svet objímal dvoch mladých ľudí, ktorým
         by bolo lepšie, keby ich delili zem i more.
   </p>
   <p>
    Jožko kráčal pri volkoch. Anna sedela na voze; oba mali hlavy sklonené v hlbokom
         zamyslení.
   </p>
   <p>
    Keby sa včera Jozef nebol bál, bol by brata poprosil: „Neposielaj Annu so mnou!“ No čo
         by si brat pomyslel! Veď preto, že spolu pôjdu, nemusí sa ešte nič zlé stať, myslel, keď
         zapriahal volky.
   </p>
   <p>
    Teraz v tej tíšine premýšľal, ako to len začať, ako ju osloviť a povedať: „My sa
         nesmieme milovať, nesmieme Martina klamať; je to hriech!“ A stať sa to musí; Murány mal
         pravdu.
   </p>
   <p>
    Tak uvažoval a bojoval on; na čo myslela ona? Jej prišli na myseľ slová nenávidenej
         švagrinej: „Aj za tvoje hriechy.“ Bárs sa hnevala na tú, ktorá to povedala vedela, že by sa
         takto nemali spolu poberať horami. „Ale veď nás poslal sám Martin!“ Keby tušil, čo sa oni
         včera rozprávali! „Lež prečo je Jožko taký málovravný?“
   </p>
   <p>
    Viezli sa dovrchu; zišla z voza a kráčala po jeho boku.
   </p>
   <p>
    Pozrela sa do jeho zamyslenej tváre, osvietenej mesiacom.
   </p>
   <p>
    „Čo si taký? Tuším sa hneváš!“ oslovila ho rozochveným hlasom.
   </p>
   <p>
    „Nehnevám!“ zakrútil hlavou.
   </p>
   <p>
    „Ba hneváš; ideme tu tak sami, a nič mi nehovoríš.“
   </p>
   <p>
    Sklonil hlavu. „Mal by som ti voľačo povedať, ale neviem ako.“
   </p>
   <p>
    Zachvela sa nedobrým tušením. „Prečo by si nepovedal? Len hovor!“ ponúkala.
   </p>
   <p>
    Zastali.
   </p>
   <p>
    Hodil hlavou. „Anna, my sa nesmieme milovať; je to proti Božiemu prikázaniu.“
   </p>
   <p>
    Zachvela sa a bez slova si sadla na voz. Jeho ukrutne mučilo jej mlčanie.
   </p>
   <p>
    Keď prišli na rovinu, prisadol k nej. „Prosím ťa, Anna, už sa len na mňa nehnevaj a uver
         mi; neviem, čo sa so mnou stane.“
   </p>
   <p>
    „Čo sa s tebou stane?“ zasmiala sa studeno. „Pôjdeš, dovedieš si inú a budeš jej
         opakovať, čo si mne hovoril — že ju miluješ; a to bude asi taká pravda ako bola tá prvá!“
   </p>
   <p>
    „Mlč, Anna; čo ma trápiš?“ rozhorčil sa v bolestnom hneve. „Vieš dobre, že keď
         nedostanem teba, druhú nechcem ani vidieť.“
   </p>
   <p>
    Videla a cítila, že hovorí pravdu.
   </p>
   <p>
    „Pôjdem preč, kam ma oči povedú, aby som nemusel vidieť ani teba, ani Martina, lebo ináč
         neviem, čo by sa stalo.“
   </p>
   <p>
    Skoro skamenela náhlym preľaknutím. „Odíde preč, a ona tu má zostať s Martinom, byť jeho
         ženou, opatrovať mu dom i dieťa!?“ — Predstavila si, že už ide a opúšťa ju.
   </p>
   <p>
    „Keď pôjdeš preč, vezmi ma so sebou,“ žobronila, oviňujúc náruživo ruky okolo
         mládencovej šije.
   </p>
   <p>
    Nemal síl odstrčiť ju od seba. „Veď sa už rozlúčime,“ pomyslel; poceloval
    <sup>
     [
     <a class="footnote" href="#ftn.d56e2025" name="d56e2025">
      26
     </a>
     ]
    </sup>
    teda ešte raz naposledy jej horúce pery i líca. „Anna, duša moja, ty si
         Martinova, so mnou nesmieš, bol by to hriech,“ odmietal, „veď sa potešíš…“
   </p>
   <p>
    „Áno, poteším,“ odvetila ľadovo, „skočím do splavu, a tam si ma nájdeš.“
   </p>
   <p>
    „Anna!“
   </p>
   <p>
    „Nebudem čakať na tvoj odchod,“ vymanila sa mu razom z náručia; „keď ma nechceš milovať,
         pamätaj si, že sa nikdy viac nevrátim. Prečo by si mal utekať z otcovského majetku? Však ja
         sa ti vystúpim.“
   </p>
   <p>
    Prosil, prehováral ju všelijak. Kráčali už zase vedľa seba. Odbavovala ho chladno,
         kamdiaľ studenšie. „Nevrátim sa,“ zavolala v desnom rozhodnutí. „Tebe je Martin milší ako
         ja; choď si za Martinom, a ja pôjdem, kam patrím — do hrobu.“
   </p>
   <p>
    Ach, kde by bol vzal Jožko Lány toľko sily, aby zvíťazil nad sebou i nad ňou? Vatra,
         násilne dusená v jeho hrudi, znova vzplanula divým plameňom. Zabudol na všetky dobré
         úmysly, zavrel oči a strmhlav hodil sa do kaluže hriechu…
   </p>
   <p>
    Zradil brat brata, žena muža. Medzitým, čo nad svetom svital krásny, jarný deň, zapadla
         nad dvoma ľuďmi noc hriechu. Neuhasí vatru v zárodku; teraz ju už neuhasia…
   </p>
   <p>
    *
   </p>
   <p>
    Prešla Anna cez chotár. Kráčala už len sama; no plachý pohľad svedčil, že pokoj stratila
         navždy.
   </p>
   <p>
    Nechtiac dotkla sa pohľadom neba, no okamžite sklopila oči. Nechcela myslieť na Boha,
         nechcela v Neho veriť. „Nie, nebolo nikoho, kto by bol videl a počul. Zostane Jožko,
         zostane,“ jasala víťazoslávne; — už sa nikdy nebude môcť odlúčiť od nej. „No predsa,“
         dumala, „keď prídem k veštkyni, poradím sa s ňou; nech mi pomôže počarovať mu tak, aby
         neodišiel, a Martin aby nezbadal.“
   </p>
   <p>
    Neskoro prišla do cieľa; vykonala všetko.
   </p>
   <p>
    „Dajte dobrý pozor,“ — vraví žena, vyprevádzajúc ju pred dom, „aby sa vám tie zeliny
    <sup>
     [
     <a class="footnote" href="#ftn.d56e2054" name="d56e2054">
      27
     </a>
     ]
    </sup>
    nepomiešali. Toto máte na vykadenie chlieva, a toto dajte uvariť a vypiť
         dobytku.“
   </p>
   <p>
    „A keby som sa pomýlila?“ namietla Anna bezstarostne.
   </p>
   <p>
    „To by ste si veľmi zle narobili. Keby túto zelinu vypil človek alebo hovädo, musí
         zaspať naveky.“
   </p>
   <p>
    „Ó, nebojte sa, tetka, veď si dám pozor. Viem, že tieto v uzlíčku, v ktorých je aj
         materina dúška, sú na varenie.“
   </p>
   <p>
    Ešte raz zopakovala veštkyňa zariekania, aké má mlynárka hovoriť pri liečení — potom sa
         rozišli.
   </p>
   <p>
    Anna sa ponáhľala domov, a nezastavila sa až v mlyne. Prišla asi o jedenástej, a hneď na
         pravé poludnie dala sa s matkou čarovať.
   </p>
   <p>
    Eva nebola doma: varila u Lányovcov a spoločne s Martinom úzkostne čakali na príchod
         švagrinej. Martin sa jej nemohol dočkať, a išiel sa pozrieť do mlyna, či sa už vrátila.
   </p>
   <p>
    Zhovárala sa práve v sade s matkou; keď ho videla, očervenela až po vlasy, no potom mu
         bežala naproti a — čo ešte nikdy neurobila — hodila sa mu okolo krku. Celý šťastný viedol
         si ju potom domov, pozorne počúvajúc, čo mu rozprávala o ceste. Bol len rád, že mu
         nespomínala veštkyňu a umieňoval si, že ju už nikdy za niečím takým nepustí.
   </p>
   <p>
    „A Jožko je doma?“ spýtala sa, pozrúc smelo do dobráckej mužovej tvári.
   </p>
   <p>
    „Ba nie je: išiel Škulcovcom pomôcť zviezť trávu.“
   </p>
   <p>
    Nezbadal, ako si oddýchla; a keď rozprával ako sa medzitým mali doma — ako dobre ich Eva
         obsluhovala — tu už nepočúvala ani slova.
   </p>
   <p>
    Celý šťastný doviedol si svoju milovanú ženu domov. No bolo mu naozaj ľúto, že sa Eva
         odobrala domov hneď po príchode švagrinej; všade mu bude chýbať.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2025" name="ftn.d56e2025">
        26
       </a>
       ]
      </sup>
      <span class="emphasis">
       <em>
        celovať
       </em>
      </span>
      — bozkávať
     </p>
    </div>
    <div class="footnote">
     <p>
      <sup>
       [
       <a class="para" href="#d56e2054" name="ftn.d56e2054">
        27
       </a>
       ]
      </sup>
      <span class="emphasis">
       <em>
        zelina
       </em>
      </span>
      — bylina (liečivé)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2085">
       </a>
       11
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Neďaleko píly, za krásneho podvečera, sedeli na brvne Martin Lány s Michalom Muránym.
         Predtým bol tu s nimi aj starý Ondrej, ale odvolali ho; zostali sami.
   </p>
   <p>
    Pri ich nohách rútil sa potok, zarastený hustým papradím a odkvitajúcimi nezábudkami.
         Nad nimi čnela píla. Trochu opodiaľ sa klenul nový most. Sprava pri píle skrývala sa v
         hustom háji — ako dáka hanblivá dievčina — chalúpka Murányovcov. Ďalej sa tiahla hlboká,
         uzunká dolina a kopce i hory.
   </p>
   <p>
    Tak tu bolo dobre, ani v dákom chráme. Celá príroda slávila Hospodina. Slnce
         privolávajúc „s Bohom“, celovalo tváre oboch mužov. Zvlášť na Lányho sa uprene podívalo,
         akoby sa mu zdal divný s tým výrazom hlbokého zamyslenia.
   </p>
   <p>
    „Rád by som sa vás voľačo opýtal, Miško,“ povie zrazu sedliak.
   </p>
   <p>
    „A to by bolo?“
   </p>
   <p>
    „Je tomu už viac než týždeň, čo ochoreli Zahradským kravy. Mlynárka poslala Annu k
         veštkyni. Za Anninej neprítomnosti gazdovala nám Eva, moja švagriná, a čítali sme spolu v
         Biblii. Tam našla Eva, že Boh zakazuje čarovať. Nemôžem nijako zabudnúť na tie slová;
         ustavične akoby mi ktosi za chrbtom hovoril:
    <span class="emphasis">
     <em>
      „A dušu — ktorá by sa obrátila k
            veštcom — alebo k vedomcom… vytnem sprostred jeho ľudu.“
     </em>
    </span>
    Rád by som vedel, čo
         sa tým myslí. Videl som, že vy viete mnoho z Písma; snáď by ste mi to mohli vysvetliť, ako
         to Pán Boh myslí. Či to má aj dnes takú platnosť ako kedysi?“
   </p>
   <p>
    „Milý Martin,“ vraví mladý muž, „Pán Ježiš povedal:
    <span class="emphasis">
     <em>
      f„Lebo amen vám hovorím,
            že dokiaľ sa nepominie nebo a zem, ani len jediná jóta alebo jeden punktík sa nepominie
            zo zákona, dokiaľ sa všetko nestane.“
     </em>
    </span>
    Či to nie je povedané zreteľne?“
   </p>
   <p>
    Sedliak zamyslene prikývol. „Boh teda chce, aby sme to aj my plnili, nielen židia, ako
         som myslel. — Ale veď veštkyňa všetko len s Bohom začína a končí.“
   </p>
   <p>
    Čelo mladého muža stiahol mrak. „Áno, Martin, ale Pán Boh hovorí:
    <span class="emphasis">
     <em>
      „Nevezmeš
            meno Hospodina, svojho Boha, nadarmo.“
     </em>
    </span>
    Boha spomínať a diablu slúžiť, za
         pomoci diabolskej čary prevádzať, je ohavný hriech. Či myslíte, keď Pán Boh zakázal čary,
         že môže požehnať a pomáhať tomu, kto čaruje?“
   </p>
   <p>
    Sedliak zavrtel hlavou. V jeho duši sa rozodnievalo.
   </p>
   <p>
    „No vy ste sa pýtali, čo to znamená:
    <span class="emphasis">
     <em>
      „Vytnem ju sprostred jej
            ľudu.“
     </em>
    </span>
    Keď vidíte odporný a škodný hmyz plaziť sa po zemi, zašliapnete ho;
         zničíte ho tak, akoby ho nikdy nebolo, to znamená
    <span class="emphasis">
     <em>
      „vyhladiť“
     </em>
    </span>
    . Boh
         pošliape svojich nepriateľov a zničí tých, ktorí sa stavali proti Nemu neposlušne a
         vzpurne.
    <span class="emphasis">
     <em>
      „Takto hovorí Hospodin zástupov: Tak rozbijem tento ľud i toto mesto,
            ako rozbije niekto nádobu hrnčiara, ktorá sa už nemôže viacej opraviť.“
     </em>
    </span>
    On to
         vraví, a nikdy neodvolá.
    <span class="emphasis">
     <em>
      „Pretože opustili môj zákon, ktorý som im bol predložil,
            a nepočúvali na môj hlas, ani nechodili v ňom, ale chodili za umienenosťou svojho srdca
            a za bálmi, tomu ich naučili ich otcovia, preto takto hovorí Hospodin zástupov, Boh
            Izraelov: Hľa, nakŕmim ich — tento ľud — palinou a napojím ich jedovatou vodou… dokiaľ
            ich nevyhladím.“
     </em>
    </span>
    — Ó, verte, Martin, aj keď sa vám čarovanie, zariekanie,
         chodenie za veštkyniami a radenie sa s nimi zdá iba nepatrnou vecou — pred Bohom je to
         veľký hriech. A že vy, majúc Bibliu, vy evanjelik, ešte môžete čarovať a vašej žene
         dovolíte čary prevádzať — tým ešte väčší trest vás očakáva. Biblia povstane raz na súde
         proti vám, a bude vás súdiť, ako Pán Ježiš povedal:
    <span class="emphasis">
     <em>
      „Slová, ktoré som vám
            hovoril, budú vás súdiť.“
     </em>
    </span>
   </p>
   <p>
    V lese stíchlo. Sedliak mal hlavu sklonenú do oboch rúk. Slovo Božie pôsobilo na neho
         ako kladivo, rozrážajúce skalu.
   </p>
   <p>
    „Veľmi hrešíme proti Bohu; mohli by sme poznať Jeho svätú vôľu, ale nechceme, a od
         mladosti robíme prevrátené veci,“ priznával zranený. „Teda myslíte, že Boh bude Annu veľmi
         trestať za to, že išla čarovať, a mňa, že som ju pustil?“
   </p>
   <p>
    „Ak neurobíte pokánie, určite. Pán Ježiš vraví:
    <span class="emphasis">
     <em>
      „Ak nebudete činiť pokánie,
            všetci podobne zahyniete.“
     </em>
    </span>
   </p>
   <p>
    „Verte, Miško, mňa to veľmi trápi; už týždeň nemôžem spať a nič ma neteší, hoci ináč
         nemám nijaký dôvod na smútok. Nikdy mi nebolo tak dobre ako dnes, všetko mi ide ako by som
         si sám žiadal; ale nič ma neteší. Viem, že by som mal povedať žene, že urobila zle, keď tam
         išla. Mal by som jej zakázať, aby nechodila matke pomáhať čarovať; ale nemám na to silu.
         Priznávam sa: Anna išla za mňa len z donútenia. Ja ju mám rád, veľmi rád — ona si dosiaľ na
         mňa nezvykla. No od istého času — najviac od tej doby, čo bola v Žitkove, je ako vymenená —
         samá manželská láska. Bojím sa, že sa nahnevá, keď jej to poviem, a že budem mať zase to
         trápenie ako prv. Prosím vás, Miško, neprišli by ste k nám a nepoučili ju o tom? Vás skôr
         bude počúvať ako mňa, veď ona nevie, že zle robí. Žijeme všetci bez Boha, akoby sa nás Jeho
         zákon ani netýkal.“
   </p>
   <p>
    Sedliak si hlboko vzdychol. Mladý muž vzal ho za ruku. „Martin, či chcete aj ďalej takto
         žiť, a chcete byť konečne vyhladený?
    <span class="emphasis">
     <em>
      „A vyslobodení Hospodinovi sa navrátia a
            prídu na Sion s radostným prespevovaním, a večná radosť bude na ich hlave, veselosti a
            radosti dôjdu, a zármutok a vzdychanie utečie.“
     </em>
    </span>
    Nechcete byť tiež medzi
         nimi?“
   </p>
   <p>
    „Chcel by som Miško, verte mi, chcel by som; ale neviem ako. Považoval som sa za človeka
         statočného a poriadneho, nikto nemá nič proti mne; — ale teraz vidím, že som Pána Boha
         veľmi hneval; rád by som sa polepšil, ale nejde to.“
   </p>
   <p>
    „Pán Ježiš hovorí:
    <span class="emphasis">
     <em>
      „Ak niekto žízni, nech príde ku mne a pije!“
     </em>
    </span>
    Išli ste už k Nemu? On je lekár, ktorý uzdravuje duše; prosili ste, aby uzdravil vašu
         dušu?“
   </p>
   <p>
    „Nie, to som neprosil; nemám takú modlitbu v knižke,“ vzdychol Lány.
   </p>
   <p>
    „A keď chce vaša Anička niečo od vás, číta vám to z knižky?“
   </p>
   <p>
    Mladý muž sa usmial a mimovoľne trhol úsmev i perami Lányho. „Vy myslíte, aby som to len
         tak povedal Pánu Bohu? Veď On je Boh, a ja to neviem povedať učene.“
   </p>
   <p>
    „On je Otec! Pozrite si v Novom zákone, ako prosili ľudia Pána Ježiša:
    <span class="emphasis">
     <em>
      „Pane,
            keby si chcel, môžeš ma očistiť,“
     </em>
    </span>
    volal malomocný.
    <span class="emphasis">
     <em>
      „Zmiluj sa nado
            mnou, nech vidím,“
     </em>
    </span>
    prosí slepý Bartimeus.
    <span class="emphasis">
     <em>
      „Zmiluj sa nado mnou,
            Pane,“
     </em>
    </span>
    žiadala kananejská žena. A Pán rozumel všetkým a vyslyšal ich.
         Myslíte, že keď budete volať: „Pane Ježišu, uzdrav moju dušu a daj mi živú vodu!“ že vám
         nebude rozumieť?
   </p>
   <p>
    Bol kedysi čas — neminulo mnoho rokov odvtedy — keď som i ja bol na tom tak ako vy
         teraz. I ja som bol mladý, zdravý, len nedávno ženatý, majetný, mal som všetko; ale v duši
         som nemal pokoj; tak akoby mi na nej ležal kameň. Tu prišli dobrí ľudia, rozprávali mi, že
         ma Pán Ježiš hľadá; uveril som im, išiel som k Nemu a prosil Ho, aby On, ktorý za mňa
         zomrel, umyl ma svojou krvou a uzdravil moju dušu. A On ma vyslyšal. Mne môžete veriť,
         Lány; ja som bol duchovne veľmi chorý, ale On ma uzdravil. Bol som stratený, no On ma
         hľadal a našiel.
   </p>
   <p>
    Viete, že som bol doma veľmi roztopašný, že som rodičom utiekol. Posledné neželiem, sám
         Pán ma vyhnal do sveta, aby som tu spolu s ostatnými nezahynul v tme. On to bol, ktorý mi
         dával silu, múdrosť, aj zdar v práci, hoci som Ho nepoznal. Za niekoľko rokov som si
         nadobudol pekný majetok, takže som si kúpil farmu. Bohatý farmár v susedstve mi dal svoju
         dcéru za ženu.
   </p>
   <p>
    Aj svetskej, literárnej múdrosti som sa naučil. Boli v Amerike pokročilejší Slováci,
         ktorí sa ma ujali. Neskoršie, keď som vedel už dobre po anglicky, priviedol ma môj Pán,
         ktorého som nepoznal, do styku so vzdelanými Američanmi. Aj tí si dali na mne záležať. Keď
         som sa uchádzal o ruku farmárovej dcéry, nikto by vo mne nebol poznal Miša Murányho. Že
         moje srdce spyšnelo, je isté. Namýšľal som si, že som sa vlastnou silou vypracoval k tomu,
         čo som. Namiesto toho, aby som vzdal chválu Bohu, obdivoval som seba. Viedlo sa mi tak, že
         som si na zemi nemusel už žiadať nič lepšie.
   </p>
   <p>
    Tu mi Boh otvoril oči a ukázal mi, že žijem bez Neho, že som stratený. Bolo so mnou tak,
         ako teraz s vami. Nič na svete ma nemohlo potešiť, kým som neprišiel k Pánu Ježišovi, a kým
         ma On sám Svätým Duchom nenašiel. Rozprával som vám to preto, aby ste vedeli, že život bez
         Boha, nech je akýkoľvek, nie je ničím iným, iba márnosťou a trápením ducha. Prosím vás,
         obráťte sa k Pánu Ježišovi, proste Ho ešte dnes. On je pripravený hneď vám odpustiť a
         pomôcť; ale neodkladajte, lebo
    <span class="emphasis">
     <em>
      „dni človeka sú ako tráva“
     </em>
    </span>
    ; zajtra by
         mohlo byť neskoro.“
   </p>
   <p>
    Mladý muž skončil vrelo, s vrúcnym citom prednesenými slovami. Vstal a Lány tiež.
         Hájnička volala syna. Mužovia sa rozišli.
   </p>
   <p>
    „Prečo by Pán Ježiš, keď pomohol iným, ktorí Ho prosili, nepomohol aj mne?“ myslel si
         sedliak, kráčajúc domov. „Či nevolá aj mňa:
    <span class="emphasis">
     <em>
      „Poďte ku mne všetci?“
     </em>
    </span>
    Pôjdem k Nemu taký, aký som; veď povedal:
    <span class="emphasis">
     <em>
      „Zdraví nepotrebujú lekára, ale
            chorí.“
     </em>
    </span>
    — A idem hneď.“
   </p>
   <p>
    Zašiel do húštia, pokľakol, zopäl ruky a volal po tri razy:
   </p>
   <p>
    „Pane Ježišu Kriste, uzdrav moju dušu!“ Potom sa rozplakal; a bárs ústa mlčali, plačom
         mnoho hovoril Bohu, ku ktorému sa v tejto chvíli konečne vrátil.
   </p>
   <p>
    Tu dolu plakal človek stratený, ale nájdený, a nad hviezdami zazvučali zlatostrunné
         harfy. Pred Božími anjelmi panovala radosť. Tam vstali starci a zložili koruny k Baránkovým
         nohám, lebo z tých najdrahších pier Dobrého Pastiera ozvalo sa:
    <span class="emphasis">
     <em>
      „Radujte sa so
            mnou, lebo som našiel svoju ovcu, ktorá sa bola stratila.“
     </em>
    </span>
    Svätá ruka
         otvorila knihu života a písala do nej meno a k nemu písala meno nové…
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2213">
       </a>
       12
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    „Miško, poď sem!“ volala v tom čase hájnička na syna, stojaceho s otcom v izbe — „Tu mi
         dal Nemec list pre teba. Priniesol ho vraj včera z pošty.“
   </p>
   <p>
    Mladý muž vzal list z matkinej ruky, a bárs už bolo šero, videla, že zbledol a hľadel
         naň takým divným pohľadom.
   </p>
   <p>
    Nemala tej smelosti, aby sa ho spýtala, prečo ho neotvoril; ale spať jej to nedalo.
         Ukradomky na prstoch prikradla sa k prednej izbe. Tam horelo svetlo. Otvorila potichu dvere
         a zostala v nich stáť ako primrazená. Syn sedel pri stole, hlavu položenú na zložených
         rukách, a — plakal.
   </p>
   <p>
    Až tak v nej všetko zamrelo. Konečne sa zmohla a prešla k stolu. Ovinula starú, vetchú
         ruku okolo jeho šije, oprela zvráskovanú tvár o husté vlasy mladého muža.
   </p>
   <p>
    „Synček môj drahý, prečo plačeš?“
   </p>
   <p>
    Ustal okamžite. Pritiahol matku k sebe, oprel si hlavu o jej hruď — tak skryl pred ňou
         tvár, do ktorej by sa mu bola tak rada pozrela.
   </p>
   <p>
    „Čo sa ti stalo?“ prihovárala sa so súcitom, aký k dieťaťu môže cítiť len matka, keď ho
         vidí v žalosti. „Stala sa mi horkosť najhorkejšia, mamička, ale nemôžem vám o nej
         rozprávať,“ odvetil po chvíľke jemne.
   </p>
   <p>
    „Prečo by si nemohol, synku? Veď bárs som sprostá žena, som predsa tvoja matka.“
         „Nehovorte tak mamička; vždy som si vás ctil a miloval, však viete.“
   </p>
   <p>
    „Viem, syn môj pekný, bol si na mňa taký dobrý; Pán Boh ti to vynahradí. Tak mi môžeš i
         teraz povedať, čo ťa trápi.“
   </p>
   <p>
    „Nemôžem, verte, nemôžem; teraz nie.“
   </p>
   <p>
    Vymanil sa jej a vstal, ale uvidiac jej smutné sklamanie, dodal:
   </p>
   <p>
    „Až na ten list, ktorý dnes napíšem, dostanem odpoveď, potom zviete všetko. Nehnevajte
         sa na mňa, prosím; verte mi, myslím to s vami dobre.“
   </p>
   <p>
    „Verím synku; však keď mi len potom povieš, ja počkám. Teraz ťa už nebudem mýliť, aby si
         bol skôr hotový a šiel si odpočinúť.“
   </p>
   <p>
    „Aj vy, mamička, choďte spať, a prosím vás, nehovorte nikomu, ani tatíčkovi, že ste ma
         videli plakať, aby si dakto nemyslel, že som nešťastný.“
   </p>
   <p>
    „A či si šťastný, synku?“ vzdychla ľútostive.
   </p>
   <p>
    „Som, mamička; Pán Ježiš mi zostal.
    <span class="emphasis">
     <em>
      „Keď sedím vo tme, Hospodin mi je
            svetlom.“
     </em>
    </span>
    Viem, že raz prídem ta, kde sa skončia dni môjho smútku a že ma,
         kým som tu, Pán Ježiš bude tešiť každý deň. Verte, keby som nemal Jeho, dnes by som nijako
         neobstál. Preto vás prosím, prijmite Ho i vy do svojho srdca, aby vám daroval to šťastie,
         ktoré nezapadá s nocou súženia.“
   </p>
   <p>
    „Nauč ma tomu, synku, ja ťa vo všetkom budem poslúchať.“
   </p>
   <p>
    „Proste Pána Ježiša, On vás naučí. Ale dobrú noc, mamička!“
   </p>
   <p>
    „Dobrú noc, synku!“
   </p>
   <p>
    Odišla a vyplakala sa v posteli nad synovou žalosťou. Pritom premýšľala o jeho sile a
         trpezlivosti, a modlila sa ticho, pokorne ako dieťa k Tomu, ktorý ho posilňoval.
   </p>
   <p>
    Keď sa na svitaní prebudila, išla sa pozrieť za synom. Spal, a na stole ležal zapečatený
         list. Mnoho by dala za to, keby vedela písané čítať; prečítala by si adresu. Ale nevedela.
         Popravila synovi podušku pod hlavou, nemohla sa zdržať, aby ho nepocelovala na jasné čelo.
         Tak tu pred ňou ležal, ruky zopäté na mužnej hrudi, akoby bol zaspal so slovami:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Co Bůh činí, vše dobré jest,
        </em>
       </span>
       <span class="emphasis">
        <em>
         svatá jest vůle Jeho.
        </em>
       </span>
       <span class="emphasis">
        <em>
         Co mi naloží, rád chci nést,
        </em>
       </span>
       <span class="emphasis">
        <em>
         neb silně věřím v Něho,
        </em>
       </span>
       <span class="emphasis">
        <em>
         že mně On sám,
        </em>
       </span>
       <span class="emphasis">
        <em>
         jak dobrý Pán,
        </em>
       </span>
       <span class="emphasis">
        <em>
         osladí mé hořkosti
        </em>
       </span>
       <span class="emphasis">
        <em>
         a sprostí všech žalostí.
        </em>
       </span>
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2301">
       </a>
       13
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Temná, príšerná noc vládla svetom. Zvečera prišla búrka a nebo, pokryté posiaľ
         čiernošedými oblakmi, bolo plné elektriny. Zďaleka dunel hrom, blesky sa križovali nad
         horami. Dusný vzduch až tak stláčal k zemi. Vtáctvo prestalo spievať. Voda rozvodneného
         potoka divoko rútila sa dolu splavom pri Zahradských mlyne. Kto nemusel byť vonku, ani
         nevyšiel.
   </p>
   <p>
    No medzi tými, ktorí museli, bola Eva. Vlastne mala sedieť v maštali a dávať aj s Jurom
         pozor na dobytok, a o polnoci zobudiť mlynárku, ktorá večer prišla zo Žitkova ustatá;
         musela si ísť odpočinúť. Dve kravy podarilo sa tak ďaleko vyliečiť, že ich mohli predať, no
         tretia a dve teľce nechceli ozdravieť. Vybrala sa teda gazdiná sama k veštkyni a doniesla
         novú úpravu ako naložiť s chorým dobytkom. Veštkyňa radila dávať liek o polnoci, a boli pri
         tom všelijaké predpisy: trojaká voda, devätoraká zem a prach z cintorína natlčený z
         ľudských kostí.
   </p>
   <p>
    Keby nebola ustatá, za nič by si nebola ľahla. Neverila, žeby ju Juro zobudil. Tomáša o
         to žiadať nemohla; ten sa nezobudí, keď raz zaspí, a hore byť do polnoci by sa mu nechcelo.
         Nariadila Eve. Dosiaľ ani raz nekázala neveste pomáhať, brala si vždy Annu; — teraz musela.
         Nepýtala sa, či Eva, ktorá celý deň na poli i doma robila, nezaspí. Vedela, že sa bude báť
         oči zavrieť. Nemusela mať strach.
   </p>
   <p>
    Hoci bola Eva ustatá, všetky driemoty jej prešli. Keby aj chcela, nemohla by oči
         zavrieť. Ach, veď povinnosť, ktorú jej svokra zverila, bola pre ňu hrozná. Koľko hrôzy a
         úzkosti vystála za poldruhého týždňa, čo sa deň čo deň prevádzali čary! Za ten čas našla v
         Biblii mnohé miesta, ktoré odsudzovali tento skutok. Bolelo i ľakalo ju, že jej rodina Boha
         tak hnevá a že Juro, ktorý bol celý strápený, musí pritom pomáhať. Neraz už otvorila ústa k
         prosbe, aby to nerobili; ale nemala na to smelosti.
   </p>
   <p>
    Od tej chvíle, čo sa jej Tomáš zastal, ubližovala jej mlynárka v jeho neprítomnosti kde
         len mohla; najmä po tieto dni bola na ňu veľmi zlá. Tomáš, keď jej aj zle nerobil, chodil
         po dome nahnevaný, a Anna, keď prišla, neprestala sa jej posmievať.
   </p>
   <p>
    Ach, nemohla im nič povedať, a dnes — teraz — mala už i ona pomáhať. Ach, to je hrozné!
   </p>
   <p>
    Ako tak sedeli s Jurom v chlieve, hľadajúc v Biblii tie strašné výpovede, a vonku hučal
         hrom, zmocnila sa Evy taká mocná hrôza, že radšej vybehla von.
   </p>
   <p>
    „Keď ja teraz budem mamičke pomáhať,“ myslela, „nahnevám Pána Ježiša; lebo viem, čo
         robím, a duša, ktorá úmyselne hreší, bude vyťatá. On ma opustí, zostanem tu sama na zemi, a
         neprídem do neba za Ním a za Evičkou.“
   </p>
   <p>
    Bolo jej, akoby sa medzi ňou a Ním otvárala priepasť. Cítila, že stratí všetko. Vo
         veľkej úzkosti zalomila rukami. „Ja mamičku budiť nepôjdem, ani jej pomáhať nebudem, nie!“
         rozhodla sa… „Ale beda mi, keď to neurobím. Čo bude so mnou zajtra?“
   </p>
   <p>
    Zmocnil sa jej veľký strach. Svokra sa nahnevá, nahnevá aj Tomáša; — on zabudne, čo jej
         sľúbil, a budú ju mučiť oba ako pred Evičkiným narodením.
   </p>
   <p>
    Človek má veľkú bázeň pred utrpením a trasie sa pred bolesťou; nie div, že sa Eva bála.
   </p>
   <p>
    „Veď to nie je tvoj hriech,“ radil rozum; „ty len to robíš, čo oni kážu. Je to ich vina;
         Boh sám vidí, že si s nimi neporadíš. Tomáš ťa už trochu prestal nenávidieť; snáď by časom
         bol lepší a mal by ťa aspoň trochu rád. A keď to teraz urobíš a budeš musieť povedať, že si
         s nimi nechcela hrešiť, snáď sa na teba rozhnevá navždy.“
   </p>
   <p>
    Ale svedomie znova neúprosne pripomínalo:
    <span class="emphasis">
     <em>
      „Duša, ktorá by to robila, bude
            vyťatá!“
     </em>
    </span>
    Čo bude horšie: Tomášov, či Ježišov hnev?
   </p>
   <p>
    Pritisla si mladá žena zalomené ruky na srdce, hodila sa na zem v krutom duševnom boji.
         Dve straty pred ňou, časná i večná; ktorú si vyvolí?
   </p>
   <p>
    Zrazu vyskočila a vnišla rovno do chlieva. „Juro, choď spať!“ vravela zvláštnym hlasom
         priateľovi, hľadiacemu udivene na ňu. Zdalo sa mu, že narástla, keď tak pred ním stála.
   </p>
   <p>
    „Prečo by som mal ísť? Čo tu budete robiť sama?“
   </p>
   <p>
    „Ani ja tu nebudem, pôjdeme spať oba.“
   </p>
   <p>
    „Ach, čo hovoríte — a mlynárka? Či neviete, že sme ju mali zobudiť?“ divil sa.
   </p>
   <p>
    „Viem, Juro, ale nesmieme pomáhať hrešiť, ani ty, ani ja, lebo by nás Pán Boh zahladil.
         No ani oni hrešiť nesmú.“ Vzala krčah s trojakou vodou, misku s devätorakou hlinou a papier
         s práškom z ľudských kostí i pomrvené zeliny, a vybehla von.
   </p>
   <p>
    „Eva, čo robíte? Kam s tým idete?“ skríkol zdesene Juro a vybehol za ňou. Dobehol ju až
         pri splave, práve keď hodila do vody všetky starostlivo zobrané mlynárkine poklady. Blesky
         osvietili jej obličaj, žiariaci odhodlanosťou.
   </p>
   <p>
    „Čo ste to urobili?“ zadržal naľakane jej ruku.
   </p>
   <p>
    <span class="emphasis">
     <em>
      „Nebudeš mať iných bohov predo mnou!“
     </em>
    </span>
    „Vyčistila som náš dom.“
   </p>
   <p>
    „Ale čo vám za to urobia! Ja sa celý trasiem, keď na to pomyslím.“
   </p>
   <p>
    „Nech sa teraz už stane čokoľvek, keď som len nerozhnevala Pána Ježiša. Všetko môžem
         stratiť, i zomrieť — ale Jeho nikdy. Dobrú noc, Juro; choď spať do stodoly, aby ťa ráno
         nenašli v stajni. Ja ti to rozkazujem, a ty ma musíš poslúchnuť.“
   </p>
   <p>
    Stisla pevne mozoľnatú pravicu v svojich malých rukách. Potom sa dala utekať domov.
         Blesky tvorili okolo nej žiaru, a hory tak slávnostne hučali, ani dáka víťazná hudba.
   </p>
   <p>
    „Ona chce, aby všetko zostalo na nej,“ vravel Juro sám k sebe v rozochvení. „Ó, Pane
         Ježišu, chráň ju!“
   </p>
   <p>
    Eva vybehla na výšku tak, čo nikoho nezobudila. Hodila sa na lôžko oblečená. Ležala so
         zavretými očami, no nespala. Po predošlom rozčúlení a vnútornej búrke nezostalo v nej ani
         stopy. Bola zrazu pokojná, tichá, šťastná. Rozhodla sa dobrovoľne pre Pána Ježiša; teraz
         cítila, že ju prijal a že — či živá alebo mŕtva — naveky bude, a zostane Jeho. Už rozumela
         tomu veršu:
    <span class="emphasis">
     <em>
      „Moje jarmo je užitočné a moje bremeno ľahké.“
     </em>
    </span>
    Nech
         čokoľvek príde, ponesie to pre Krista rada. S tým zaspala.
   </p>
   <p>
    Asi o štvrtej hodine zobudila sa mlynárka; sadla si na posteli. Napadlo jej, kde včera
         bola, čo tam robila a čo chcela robiť dnes v noci. Chytila sa oboma rukami za hlavu. „Tá
         nešťastnica zaspala, a nezobudila ma!“
   </p>
   <p>
    Pozrela na druhú posteľ; syn spal. Rýchle pohádzala na seba šaty a bosá bežala do
         stajne. Bola zavretá. Chorý dobytok vnútri stonal a nebol tam ani Juro, ani Eva. A čo viac
         — ani vzácne, potrebné veci. A tie veru — skrývajúc v sebe čarodejnú moc — mohli veľmi
         ublížiť. Myslela, že sa jej niečo od strachu a hnevu stane. Nešlo jej do hlavy, čo sa len
         mohlo porobiť. Že tu Eva a Juro boli, svedčil jej ručník a jeho klobúk. No kde sú?
   </p>
   <p>
    Napadlo jej, že zaspali a potom snáď zo strachu dakam zaliezli. Otvorila stodolu — ach,
         nazdala sa, že ju od zlosti porazí! Tam na slame celkom pokojne spal Juro. „No počkaj!“
         zahrozila, „však ja teba naučím.“
   </p>
   <p>
    Zavrela stodolu a s krikom ani dáka fúria vbehla do stavania. Zobudila syna, žalujúc na
         Jura, ako najlepšie mohla; potom vybehla na výšku hľadať Evu a stála chvíľu celá bez seba
         nad tichučko spiacou nevestou.
   </p>
   <p>
    „Eva!“ skríkla potom, až sa všetko zatriaslo. Tým zobudila spiacu okamžite.
   </p>
   <p>
    „Čo chcete, mamička?“ spytujú sa bledé pery mladej ženy, ktorá si okamžite pripamätala,
         čo sa včera stalo, a čo nastáva.
   </p>
   <p>
    „Kde som ti včera kázala byť?“ hrozne zagánila svokra.
   </p>
   <p>
    „V stajni,“ odvetila ticho, no so zvláštnou pevnosťou.
   </p>
   <p>
    „A prečo tam nie si, prečo si tam nebola?“
   </p>
   <p>
    „Bola som v stajni skoro do polnoci.“
   </p>
   <p>
    „Prečo si ma nezobudila, keď som ti kázala?“ Mlynárka sa až dusila zlosťou.
   </p>
   <p>
    „Preto, mamička, lebo by ste boli išli čarovať, a boli by ste aj mňa nútili; a to je
         veľký hriech, za ktorý sa Pán Boh hnevá.“
   </p>
   <p>
    Mlynárka až skamenela nad neslýchanou odpoveďou nevesty. „Čo to hovoríš, ty…! Ona ma
         bude učiť, čo je hriech! Teda schválne si ma nezobudila? — A kam si podela veci, čo som tam
         mala nachystané?“
   </p>
   <p>
    „Hodila som to všetko do splavu. Môžete ma hoci aj zabiť,“ ticho odvráva mladá žena,
         necúvajúc pred úderom kostnatej svokrinej ruky, „môžete ma aj zabiť, ale hrešiť s vami
         nebudem, ani vy s mojím vedomím hrešiť nesmiete.“
   </p>
   <p>
    Ďalej neprišla. Kostnaté prsty vnorili sa do jej nepokrytých vlasov. Svokra zhodila ju
         na dlážku, vliekla ku schodom a sotila ju dolu, takže padajúc, sotva sa stačila zadržať
         steny, aby nezletela až na spodok.
   </p>
   <p>
    „Tu mi ešte raz budeš opakovať, čo si povedala tam hore!“ „Čo to znamená?“ skríkol
         Tomáš. Pozrel na bledú, trasúcu sa ženu, na jej rozcuchané vlasy. „Čo máte spolu?“
   </p>
   <p>
    „Ja som sa koľko hodín navláčila po horách, kým som si mohla doniesť všetky lieky, čo
         som potrebovala pre kravy, a ona mi ich vyleje, do vody vysype.“ Mlynárka surovo uderila
         nevestu po hlave. — „Ona ma schválne neprišla zobudiť, aj toho darebáka iste naviedla, aby
         nešiel. Či videl kto takú potvoru?“
   </p>
   <p>
    „Eva, je to pravda?“ pristúpil Tomáš k žene, premáhajúc strnutie a úžas.
   </p>
   <p>
    „Áno, Tomáš.“
   </p>
   <p>
    „Ty sa priznávaš?“ užasol ešte viac.
   </p>
   <p>
    „Priznávam, Tomáš. Vyše týždňa som mala ukrutnú ťarchu na prsiach, čo som sa bála, že
         vás Boh potrestá za to, že hľadáte iných bohov. Včera, keď mi mamička kázala bdieť a potom
         ju zobudiť, keď som videla tie čary a kúzla, predstavilo sa mi pred očami, aký hrozný trest
         vás očakáva. Lebo
    <span class="emphasis">
     <em>
      „duša, ktorá by sa obrátila k hádačom a veštcom, bude vyťatá zo
            zeme.“
     </em>
    </span>
    Nemohla som hnevať Pána Boha a hrešiť s vami. Nezobudila som mamičku,
         Jura som poslala spať; nechcel, ale musel. Sama som si išla ľahnúť, no skôr som ešte
         zničila všetky čary. Všetko som to spravila schválne, pretože milujem Boha i vás, a radšej
         umriem, akoby som mala hrešiť,“ skončila Eva s námahou, bo v hlave jej začalo hučať.
         Poudierala si ju na výške i po schodoch. Zavrela oči a stratila vedomie…
   </p>
   <p>
    Nevidela, že ju pred pádom zadržal muž v náručí, nepočula slová hrozného zlorečenia, aké
         posielal za odchádzajúcou matkou. Necítila, ako pevne si ju vinul k sebe a niesol na svoju
         posteľ. Čo sa dialo v jeho duši, nemohla vedieť, ani keby bola pri sebe.
   </p>
   <p>
    Bola schopná podstúpiť všetko, len aby ich zachránila od Božieho trestu. Urobila takú
         vec, akú by sa ani on nebol opovážil učiniť matke. A ona, tá bojazlivá žena… Žasol v
         myšlienkach.
   </p>
   <p>
    „Spravila som to preto, že milujem Boha i vás,“ znelo mu v ušiach, a divne, veľmi divne
         dotýkalo sa rozhnevaného srdca.
   </p>
   <p>
    „Eva, Eva!“ zvolal, po prvý raz v živote celujúc jej čelo i ústa. Bola studená… Zdesil
         sa: „Keby viac neožila — nemožno!“
   </p>
   <p>
    Dal sa ju kriesiť; trvalo to dlho, kým otvorila oči. Pozreli na neho také veľké, ale
         kalné.
   </p>
   <p>
    „Ako to na mňa hľadíš, žena moja? Tuším ma nepoznávaš!“
   </p>
   <p>
    Zavrela oči, ale neodpovedala.
   </p>
   <p>
    „Nie je ešte pri pamäti,“ myslel a znova dal sa ju kriesiť: „Čo je ti, Eva?“
   </p>
   <p>
    „Veľmi som sa uderila, hučí mi v hlave,“ odvetila ticho. „Ďakujem ti, že si na mňa
         dobrý. Nehnevaj sa na Jura, nedopusť, aby mu mamička ublížila, je nevinný.“
   </p>
   <p>
    „Neboj sa,“ chlácholil ju ako dieťa; „ale kde si sa udrela?“ Ukázala na spánky a tylo.
         „Ale hučanie mi už prechádza.“ Sadla si na posteli, no hlava jej klesla na hruď: nemohla ju
         udržať.
   </p>
   <p>
    Stál pred ňou bezradne. Svedomie mu vyčítalo: „Mal si ísť hore, keď si počul krik; ona
         ju zhodila dolu.“
   </p>
   <p>
    Zodvihla pomaly hlavu a dala sa upravovať si šaty. Zopäla ruky a pozrela prosebne na
         neho: „Pusti ma k mojej mamičke.“
   </p>
   <p>
    Zamračil sa, bo ucítil zvláštnu bolesť v srdci. „Chceš žalovať, čo s tebou robíme?“
   </p>
   <p>
    „Nebudem žalovať, len ma pusti.“
   </p>
   <p>
    „Dobre, pôjdeme k nej spolu.“
   </p>
   <p>
    „Išiel by si?“ potešila sa.
   </p>
   <p>
    Prikývol mlčky hlavou. Ucítil zase bodnutie v srdci, keď videl, ako biedne, pridŕžajúc
         sa nábytku, kráčala ku schodom a hore na výšku.
   </p>
   <p>
    Na treťom postála; musel za ňou vybehnúť, lebo začala tratiť rovnováhu.
   </p>
   <p>
    Na výške vybrala si nedeľné šaty, ovinula hlavu ručníkom. Aj on sa pripravil. Nemyslel,
         čo povedia ľudia, keď ich uvidia takto ísť v robotný deň.
   </p>
   <p>
    Dolu schodami ju viac zniesol, ako viedol. Keď vyšli von na povetrie, vydýchla si, a keď
         sa umyla, pookriala. — Tak odišli z mlyna. Chvíľami kráčali rýchle, preto musel Tomáš
         zmierniť krok; videl, že sa Eva len násilne núti do chôdze.
   </p>
   <p>
    No keď prišlo im ísť okolo píly, neďaleko mosta ju opustili sily. „Už ďalej nemôžem,
         nechaj ma tu zomrieť.“
   </p>
   <p>
    Až tak všetko v ňom zovrelo pri týchto slovách. Schopil ju do náručia, a než sa nazdala,
         preniesol ju do chalupy Murányovcov.
   </p>
   <p>
    Keď ju hájnička prebrala, začala na ňu doliehať otázkami. „Stala sa mi nehoda,“ vravela,
         „spadla som z výšky do izby a udrela som sa. Myslela som, že dôjdem k svojej mamičke, že mi
         bude lepšie, keď sa rozídem, ale nemôžem už ďalej; nechajte ma u vás, kým si odpočiniem,
         Pán Ježiš vám to zaplatí.“
   </p>
   <p>
    „Ach, kuriatko moje, a čo by som ťa nechala ísť?“ zaplakala hájnička.
   </p>
   <p>
    „Idem domov pre voly, prídem pre ňu s vozom,“ hovorí Tomáš.
   </p>
   <p>
    „Nechaj ju, Tomáško, do večera u nás; prídi pre ňu až večer, aby si odpočinula, aj ľudia
         aby sa nedivili, keď by ťa videli.“
   </p>
   <p>
    Uložila Evu do čistých perín a obviazala jej hlavu mokrým ručníkom. Tak ju zanechal
         Tomáš.
   </p>
   <p>
    V mlyne nenašiel živej duše. Mlynárka odišla prv než oni — pod Lipovec, vyžalovať sa
         dcére, čo jej urobila nevesta a ako jej vynadal syn. Učeň odišiel s vozíkom pre melivo:
         Juro pásol kravy. Mohol teda Tomáš osamote premýšľať, no samota mu bola strašná. Vždy znova
         a znova videl padať Evu z výšky, počul jej smelé priznanie. Ona milovala Boha aj ich; a oni
         jej čo urobili? Matka ju zhodila z výšky, a on ju nezachytil.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2480">
       </a>
       14
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    „Však jej ja vysvietim!“ sľubovala pod Lipovcom Anna plačúcej matke. „Veď si len
         pomyslime, ona to zahodila do splavu. Aká škoda môže vzniknúť všade na dobytku, kade tečie
         potok! Pôjdem s vami, a ak vás Tomáš naskutku neodprosí a ju nepotrestá, nenechám vás tam,
         mamička, pôjdete k nám,“ rečnila Anna. Nemyslela to, pravda, úprimne. Nešlo jej o to, aby
         matka prišla k nej, nezniesli by sa spolu ani jeden deň. Matka by chcela rozkazovať a Anna
         už nevedela poslúchať; zvykla si na to, že všetko tancovalo podľa jej nôty. „Však ja
         napravím Tomášovi hlavu,“ myslela si v duchu, uisťujúc matku o svojej vernej láske.
   </p>
   <p>
    Ako bez duše doleteli obe ženy do mlyna. Dobre bolo, že Anna išla s matkou, lebo keď
         stretli v kuchynských dverách Tomáša a mlynárka mu pozrela do bledej, zmenenej tváre,
         nemala smelosti otvoriť ústa. Sestra sa ho neľakla: „Prosím ťa pekne,“ začala ostro, „čo ty
         robíš s mamičkou? Či si to ona od teba zaslúžila, aby si jej pre takú kadejakú ničomnú…
         nadával?“
   </p>
   <p>
    „Mlč!“ zakríkol ju. „Kto ťa volal, aby si mi prišla dohovárať?“
   </p>
   <p>
    „No, čo kričíš, môj milý pán? Kde je tvoja svätá Eva? Idem sa jej spýtať, či tak majú
         nevesty svokrám robiť na protiveň a na zlosť? Kde je?“
   </p>
   <p>
    „Čo je teba po mojej žene?“ pyšne sa narovnal mlynár. „Moja žena nie je tvoja slúžka!“
   </p>
   <p>
    Anna zrumenela až po vlasy. „Ach, ako si bráni svoju najmilšiu!“ zasmiala sa posmešne.
   </p>
   <p>
    „Áno, bránim si ju a budem si ju brániť pred vami, vy strigy a bosorky ničomné! Ste vy
         mi za kresťanky! Vláčite sa po kostoloch, a pritom beháte za veštkyňami.“
   </p>
   <p>
    Nikdy by Anna nebola čakala od neho podobné slová. Priam z neho išiel strach. Mimovoľne
         ustúpili obe ženy pred ním.
   </p>
   <p>
    „To, čo Eva urobila,“ pokračoval v rastúcom rozčúlení, „mal som dávno urobiť sám. Teba
         som mal zahnať, keď si mi prišla s tým bosoráctvom, a tie vaše strigônstvá som mal hodiť do
         potoka. Eva konala správne. Vyčistila dom od Božieho trestu, a vy mamička, ste jej za to
         ublížili.“
   </p>
   <p>
    „Čo som jej spravila?“ rozkríkla sa mlynárka.
   </p>
   <p>
    „Ešte sa budete pýtať? Kto ju zhodil? Kto ju bil predo mnou?“ Syn zastal tesne pred
         matkou.
   </p>
   <p>
    „Anička, bráň ma!“ skríkla.
   </p>
   <p>
    Odstúpil pohrdlivo. „Nebojte sa, ja vás biť nebudem. Ale ak Eva z toho zomrie, pôjdem
         vás obžalovať. Poviem, ako som ju sám trápil, a vy že ste ma k tomu navádzali, že ste
         čarovali a ju zhodili z výšky.“
   </p>
   <p>
    „Ale, čo to hovoríš? Čo si sa zbláznil?“ chlácholila ho mlynárka. Poznala synovu tvrdú
         povahu, že splní, čo sľúbi.
   </p>
   <p>
    „Ba čo z toho robíš také veľké kriky? Povedz, kde je Eva, nech ideme za ňou, aby sme jej
         poslúžili, ak si ublížila!“ miernila sa i Anna.
   </p>
   <p>
    „Ani dotknúť sa jej nesmiete!“ zahrozil. „Chcel som ju doprevadiť k jej matke, ale
         nedošla; padla pri píle ako mŕtva — teraz je u Murányovcov. Mal som pre ňu ísť s volmi, ale
         nepôjdem; nech je tam, nech zvie hájnička všetko. Sú to cudzí ľudia, ale neublížia jej.
         Áno, nechám ju tam.“
   </p>
   <p>
    Naľakali sa. Začali ho prehovárať i prosiť, no mlynár bol ako skala, nikam ani uhnúť.
   </p>
   <p>
    „Kto by to bol povedal, aké trápenie budem mať pre tú potvoru,“ žalovala sa mlynárka,
         keď syn odišiel.
   </p>
   <p>
    „Veru, budete mať ešte aj hanbu, mamička, a čo povedia ľudia?“ mienila dcéra. „Viete čo?
         Pôjdem k Murányovcom pozrieť, čo je s ňou, a nahovorím hájničke, čo budem môcť.“
   </p>
   <p>
    „To je už darmo,“ bedákala mlynárka, „iste už všetko povyprávala.“
   </p>
   <p>
    Dcére sa podarilo konečne matku utíšiť. — Išla ešte raz za bratom, chcela mu pripomenúť,
         že Eva nie je toho hodna, aby tak zaobchádzal s matkou, že ona odíde a on bude mať škodu,
         keď vezme svoje.
   </p>
   <p>
    „Nech si vezme,“ hovoril, „nech ide; ja na ňu aj tak nemôžem hľadieť. Ona mi doviedla
         Evu; mňa prinútila sľubmi a hrozbami, ju oklamala; potom ma toľko podpaľovala proti nej, že
         som ju skoro zabil; a teraz, keď som ju už začal mať rád, zhodí mi ju z výšky a skoro
         zabije pred očami. Nech ide, kam chce, ja ju nebudem zdržiavať.“
   </p>
   <p>
    Naľakala sa Anna, že bude musieť vziať matku k sebe; nechala brata a vykradla sa z
         mlyna.
   </p>
   <p>
    Medzitým ležala tá, kvôli ktorej sa rodina Zahradských rozpadla, v príjemnej izbe
         Murányovcov. Hájnička so synom stáli pri posteli a hľadeli s rôznymi výrazmi v očiach do
         tváre rozpálenej rumencom.
   </p>
   <p>
    „Aká je pekná, ani čo by ju vymaľoval,“ vzdychla si hájnička; „škoda jej bolo do toho
         domu. Mlynárka ju vzala synovi len preto, že mala mať peniaze; a keď ich nemala toľko,
         koľko mysleli, zachádzajú s ňou zle.“
   </p>
   <p>
    Rozprávala synovi, čo ľudia hovorili a čo i ona sama vedela. No vidiac, ako veľmi
         osmutnel, radšej prestala.
   </p>
   <p>
    Eva sa pohla, bolestne zastenala a otvorila oči. Rozhliadli sa také veľké po cudzom
         mieste, a zastavili sa na Murányho tvári.
   </p>
   <p>
    „Eva, milá Eva, čo vám je?“ sklonil sa mladý muž láskavo k nej, poľakaný leskom jej
         krásnych očí.
   </p>
   <p>
    „Ja som nezhrešila,“ usmiala sa. „Všetko je to tam v splave; nebudú môcť čarovať, Pán
         Boh ich nevyhladí… Veľmi som sa bála,“ pokračovala, „ale už sa nebojím… Zomrieť nie je také
         zlé ako žiť… Prídem domov… tam za Evičkou.
    <span class="emphasis">
     <em>
      „V dome môjho Otca je mnoho
            príbytkov…“
     </em>
    </span>
   </p>
   <p>
    Zavrela oči. Syn s matkou sa pozreli na seba.
   </p>
   <p>
    „Miško, to bude nejak ináč než ako mi to povedala. Veď hovorí z cesty; čo budeme s ňou
         robiť?“
   </p>
   <p>
    Murány prešiel si rukou po čele. „Najprv poprosíme Pána Ježiša o pomoc, a potom pošleme
         pre lekára.“
   </p>
   <p>
    „Oni ho však nebudú chcieť platiť,“ — starala sa hájnička.
   </p>
   <p>
    „Zaplatím ho ja, mamička. Či viete, čo urobil ten milosrdný Samaritán? Viem, že by ste
         nechceli byť kňazom a levítom, ktorí obišli raneného.“
   </p>
   <p>
    Keď videla hájnička syna kľaknúť k posteli, kľakla si i ona a pomodlili sa. Potom išiel
         konať povinnosť Samaritána; ona zostala u chorej.
   </p>
   <p>
    Neďaleko píly stretol Annu Lányovú. Pozrela neistým pohľadom do jeho tváre.
   </p>
   <p>
    „Je naša Eva u vás?“ spytuje sa dôraznejšie. „Je,“ odvetil vážne.
   </p>
   <p>
    „A čo robí?“
   </p>
   <p>
    „Blúzni zo sna. Prosím vás, čo ste jej urobili?“
   </p>
   <p>
    Ustúpila ako urazená. „My? Čo by sme jej urobili?“
   </p>
   <p>
    „Boh videl a počul. Pred Ním nič neukryjete. Ľudí môžete oklamať, ale Jeho nie.“
   </p>
   <p>
    Zbledla nápadne. „Čo mi to hovoríte?“ dala sa rýchlo obhajovať. „Aby ste si niečo o mne
         nemysleli, radšej vám rozpoviem.“
   </p>
   <p>
    Začala vykladať, že spolu s mamičkou pomáhali dobytku, ktorý mal porobené; a ako Eva
         mamičku veľmi rozhnevala, keď im všetko, čo si pracne nahľadala, hodila do vody. Keď ju
         vraj matka našla spať na výške a vyhrešila ju, že sa dala utekať dolu schodmi, a spadla z
         výšky do izby.
   </p>
   <p>
    „Eva teda musí trpieť a snáď i umrieť preto, keď nechcela s vami hrešiť a Boha hnevať?“
         preriekol s povzdychom a prísne dodal: „Vy ste ešte taká mladá, a ani len toľko už neviete,
         že je napísané v katechizme, aby sme meno Božie nadarmo nebrali, čary a kúzla neprevádzali,
         a že Pán Boh hrozí veľkou pokutou všetkým tým, ktorí prestupujú tieto Jeho prikázania?
         Pamätajte si: ak nebudete s plačom hľadať pomoc u Božieho Syna, ktorý zomrel aj za vaše
         prestúpenie, potrestá vás Boh veľmi — časne i večne.“ Odvrátil sa, a šiel.
   </p>
   <p>
    Anna ešte chvíľu stála na mieste a hľadela strnulo za ním. Zostrašená duša bojovala s
         pyšným srdcom.
   </p>
   <p>
    „Aký pán!“ preriekla konečne, pohodiac hlavou. „Ktovie, čo v svete porobil, a teraz
         príde, a bude nás poúčať. Nepotrebujem ja tvoje poúčania, budem robiť ako prv, po svojej
         vôli. Viem ja lepšie katechizmus ako ty!“
   </p>
   <p>
    Celá rozhorčená ponáhľala sa na pílu. Na moste postála. „Čo ma po nej, aj po Tomášovi;
         nie som vinná, nech sa z toho vymotá mamička. Mala mať viac rozumu.“
   </p>
   <p>
    Zamierila naspäť na chodník, vedúci k Lányovcom, a zmizla v háji.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2592">
       </a>
       15
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Vysoko na Lipovci zotínali bratia Lányovci pekný buk. Drevo stonalo, ako čo by cítilo
         tie smrtiace údery, zvlášť, keď priložili veľkú pílu.
   </p>
   <p>
    Keď Jožko zasadil poslednú ranu a obaja bratia uskočili, zastonal ešte bolestnejšie a s
         rachotom rútil sa na zem.
   </p>
   <p>
    „Vidíš, Jožko,“ hovorí Lány, zastanúc nad stromom, medzitým čo si brat zotieral pot z
         čela, „aj v Slove Božom je o zoťatých stromoch. Je tam napísané:
    <span class="emphasis">
     <em>
      „Už aj je sekera
            priložená na koreň stromov; každý tedy strom, ktorý nenesie dobré ovocie, sa vytína a
            hádže na oheň.“
     </em>
    </span>
    To sme my ľudia. Celý svet je veľká hora. Pán Boh hľadí na
         nás a vidí, že na nás nieto dobrého ovocia.“
   </p>
   <p>
    Jožko pozrel zadivene spod rias na brata; čo, a ako to rozpráva? Už niekoľko dní hovoril
         také slová. „Čo si ty teraz taký,“ hovoril s núteným smiechom; „však si predtým tak pobožne
         nerozprával!“
   </p>
   <p>
    „Máš pravdu,“ prisviedčal sedliak.
   </p>
   <p>
    Ľahli si odpočinúť neďaleko zoťatého stromu. Lánymu napadla túžba rozprávať bratovi, čo
         sa to s ním stalo. Bol aj on stratený a musel sa vrátiť k Bohu, ak nemá byť vyhladený.
         Jožko hľadí na neho kamdiaľ udivenejšie. „Tak som prišiel k Pánu Ježišovi,“ končil. „On ma
         prijal a odpustil mi.“
   </p>
   <p>
    „A čo budeš teraz robiť?“ pýtal sa ho zrazu mládenec cudzo, nemôžuc ukryť svoj odpor
         proti bratovi.
   </p>
   <p>
    „Čo budem robiť? S Božou pomocou žiť tak ako to káže Pán Boh — podľa Jeho svätých
         prikázaní. Nebo si tým nezaslúžim, to mi už daroval Pán Ježiš, ale urobím to z vďačnosti za
         to, že ma miluje a odpustil mi. Jožko, prosím ťa,“ — vzal Lány bratovu ruku, „navráť sa aj
         ty k Pánu Bohu, lebo aj ty si veľmi ďaleko od Neho.“
   </p>
   <p>
    „Mne je dobre tak ako som,“ striasol mládenec prvé pohnutie. Bratova dobrota ho pálila.
         Vedel, že on je od Boha ešte ďalej ako brat. Keby Martin vedel! „Chcem už spať, dosť sme sa
         natrápili,“ vravel, skrývajúc tvár vo vonnom machu; robil sa, že spí, až skutočne zaspal.
   </p>
   <p>
    Nevidel brata, ako stojí nad zoťatým stromom a díva sa naň. „Tak mohol Pán Boh zoťať aj
         mňa, keby bol náhlivý,“ myslel, „iste prosil Pán Ježiš aj za mňa, ako ten záhradník, ktorý
         dostal rozkaz:
    <span class="emphasis">
     <em>
      „Vytni ho! Prečo i tú zem darmo kazí?“
     </em>
    </span>
    Ako často som
         počul to evanjelium, a nič som z neho nerozumel; teraz už rozumiem. Dobrý, milostivý Boh sa
         zmiloval nado mnou a zhovieval mi. Ba či to ten strom bolelo, keď sme doň ťali, až sme mu
         preťali všetky žily? Ak ho to bolelo, teraz ho už nebolí. Ako u človeka: aj toho smrť
         podtne — niektorého najprv málo, až mu dá poslednú ranu. Ako je to, keď umiera človek, keď
         sa lúči duša s telom? Však to len musí bolieť, keď tak dlho v tele bývala a potom musí
         preč! Príde vtedy Pán Ježiš na pomoc? To zviem, až príde moja posledná hodina. Myslím, že
         keď som Jeho, tak ma neopustí ani v najväčšej biede.“
   </p>
   <p>
    Dlho stál Lány pri strome a premýšľal. Jeho predčasne zostarnutá tvár rozjasňovala sa
         kamdiaľ viac nebývalou mladosťou. Videl si na ňom, že je ešte len vyše tridsaťročný — asi
         vo veku Pána Ježiša, keď chodil po zemi. Jeho tvár niesla výraz nie dobráckosti a poddajnej
         slabosti, zato skutočnej dobroty, krotkosti, tichosti a lásky.
   </p>
   <p>
    „Prečo by som mal myslieť na smrť? Som mladý!“ Pokrútil hlavou, ľahol si neďaleko brata
         a dal sa premýšľať, ako bude žiť podľa Božej vôle, ako si vychová Aničku, aby bola dobrá a
         milovala Pána Ježiša. Usínajúc snil ešte ako privedie Annu i brata k Bohu. — A pekne sa mu
         to snilo.
   </p>
   <p>
    No keď prišli o niekoľko hodín domov, presvedčil sa Martin, že to s tým vedením Anny k
         Bohu pôjde veľmi pomaly.
   </p>
   <p>
    Hneď ako prišli, rozprávala im, čo sa porobilo u Zahradských. Zväčšila Evinu vinu
         nakoľko mohla.
   </p>
   <p>
    Ale kto opíše jej úžas, keď si muž rozhodne zastal na stranu švagrinej, dokladajúc, že
         urobila dobre a učinila nad oboma rodmi skutok milosrdenstva. A keď potom mierne, no s
         určitosťou Anne zakázal, že nikdy viac v dome nestrpí čary, ani jej nedovolí chodiť za
         veštkyňami, to ju, i brata prekvapilo. Kto by mohol pochybovať, že sa Anna nahnevala a že
         prišlo to, čo očakával? Utiahla mu manželskú lásku dokazovanú v poslednom čase.
   </p>
   <p>
    Ale on ináč nemohol. Stal si raz rozhodne na Božiu stranu a už nemohol späť, za žiadnu
         cenu. Bol hotový, ako Eva, všetko stratiť, len aby nenahneval Boha a nezarmútil Pána
         Ježiša.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2640">
       </a>
       16
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Lekár, ktorého Murány doviedol do domu, prezrel chorú, pokrútil hlavou, predpísal jej
         lieky a nariadil, že sa nesmie ani hýbať ani prevážať. A keď už sadol na vozík, povie
         Muránymu: „Bude to div, ak tá mladá žena z toho vyjde, pretože má nebezpečne otrasený
         mozog; len veľmi dobrá opatera a tichosť môžu ju zachrániť pred pomätenosťou.“
   </p>
   <p>
    Nepovedal Murány doma nič zo slov lekára; zaviezol sa s ním sám pre lieky a na
         spiatočnej ceste zamieril k mlynu.
   </p>
   <p>
    Tomáša našiel sedieť v mlynici s hlavou sklonenou do oboch dlaní.
   </p>
   <p>
    „Čo idete?“ zavolal nastrašene.
   </p>
   <p>
    „Idem pre vás; nechajte mlyn mlynom, a poďte k nám. Eva je nebezpečne chorá. Doktor ju
         zakázal prevážať. Musíte ju teda nechať v našej opatere.“
   </p>
   <p>
    „Snáď len nepovedal, že umrie?“
   </p>
   <p>
    Ako v kliešťoch zovrel Tomáš priateľovu ruku; cítil, že mu je tento muž priateľom.
   </p>
   <p>
    „Život i smrť je v rukách Božích; lež poďme za ňou.“
   </p>
   <p>
    Neobzrel sa Tomáš na mlyn. Čo mu bolo po všetkom?! Na srdce zaľahla mu skala. Ako opitý
         potácal sa za Muránym, a potom, hoci kone dobre utekali, zdalo sa to obom mužom celou
         večnosťou, kým dorazili k píle.
   </p>
   <p>
    Keď zastal Tomáš nad ženou, podobnou zlomenému kvetu, najradšej by sa hodil k nej na
         kolená, taká divoká bolesť ho zovrela.
   </p>
   <p>
    Hájnička, vidiac ho nehybne stáť bez slova a hľadieť na ženu, myslela si s horkosťou:
         „On je ako kameň.“
   </p>
   <p>
    Prial by si Tomáš byť kameňom, aby necítil pálčivú bolesť, výčitky svedomia, ktoré mu
         razom pripomínalo, že jej prisahal pred Bohom a pred ľuďmi mnoho, a nič nedodržal. Všetko,
         čo vtedy v chráme hovoril, bola nepravda. Klamal Boha i ľudí, klamal ju — ach, a nič sa
         nedalo napraviť! Ak ona zomrie, zostane naveky krivoprísažníkom. Povedal doma matke a
         sestre s bolestným vzdorom, že Evu nechá tu u cudzích ľudí, a hľa! — musel tak skutočne
         urobiť. Nesmel si ju vziať, hoci by ju najradšej preniesol na rukách. Musí ju nechať pod
         cudzou strechou trpieť za ich hriechy — a snáď i umrieť. — Zastonal by hlasite…
   </p>
   <p>
    Murány pripravil liek a hájnička zodvihla Eve hlavu, že jej ho dajú užiť. Prihovárala sa
         jej materinsky, láskavo.
   </p>
   <p>
    Aký jej bol Tomáš vďačný za tú dobrotu, hoci ho v srdci bolelo! Napadlo mu, že keď
         nedávno po Evičkinom narodení bola Eva chorá, nechali ju ležať na výške a nikto sa jej ani
         len nespýtal, ako sa má, ani jej vody nepodal.
   </p>
   <p>
    Murány ju prebral z polosna, v akom zotrvávala. Otvorila oči veľké, ligotavé, ale života
         si v nich nevidel; i keď liek užila nehla ani brvou.
    <sup>
     [
     <a class="footnote" href="#ftn.d56e2678" name="d56e2678">
      28
     </a>
     ]
    </sup>
   </p>
   <p>
    Tomáš sa ďalej nezdržal; odstrčil hájničku — Murány ustúpil mu sám — a skloniac sa nad
         ženou, prinútil tie krásne oči, že museli na neho hľadieť.
   </p>
   <p>
    „Eva, Eva!“ zvolal zúfale. „Nepoznáš ma? Len slovo mi povedz, len jedno slovo, čo ťa
         bolí?“
   </p>
   <p>
    Trhla sebou a násilne premohla strnulosť. „Poznám,“ preriekla po chvíľke, kladúc si ruku
         na čelo.
   </p>
   <p>
    „Hneváš sa na mňa, že som taký ukrutný a zlý!“
   </p>
   <p>
    „Nehnevám,“ pokúsila sa o úsmev. „Pán Ježiš káže milovať aj nepriateľov.“ Zavrela oči.
   </p>
   <p>
    „Ach, neusínaj, povedz mi, čo ťa bolí?“
   </p>
   <p>
    „Hlava i srdce.“
   </p>
   <p>
    „Cítite bolesť pri srdci, milá Eva?“ sklonil sa i Murány.
   </p>
   <p>
    Obzrela sa na neho. „Áno.“ Položila si ruku na srdce. „Keď ma nikto neľúbi; ani moja
         mamička o mňa nestojí. Mlynárka nemôže na mňa hľadieť. Tomášovi som protivná. Niet na svete
         človeka, ktorý by o mňa stál; a Evičku mi pochovali. Nemám nikoho. Áno, bolí ma srdce.
         Pôjdem ta, do toho splavu… Ach, nepôjdem, neskočím — to je hriech, tak sa nejde do neba.
         Tam sú tie čary. Čo ma aj zabijete, predsa nesmiete hrešiť s mojím vedomím.“
   </p>
   <p>
    „Ona hovorí z cesty“ — zalomila hájnička rukami. „Chuderka; čo ju trápilo, aj keď sa
         nikdy nežalovala, to nám teraz povedala.“
   </p>
   <p>
    „Nechajme ju na pokoji. Lekár nariadil ticho; nesmieme sa jej prihovárať.“
   </p>
   <p>
    Murány odtiahol Tomáša od postele. Nebránil sa, prešiel k oknu, hodil sa na lavicu,
         vyložil ruky na stôl, hlavu na ne, a hájnička videla, že nie je z kameňa; ale nepoľutovala
         ho, ba z celého srdca sa hnevala na neho. Za nič na svete nepovedala by dobrého slova. A on
         tak veľmi potreboval to slovo! Zúfalosť rvala mu srdce ako taký dravý vták, keď priletí k
         svojej obeti a trhá ju.
   </p>
   <p>
    Presvedčil Evu, že mu bola protivná, a teraz, keby aj dva životy za to dal, už ju nemôže
         presvedčiť, ako veľmi mu je drahá, že by radšej i sám umrel, než by ju mal oželieť.
   </p>
   <p>
    No či ani Murány nemal s ním sústrasť? On, ktorý vedel, že
    <span class="emphasis">
     <em>
      „prišiel Syn
            človeka, aby hľadal a spasil to, čo bolo zahynulo“
     </em>
    </span>
    , a že teda hľadá túto
         stratenú dušu.
   </p>
   <p>
    Ó, áno, on hlboko cítil s ním, ale pomôcť mu nemohol. Lebo sú v živote kresťana okamihy,
         v ktorých, ak Boh nedá slov potešenia, ktorým by mi prehovoril k blížnemu a sám ich
         nenájde. Najlepší dôkaz, že potešenie akéhokoľvek druhu nie je z nás, ale z Boha. A keď Boh
         človeka prebúdza zo sna hriechu, nesmie človek mierniť Jeho tresty.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2678" name="ftn.d56e2678">
        28
       </a>
       ]
      </sup>
      <span class="emphasis">
       <em>
        brva (brvy)
       </em>
      </span>
      — obočie; mihalnice
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2721">
       </a>
       17
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Prvý z rodiny dostavil sa na pílu Lány. Vidiac švagrinú v takej ťažkej chorobe, ticho si
         k nej sadol. Pozorne so zármutkom vypočul, čo mu hájnička povedala; pohládzal malú horúcu
         Evinu ruku, a dve mužné slzy skanuli po smutnej tvári na ňu.
   </p>
   <p>
    Potom mu padol pohľad k oknu a uvidel švagra; prišlo mu ho ľúto. Keby on mal na svedomí
         taký hriech ako Tomáš! Prisadol si k nemu a hovorí ticho:
   </p>
   <p>
    „Nezúfaj! Pán Boh je dobrý. On ju môže ešte uzdraviť. Radšej poď von a povedz mi všetko,
         ako sa to stalo.“
   </p>
   <p>
    Tomáš vstal. V duši sa mu trochu rozvidnilo. Áno, povedať dakomu — to sa mu uľaví!
   </p>
   <p>
    Vyšli spolu do hája. Tomáš žaloval, najprv na matku; no potom, keď už bol v prúde,
         vyžaloval všetko i na seba. Jemu samému i Lánymu, ktorý žene nikdy neublížil, to bolo
         hrozné.
   </p>
   <p>
    „Ach, Tomáš, ten hriech je veľký,“ hovoril, keď švagor stíchol. „Eva nebude na teba
         žalovať, aj keď príde pred Pána Boha. No Boh to všetko videl a počul. — On však
    <span class="emphasis">
     <em>
      „nemá záľubu v smrti bezbožníka, ale aby sa odvrátil bezbožník od svojej cesty
            a žil“
     </em>
    </span>
    . Syn Boží umieral za moje i tvoje hriechy; pros Ho, On ťa prijme na
         milosť.“
   </p>
   <p>
    Nesnívalo sa Lánymu, že by kedy mohol svedčiť pyšnému Tomášovi Zahradských o tom, ako ho
         Pán Ježiš hľadal a našiel. Aký je teraz šťastný, keď mu Pán Boh odpustil hriechy a prijal
         ho na milosť! Nemyslel, že by ho Tomáš pozorne počúval; — a hľa, stalo sa!
   </p>
   <p>
    Nuž, také sú cesty Božie.
   </p>
   <p>
    „Keby ti Pán Boh Evu vzal, bude to veľká žalosť; ale preto nemysli, žeby ťa nechcel
         prijať na milosť. Keď ma kedysi tatíčko potrestal, preto ešte zostal mojím tatíčkom, tak aj
         Pán Boh.“
   </p>
   <p>
    Švagrovia sa v týchto chvíľach zblížili. Keď sa vrátili do izby, našli tam mlynárku i
         Annu. Mlynárka nepozrela na syna, ani Anna na muža. Prišli sem, len aby svet nič nehovoril.
   </p>
   <p>
    Hájnička vyšla z izby; zmocnila sa jej priveľká túžba vyčítať mlynárke. Murányho
         odvolali na pílu, s Evou zostala samotná rodina.
   </p>
   <p>
    Anna hľadela na švagrinú hnevlivo. Či nebola ona príčinou všetkého, čo na nich teraz
         prišlo? Prečo chcela ísť k matke? Keby to nie, ležala by doma, a nik na svete by o tom
         nemusel vedieť; takto si bude každý nimi vyplachovať ústa.
   </p>
   <p>
    Mlynárka, ktorej sa srdce pri pohľade na zničenú mladosť ani nehlo — premýšľala, ľutujúc
         nie zločin, ale nepredvídané následky — koľko asi má dať doktorovi, aby dovolil Evu
         previezť do mlyna, lebo Eva musí domov za každú cenu, aby vec zaspala. Na pílu chodí
         primnoho ľudí, a ona, mlynárka, nemohla doma všetko nechať a tu sedieť. Okrem toho dala jej
         hájnička dosť zreteľne na vedomie, čo si o nej myslí. Eva musí domov. No treba zmieriť
         Tomáša, aby neprekážal.
   </p>
   <p>
    Keď o krátky čas opustili so synom chalúpku — medzitým čo Anna s mužom zostali pri
         švagrinej — začala s plačom rozprávať, ako jej je to ľúto, že sa tak dala v hneve pohnúť, a
         že by rada napravila, čo zlé Eve urobila. Predstierajúc uisťovala, že ju bude opatrovať ako
         oko v hlave, len keby ju mali doma.
   </p>
   <p>
    Rozprávala toľko, a tak, že podnietila i syna. Veď aj on to hrozne niesol, že nemá ženu
         doma. Dovolil, aby sa matka vybrala k lekárovi. Tento bol Žid. Čo mu záležalo na jednej
         sedliačke! Uznal dobré dôvody mlynárkine, prijal dar. Nariadil, aby nechali chorú ešte
         zajtra na pokoji, potom že ju môžu pozorne previezť, ale tak, aby sa neotriasala, on že do
         mlyna príde pozrieť, ako je s ňou.
   </p>
   <p>
    Tak sa ocitla Eva zase v mlyne. Tam ju opatrovali tak, že sa veru každý nad toľkou
         láskou podivil, len ona nie. Nevedela ani o sebe, ani o svete. Nehovorila viac z cesty,
         ležala so zatvorenými očami, a aj keď ich otvorila, nebolo v nich života. Nejedla nič.
         Nasilu museli jej dávať trochu polievky. Slova si z nej nedostal.
   </p>
   <p>
    Tak to trvalo týždne. Murány sa každý deň prišiel pozrieť, ako sa Eva má. Neraz sa tu
         zišiel s Lánym. Hovorili o Božích veciach. Mlynárka vždy odbehla, aby nemusela počúvať.
         Tomáš zostal. Viditeľne chradol. Nič na svete ho nemohlo potešiť. Vo dne pracoval, v noci
         bdel pri žene. Len kedy-tedy sa dal zameniť Jurovi. Matku pri Eve nenechal. „Ja vám
         neverím,“ povedal jej raz, keď mu dohovárala. „Vy ste bosorovali po nociach, ktovie, čo by
         ste jej urobili.“ Nesmela mu ani ukázať, že sa nahnevala; nebolo s ním reči. — Tak prišlo
         zase nedeľné popoludnie. Mlynárka odišla do kostola. Dala sa tam modliť za nevestu — musela
         byť pri tom. Tomáš sedel pri žene sám a hľadel na ňu. Vyzerala v čistom oblečení ako slncom
         roztápaný jarný sneh. Ani si nevedel kam, len sa tak strácala zo zeme.
   </p>
   <p>
    Vediac, že je sám, pustil sa do plaču, uľavujúc tak svojej stiesnenej hrudi.
   </p>
   <p>
    „Ujček, prosím vás, neplačte,“ ozve sa vedľa neho.
   </p>
   <p>
    Strhol sa a nahnevane pozrel na Jura, rukou ukázal na dvere.
   </p>
   <p>
    „Nevyháňajte ma, prosím vás,“ prosil mladík. Jeho tvár niesla taký odblesk zármutku, že
         rozkazovačne vztýčená gazdova ruka klesla. „Keby ona mala taký zármutok ako ho my teraz
         máme,“ pokračoval smutne, „vzala by si Bibliu a hľadala by tam potešenie. Prosím vás,
         ujček, prečítajte tam niečo pre seba aj pre mňa.“ Nečakajúc odpoveď, doniesol Juro
         mlynárovi knihu a prosil ho, aby čítal tam, kde prestala Eva, keď mu naposledy čítala v
         stajni.
   </p>
   <p>
    Tomáš začal čítať práve o porazenom v Kafarnaume, ktorého priniesli k Pánu Ježišovi, a
         On mu najprv odpustil hriechy, a potom ho uzdravil.
   </p>
   <p>
    Juro podoprel hlavu do dlaní a počúval. Zrazu sa vzchopil.
   </p>
   <p>
    „Ujček, my nerobíme dobre.“
   </p>
   <p>
    Tomáš udivene vzhliadol.
   </p>
   <p>
    „Tí, ktorí toho porazeného priniesli k Pánu Ježišovi, prosili za neho, a Pán Ježiš ho
         uzdravil.“
   </p>
   <p>
    „Však som sa dal modliť,“ odvráva mlynár.
   </p>
   <p>
    „Oni sa nedali modliť, ale prosili sami. Prosme aj my, prosme hneď. On nás počuje a
         uzdraví.“
   </p>
   <p>
    Sluhove slová dotkli sa Tomáša divne. Mimovoľne vidiac Jura kľaknúť, kľakol aj on.
         Počul, ako Juro prosí, ani čo by videl Syna Božieho stáť pri posteli. No keď prišiel rad na
         neho, nemohol otvoriť ústa. Ucítil zrazu, že Boh je svätý, a on hriešny, že jeho hriechy
         stoja medzi Kristom a ním.
    <span class="emphasis">
     <em>
      „Synu, odpustené sú tvoje hriechy!“
     </em>
    </span>
    povedal
         Pán Ježiš porazenému. K nemu tieto slová ešte nezazneli. Jeho hriechy neboli odpustené.
         Jediná prosba, ktorú by on vlastne mal povedať Bohu, musela by znieť: „Bože, buď milostivý
         mne hriešnemu!“
   </p>
   <p>
    Darmo čakal Juro, že sa mlynár bude modliť; jeho pery zostali nemé. Keď sa po chvíľke
         narovnal, gazdu v izbe nebolo. Sadol si teda k posteli, a sledujúc verným pohľadom výraz na
         tvári spiacej Evy, privieval jej zelenou ratoliestkou chladivý vetierok.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2799">
       </a>
       18
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Medzitým stál mladý mlynár nad splavom a myslel.
   </p>
   <p>
    „Prečo sa ja nemôžem modliť? Juro, ten sprostý človek, sa môže modliť, a ja nie. Či som
         ozaj ten najhriešnejší? Poznám synov, ktorí vlastných otcov bili; mužov, ktorí so ženami
         horšie zachádzali, než ja; opilcov, ktorí svoje deti pozabíjali… Nie, ja nie som ten
         najhorší. Prečo sa môžu oni modliť? No, či sa môžu? Postál v myšlienkach. Modlia sa? Modlil
         som sa ja niekedy v živote? Odriekal som, čo ma kedysi mamička naučila. No je to modlitba?
         Juro tak prosil, akoby videl živého Boha pri nás stáť.“
   </p>
   <p>
    Razom akoby z očí mladého muža spadlo husté beľmo; poznal, že sa nikdy ešte nepriblížil
         k živému Bohu ani ústami, ani srdcom; a že tak nerobia ani ľudia, medzi ktorými žije.
   </p>
   <p>
    „Zmiluj sa nado mnou, Kriste, Synu Boží!“ vzdychol konečne v podivnej tiesni. „Buď
         milostivý mne hriešnemu.“
   </p>
   <p>
    Potom sa obrátil a pomaly kráčal k stavaniu.
   </p>
   <p>
    Vo dverách sa musel oprieť o podvoje;
    <sup>
     [
     <a class="footnote" href="#ftn.d56e2818" name="d56e2818">
      29
     </a>
     ]
    </sup>
    až ho tak zima striasla. Veď počul radostný Jurov hlas, a potom… Ach, bolo to
         možné? Už dávno nepočutý, slabý, no dobre známy hlas, vraviaci:
   </p>
   <p>
    „Pán Ježiš je dobrý.“
   </p>
   <p>
    „Eva!“ skríkol mladý muž, a zabúdajúc na všetku opatrnosť — hodil sa k jej lôžku.
   </p>
   <p>
    Do bledých líc zobudenej ženy šľahli ruže. Nebola vždy bez pamäti ako sa myslelo.
         Vedela, ako ju muž opatruje. No myslela, že len sníva pekný sen, a keď sa z neho prebudí,
         že bude zase vôkol nej všetko zlé. Ale teraz sa skutočne zobudila, a videla jeho veľkú
         radosť. Počula pekné mená, ktoré jej dával; cítila vrelosť jeho bozkov. Hľadela mu do
         opadnutej, utrápenej tváre, do očí, zarosených slzami ľútosti. Sen to nebol; no je také
         šťastie na zemi možné?
   </p>
   <p>
    Aby sa presvedčila, zodvihla ruky, ovinula mu ich okolo šije — a on sa rozplakal ako
         malé dieťa.
   </p>
   <p>
    „Bože, odpusť mi! Eva, odpusť mi!“ bolo jediné, čo opakoval.
   </p>
   <p>
    „Neplač,“ chlácholila ho.
   </p>
   <p>
    Prestal, len aby mohol počuť jej hlas: „Veď Pán Ježiš je dobrý. On prišiel hľadať a
         spasiť to, čo bolo zahynulo, mňa aj teba. On ťa má rád, aj mňa.“
   </p>
   <p>
    „Nielen On, aj ja ťa mám rád. Ver, prosím ťa, Eva, ver mi! Až ozdravieš, dokážem ti to.
         Nesplnil som prísahu, ani svoje sľuby; no už ich dodržím. Ach, nezavieraj oči,“ zdesil sa.
         „Neusínaj zase.“
   </p>
   <p>
    Bola veľmi slabá, ale premohla sa; otvorila oči. Myslela, aké blažené by bolo umrieť v
         tomto okamihu, ale nechcela mu pôsobiť žalosť.
   </p>
   <p>
    „Prosím ťa, ak máš, daj mi trochu mlieka; mám hlad,“ vetila pokorne.
   </p>
   <p>
    Zajasal nad touto žiadosťou a odbehol z izby. Hľadela za ním; potom zviezli sa jej oči
         na rozradosteného priateľa.
   </p>
   <p>
    „Jurko, má ma naozaj rád?“
   </p>
   <p>
    „Pravdaže!“ ubezpečoval ju. „Kto by vás nemal rád! Čo sa už nad vami natrápil a
         naplakal! Nie je už taký aký býval. Nemodlil som sa darmo, aby i jeho Pán Ježiš našiel. Až
         vy ozdraviete, On ho iste nájde. Bolo to veľmi smutné, že ste ochoreli; no ja myslím, že
         keby sa to nebolo stalo, on by nikdy nebol prišiel tak ďaleko. Nakoniec je všetko dobré, čo
         Pán Boh dopustí.“
   </p>
   <p>
    Tomáš priniesol mlieko. Ale nemohla jesť pre slabosť; musel ju kŕmiť ako malé dieťa.
         Medzitým sa vrátila mlynárka. Prišla práve do toho. Videla, akú veľkú lásku preukazuje syn
         žene, vrátenej od brán smrti. Na okamih zmocnil sa i jej srdca jemnejší pocit. Temer
         nesmelo pristúpila k posteli, očakávajúc, čo jej povie nevesta. Nevidela, ako sa zachvela
         slabučká bytosť, uvidiac svokru. Počula iba pokorné slová: „Odpustite, mamička, že ste mali
         so mnou toľko roboty.“ A tie ju tak bodli, že sa len s núdzou natoľko ovládla, aby podala
         neveste ruku, potom odišla, vyhovárajúc sa, že jej ide zohriať kuraciu polievku.
   </p>
   <p>
    „Eva, ty sa ozaj na mamičku nehneváš?“ sklonil sa Tomáš k žene. Hlas sa mu triasol.
         Pozrel jej pritom do krotkých, jasných očí, z ktorých akoby tá choroba bola sňala závoj
         smútku.
   </p>
   <p>
    „Nehnevám, Tomáš. Pán Ježiš odpustil nám tak mnoho, a my by sme ani tak máličko nevedeli
         odpustiť?“
   </p>
   <p>
    „Teda si odpustila všetko aj mne?“
   </p>
   <p>
    „Všetko, Tomáš.“
   </p>
   <p>
    „A nebojíš sa začať ešte raz život po mojom boku?“ hlas sa mu triasol.
   </p>
   <p>
    „Pán Ježiš mi pomôže.“
   </p>
   <p>
    „Ó, by pomohol aj mne, aby som ti mohol dokázať, ako veľmi, áno nadovšetko si ťa vážim a
         milujem!“
   </p>
   <p>
    Čo ďalej vravel, nepočula, upadajúc do sna, ktorého sa už nikto nemusel báť, bo s ním
         príde zdravie, ako povedal popoludní lekár.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2818" name="ftn.d56e2818">
        29
       </a>
       ]
      </sup>
      <span class="emphasis">
       <em>
        podvoje
       </em>
      </span>
      — zárubne (obyčajne drevené)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2872">
       </a>
       19
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Bola noc. Opäť letela nad horami búrka. Dohrmievalo už. Ťažké kropaje dažďa ligotali sa
         na stromoch, kedy-tedy osvietených bleskom.
   </p>
   <p>
    V peknej synovej izbe túžobne očakávala smutná hájnička príchod syna. Bol s otcom v
         horách. Hájnik sa vrátil pred búrkou domov; o synovi povedal, že sa zastavil u Lányovcov,
         kam teraz chodieval častejšie. Iste ho tam zastihla búrka.
   </p>
   <p>
    Nestarala sa o neho a nečakala by ho — ale na stolíku ležal zďaleka prišlý list, na
         ktorý tak úzkostne týždne čakala. Syn jej sľúbil: „Až mi na ten list príde odpoveď, potom
         vám všetko poviem.“ Odpoveď bola tu. Aká bude? Vyvolá zase jej drahému synovi slzy z očí?
         Či mu prinesie útechu, ktorú tak potreboval?
   </p>
   <p>
    Neukazoval on síce nikomu, že ho srdce bolí; bol vždy dobrý, ku všetkým prívetivý, ale
         matkinmu oku neušlo, že keď tak dakedy stál pri píle nad vodou a hľadel, ako tiekla — len
         si zrazu vzdychol, ani čo by si prial, aby ho tie vlny zaniesli ďaleko, alebo aby mu
         priniesli dačo drahé, navždy stratené. Keď sa k nim koncom zimy vrátil a všetko začal pre
         nich chystať, nepovedal im, či tu s nimi zostane, a či pôjde preč. Ani teraz nespomínal, či
         by mal vôľu odísť. No keď včera niektorí sedliaci, ktorí doviezli na pílu drevo, hovorili:
         „Až príde zima, Miško, budeme sa u vás schádzať, a vy nás poučíte z Písma, aj zo svojej
         skúsenosti,“ akosi sa smutne usmial:
   </p>
   <p>
    „Neodkladajte na zimu; ešte je ďaleko.“
   </p>
   <p>
    Matka vycítila, že aj on bude potom ďaleko. Ach, keby radšej zostal! Začínali si ho
         ľudia veľmi vážiť — okrem niektorých posmievačov. Radi sa s ním porozprávali. Po nedeliach
         celý kŕdeľ prichádzal za ním; Martin Lány neraz aj v týždni. Keby tu zostal dlhšie, aspoň
         by poučil ľudí, ako sa majú obrátiť k Bohu, keď sa tu v tých horách živá duša o nich
         nestará.
   </p>
   <p>
    No zase musela na to myslieť, čo mal za morom a na aký celkom iný život bol tam naučený.
         Keby aspoň vedela, či žije jeho žena, keď ju nikdy ani slovom nespomenul. Ak žije, on tu
         dlho nezostane; cítila, že s ním odíde do šíreho sveta všetko to krásne šťastie, ktoré ju
         stretlo na sklonku života. Obstaral ich, pravda, veľmi dobre s tou pílou i chalúpkou. I
         tovariša — poriadneho chasníka z rodiny — vzal do píly. Ale až on odíde, načo potom žiť?
   </p>
   <p>
    Konečne počula dobre známe kroky. Syn zhodil v pitvore
    <sup>
     [
     <a class="footnote" href="#ftn.d56e2895" name="d56e2895">
      30
     </a>
     ]
    </sup>
    kabát i obuv a vnišiel.
   </p>
   <p>
    „Prečo nespíte, mamička?“ staral sa.
   </p>
   <p>
    „Čakala som, synku, na teba.“
   </p>
   <p>
    Nevedela, či mu má list dať hneď. Ak nesie niečo dobré, načo zamlčovať; ak zlé, dosť
         času, aby sa to dozvedel.
   </p>
   <p>
    No on pozrel na stôl a prikročiac siahol po liste. Matkine srdce bilo hlasite. Pretože
         stál obrátený chrbtom, kým čítal, nevidela mu do tváre.
   </p>
   <p>
    Zrazu mu klesla ruka i s listom; obrátil sa. Hájnička nikdy viacej neuvidí na zemi
         podobnú tvár, až raz tam, kam sa navrátia vykúpení Hospodinovi a večná radosť spočinie na
         ich hlavách.
   </p>
   <p>
    „Synku,“ zavolala v radostnom úžase, a klesajúc na stoličku, vztiahla po ňom obe ruky.
   </p>
   <p>
    Ale syn kľačal čo nevidieť pri jej nohách:
   </p>
   <p>
    „Mamička moja drahá, radujte sa so mnou!
    <span class="emphasis">
     <em>
      „Merné laná mi padli na krásnych
            miestach, áno, skvelé dedičstvo je u mňa.“
     </em>
    </span>
    Sto ráz viac daroval mi Pán, než
         som Ho žiadal.“
   </p>
   <p>
    „Ach, milý synku, teraz mi už, pravda, povieš, prečo si vtedy plakal a teraz sa tak
         raduješ!?“
   </p>
   <p>
    „Áno, mamička, poviem. Mám tam za morom drahú ženu, s ktorou som sa musel rozlúčiť,
         pretože nechcela kráčať po úzkej ceste. Prepustil som ju tak, ako apoštol vraví:
    <span class="emphasis">
     <em>
      „Ak má niektorý brat neveriacu ženu, a volí bývať s ním, nech ju neopúšťa… Ale
            ak neveriaci ide ta, nech ide.“
     </em>
    </span>
    Prepustil som ju v nádeji, že sa ku mne
         vráti, až príde k Pánu Ježišovi.
   </p>
   <p>
    Nedávno mi písal jej brat, že zadala o rozsobáš, a žiadala ma o potrebný podpis. Bola to
         veľká bolesť pre mňa, ale Pán Ježiš pomohol. Poslal som jej žiadaný podpis, lebo som ju
         nechcel nasilu viazať k sebe. Zároveň som jej písal list a prosil ju ešte raz, aby sa
         vrátila k Pánovi i ku mne. Ó, ako úpenlivo lkala moja duša k Hospodinovi! Ako sa vo mne
         zvieralo srdce! Ešte včera som prebdel hodinu na modlitbách, nevediac, že som už vyslyšaný.
         Rozhodla sa vkročiť na úzku cestu a chce sa vrátiť ku mne. Ach nepríde sama. Dobrý Boh
         daroval nám synáčika, drahé dieťa, za ktoré som ešte prv než sa zrodilo, odoslal toľko
         modlitieb. Mamička moja, ďakujem vám, že ste zostali hore, lebo ľudské srdce je prislabé,
         aby samo mohlo preniesť toľko šťastia!“
   </p>
   <p>
    Nastala najblaženejšia noc v hájovni. Syn bol prišťastný, aby mohol pomýšľať na spánok,
         a ona by to za pol sveta nedala, že smela s ním spievať oslavné žalmy a odosielať modlitby
         vďaky k trónu Božej milosti.
   </p>
   <p>
    Ukázal jej obrázok svojej ženy aj zomretých dietok. Ako sa tešila s ním, že mu Pán Boh
         dal náhradu za tie, ktoré si vzal!
   </p>
   <p>
    Zobudil sa na ten spev i starý Ondrej; prišiel za nimi.
   </p>
   <p>
    Zvedel aj on, aká radosť postretla syna, a poradoval sa s ním. Ale hneď vyriekol: „To
         nám už skoro odídeš.“
   </p>
   <p>
    Hájnička zvesila hlavu; vedela, že syn musí ísť. Kto by ho tu držal, keď tam mal všetko
         svoje šťastie!?
   </p>
   <p>
    Syn pozrel na zarmútených rodičov, stisol otcovu ruku, objal mamičku a hovoril:
   </p>
   <p>
    „Nebol by som aj tak mohol dlho zostať medzi vami. Prišiel som vás len volať k Pánu
         Ježišovi, ktorý vás hľadá, aby sme, až raz pôjdu dietky Božie domov — jedni z Ameriky,
         druhí z Európy — mohli sa tam zvítať a zostať večne spolu. Otecko, mamička, prosím vás,
         sľúbte mi, že neustanete prosiť, dokiaľ vám Boh nedá živú vieru v Spasiteľa, a s ňou večný
         život, ktorý tu na zemi začína a smrťou nekončí.“
   </p>
   <p>
    Sľubovali mu s plačom. On im zase sľúbil, že ak ich bude ešte Pán živiť, príde im ukázať
         synáčika, až trochu odrastie.
   </p>
   <p>
    „A nebojte sa, však ešte zajtra nepôjdem.“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2895" name="ftn.d56e2895">
        30
       </a>
       ]
      </sup>
      <span class="emphasis">
       <em>
        pitvor
       </em>
      </span>
      — predsieň v dedinskom dome
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2952">
       </a>
       20
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Tej noci sedel pod sadom pred stodolou Jožko Lány, pohrúžený v zármutok a užierajúcu
         bolesť, akú so sebou nesie desné slovo: „hriech“.
   </p>
   <p>
    Povedal dnes večer Martin, že si žiada, aby zajtra, v nedeľu, išli všetci k Večeri
         Pánovej, či ako hovorievali, „k svätej spovedi“. Nebolo na tom nič zvláštneho. V celých
         kopaniciach tak zo zvyku chodievali pohromade celé rodiny. Boli i Lányovci neraz. Ale pri
         tomto rozhovore bol prítomný i Murány; a keď Anna i Jožko sľúbili, že pôjdu, tak divne sa
         na nich podíval a hovorí: „K Večeri Pánovej chcete ísť? No rozvážili ste si to dobre? Ste
         pripravení? Viete to iste, že budete hodnými hodovníkmi Pánovho stola a neprijmete tento
         vzácny závdavok Božej milosti na svoje zlorečenie?“
   </p>
   <p>
    Jeho, Jožka, ako keby bodol nožom. Rozpriadol sa dlhý rozhovor.
   </p>
   <p>
    Anna svedčila, že môže ísť. „Veď hriešny človek má ísť k spovedi.“
   </p>
   <p>
    Ale Murány vzal Bibliu a čítal im, čo Boh hovorí Židom, keď im nariadil baránkovu večeru
         v Egypte, že nikto, kto by bol nečistý, nesmie jesť z toho baránka. Tak i ten, kto nie je
         očistený od hriechov krvou Pána Ježiša, nemá práva, prijímať Večeru Pánovu.
   </p>
   <p>
    „Však na to je tam farár, aby odpustil hriechy,“ poznamenala Anna.
   </p>
   <p>
    „Pán farár nemôže odpustiť hriechy,“ krútil hlavou Martin. „Viem, že som neraz išiel
         nečistý k Večeri Pánovej, a taký som aj zostal.“
   </p>
   <p>
    A tak sa o tom hovorilo, až konečne Martin povedal, že Boh nemôže človeku odpustiť iný
         hriech, len ten, ktorý oľutoval, a od ktorého si žiadal byť očistený. Kto však v tom istom
         hriechu, ktorý si dal odpustiť, chce zotrvávať, bude za to vyhladený.
   </p>
   <p>
    Ešte i to doložil Murány, že len človek, ktorý svoj hriech vyznal Bohu a ľuďom, proti
         ktorým zhrešil, a vyprosil si od nich odpustenie, len ten smie ísť k stolu Pánovmu.
   </p>
   <p>
    Potom sa ešte všeličo rozprávalo o hriechoch a Božích prikázaniach, až Jožko konečne
         utiekol. Z izby ušiel; ale tie slová išli za ním, kamkoľvek sa pohol. Vyhnali ho až sem do
         sadu.
   </p>
   <p>
    Vedel, že zajtra nesmie ísť k spovedi, lebo:
    <span class="emphasis">
     <em>
      „Najprv sa zmier so svojím
            bratom.“
     </em>
    </span>
    Musel by Martinovi všetko vyznať. Ach, keby ten hriech bol len jeho,
         tuším by to urobil, len aby sa striasol tej hroznej ťarchy, aká na ňom ležala.
   </p>
   <p>
    Murány si snáď myslel, že sľub dodržal, že sa nedal premôcť hriechu. Ale — nedodržal.
         Prehrešili sa oba veľmi proti Bohu i proti Martinovi, veď za jeho chrbtom žili spolu ako
         muž a žena. Žil s bratovou ženou, a nijako sa nemohol od nej odtrhnúť. Nik zo sluhov to
         ešte nezbadal. Lež ako dlho to tak bude?
   </p>
   <p>
    A Martin nič netušil. Bol zo dňa na deň lepší. Odkedy sa k Bohu obrátil, akoby sa celý
         svet bol premenil.
   </p>
   <p>
    Hoci nebol od Jožka oveľa starší, predsa bol nevlastnému bratovi viac než bratom. Staral
         sa o neho ako otec. A on — čo mu za to urobil?
   </p>
   <p>
    Ach, keby Jožko vedel, že bude vyprostený z toho hriechu, ako rád by išiel ráno do
         kostola! Vedel, že keď si tam i dá odpustiť, bude hrešiť i ďalej; bolo by to teda darmo.
         Jeho duša až tak prahla po odpustení, po milosti; hrozil sa budúcnosti i samého seba.
   </p>
   <p>
    Zožierajúca bolesť hrozne hlodala v jeho srdci. „Choď za Martinom, povedz mu všetko,
         odpros ho, snáď ti odpustí,“ radilo svedomie. „A ak ťa vyženie z domu, budeš na tom lepšie;
         aspoň utečieš z Anninej blízkosti. Môžeš sa dakde priženiť, a tak sa navždy zbaviť hriechu.
         Keď ti Martin odpustí, aj Boh odpustí; choď za ním!“
   </p>
   <p>
    Mladík zrazu vyskočil. „Urobím koniec trápeniu, vezmem celú vinu na seba,“ sľuboval si.
         „Nech je tak, že som ja ju zviedol, hoci to nie je pravda. Odo mňa to nebude brata tak
         bolieť, ako keby som povedal, že ona je vinná.“
   </p>
   <p>
    Rozbehol sa do stodoly. Spávali tam spolu s Martinom. „Brat spí tak spokojne, tvrdo ako
         len človek unavený prácou a s Bohom zmierený spať môže. A ja ho mám budiť? Ach, ako by som
         ho na to budil, aby som mu vrazil nôž do srdca?“ zastonal mladík. „Poviem mu to, prv než
         povstávajú ostatní.“
   </p>
   <p>
    Ale kto sa na druhý deň posledný zobudil, bol Jožko. Anna ho musela prísť budiť; treba
         skoro vstať, aby nezmeškali. Večera Pánova bývala o pol deviatej, a mali viac ako hodinu
         cesty.
   </p>
   <p>
    „Vstávaj; však vieš, že máme ísť k spovedi!“
   </p>
   <p>
    Vyskočil: „Anna, a ty pôjdeš? Ty naozaj pôjdeš?“
   </p>
   <p>
    „No a čo viac?“ hodila hlavou.
   </p>
   <p>
    „A sme zmierení s Bohom a s ľuďmi?“ pozrel na ňu tesklivo.
   </p>
   <p>
    „Tuším si sa dal už i ty nahovoriť tomu svätému z píly,“ stiahla posmešne pery.
   </p>
   <p>
    Narovnal sa hnevlivo. „Nahovoriť som sa nedal, ale čo je pravda, je pravda; a mňa hrozne
         trápi to, čo sme urobili. Ani ty, ani ja nie sme hodni ísť do Božieho chrámu, ak Martinovi
         všetko nepovieme.“
   </p>
   <p>
    Ustúpila, akoby ju bol uderil do tvári. „Choď, žaluj, uvidíme, komu bude Martin skôr
         veriť, tebe, či mne,“ preriekla. „Ja sa k ničomu nepriznám, rozumieš?“
   </p>
   <p>
    Videl, že bola schopná vykonať čo sľúbila.
   </p>
   <p>
    „Tak aspoň nechoďme k spovedi, prosím ťa.“
   </p>
   <p>
    „Ty nemusíš — ja pôjdem; prečo by som nešla so svojím mužom?“
   </p>
   <p>
    „Nerúhaj sa Bohu!“ zagánil na ňu.
   </p>
   <p>
    „A čože, nie je on môj muž?“
   </p>
   <p>
    „To ti napadlo až dnes?“ pristúpil k nej podráždene. „Vtedy si na to nemyslela, keď…“
   </p>
   <p>
    „Nespomínaj!“ vztiahla ruku. „Čo bolo, nech je tam. Ja idem k spovedi, dám si hriechy
         odpustiť, a bude všetko tak ako bývalo; prv než si prišiel.“
   </p>
   <p>
    Obrátila sa a odišla.
   </p>
   <p>
    „Nechaj ju!“ radilo svedomie. „Tak bude najlepšie. — Teraz aj ty môžeš ísť k spovedi, a
         vec sa napraví,“ dokladalo ľstivé srdce.
   </p>
   <p>
    Nuž tak išli Lányovci k Večeri Pánovej. Anna odprosila v Jožkovej prítomnosti svojho
         muža obyčajnou formulou — ale keď začal Martin odprosovať Jožka, tomuto sa zdalo, že sa
         izba s ním prepadne. Za nič na svete nemohol povedať:
   </p>
   <p>
    „Nech ti Pán Boh odpustí!“
   </p>
   <p>
    Cestou mala Anna oči len pre muža. Usmievala sa na neho ani nevesta na ženícha, ani čo
         by mu chcela nahradiť všetku lásku, akej sa mu u nej dosiaľ nedostávalo.
   </p>
   <p>
    Či chcel, či nechcel, musel sa na ňu Jožko dívať. Pálčivé muky žiarlivosti skrsli mu v
         srdci a ovládli ho celého, kým prišli do chrámu. Anna nemala pre neho ani pohľad. Všetka
         jej pozornosť sa krútila len okolo Martina. Jožko až teraz cítil — keď ju stratil — ako
         pevne je k nej pripútaný každou žilkou svojho hriešneho srdca.
   </p>
   <p>
    V chráme nemyslel na obrad, ani na jeho význam. Farárova reč prešumela okolo jeho uší
         ako nezrozumiteľné hučanie vody; otázky nezodpovedal. Ako stroj prikročil k oltáru, a to po
         tri razy. Najprv, aby prijal rozhrešenie hriechov, z ktorých nebol vymanený. Potom aby
         prijal Večeru Baránkovu, ustanovenú len pre tých hriešnikov, ktorí sa narodili z Boha ako
         deti Božie, očistení Ježišovou krvou a zmierení s ľuďmi i s Bohom — ako budúcich dedičov
         Božieho kráľovstva. Keď po tretie pokľakol vedľa Martina, mimovoľne sa pozrel do jeho
         tváre, obostretej tichým šťastím, a z náhlej nenávisti pochádzajúca zlosť sa ho tak
         zmocnila, že sa sotva zdržal, aby brata, kľačiaceho pri kraji, nesotil.
   </p>
   <p>
    Anna nábožne klonila hlavu na knižku. Na spovedné otázky odpovedala hlasne. Teraz môže
         Murány hovoriť čo chce, ona má hriechy odpustené — môže žiť ďalej ako dosiaľ.
   </p>
   <p>
    Keď vychádzali z kostola, zastihla pohľad, akým sa podíval Jožko na ňu a na Martina.
         Víťazoslávny ťah pohral jej ústami. Bola si istá, že boj zase vyhrala. A čím vernejšou sa
         bude stavať oproti Martinovi (však mala naozaj úmysel byť mu teraz vernou), tým drahšou
         bude Jožkovi.
   </p>
   <p>
    Na ceste z kostola sa zastavili v mlyne. Evu našli sedieť pri okne. Za ten týždeň, čo sa
         jej choroba zlomila, veľmi sa zotavila. V prvé dni ju však musel Tomáš učiť aj chodiť.
   </p>
   <p>
    No teraz už pomaly chodila. Bola taká bielučká a pekná; — Tomáš z nej ani oka nespustil.
         Práve jej čítal z Biblie. Anna videla, ako si zamiloval ženu, a hoci sa tvárila prívetivo,
         predsa jej v blízkosti švagrinej nebolo dobre. Vyšla radšej za mamičkou do kuchyne.
   </p>
   <p>
    „Nuž čo, mamička, je už Tomáš lepší?“
   </p>
   <p>
    „Nehovorí nič; ale ja tu veru nebudem. Keby si len videla, aké komédie s ňou robí! Tebe
         Lány hľadí spraviť čo ti na očiach vidí, ale to je ešte nič proti tomu, ako si Tomáš
         nadchádza Eve. Včera večer, keď nebol nikto doma, vyšla von. Ach, to si mala vidieť, aký
         bol naľakaný, ako ju hľadal; a keď ju našiel, na rukách ju späť doniesol!“
   </p>
   <p>
    Anny zmocnila sa závisť. Dosiaľ si myslela, že v celých kopaniciach najviac miluje muž
         ju, a teraz ju Eva prevýši. Keby Jožko bol jej mužom, potom by dokázala, kto si viac lásky
         zaslúži, ona či Eva.
   </p>
   <p>
    „Ja na ňu nemôžem ani hľadieť,“ šepkala mlynárka, aby syn nezačul. „Sotva sa premáham,
         aby som jej nepovedala zlého slova. Bude sa hrať na veľkú paniu, a ja aby som jej
         posluhovala.“
   </p>
   <p>
    „To by ste boli veru blázon, mamička: hovorili ste, že pôjdete k strynkej. Tá si vás
         dávno žiada. Viete, že tam máme ešte čiastku. Keby zomrela, poručia nám, a nie Tomášovi.“
   </p>
   <p>
    „Však pôjdem; aj sama som na to myslela. Ale musím takej vystúpiť? Ona sa tu bude
         rozťahovať v mojich mozoľoch!“ rozplakala sa mlynárka. „Ale ak ma Tomáš nebude prosiť, aby
         som sa vrátila, potom mu ukážem. Kravy sú moje, tie si vezmem. Jednu dám tebe na chovanie,
         a všetko, čo len budem môcť zobrať, odnesiem. Z rolí a mlyna mi musí dávať polovicu. Uvidí,
         kto ho urobil gazdom, a čo bude mať z toho modlenia aké teraz začínajú!“
   </p>
   <p>
    „Ach, čo! Modli sa, nemodli sa, z prázdnej misy nenaješ sa!“ pohrdlivo hodila Anna
         hlavou. „Veru dobre bude, keď mu tak urobíte.“
   </p>
   <p>
    Porozprávali sa ženy; ani jedna však ani len nespomenula, že Anna bola pri Večeri
         Pánovej, a že tam sľubovala vystríhať sa hriechov a opravdivo sa polepšiť.
   </p>
   <p>
    Medzitým spytoval sa vnútri Martin, čo Tomáš čítal, kým vstúpil. Začali si o tom
         rozprávať. Jožko ich počúval ako na tŕní. Keby nepamätal na to, že bol práve pri spovedi,
         vyhodil by Tomášovi na oči jeho predošlé zmýšľanie.
    <sup>
     [
     <a class="footnote" href="#ftn.d56e3073" name="d56e3073">
      31
     </a>
     ]
    </sup>
    Takto sa aspoň spýtal, či sa nepôjde odpoludnia voľajako zabaviť, keď je už Eva
         zdravá.
   </p>
   <p>
    „Však sa Eva nebude hnevať,“ dodal, keď zbadal Tomášov rýchly pohľad, aký obrátil k Eve.
         „Nemôže ťa predsa vždy držať doma ako priviazaného.“
   </p>
   <p>
    „Eva nie je ešte celkom zdravá,“ narovnal sa Tomáš. „A keby aj, musíte sa už bezo mňa
         zabávať. Mňa tam viac neuvidíte. Bolo toho hriechu už dosť.“
   </p>
   <p>
    „Veru dosť,“ prisvedčil Martin. „A ty, Jožko, ideš práve z chrámu Pánovho,“ dodal
         káravo.
   </p>
   <p>
    „Nie som ešte taký svätý ako vy dvaja,“ posmešne odvrátil sa mládenec.
   </p>
   <p>
    Lánymu prišlo ľúto, že brata volal k Večeri Pánovej. Pravdu mal Murány, keď hovoril:
         „Hriech je ísť k spovedi z obyčaje.“ Jozef nebol hodným hodovníkom; ach škoda!
   </p>
   <p>
    On bol taký šťastný, jeho duša taká nasýtená! Potešil sa, keď Tomáš išiel Jožkovi
         ukazovať dačo do mlyna; bude môcť prehovoriť s Evou niekoľko slov osamote. Cítil, že ona
         jediná mu rozumie.
   </p>
   <p>
    „Nemyslel som, Eva, že ťa Pán Boh ešte pozdvihne, a skoro by som si bol prial, aby si ťa
         vzal k sebe,“ hovorí srdečne. „Keď my — krátkozrakí ľudia — ničomu nerozumieme. Nikdy by
         som si nebol myslel, že to Pán Boh tak obráti na dobré. A hľa, aký je Tomáš teraz!“
   </p>
   <p>
    „Pán Boh mu dal zo svojej lásky do srdca,“ radostne potvrdila Eva. „Bola by som rada
         išla za Evičkou, ale keď ma Pán Ježiš potrebuje pre Tomáša, rada zostanem. Len som ešte
         veľmi slabá. Toľko ma opatrovali, a nemôžem sa im odslúžiť.“
   </p>
   <p>
    „Nestaraj sa,“ utešoval ju, „veď ty to všetko vynahradíš, len čo nadobudneš silu.“
   </p>
   <p>
    „Prosila som, aby ma pustili k mamičke, kým spevniem; ale Tomáš o tom nechce ani počuť.“
   </p>
   <p>
    Lány rozumel, prečo by rada išla k matke, že jej tvrdo padá prijímať mlynárkine služby.
         Aby na to nemyslela, začal reč o tom, aký bol v chráme šťastný.
   </p>
   <p>
    „Nemôžem ti to ani povedať,“ vravel vrelo. „Tak mi bolo, ani hladnému človeku, keď ho
         usadili k stolu a on sa nasýtil, takže vďačne povie: „Pán Boh zaplať! Vďaka Bohu!“ Pravdu
         má Pán Ježiš, keď hovorí:
    <span class="emphasis">
     <em>
      „Kto príde ku mne, nebude nikdy lačnieť, a kto verí vo
            mňa, nebude nikdy žízniť.““
     </em>
    </span>
   </p>
   <p>
    Ďalej neprišli: vnišla Anna, pripomínajúc, že už treba ísť domov. „A ty, Eva, už sa drž
         hore!“ hovorí s nútenou prívetivosťou. „Mamička sa ťa už dosť naopatrovala, mala by ísť k
         strynkej, a pre teba nemôže.“
   </p>
   <p>
    „A prečo?“ ohlási sa dovnútra vstupujúci Tomáš. „Ak mamička chce ísť do H., nech ide,
         hoci hneď zajtra; však si poradíme ako budeme vedieť.“ Bolo na hlase mladého mlynára
         poznať, že túži byť so ženou čím skôr sám.
   </p>
   <p>
    Urazil tým mlynárku. Hneď odpoludnia začala robiť prípravy na cestu. Mala len jednu
         túžbu, aby len na chvíľu mohla zostať s nevestou osamote. No syn to tušil, a od ženy sa ani
         nehol.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3073" name="ftn.d56e3073">
        31
       </a>
       ]
      </sup>
      <span class="emphasis">
       <em>
        zmýšľať
       </em>
      </span>
      — vymýšľať
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3115">
       </a>
       21
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Mlynárka plakala zlosťou celú noc. Keby to mohla pre pýchu urobiť, povedala by, že
         nepôjde nikam; cítila, že keď raz odíde a veslo vlády vypustí z ruky, už sa k nemu viac
         nedostane.
   </p>
   <p>
    Na jej veľké uspokojenie ráno musel syn asi hodinu zostať v mlyne. Využila to; trápila
         Evu zlými slovami tak, že v jej slabej hrudi sa srdce úbohej mladej ženy triaslo ako
         osikový lístok. „Idem len pre teba zo stavania, lebo nemôžem ani hľadieť na teba. Takou
         svätou sa robíš, a Tomáša si naučila nedodržiavať prikázanie lásky voči matke. Vychovala
         som ho. Čo som sa pri ňom natrápila, a teraz na staré dni musím zo svojho preč pre teba,
         pretože si medzi nami narobila hriechy. On bol dobrý syn, dokiaľ sa nedostal do tvojej
         moci. Pre teba zodvihol na mňa ruku! Pekná svätá! — Ale ako on mne, tak ja jemu. Majte sa
         na pozore; nebudeš sa ty tučiť v mojich mozoľoch. Keď si poberiem svoje, uvidíš, ako všetko
         pôjde dolu vodou!“
   </p>
   <p>
    Eva sa musela zdržiavať všetkou silou, aby skryla svoj zármutok; nechcela za žiadnu cenu
         robiť rozbroj medzi matkou a synom. Zdalo sa jej, že skutočne zhrešila proti svokre.
         Potajme sa vyplakala; potom našla úľavu v modlitbe a potešenie v Božom slove.
   </p>
   <p>
    Bolo to podivné; len čo mlynárka odišla — a oni vedeli, že sa tak ľahko nevráti — hneď
         jej bolo ľahšie. Nikdy ešte nesmela robiť čo a ako by chcela; vždy jej dakto rozkazoval.
         Teraz konečne smela riadiť dom samostatne.
   </p>
   <p>
    Keď aj ešte len máličko mohla pracovať, predsa nebola zbytočná. Tomáš jej vzal na pomoc
         Kačku Pribišovú, mladé, zdravé dievča, tak trochu z rodiny; čo jej rozkázala, všetko
         spravila — či po stavaní, či v kuchyni, alebo pri dobytku i na poli.
   </p>
   <p>
    Kačka sa preto usilovala, lebo pochádzala z takého domu, kde otec s macochou hnali deti
         do práce len s krikom a so zlorečením. Bolo jej to čosi neslýchané, že Eva o každú
         maličkosť prosí.
   </p>
   <p>
    Neraz, vidiac mladú gazdinú brať sa do práce, na ktorú jej sila nestačila, priskočila a
         vzala jej ju z rúk. „Prečo sa do toho beriete? Načo som tu ja? Len mi rozkážte, ja vám
         všetko spravím!“ Alebo povedala: „Veru hneď idem zavolať mlynára, ak to nenecháte!“
   </p>
   <p>
    To najskôr osožilo; nechcela zbytočne robiť mužovi starosť; žili spolu v láske.
   </p>
   <p>
    Deň začínali čítaním Božieho slova a modlitbou. Kto bol pritom šťastnejší ako Juro? Aj
         učeň si chválil majstra, že je na neho taký dobrý ako nikdy nebýval. Práca sa robila tá
         istá, lenže bez kriku a zlorečenia. Niekedy sa Tomáš síce rozhneval, ale keď k nemu
         pristúpila Eva s prosbou: „Nehnevaj sa, po druhý raz to spravíme lepšie,“ on jej pozrel do
         tých krotkých očí — a hneď ho prešla zlosť.
   </p>
   <p>
    Keď prišla za ním aj do mlyna, hoci mu nič nemohla pomôcť, lebo nezdvihla by ani pol štvrtky
    <sup>
     [
     <a class="footnote" href="#ftn.d56e3143" name="d56e3143">
      32
     </a>
     ]
    </sup>
    <sup>
     [
     <a class="footnote" href="#ftn.d56e3148" name="d56e3148">
      33
     </a>
     ]
    </sup>
    — bol vždy veľmi rád. Videli ľudia ako pekne s ňou zaobchádza. Spočiatku sa tej
         zmene divili, no o Eve vraveli: „Aká je ona! Ako ticho chodí; ako dobre a pekne hovorí. Nie
         je už taká neľudská, ako bývala. Aj sa pospytuje. Ak máš niečo smutného, zažalostí s tebou;
         a ak niečo veselé, vie sa i poradovať. Ale zlorečiť pred ňou nemôžeš, lebo vtedy sa tak
         naľakano podíva, a aj napomenúť vie z Písma. Kto by si to bol o nej pomyslel? A ako majú
         teraz vo mlyne pekne, ani u pánov. Všade čisto, ešte aj na dvore. Niet sa čo diviť
         Tomášovi, že už nejde do krčmy, keď má doma tak dobre. Len ktovie, ako dlho to vydrží?“
   </p>
   <p>
    Začali si o Eve rozprávať i chudobní ľudia. Doniesla váru
    <sup>
     [
     <a class="footnote" href="#ftn.d56e3156" name="d56e3156">
      34
     </a>
     ]
    </sup>
    hneď tomu, hneď onomu.
   </p>
   <p>
    Mysleli si, či Tomáš vie, čo žena robí? Pýtali sa Kačky, a tá tvrdila, že mlynár vie
         všetko. Dnes by už Anna nemohla povedať: „Teba nemá nikto rád.“ Začínali ľudia na tichučkú,
         slabú Evu Záhradských pozerať ako na dačo lepšie. Rozsievala všade pokoru, lásku a pokoj.
   </p>
   <p>
    Martin Lány chodieval skoro denne ku švagrovi, a tiež hájnička z píly; i Murány, dokiaľ
         bol ešte v doline Záhradských. Len škoda, že to dlho netrvalo. Prišiel bol tak, čo ho nikto
         nečakal; urobil rodičom tak dobre, že by sa na okolí nenašiel jemu podobný syn. Keď ukázal
         susedom, blízkym i ďalekým, ako má žiť kresťan na zemi — zase odišiel.
   </p>
   <p>
    Zaplakali starí rodičia, smutne lúčili sa s ním priatelia, želeli i známi, zvlášť Tomáš,
         že už nemá príležitosť dokázať Muránymu vďačnosť. Jediná Eva neželela.
   </p>
   <p>
    Bolo pred jeho odchodom zase také pekné popoludnie, ako po prvý raz pri studienke, kde
         sa zišli. Tomáša odvolali z píly domov; Eva sa tam zdržala až do podvečera, a Murány ju
         potom doprevádzal do mlyna. A tu cestou dodržal daný sľub. Rozprával jej, že sa skončilo
         nielen jej, ale i jeho trápenie, že dostal od ženy už druhý list, v ktorom ho prosí, aby sa
         vrátil. Ak vraj nepríde, že sa ona sama vyberie za ním, bo vraj nemá pokoja a nemôže uveriť
         v Božie odpustenie, kým ju urazený muž neprivinie k srdcu.
   </p>
   <p>
    „Pýtali ste sa, prečo vás už opúšťam,“ vravel. „Ako vidíte, musím. Ale príde raz doba,
         že sa zídeme, a nikdy viac nerozlúčime.“
   </p>
   <p>
    Hoci Eva stratila najlepšieho priateľa, neželela; radovala sa z hlbín srdca z jeho
         šťastia a doprevádzala ho na ďalekej ceste vďačnými modlitbami.
   </p>
   <p>
    Zastala si po boku starých Murányovcov ako anjel-tešiteľ. Vždy ju vítali ako svetlo,
         kedykoľvek prišla. Čítala im synove listy z ciest i z Ameriky, písala i odpovede, veľmi
         neumelé, bez veľkého písmena, čiarky a bodky. Veď stálo ju to mnoho práce, aby to len
         zložila; ale čo dopísala, už nie za hájničku, ale za seba, v tom boli skryté drahokamy
         zbožnej duše, ktorá sa ani neodvážila na krok od Ježišovho srdca. Z Neho brala vždy novú
         silu a svetlo, a niesla ho tichúčko, nepozorovane svetu.
   </p>
   <p>
    Murány, dlejúci za morom, kde na neho čakali rôzne boje, hoci sa stal mužom i otcom, a
         hoci mu dal Pán široké pole činnosti v zemi slobodných národov i slobodnej evanjelizácie,
         videl, že jeho obeť, ktorú priniesol rodičom, nebola márna. Neľutoval nikdy, že strávil
         krátky čas v rodisku medzi stratenými ľuďmi, o ktorých sa nikto nestaral, a že im priniesol
         svetlo, zvlášť tej, ktorá bola spomedzi nich najopovrhnutejšia, opustená, zabudnutá — priam
         akoby si vyhnal ovečku na púšť, aby tam zahynula smädom a horúčavou.
   </p>
   <p>
    Pochopil teraz lepšie, čo to pohlo Ježiša Krista, aby prišiel na púšť sveta a hľadal. On
         videl tie ovce, zahynuté, vydané záhube, pozbavené ľudskej hodnoty. Vedel, že keď ich
         nájde, očistí a posvätí, budú z nich raz klenoty do Jeho koruny; a to Ho tak dojalo, že bol
         hotový život položiť za ne. Miloval v nich nie to, čím boli — lebo Boh nikdy nemôže milovať
         hriech — ale to, čo z nich chcel urobiť.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3143" name="ftn.d56e3143">
        32
       </a>
       ]
      </sup>
      <span class="emphasis">
       <em>
        štvrtka (merice)
       </em>
      </span>
      — asi 20 litrov (polštvrtky = 10
               litrov)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3148" name="ftn.d56e3148">
        33
       </a>
       ]
      </sup>
      <span class="emphasis">
       <em>
        polštvrtka
       </em>
      </span>
      — časť merice (merica — staršia dutá miera, asi 90
               litrov)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3156" name="ftn.d56e3156">
        34
       </a>
       ]
      </sup>
      <span class="emphasis">
       <em>
        vára
       </em>
      </span>
      — varené jedlo
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3183">
       </a>
       22
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Medzitým išli veci u Lányovcov od zlého k horšiemu, hoci svet z toho nič nevidel. Martin
         pripadal si vo vlastnom dome ako cudzinec. Keď porovnával svoju domácnosť s Tomášovou, div
         nezaplakal.
   </p>
   <p>
    Zaumienil si aj on, že sa deň bude začínať Božím slovom a modlitbou, ale nikdy nebolo
         pritom pokoja. Anna si vzala na ruky dieťa — hoci inokedy sa oň neozrela — a to,
         prirodzene, ticho nebolo. Hneď dakto išiel von, nechávajúc dvere otvorené, vnišla dnu
         hydina, museli ju vyháňať; a tak to šlo vždy. Večer boli všetci ospalí, hlasne zívali,
         driemali, atď.
   </p>
   <p>
    V dome panoval kamdiaľ väčší neporiadok a nečistota. Malá Anička bola len vtedy čistá,
         keď ju otec vzal do mlyna, kde ju Eva okúpala a učesala. Nechala si ju niekedy aj tri dni i
         s pestúnkou; potom prišli späť ako zo škatuľky, no Anna to nevidela. Hľadela len, aby sa
         sama mohla pristrojiť;
    <sup>
     [
     <a class="footnote" href="#ftn.d56e3196" name="d56e3196">
      35
     </a>
     ]
    </sup>
    o iné nedbala.
   </p>
   <p>
    Jozef začal chodiť po krčmách. Zvlášť po nedeliach prehýril celé noci, a v pondelok
         nebol schopný práce.
   </p>
   <p>
    Nevedel si Martin vysvetliť príčinu, nevedel, že Anna kamdiaľ viac živila v švagrovi
         oheň žiarlivosti, že sa mu mstila za to nedeľné ráno, keď jej povedal, že nie je hodna ísť
         k Večeri Pánovej. Neraz žobral o dôkaz lásky. Hľadal zabudnutie v pijatike, bitkách a
         rozpustilostiach.
   </p>
   <p>
    Ó, keby bol Martin vedel aké muky znáša jeho brat, keď si Anna k nemu prisadla — ako to
         teraz robievala — a začala ho hladiť po tvári, iste by ju bol od seba odstrčil. No takto
         trpel jej lichotenie, hoci mu to neprinášalo šťastie, lebo to, po čom túžil — totiž aby sa
         Anna obrátila k Bohu — nemohol docieliť.
   </p>
   <p>
    Okrem toho každú chvíľu prišla mlynárka; a keď sa zišli s dcérou, nebolo konca-kraja
         klebetám o Tomášovi a Eve. Keď sa ich zastal, bolo zle.
   </p>
   <p>
    Márne čakala mlynárka, že ju syn bude volať. Vydala sa teda k nemu sama, a skoro mlyn
         ani nespoznala. Nahovorila synovi, koľko len mohla. Pourážala Evu tak, že sa Tomáš musel z
         celej sily premáhať, aby ju nevyhodil. Doviedlo ho to k tomu, že ju poprosil, aby si vzala
         všetko čo je jej, a nechodila viac medzi nich robiť rozbroj.
   </p>
   <p>
    „Vy chcete svoj bezbožný život viesť ďalej; obrátili ste mi dom zase na peklo,“ hovoril
         jej. „My sme začali slúžiť Bohu a chceme Mu slúžiť verne až do smrti. Dobre bude, keď sa
         rozídeme v pokoji.“
   </p>
   <p>
    Nuž rozišli sa v pokoji tak, že stará mlynárka, ako bola sľúbila, čo len mohla, všetko
         im zobrala. Čochvíľa by si nemali ani na čo sadnúť, ani z čoho jesť. Jednu kravu im ratoval
         Lány, keď sa proti tomu ozval.
   </p>
   <p>
    Tomášovo kresťanstvo prešlo cez tento oheň skúšky víťazne, a duchovne mu to veľmi
         poslúžilo. Vymanil ho tak Boh z lakomstva. A podivné: ešte nikdy nemal toľko mlieka a taký
         odbyt múky, ako teraz. Keď prišla jeseň, oddal matke všetko, čo jej patrilo, a ešte im dosť
         zostalo.
   </p>
   <p>
    A stalo sa dačo nečakané. Eva konečne dostala zo sirotskej pokladne poslednú čiastku
         svojho vena, pre ktorú predtým toľko vytrpela. A to práve vtedy, keď ju najviac
         potrebovali. Vymanil sa Tomáš z dlhov. Zariadili si všetko nové a pekné, po svojej vôli.
         Musel Tomáš uznať, že mu Eva veľmi pomohla aj v hmotných veciach, a že nič nestratil, keď
         si ju vzal. No on teraz na to nemyslel. Vďačne by ju bol živil i nádenníckou prácou, keď ju
         len mal.
   </p>
   <p>
    Ľudia nechválili mlynárku za to, že tak synovi urobila. Divili sa, že on si to dal;
         nejeden bol rád, že sa mladým Zahradským viedlo tak dobre.
   </p>
   <p>
    Najviac sa z toho tešil Lány. Úprimne trpel s nimi; bol hotový švagrovi pomôcť peniazmi.
         Ale keď mu Pán Boh pomohol, mal z toho tým väčšiu radosť.
   </p>
   <p>
    Tak prišla jeseň. Polia osmutneli, v horách nepočul si už spievať vtáčika. Lastovičky
         zaleteli do teplejšieho kraja. V stodolách ozývalo sa klopanie cepov;
    <sup>
     [
     <a class="footnote" href="#ftn.d56e3227" name="d56e3227">
      36
     </a>
     ]
    </sup>
    hospodári mali plné ruky práce a gazdiné varenia. V sadoch dozrelo ovocie a v
         nejednom srdci dozrelo, čo bolo kvitlo, už či to bol užitočný, či divý kvet. Nejeden
         sedliak sa v tieto dni presilil, alebo dostal — zahriaty prácou a ovanutý studeným vetrom —
         zapálenie.
   </p>
   <p>
    Medzi nimi bol aj Lány. Rozbolelo ho hrdlo, a len čo si ľahol, rozboleli ho všetky údy.
   </p>
   <p>
    Anna dala zavolať lekára. Predpísal mu lieky i čaj na potenie. Vravel, že zapálenie nie
         je veľké, a za dva-tri dni bude zase dobre.
   </p>
   <p>
    Ale nebolo. Keď ho na tretí deň prišiel Tomáš pozrieť, ležal ako omráčený, a keď potom
         poslal za ním Evu, našla ho spať. Zostala sedieť pri ňom, lebo Anna mala mlatcov a piekla
         pre nich buchty. Umienila si, že zostane pri ňom i cez noc. Videla síce, že Anne jej
         návšteva nie je milá, no nechcela to vidieť. Vzala si malú Aničku na lono a učila ju modliť
         sa za tatíčka. Videla, že sa švagor chvíľami bolestne zamračil. Konečne otvoril oči. „Eva,
         ty si tu?“ potešil sa.
   </p>
   <p>
    „Áno, Martin; ako sa máte?“ vzala sústrastne jeho ruku.
   </p>
   <p>
    „Vera nie dobre, Eva; kamdiaľ horšie.“
   </p>
   <p>
    Zľakla sa. „Veď dá Pán Ježiš, že vám to prejde.“
   </p>
   <p>
    Hľadel akosi smutne na svoje dieťa.
   </p>
   <p>
    „Čo vás bolí, Martin, hrdlo alebo prsia?“
   </p>
   <p>
    „Hrdlo už nie, aj prsia prestávajú, ale vnútri ma chvíľami tak veľmi bolí, akoby sa mi
         tam čosi malo pretrhať; a je to kamdiaľ horšie. Hneď ma zima prejde, a nato zase
         pálčivosť.“
   </p>
   <p>
    „Bol tu dnes lekár?“ starala sa.
   </p>
   <p>
    „Nebol; Jožko bol pre lieky. Zajtra vraj príde lekár. Anne som nepovedal, ako mi je, ale
         jemu musím, lebo chvíľami je tá bolesť taká veľká…“
   </p>
   <p>
    Zotrela mu kropaje potu z čela. Ochladol, no hneď ho zase rozpálilo.
   </p>
   <p>
    „Čo ste dnes jedli?“ pýtala sa.
   </p>
   <p>
    „Dali mi hovädziu polievku, ale nemám na nič chuť. I kávu mi dávali, ale nemohol som
         jesť. Tak akoby mi žalúdok zvieral do kliešťov.“
   </p>
   <p>
    Videla, že má veľké bolesti; prišlo jej ho ľúto, že tu leží tak sám. „Budem sa s vami
         modliť, švagor, k Pánu Ježišovi, aby vám pomohol,“ sklonila sa k nemu.
   </p>
   <p>
    Pohladil ju po čele, i svoje dieťatko, ktoré usnulo v jej náručí.
   </p>
   <p>
    „Veru dobre urobíš, keď sa pomodlíš so mnou, aby mi Pán Ježiš dal trpezlivosti, že by
         som mohol všetko zniesť, a aby ma On sám previedol cez to tmavé údolie tieňu smrti.“
   </p>
   <p>
    „Ale veď nemusíte ešte zomrieť!“ zaplakala.
   </p>
   <p>
    „Viem, že umriem, Eva. Mne niet pomoci. Neplač, radšej sa modli.“
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Však v boku, v ranách Tvojich, Kriste,
        </em>
       </span>
       <span class="emphasis">
        <em>
         si duša moja ustlala;
        </em>
       </span>
       <span class="emphasis">
        <em>
         tam potešenie nájde isté,
        </em>
       </span>
       <span class="emphasis">
        <em>
         čo márne v svete hľadala.
        </em>
       </span>
       <span class="emphasis">
        <em>
         Pre Krista smrť a krv Jeho
        </em>
       </span>
       <span class="emphasis">
        <em>
         popraj skonania šťastného.
        </em>
       </span>
      </span>
     </p>
    </div>
   </p>
   <p>
   </p>
   <p>
    Dovravel a prišla na neho driemota: no rozumel ju ešte, čo sa modlila, lebo keď stíchla,
         vyriekol: „Amen.“
   </p>
   <p>
    Keď zaspal, položila Aničku do kolísky a išla hľadať Annu. Mlatci sa práve navečerali.
         Pili hodne. Rozpustený smiech zaznieval zo šopy, kde sedeli. Anna stála pri nich, celá
         rozosmiata. Pomyslela si Eva: „Keby Tomáš bol chorý, nemohla by som to vydržať, a Anna sa
         môže ešte i smiať.“ Zvláštna tesknota zaľahla na jej dušu.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         „… v boku, v ranách Tvojich, Kriste,
        </em>
       </span>
       <span class="emphasis">
        <em>
         si duša moja ustlala;
        </em>
       </span>
       <span class="emphasis">
        <em>
         tam potešenie nájde isté,
        </em>
       </span>
       <span class="emphasis">
        <em>
         čo márne v svete hľadala.
        </em>
       </span>
       <span class="emphasis">
        <em>
         Pre Krista smrť a krv Jeho
        </em>
       </span>
       <span class="emphasis">
        <em>
         popraj skonania šťastného,“
        </em>
       </span>
      </span>
     </p>
    </div>
   </p>
   <p>
   </p>
   <p>
    znelo jej v ušiach. — Nebude Martinovi lepšie, keď si ho Pán Ježiš vezme? Nemohol tu mať
         nijakého potešenia.
   </p>
   <p>
    Pozrela na nebo plné hviezd. Boli tak vysoko! Keď on odíde, stratia oni dvaja viac než
         brata; ale jemu bude dobre. Keby nebolo Tomáša, šla by aj ona rada s ním.
   </p>
   <p>
    Zrazu zmýlili ju kroky. Išiel Jožko. „To si ty, Eva? Čo tu robíš?“ Pozastavil sa.
   </p>
   <p>
    „Čakám Annu; rada by som jej povedala, aby tých mlatcov čo najskôr prepustila, a šla za
         Martinom.“
   </p>
   <p>
    „Prečo? Žiada si to on?“
   </p>
   <p>
    „Nežiada, ale je s ním zle.“
   </p>
   <p>
    Pristúpil k nej. „Čo to hovoríš? Ako zle? Veď doktor povedal, že mu nebude nič.“
   </p>
   <p>
    „Doktor sa môže mýliť.“
   </p>
   <p>
    „Idem za robotníkmi, a pošlem ju za ním. Ty už, pravda, ideš domov?“
   </p>
   <p>
    „Dočkám na Tomáša.“
   </p>
   <p>
    Eva sa vrátila do izby. Martin spal schúlený. „Snáď mu je lepšie.“ potešila sa. Sediac
         tichúčko pri ňom premýšľala:
   </p>
   <p>
    „Keby tak ozaj umrel, kam by to išiel? Veľmi želel, že nemôže mať v dome tak čisto ako
         bolo u nás. — Prišiel by z tej špiny ta, kde je samá čistota, krása, svetlo a pokoj?“
   </p>
   <p>
    Držala jeho tvrdú, mozoľnatú pravicu vo svojich rukách. Veľa sa tu od detstva
         napracoval. Raz povedal, že im tatíčko od mala nedal ani chvíľočku pokoja. Keď sa ešte
         druhí chlapci s deťmi ihrali, už vtedy musel robiť ako veľký.
   </p>
   <p>
    Jožkova mamička vlastného syna šanovala. Martin robieval za dvoch; robil tak rád bez
         reptania, hoci teraz videl, že bolo hriechom drhnúť a nepamätať na to, čo bolo treba duši.
         Tam si odpočinie.
   </p>
   <p>
    Ale až sa tieto ruky zložia a táto hlava prestane myslieť, všetko sa u Lánych zmení.
         Poznajú všetci, čo v ňom mali; až ho nebude, neraz by sa za ním rozbehli.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3196" name="ftn.d56e3196">
        35
       </a>
       ]
      </sup>
      <span class="emphasis">
       <em>
        pristrojiť sa
       </em>
      </span>
      — obliecť sa; pripraviť sa
     </p>
    </div>
    <div class="footnote">
     <p>
      <sup>
       [
       <a class="para" href="#d56e3227" name="ftn.d56e3227">
        36
       </a>
       ]
      </sup>
      <span class="emphasis">
       <em>
        cepy (cep)
       </em>
      </span>
      — primitívny ručný nástroj na mlátenie
               obilia
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3363">
       </a>
       23
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Konečne prišla Anna. Vnišla aj dosť hrmotne. Ale keď videla, že muž spí, sklonila sa nad
         neho.
   </p>
   <p>
    „Myslíš,“ vraví so vzdychom, „že z toho nevyjde?“
   </p>
   <p>
    „Povedal mi sám, že umrie.“
   </p>
   <p>
    Anna sa strhla. „Kedy to povedal, a prečo?“
   </p>
   <p>
    „Má veľké bolesti vnútri. Vidíš aj teraz, ako sa striasol a rosa ide na neho.
    <sup>
     [
     <a class="footnote" href="#ftn.d56e3380" name="d56e3380">
      37
     </a>
     ]
    </sup>
    Snáď by sme mu mali zohriať škridle na žalúdok.“
    <sup>
     [
     <a class="footnote" href="#ftn.d56e3386" name="d56e3386">
      38
     </a>
     ]
    </sup>
   </p>
   <p>
    „Zohrejem a hneď donesiem.“
   </p>
   <p>
    Eva videla, že je Anna celá naľakaná. Obelela v tvári ani krieda. Doniesla čochvíľa
         škridle a odišla pripraviť liek. Teraz to však trvalo dlhšie.
   </p>
   <p>
    Medzitým vnišiel do izby Jožko. Zastal pri bratovi, ktorému sa uľahčilo. Hľadí na neho
         divným pohľadom. Tento brat mu zavadzal. V posledných týždňoch naučil sa ho z tej duše
         nenávidieť. Keby tak teraz zomrel! Už nikdy by sa nedozvedel, čo oni dvaja urobili. „Anna
         bude slobodná; potom ju prinútim, aby bola moja, a odplatím jej všetky tie muky, ktoré som
         pre ňu vystál.“
   </p>
   <p>
    Neľutoval Jožko bratovu mladosť, ani že ten, ktorý mu bol viac než otec, tak skoro
         znenazdania musí skončiť život. S bratom zmizne všetko, čo mu prekážalo v šťastí. Až jeho
         pery zanemejú v smrti, nebude nikoho, kto by smel kárať a napomínať. Však umrieť musí
         každý, skôr či neskôr. A neumreli už aj mladší ľudia?
   </p>
   <p>
    Keby Eva mohla čítať v Jožkovej mysli zhrozila by sa tej bezcitnosti zaplakala by nad
         švagrovou spustlosťou; no ona nevedela, a dobre, že nie.
   </p>
   <p>
    Keď prišiel Tomáš, prosila ho, aby ju tu nechal cez noc. „Samu ťa tu nechať?“ naľakal
         sa. „To neurobím; zostaneme spolu. Juro s Kačkou zavarujú.“
   </p>
   <p>
    Zrazu sa chorý prebral: „Jožko, si tu?“
   </p>
   <p>
    „Áno, čo chceš?“
   </p>
   <p>
    „Pamätáš sa, ako sme zotínali v hore ten strom? Povedal som ti, že my ľudia sme ako tie
         stromy. Mňa smrť už podťala, hoci som mladý. Aj ty si mladý; pamätaj na moju smrť. Keby som
         nevedel, kam idem, keby som bol ešte stratený, už by som sa v tých bolestiach nemohol
         obrátiť k Bohu. Nebeský záhradník, Pán Ježiš, prosil za mňa, lebo vedel, že už skoro budem
         podťatý. Veľmi sa Mu poďakujem, až prídem k Nemu. Ale ty si na zlej ceste. Máš už svoje
         roky; treba ti je žena. S Annou ste sa vždy dobre znášali, takže vám zlí ľudia chceli
         ubližovať. Hovorili mi zlé veci, ale ja som im neveril. Ako by som to mohol veriť na
         vlastného brata a ženu? Aby tie veci prestali, zoberte sa, až ma nebude. A prosím ťa,
         Jožko, dobre mi zaobchádzaj s mojou sirôtočkou.“
   </p>
   <p>
    „Neboj sa,“ ohlásil sa Tomáš. „Nedáme jej ublížiť.“
   </p>
   <p>
    Jožko klesol pri bratovom lôžku ako podlomený. Martin vedel, ale nechcel vedieť, ani
         veriť. Bol príliš dobrý. Veril len im. Ako strašne ho klamali!
   </p>
   <p>
    „Vezmeš si ju, Jožko, ak ona bude chcieť?“
   </p>
   <p>
    Brat mu vložil ruku na hlavu. „Vezmem,“ zastonal. „A o Aničku sa neboj; pripadne jej
         celý tvoj diel, a dobre ju opatríme. Ale veď ty ešte nemusíš umrieť!“ dodal náhle s
         náruživým plačom.
   </p>
   <p>
    „Kde je Anna?“ rozhliadol sa Lány. „Ani nemá kedy byť pri mne,“ dodal ľútostivým hlasom
         ako na ospravedlnenie.
   </p>
   <p>
    „Išla ti pripraviť liek,“ vyhovárala sa Eva.
   </p>
   <p>
    „Ty si tu, Evička?“ usmial sa vďačne. „Ďakujem ti pekne. Teba milostivý Boh poslal do
         nášho domu, aby si sa ma spýtala, na ktorej som ceste. Už viem, že idem po tej úzkej. Je
         veľmi úzka, bolestná. Modlite sa za mňa, aby som po nej šťastne prešiel domov, za tvojou
         Evičkou; ta, kde je Pán Ježiš. — Ach, moje srdce!“ vzchopil sa zrazu a zostal, padajúc, v
         náručí švagrinej.
   </p>
   <p>
    „Čo robí Anna, že nejde?“ zamračil sa Tomáš.
   </p>
   <p>
    Ba, čo robila? Stála práve pri ohnisku v starej kuchyni, kde len v lete varievali, a
         hľadela, ako sa vyvárali byliny. V jednom hrnci mala čaj, predpísaný lekárom. Keď byliny
         zovreli deväť razy, scedila ich do toho hrnca, a tak ho doplnila. Potom vyliala ostatný
         odvar do ohňa, opláchla hrniec a stála pri ohnisku tak dlho, kým bolo všetko hotové.
         Čakala, aby čaj vychladol, žeby chorý mohol všetko vypiť. Pripravila mu „dobrý“ liek.
         Vedela, že po ňom zaspí a nebude sa viacej žalovať na bolesti. Keby sa bola nazdala, že
         bude cítiť bolesť, bola by mu hneď uvarila tuhší liek. Veď nechcela, aby mal bolesť; nie
         len aby spal; a to tak, žeby sa už viac nezobudil.
   </p>
   <p>
    Asi pred týždňom mali rozhovor, ktorý ju veľmi znepokojil. Sťažoval si na Jožkove
         lumpáctvo a vravel: „Lepšie by bolo, keby si Jožko vyhľadal poriadnu ženu a oženil sa.
         Potom sa skôr udrží doma.“
   </p>
   <p>
    Do nej akoby bol ohňa nalial. Prv než sa nazdala, vybúšilo z nej, že s druhou nevestou
         pod jednou strechou bývať nebude, a sama nevedela, čo všetko povedala. To bolo ráno. Martin
         sa vtedy tak divne na ňu podíval, odišiel bez slova, a celý deň s ňou nehovoril. Chodil
         zamračený ako ho nikdy nevidela. Ani nič nejedol a šiel spať bez večere. No ráno prišiel
         zase, ale Jožkovu ženbu viac nespomínal.
   </p>
   <p>
    Anna cítila, že sa iste niečím prezradila. Keby tak teraz na tom trval, aby sa Jožko
         oženil, Jožko jej to istotne urobí naprotiveň, aby sa pomstil za to, že ho trápila. Ak bol
         predtým jej život po Martinovom boku neznesiteľný, teraz, keď sa on celým srdcom obrátil k
         Bohu a ona chcela zostať v tom, v čom sa zrodila — nebolo možno ani vydržať.
   </p>
   <p>
    V ničom sa nezhodli. Videla, že sa Martin premáha, aby bol k nej prívetivý, ale že
         nijako nie je s ňou spokojný. Každú chvíľu povedal na niečo, že je to hriech, a že to v
         kresťanskom dome tak nemá byť. — Tak sa nedalo žiť.
   </p>
   <p>
    Tu prišla nečakane jeho choroba. Lekár predpísal akýsi čaj. Čo v srdci už dávno skryté
         kvitlo, to aj dozrelo. Anna si spomenula, že má schované byliny od veštkyne zo Žitkova.
         Stálo ju to len malý okamih duševného boja; potom uvarila, zamiešala a dala mužovi.
   </p>
   <p>
    Čakala, že zaspí. Keď nezaspal, vydýchla si; ale nezostalo to bez následkov. Videla, že
         mu je horšie. Vyznal to sám: „Ako som ten čaj vypil, hneď mi bolo ťažko.“ Navarila ešte
         raz; vtedy už nehovoril nič, len sa akosi nedôverčivo pozrel na ňu i na hrnček.
   </p>
   <p>
    Teraz mu bolo zle. Ráno má prísť lekár, čo, keby zbadal? Nemožno! Snáď by mu ešte
         pomohol. No čo potom ona? — Niet mu pomoci; jednako musí zomrieť. Nech je to teda čím skôr,
         aby sa netrápil. Ona nechce vidieť jeho trápenie, nechce ho počuť stonať; zaspí, a bude mu
         dobre.
   </p>
   <p>
    Čaj už vychladol; mladá sedliačka domyslela. Vzala hrnček — ruky sa jej triasli. Studený
         pot jej vystúpil na čelo. Bojácne rozhliadla sa vôkol. Nikto ju nevidel, nikto nevie, že
         nesie v hrnci smrť. — Dobre, že je ich tam u neho tak mnoho; nemusí s ním byť sama, nemusí
         mu to sama dať. Podá hrnček Eve, nech mu to dá ona.
   </p>
   <p>
    Keď otvorila dvere na izbe, prešmykol sa jej popri nohách Pozor. Skoro by ju bol zhodil.
   </p>
   <p>
    Keď sa všetci na ňu obzreli, málo chýbalo, že nepustila šálku; zazdalo sa jej, že každý
         vie, čo nesie.
   </p>
   <p>
    „Kde si tak dlho? Martin ťa čaká; je s ním — chudákom — zle,“ dohováral jej Tomáš.
         „Nesieš liek? Daj, nech sa mu uľahčí.“
   </p>
   <p>
    Jej akoby srdce kliešťami stisol. Vedela, že sa mu uľahčí hneď, keď to vypije — no ako!
   </p>
   <p>
    Tomáš jej odobral hrnček, zodvihol švagrovu hlavu; „Martin, prosím ťa, uži.“
   </p>
   <p>
    Lány otvoril oči. „Nechcem,“ preriekol slabo.
   </p>
   <p>
    „Prečo by ste nechceli?“ prihovárala sa láskavo Eva. „Dá Pán, bude vám lepšie, keď sa
         zvnútra zahrejete.“
   </p>
   <p>
    Usmial sa tak, ako sa len dobrý brat na dobrú sestru môže usmiať. „Dobre, nech mi to dá
         Anna sama!“ Pritom hľadel na ženu.
   </p>
   <p>
    Priala si, aby sa mohla prepadnúť. No ustúpiť bolo už neskoro. Všetci hľadeli na ňu, keď
         vzala hrnček z Tomášových rúk a niesla k mužovým ústam. Vypil bez slova všetko — i vodu,
         ktorú mu podala Eva. Zdržal ženinu ruku vo svojich a hovoril hlasom, ktorý z prítomných
         nezabudol nikto:
   </p>
   <p>
    „Odpusti mi, že som si ťa vzal, keď si za mňa nechcela; bol to hriech. Mal som ťa veľmi
         rád a verím, že si ma i ty aspoň k posledku chcela mať rada. Ale srdce sa nedá nútiť; skôr
         ho zlomíš. V mojom srdci vznikli zlé myšlienky. Nech mi ich Boh odpustí. Aj ty odpusti!
         Čokoľvek sa stalo, aj ja som na vine a odpúšťam všetko. — No vy ste oba mladí, Jožko aj ty.
         Už len pre svet tak na majetku žiť nemôžete. Urobte mi to na smrteľnej posteli po vôli a
         zoberte sa; Zahradských budú svedkovia, že som to chcel. — Jožko, poď sem, ale rýchlo…“
         Lány si siahol na srdce. Keď brat pristúpil, vztiahol ruku po jeho ruke a zavrel obe, jeho
         i ženinu, vo svojich vlhkých dlaniach.
   </p>
   <p>
    „Odpúšťam vám, aj žehnám. Jožko, učiň ju šťastnejšou, ako som to mohol ja…“
   </p>
   <p>
    Jožko sa hodil v náruživom plači k bratovi, ktorý náhle zanemel, a Anna bezhlasne klesla
         pri nohách postele. Videla, že sa blíži smrť, ktorú sama spôsobila, že jej čierne dielo je
         dokončené…
   </p>
   <p>
    Vtom začul Jožko z bratových pier trhané slová, na ktoré nikdy nezabudne: „A predsa je
         to tak, bola v tom smrť. Bože môj, prečo si ma opustil? Odpusti a nepokladaj za hriech… ja
         odpúšťam.“
   </p>
   <p>
    Počula tie slová i Eva. „Pán Ježiš ide s vami cez údolie tieňu smrti, Martin, nebojte
         sa. On vás neopustí,“ prihovárala sa s plačom, ľúbajúc vlhké čelo i bledé švagrove líca.
   </p>
   <p>
    Mužovu postavu striaslo kŕčovité trhanie po tri razy. Srdce bilo tak hlasne, že to mohli
         počuť všetci. S námahou otvoril oči. Pozreli také žiaľne do tváre vernej priateľky. Ešte
         raz sa pohli blednúce pery: „Ježišu, pomôž… vezmi skôr k sebe… tá zrada bolí!… Skonči
         muky…!“
   </p>
   <p>
    Ešte slabý, bolestný výkrik, dva-tri hlasné údery srdca, prezrádzajúce trhanie životných
         strún — a na zemi bol všetkému koniec…
   </p>
   <p>
    Do hlasitého plaču miešalo sa bolestné zavýjanie Pozora. Plakalo i zo sna zobudené
         dieťa, na ktoré sa nik neobzrel. Volalo ako inokedy, po tatíčkovi.
   </p>
   <p>
    Úbohá sirôtočka, tvoj tatíčko nepocíti už viac bolesť. Ale kto nahradí tebe, čo si
         stratilo v tejto chvíli…?
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3380" name="ftn.d56e3380">
        37
       </a>
       ]
      </sup>
      <span class="emphasis">
       <em>
        rosa ide na neho
       </em>
      </span>
      — vystupujú mu kvapky potu, potí sa
               (obyčajne pri chorobe)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3386" name="ftn.d56e3386">
        38
       </a>
       ]
      </sup>
      <span class="emphasis">
       <em>
        zohriať škridle na žalúdok
       </em>
      </span>
      — použiť zohriatu škridľu (na
               sporáku, variči) ako termofor
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e3486">
       </a>
       24
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Prešla jeseň i zima. Opäť bolo možno zaspievať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Prichádza jaro, jaro ružové,
        </em>
       </span>
       <span class="emphasis">
        <em>
         prichádza krokom smelým.
        </em>
       </span>
       <span class="emphasis">
        <em>
         „Vzkriesenie, život! Ó, ľudia, vstaňte!“
        </em>
       </span>
       <span class="emphasis">
        <em>
         znie znova svetom celým.
        </em>
       </span>
       <span class="emphasis">
        <em>
         „Vstaňte, zrak v pestrej pokochať kráse,
        </em>
       </span>
       <span class="emphasis">
        <em>
         sluch sviežou hymnou vtáctva naplniť.
        </em>
       </span>
       <span class="emphasis">
        <em>
         Roztáli ľady, o lásky čase
        </em>
       </span>
       <span class="emphasis">
        <em>
         rozpráva teplý slnka svit.“
        </em>
       </span>
      </span>
     </p>
    </div>
   </p>
   <p>
   </p>
   <p>
    Zase vyzerala dolina Zahradských v májovej kráse ako kúsok toho strateného raja, prv než
         ho zaplavila potopa. Len s tým rozdielom, že nechýbali v nej dnes šťastní, s Bohom zmierení
         ľudia, žijúci na česť a chválu svojho Spasiteľa, a pre blaho blížnych.
   </p>
   <p>
    Boh im žehnal. Eva dostala náhradu za Evičku; utešené dieťatko, radosť a potešenie
         šťastného otca, spočívalo v jej lone, keď spolu za nedeľného podvečera sedeli nad splavom,
         spomínajúc všetko to dobré, ktoré im učinil Hospodin.
   </p>
   <p>
    Juro s Kačkou sa zobrali a zostali, v službe u Zahradských. Nežiadali si nič lepšie na
         svete, ako smieť takto žiť do smrti v pokoji a v dome, kde sa vo dne v noci slúžilo Bohu.
         Juro sa naučil cez zimu čítať; to ostatné ho Kačka doučí.
   </p>
   <p>
    Po Tomášovom boku sedela hájnička, neskoršie i hájnik. Prišli sa pochváliť, že milovaný
         syn s nevestou i dieťaťom už sú na ceste, že nevesta chce poznať mužových rodičov. Prinesú,
         hoci sa nebudú dlho baviť, iste mnoho šťastia.
   </p>
   <p>
    Nuž tak si tu sedeli; zapadajúce slniečko ich osvecovalo. Eva bola i teraz útla,
         bielučká, ale poznať, že je zdravá. Bola veľmi pekná.
   </p>
   <p>
    Tomáš sa celý zmenil. Nenájdeš mu tak ľahko páru v kráse. Pristal by mu i teraz
         dôstojnícky čákov,
    <sup>
     [
     <a class="footnote" href="#ftn.d56e3541" name="d56e3541">
      39
     </a>
     ]
    </sup>
    ale lepšie mu pristane raz koruna víťaza, až nad všetkým zvíťazí, čo ho teraz
         ešte trápi, a príde ta, kde
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         čaká na víťazov palma,
        </em>
       </span>
       <span class="emphasis">
        <em>
         koruna na hrdinov.
        </em>
       </span>
      </span>
     </p>
    </div>
   </p>
   <p>
   </p>
   <p>
    Že láska, šťastie a pokoj dodávajú krásy, vidno na Jurovi. Kačka je s ním úplne
         spokojná.
   </p>
   <p>
    Len jedna tvár chýbala medzi nimi, plná dobroty a krotkosti. Človeka, ktorého tak často,
         i teraz spomínali, ktorého Murány bude môcť navštíviť už len na cintoríne.
   </p>
   <p>
    Keď na neho spomínali, nemohli sa ubrániť tesklivej žalosti, hoci vedeli, že odišiel ta,
         kde nebude biť na neho slnce vo dne, ani mesiac v noci, kde Hospodin ho bude pásť a dovedie
         ho k studniciam živých vôd. Na jeho smrti ležal čierny závoj tajomstva, ktorý na zemi snáď
         nikdy nebude sňatý. Lebo sú veci, ktoré nikdy nevyjdú na svetlo, kým svet svetom stojí,
         zato odkryté budú v deň veľkej odplaty, keď bude otvorená kniha skutkov, a všetci budú
         súdení podľa svojich skutkov.
   </p>
   <p>
    *
   </p>
   <p>
    Na majetku Lánych zavládli s novým gazdom nové poriadky.
   </p>
   <p>
    Nedivili sa ľudia, že si Anna vzala Jožka. Skôr sa divili, že tak dlho, až do fašiangov,
         želela za mužom.
   </p>
   <p>
    „Ale,“ hovorili si, „nie je Jožko Martinom; ináč musí teraz Anna poslúchať. Nechodí už
         ako páva, aj roboty sa jej viac ujde.“
   </p>
   <p>
    Toľko vedel svet. To ostatné vedeli len tie dve oklamané srdcia, ktoré keď raz dosiahli
         ovocie, po ktorom túžili, a ktoré sa zakázané, zdalo sladké cítili, že má v sebe samú
         horkosť.
   </p>
   <p>
    Keďže Jožko vedel, že Anna nebola verná Martinovi, tiež jej neveril. Vždy ju, hoci veru
         bez príčiny, podozrieval z nevernosti. Zobudila raz u neho muku žiarlivosti; teraz žala, čo
         vtedy zasiala. Keď myslel, že má dôvod a rozzúril sa, neraz ju i vybil.
   </p>
   <p>
    Okrem toho hlodal v jeho srdci červ tušenia, ktorého sa nemohol zbaviť, totiž že Anna
         Martinovi čosi urobila, hoci sa nijakým spôsobom nemohol dopátrať pravdy. Jožko bol jedným
         z tých mužov, ktorí sú ako na to stvorení urobiť ženu nešťastnou. Stal sa ním Anniným
         pričinením.
   </p>
   <p>
    V hospodárstve išlo všetko ináč. Sluhovia sa často menili; lebo kde Martin poprosil, tam
         Jožko zahrešil; kde Martin láskavo predchádzal príkladom, prácu ukázal, tam on s krikom
         rozkazoval všetkým v dome — počnúc od Anny. Čo Martin nemohol docieliť peknými slovami, to
         on docielil: bolo u nich aspoň navonok čisto, ale nikdy viac nezneli tu už spevy, ani
         modlitby, ani čítanie Božieho slova.
   </p>
   <p>
    Áno, všetko bolo ináč. Ba, keby Martin vstal a vrátil sa, čo by povedal na svoj dom? A
         čo by povedala Anna? Snáď by sa k nemu rozbehla a hľadala u neho ochranu?
   </p>
   <p>
    Ó, nie! Oželela síce už dávno, že dala ruku Jožkovi, prekliala seba i tú hodinu, v
         ktorej zradila Martina, ale na srdce úkladne zavraždeného, dobrého, šľachetného manžela by
         viac nemohla. Bola príliš hlboko v hriechu, prišpinavá, nepristala by viac do jeho čistého
         náručia.
   </p>
   <p>
    Neminul ani rok od mužovej smrti, a ona navidomoči zostarla. Mlynárka, ktorá kedy-tedy
         bola nútená bývať u dcéry, aby ju bránila pred surovosťou druhého muža, sa zhrozila. Ale
         ako nestarnúť, keď noc po noci videla Martina umierať v tých mukách, a nebolo na svete
         človeka, ktorému by sa mohla zdôveriť…?
   </p>
   <p>
    Hrozné je stáť pred súdom a na očiach všetkých ľudí musieť vyznať vinu; no ten súd trvá
         dakedy len hodiny. Ale stokrát hroznejší je tajný súd, kde dni, týždne, mesiace, roky
         nesmie súdený vinník ani skríknuť, aby sa neprezradil. Kráča v mukách v ústrety hodine
         rozsudku, keď nad ním zaznie hrozným hlasom:
   </p>
   <p>
    <span class="emphasis">
     <em>
      „Vyhoďte ho do temnosti zovnútornej! Tam bude plač a škrípanie zubami.“ „Odplata
            za hriech je smrť.“
     </em>
    </span>
   </p>
   <p>
    Pomstený bol Martin Lány i jeho úbohé, dva razy zradené srdce; a ešte len bude pomstený!
   </p>
   <p>
    *
   </p>
   <p>
    Malú Aničku skoro zjari odvolal si Pán Ježiš za tatíčkom. Nad oboma hrobmi pošumieva
         jarný vetierok:
   </p>
   <p>
    <span class="emphasis">
     <em>
      „Moje ovce čujú môj hlas… A ja im dávam život večný, a nezahynú na veky, a nikto
            ich nevytrhne z mojej ruky…“ „Lebo Syn človeka prišiel hľadať a spasiť, čo bolo
            zahynulo.“
     </em>
    </span>
   </p>
   <p>
    (1913)
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3541" name="ftn.d56e3541">
        39
       </a>
       ]
      </sup>
      <span class="emphasis">
       <em>
        čáko (čákov)
       </em>
      </span>
      — vojenský klobúk podobný prilbe, ktorý nosili
               rakúsko—uhorskí vojaci
     </p>
    </div>
   </div>
  </div>
 </body>
</html>
