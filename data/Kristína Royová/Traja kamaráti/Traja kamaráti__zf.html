<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e196">
       </a>
       1
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Nebolo na svete — hoc’ aký je široký — lepších kamarátov, ktorí by sa viac alebo aspoň tak
   radi mali, ako Peter, Ondrejko a Fidél. Boli všetci traja sirotami a všelijako sa im posiaľ
   viedlo na svete. Petrovi umreli obaja rodičia naraz na horúčku. Všelikade dávala ho potom obec,
   až napokon dostal sa k bačovi Filinovi, to ako ku strýčnemu bratovi tatíčkovmu, do jeho koliby na
   gemerské salaše. Nevedel si chudák Petrík ani dosť vynachváliť, ako mu od tých čias dobre bolo na
   svete. Ondrejko, ktorého tam, kde predtým býval, nazývali Andrášom Gemerským, prišiel k starému
   bačovi z doktorovho rozkazu, aby v dobrom horskom povetrí spevnel na žinčici a syre. Nuž,
   Ondrejko aj mal aj nemal tatíčka. On sa aspoň na neho nepamätal. Veď bol ešte len dvojročný, keď
   sa jeho rodičia navždy rozišli. Matka vzala ho so sebou, keď odchádzala, ale ani u nej potom
   nebýval; nechala ho u cudzích ľudí za peniaze opatrovať a sama odišla svetom. Hovorievali ľudia o
   nej, že bola chýrečnou speváčkou a že ju chodili zďaleka počúvať. Ondrejko pamätal sa len na
   jednu jej návštevu; že bola veľmi pekná a že doniesla veľkú škatuľu plnú cukríkov, aj koňa a
   trúbu, aj kto zná, čo všetko ešte. Potom ju už nevidel, aj sotva kedy uvidí. Hovorili tie panie,
   u ktorých zatiaľ býval, že sa skončil nejaký proces, a on od tých čias nepatrí ani mamičke ani
   tatíčkovi. Dostal sa konečne do kaštieľa Gemerských a odtiaľ ho dal pán doktor sem, lebo bol len
   ako svieca na zhasnutie. O svojom tatíčkovi vedel len toľko, že je kdesi ďaleko, že má už druhú
   mamičku aj dvoch chlapcov. Nuž, bol Ondrejko priam taká sirota ako Petrík. Pes Fidél veru tiež
   neznal svoju mamičku; ešte sa len učil behať, keď mu ju zabil divý kanec. A niet divu, že sa
   všetci mali radi. Ondrejko mal pri kolibe postavenú drevenú izbu, lebo salaše (a boli tri),
   patrili jeho tatíčkovi, a bača Filina mal v nich vo všetkých právo. Mal tam peknú panskú posteľ a
   druhú pre pána doktora, keď ho tento prišiel navštíviť. Ale že mu tam bolo smutno, spával radšej
   s Petríkom na senníku, a Fidél, keď nemohol po rebríku za nimi, tak strážil rebrík, aby sa
   chlapcom nestalo niečo zlé.
   </p>
   <p>
    Bača Filina bol ozrutný muž, ako hora. Tvár už obstarná, prísna. Zuby mal ešte všetky, biele
   ani mlieko, vlas ani jeden šedivý. Len čierne obočie už obelievalo. Napriek tomu, keď sa stiahlo
   nad čiernymi orlími očami — čo ďaleko, ďaleko videli — priam ako bys’ uvidel nad horou búrkové
   mračná. Tých mračien sa každý bál, nielen obaja chlapci, ale aj honelníci, aj stádo, aj huňatí
   štvornohí strážcovia salašov. Neskoro sa bača Filina nahneval, no to potom stálo za to. Hoci bol
   Ondrejko syn jeho pána, on ani jemu nič neprehliadol. Nebol chlapec naučený poslúchať; Filina ho
   tomu tvrdému umeniu naučil, aj keď ho ani neokríkol, ani sa ho jedným prstom nedotkol. Keď ho sem
   doviedol pán doktor, hovoril bačovi: „Chlapec potrebuje jesť čierny chlieb, piť mlieko; no, on je
   vychovaný na maškrtách, tvrdo mu to padne. Bolo by treba, aby sa umýval studenou vodou, ale on sa
   s vodou hnevá. Nesmiete brať na neho ohľad, že je Gemerský; ide o jeho zdravie.“
   </p>
   <p>
    „Ach, čo,“ stiahol bača obočie, „s takým pančaťom si rýchlo poradím;“ — aj si poradil. V
   prvé dni neopovážil sa Ondrejko odporovať veľkému mužovi v ničom; a teraz? Kdeby mu to len
   napadlo! Nemali chlapci vzácnejšieho človeka na svete, ako báťu Filinu. Cez deň sa mnoho o nich
   nestaral, čo robia, ale keď prišiel podvečer — prv než sa stádo zohnalo — sedával s nimi v
   krásnej Božej prírode pred kolibou. A tu mu smeli, áno museli všetko povedať. Sadli si k nemu,
   jeden z jednej, druhý z druhej strany, a Fidél položil veľkú huňatú hlavu pánovi na kolená a
   díval sa múdro, tak múdro, akoby sa aj on chcel spovedať, čo všetko cez deň nastváral; veď aj on
   bol ešte len mladý a veľmi veselý psík. Na nose i na ušiach si mu videl, že je ešte sprostý.
   Neraz mal kožuch celý potrhaný, len preto, že si začínal hádky so starými psami, Belkom a
   Zahrajom.
   </p>
   <p>
    Keď po prvý raz bača našiel oboch chlapcov na senníku spať, stiahol síce obočie, a oni sa
   netak zľakli, čo teraz bude; ale nebolo nič. Rozkázal len, že si Ondrejko má prestrieť plachtu na
   seno a prikryť sa svojou prikrývkou. Nuž, tak sa ňou prikrývali obidvaja a netak v tom voňavom
   sene dobre spávali.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e213">
       </a>
       2
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Bolo nedeľné odpoludnie. Sviatočná tichosť ležala na horách, ktorými ruka v ruke kráčali
   malí kamaráti. Boli čisto umytí, sviatočne oblečení, lebo bača Filina netrpel, aby niekto nedeľný
   deň nesvätil. Každý, kto mohol, musel ísť do J. do kostola, hoci to bolo temer dve hodiny cesty.
   Sám mnoho nechodieval; nebol súci na ďaleké chôdze. Raz privalilo mu drevo v horách nohu; od tých
   čias ho bolievala. Keď nešiel dolu, čítaval vo veľkej starej postile. Dnes však bol v kostole a
   chlapci mu išli naproti. Veľmi im už chýbal. Bol im uložil naučiť sa naspamäť nedeľné evanjelium.
   Preskúšavali jeden druhého. Zrazu Petrík zamĺkol — odtiahol kamaráta naspäť a ukazoval nemým
   posunkom na odťatý peň v hore. Sedí na ňom bača Filina, hlavu do oboch rúk podoprenú, ani čo by
   ho čosi do tej čiernej zeme stláčalo.
   </p>
   <p>
    „Nechoďme za báťom,“ radí Petrík, „je akýsi smutný.“
   </p>
   <p>
    „Veru, smutný,“ staral sa Ondrejko. „No, snáď prestane byť, keď pôjdeme.“
   </p>
   <p>
    Zapraskalo raždie pod bosými nohami chlapcov. Pomýlilo baču; obzrel sa. Deti postáli. Ísť k
   nemu — alebo nie?
   </p>
   <p>
    „Kam idete?“ zavolal v tom na nich. Pribehli. „Ale, len vám naproti, báťa.“
   </p>
   <p>
    „Nuž, a prečo ste mi išli naproti?“ inokedy drsný hlas znel akosi ináč.
   </p>
   <p>
    „Keď nám bolo bez vás smutno,“ nesmelo priznával sa Ondrejko. A už si sadajú na machové
   podušky k bačovým nohám.
   </p>
   <p>
    „A čo ste tu báťa, sedeli taký smutný?“ Petrík pozrel naľakano na Ondrejka, čo sa ho to
   pýta? Ak sa báťa nahnevá —?
   </p>
   <p>
    „Myslíš, že som bol smutný?“ pohladil bača zlaté chlapcove vlasy, ktoré — presvietené
   slniečkom — objímali bledú tváričku dieťaťa ako žiara na svätom obraze.
   </p>
   <p>
    „A neboli ste?“ Modré chlapcove oči, pekné sťa dve nevädze, vnorili sa do čiernych orlích
   mužových očí.
   </p>
   <p>
    „Nuž, áno, dieťa, bol som smutný, a dobre ste urobili, že mi idete naproti. Kým si trochu
   odpočiniem, povedzte mi evanjelium, či ste sa naučili.“
   </p>
   <p>
    Vyrecitovali
    <sup>
     [
     <a class="footnote" href="#ftn.d56e245" name="d56e245">
      1
     </a>
     ]
    </sup>
    chlapci jeden po druhom udalosť o boháčovi a Lazarovi.
   </p>
   <p>
    „Báťa, prosím vás pekne, povedzte mi, prečo ten boháč nepomohol tomu Lazarovi,“ odvážil sa
   Petrík s otázkou.
   </p>
   <p>
    „Prečo? Keď mal srdce ako kameň. Tie psy boli lepšie ako on. Deti, zapamätajte si to a
   neubližujte nikdy ani vtáčikom ani zvieratkám. Ony sú lepšie ako my. No, už poďme.“
   </p>
   <p>
    Bača vzal Ondrejka za ruku. Petríkovi podal svoju knihu, a tak poberali sa horami k domovu.
   Vysoko v seči bolo počuť zvonce stáda, kedy-tedy netrpezlivý Belkov štekot a Zahrajove vytie, a
   za tým hlas fujary mladšieho honelníka Števa. Akosi nôtil, až sa mu tóny prelievali, zvolenskú:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Nekašli, má milá, nekašli,
        </em>
       </span>
       <span class="emphasis">
        <em>
         aby ma pri tebe nenašli,
        </em>
       </span>
       <span class="emphasis">
        <em>
         bo keď ma pri teba očujú,
        </em>
       </span>
       <span class="emphasis">
        <em>
         vezmú mi klobúčik aj šubu.
        </em>
       </span>
       <span class="emphasis">
        <em>
         Vezmú mi klobúčik s perami,
        </em>
       </span>
       <span class="emphasis">
        <em>
         vezmú mi halienku s kvetami,
        </em>
       </span>
       <span class="emphasis">
        <em>
         vezmú mi, má milá, aj teba —
        </em>
       </span>
       <span class="emphasis">
        <em>
         čo ja budem robiť bez teba?
        </em>
       </span>
      </span>
     </p>
    </div>
   </p>
   <p>
   </p>
   <p>
    Ba, tak tá fujara pískala, ani čo by ktosi v tých horách plakal. A ozvena po skalách
   odpovedala:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Čo ja budem — budem — robiť —
        </em>
       </span>
       <span class="emphasis">
        <em>
         bez — bez — bez — teba — — — ?
        </em>
       </span>
      </span>
     </p>
    </div>
   </p>
   <p>
   </p>
   <p>
    Chlapcom sa tá pekná muzika páčila. Znali slová pesničky. Ale bača sklonil svoju hrdú hlavu
   zase priam tak, ani čo by mu ju tlačila veľká ťarcha.
   </p>
   <p>
    Keď skončili jednoduchú večeru, sadli si zase — ako obyčajne — pred kolibu: bača na penku
    <sup>
     [
     <a class="footnote" href="#ftn.d56e312" name="d56e312">
      2
     </a>
     ]
    </sup>
    a chlapci k jeho nohám. Pozerajú jeden na druhého, či sa smú odvážiť pýtať ho o
   nejakú rozprávku. Veď on ich znal tak mnoho; a keď bol dobrej vôle, vedel im veľmi pekne
   rozprávať.
   </p>
   <p>
    „Prosím vás, báťa, nebudete nám rozprávať?“ zaprosil konečne Ondrejko, a tak sa pritom
   podíval na baču, že by to musel byť netak tvrdý človek, ktorý by mu niečo odoprel.
   </p>
   <p>
    Bača, vytrhnutý z myšlienok, hľadel chvíľu do tých pekných prosiacich očí. Potom si zhlboka
   vzdychol a takmer smutno hovorí:
   </p>
   <p>
    „Pýtali ste sa, deti, prečo som smutný. Chceli by ste to vedieť? Aj to je rozprávka, na čo
   ja po tieto dni — keď je okolo Jána — musím myslieť vo dne-v noci, lenže veľmi smutná.“
   </p>
   <p>
    „Rozprávajte, báťa,“ prosili chlapci jeden cez druhého. A Fidél, akoby bez neho nič byť
   nesmelo, túžobne zavyl, ukladajúc hlavu na pánove kolená.
   </p>
   <p>
    „Bol som tiež pred rokmi taký chlapec ako vy dvaja. Aby ste vedeli, akými sa nikdy nesmiete
   stať — ak sa Pán Boh nemá na vás veľmi nahnevať — budem vám dnes rozprávať o sebe to, čo som
   nikomu na svete ešte nepovedal,“ začal Filina; postál, a chlapci túžobne čakali pokračovanie.
   </p>
   <p>
    „Keď som mal päť rokov, umrela moja matka. Tatíčko doviedol do domu druhú matku. Bola to
   mladá pekná žena, vdova. Prišiel s ňou i jej syn z prvého manželstva; volali sme ho Ištvánko. Keď
   na teba pozriem Ondrej, vždy ho mám pred sebou, ako po prvý raz vstúpil do našej chalupy: okrúhly
   klobúčik s dlhou stužkou na hlave, malú halienku prevesenú cez plece, v kmentovej košeli a v
   širokých nohavičkách. Aj na svätý obrázok by bol pristal — taký bol pekný a milý. Bol som
   najmladší tatíčkov; starší nám pomreli. Tak nikdy som nemal brata, a naraz prišiel on — a mal byť
   mojím bratom. Vy sa máte radi — viem; aj to mi pripomína moje detstvo. No, tak, ako som ho ja
   začal mať rád, ani vlastná krv sa nemiluje. Vekom boli sme rovnakí; no, ja silný, on slabý; ja
   divoký, on krotký; ja škaredý, on pekný. Napriek tomu mali sme sa veľmi radi, a naši rodičia
   netak boli s tým spokojní. Jeho mohli nechať v mojej opatere — bo vedeli, že ho obránim — a mňa
   zas pod jeho dozorom, lebo keď on bol so mnou, hneď som bol krotší. Kiež by bolo tak navždy
   zostalo! Ale darmo príslovie nehovorí, že kde diabol nemôže, pošle starú ženu; aj k nám ju
   poslal. Bola to tatíčkova strynká, tvoja prababka, Peter. Prišla raz k nám a hneď sa ma po strane
   vypytovala, či ma má mamička rada, a kam ma ľutovala, že chudák — sirota; keď má macochu, má vraj
   už aj otčima, že ma tatíčko nemá tak rád ako Ištvánka. Nebola dlho u nás; ako prišla tak aj
   odišla, ale vzala so sebou moju lásku k Ištvánkovi, lebo keď som bol taký divoký a vždy čosi
   vyparatil, musel ma tatíčko — ako múdry otec — často trestať. Ištvánka netrestal, lebo mu všetko
   spravil, čo len na očiach či matke či otcovi videl. Ja som od tých čias myslieval vždy na
   strynkine slová, že ma preto bijú a jeho nie, keď jeho majú radi, a keď sa za neho mamička
   prihovára, a za mňa nemá kto. A veru, mamička neraz práve za mňa prosila; bola to veľmi dobrá
   žena a nikdy mi neublížila. No, ja som chcel, aby ma mala tak rada ba radšej ako svojho syna a to
   nemohlo byť. Nuž, tak tá moja krivda a závisť s rokmi rástla, až sme boli už toľkí, ako vy dvaja.
   A teraz príde to smutné, čo už nikdy nezabudnem a čo ma i dnes k zemi tlačí.“
   </p>
   <p>
    Bača ukázal na protiľahlú homoľu.
    <sup>
     [
     <a class="footnote" href="#ftn.d56e333" name="d56e333">
      3
     </a>
     ]
    </sup>
   </p>
   <p>
    „Či vidíte tamten vrch?“
   </p>
   <p>
    Chlapci prisvedčili.
   </p>
   <p>
    „Tam sme kedysi bývali pod tou homoľou. A pozrite ta na západ, kde sa to slniečko ukladá k
   spánku, tam na tej úbočine bývali tkáči, ku ktorým sme si všetci z našich chalúp nosili tkať
   vlnu. K tým salašom viedli dve cesty: jedna sečou, hore-dolu skalami, druhá hlbokou dolinou,
   ľahšia, ale nebezpečnejšia, lebo je tam na kuse taký močiar, do ktorého keď človek zapadne, už sa
   sám von nedostane. Boli cezeň kde-tu skaly i mačiny. Kto vedel, ako kade stúpať, ten mohol
   prebehnúť, hoci každého akoby tam dole ťahala akási čierna moc. Raz poslali nás rodičia zaniesť
   vlnu. Ta idúc išli sme sečou, ako nám rozkázali. Keď sme u tkáčov veci vybavili, dával mi
   Ištvánko jabĺčko, ktoré mu dala tkáčova žena, že však on má v tanistre druhé od mamičky. Mne
   mamička na cestu nedala nič, lebo som sa od nej neodobral, ani nevidela, kedy som si nôšku
   vyniesol. No, teraz, keď mi ani tkáčova žena nič nedala, prišlo mi to veľmi ľúto a tak som sa
   nahneval, že som jabĺčko zahodil, a najradšej by som sa bol rozplakal. Predsa len tá strynká mala
   pravdu; o mňa nikto nestál, ani doma, ani nikde. Každý mal rád len Ištvánka, a tak to bude vždy.
   Počúval som od ľudí, že diabol chodí po svete, a hoci ho my nevidíme, našepkáva nám, čo máme
   myslieť a urobiť. Či je to pravda, neviem, ale že pri mne vtedy bol a dal mi ukrutnú, zlú radu,
   to viem.
   </p>
   <p>
    Len on mi ju mohol dať. Ako sme od tkáčov odišli, hovorím Ištvánkovi:
   </p>
   <p>
    ,Cez ten vrch je ďaleko; poďme dolným chodníkom, je to bližšie.‘
   </p>
   <p>
    ,Ale mamička hovorila, aby sme išli len sečou,‘ odporoval on, a tatíčko ešte zo dvora volal:
   ,Nech sa lúkami nepúšťate!‘ — No, ako bolo, ako nie, keď sme prišli tam, kde sa cesty križujú,
   predsa sme len zbehli na dolný chodník. Ja som sa žaloval, že ma bolia nohy, že mám zrazený palec
   a v päte tŕň. Ištvánko ma ľutoval, a však, keď to mamičke povieme, ona uzná, aj tatíčko, aby sme
   teda išli len dole. Pravda, tam sa to netak dobre kráčalo, ako po poduškách, až sme prišli po ten
   močiar.
   </p>
   <p>
    ,Musíš takto skákať zo skaly na skalu,‘ hovoril som a bežal popredku; on za mnou až ku
   brehu. Tam bola už len jedna skala. Ja som bol väčší, moje dlhšie nohy stačili preskočiť. Že on
   preskočiť nemôže, som vedel. No, však tam boli mačiny; radil som mu, nech prejde po nich. On ma
   poslúchol; prešiel cez dve-tri. Tá tretia začala sa mu uhýbať. Radšej skočil naspäť na skalu.
   </p>
   <p>
    ,Stoj tam!‘ zavolal som na neho. ,Tu neďaleko býva hájnik; idem preňho, on ti pomôže.‘ A
   rozbehol som sa, čo som len najrýchlejšie mohol, ale nie k hájnikovej chalupe.
   </p>
   <p>
    ,Peterko nenechávaj ma, ja sa bojím,‘ volal Ištvánko za mnou, a hneď zatým preletel horami
   výkrik:
   </p>
   <p>
    ,Mamička moja!‘
   </p>
   <p>
    A ja som ho počul vo dne — v noci pred rokmi, počujem ho i dnes, snáď i v hodine smrti, i na
   večnosti. Bol som ešte malý chlapec, ale zlý, a v tej chvíli tvrdý ani kameň. „On iste spadol,
   utopil sa,“ — povedal som si. „Už mu nikto nebude dávať jabĺčka, a ľudia budú mať radi len mňa a
   len mňa.“ Ani starý zločinec by sa nemohol horšie cítiť, ako som sa ja vtedy cítil. Dal som sa
   ešte lepšie utekať, kým sa mi len nohy nepodlomili a dych nevypovedal službu. Áno, tak som bežal
   tými horami sám opustený, ako kedysi Kain, keď si brata zabil a utekal od Božej tvári. No, naraz
   sa ma zmocnila veľká bolesť, že sa to nedá vypovedať, lebo ten hlas, čo mi predtým šepkal: ,Utop
   ho v tom močiari,‘ šepkal teraz: ,Nemôžeš ísť domov — veď čo povieš, keď sa ťa spýtajú na
   Ištvánka!‘
   </p>
   <p>
    Ustatý a hladný, aký som bol, hodil som sa na zem a pustil som sa do horkého plaču, ktorý ma
   umoril až do sna. Na svitaní išli furmani
    <sup>
     [
     <a class="footnote" href="#ftn.d56e364" name="d56e364">
      4
     </a>
     ]
    </sup>
    pre drevo; našli ma, poznali, naložili takého spiaceho na voz a doviezli až k nám.
   Keď ma tam zobudili a zložili, taký rozospaný, nevedel som sa hneď rozpamätať, čo bolo včera.
   Vbehol som do pitvora
    <sup>
     [
     <a class="footnote" href="#ftn.d56e370" name="d56e370">
      5
     </a>
     ]
    </sup>
    a otvoril dvere. Kedykoľvek slniečko vychádzalo, vždy zasvietilo najprv do našej izby
   — tak aj dnes. Svietilo na tatíčkovu posteľ — a — — — ,“ bača postál, slzy mu tiekli po lícach.
   </p>
   <p>
    „A čo, báťa, ach, čo, báťa?“ s horkým plačom vybúšili obaja chlapci. Ondrejkovi už dávno
   padali slzy po poblednutom líci.
   </p>
   <p>
    „Tam na tej posteli, tým slniečkom osvietený — ako svätý obrázok — odpočíval náš Ištvánko a
   spal. Mamička sedela pri posteli. V ušiach mi zahučalo, pred očami sa mi zatmelo, a keby tatíčko
   nebol ku mne priskočil a ma nechytil, bol by som padol na zem. Dlho ma museli preberať k životu.“
   </p>
   <p>
    „Teda on sa neutopil?“ jasali a žasli obaja chlapci. „On tam do toho bahna nespadol?“
   </p>
   <p>
    „Spadol, deti, ach, spadol, a nebolo človeka, ktorý by ho bol ratoval. Ale mali sme veľkého
   psa Belka, ktorý chodil všade s nami, tak ako s vami Fidél. Vtedy sme ho nechali doma. Ale on nás
   hľadal, vystopoval a sám Pán Boh ho poslal v tej chvíli, keď pod Ištvánkom povolil kameň, on
   stratil rovnováhu a padol. Belko ho chytil za vlasy, vytiahol na breh a potom tak dlho vyl a
   štekal, až privolal hájnika. Ten Ištvánka zaniesol k potoku, umyl z blata a tým ho aj prebral,
   lebo bol zamretý, a dopravil domov.
   </p>
   <p>
    Čakal som, že ma tatíčko potrestá, ale netrestal. Mamička ma s plačom bozkávala, dala mi
   raňajky. Mali oni strach, čo sa so mnou stalo. Videl som, ako ma majú obidvaja veľmi radi, ale ma
   to netešilo. Vždy som sa bál, že vyjde na javo, ako som myslel a čo som to chcel urobiť. Oni sú
   už na Božej pravde; už sa všetko dozvedeli, a už ich nemôžem ani odprosiť, lebo po smrti nieto
   odpustenia. Ištvánko nikdy nevyzradil, že som ja navádzal, aby sme tade šli. A mali sme sa od
   tých čias zase tak radi ako na začiatku. Už som mu nezávidel ani mamičkinu ani tatíčkovu lásku.
   Veď som vedel a cítil, že i mňa majú naši radi, a že si nezaslúžim ich lásku.
   </p>
   <p>
    Na Belka som niekedy nemohol ani hľadieť; vždy ma trápilo, že on, pes, ratoval Ištvánka, a
   ja že som ho chcel utopiť. Ale keď sa aj neutopil, svätý Boh to tak vzal. On sa na mňa hriešneho
   podnes hnevá. Preto hovorím: nikdy neubližujte zvieratám, ony sú lepšie ako ľudia. Je to Božie
   stvorenie, ktoré Boha nikdy nehnevá, ale poslúcha. No, už choďte spať.“
   </p>
   <p>
    Chlapci, hoci mali ešte mnoho otázok na srdci, poslušne dali „dobrú noc“. No, dlho ešte
   ležiac na senníku, rozprávali si o Ištvánkovi, ako išiel po tých mačinách, ako tie skaly
   povolili, ako padal a ako ho Belko zachránil.
   </p>
   <p>
    „Ale mne je viacej ľúto báťu Filinu,“ poznamenal Ondrejko. „Nikdy na to nemôže zabudnúť;
   vždy ho to bolí — a že sa Pán Boh na neho hnevá!?“
   </p>
   <p>
    „Ba, kde je ten Ištvánko?“ staral sa Peter. „Veď keď bol taký veľký ako báťa, tedy musí byť
   tiež starý.“
   </p>
   <p>
    „Azda nám ešte druhý raz bude o ňom rozprávať.“
   </p>
   <p>
    V ďalšom rozhovore pomýlil ich Fidél. Dostal sa akosi za nimi a oni sa mu netak potešili. A
   ešte raz jemu rozprávali o hrdinovi Belkovi a napomínali nasledovať ho. Krútil chvostom,
   oblizoval im tváre i ruky, vyl od radosti, ani čo by sľuboval. A keď chlapci pospali, spal on len
   tak na pol oka a ucha, veď musel strážiť svojich kamarátov.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e245" name="ftn.d56e245">
        1
       </a>
       ]
      </sup>
      <span class="emphasis">
       <em>
        vyrecitovať
       </em>
      </span>
      (vyrectovať) — rýchlo — naspamäť, nahlas —
     predviesť
     </p>
    </div>
    <div class="footnote">
     <p>
      <sup>
       [
       <a class="para" href="#d56e312" name="ftn.d56e312">
        2
       </a>
       ]
      </sup>
      <span class="emphasis">
       <em>
        penka
       </em>
      </span>
      — klát, na ktorom sa rúbe drevo
     </p>
    </div>
    <div class="footnote">
     <p>
      <sup>
       [
       <a class="para" href="#d56e333" name="ftn.d56e333">
        3
       </a>
       ]
      </sup>
      <span class="emphasis">
       <em>
        homoľa
       </em>
      </span>
      — kužeľovitý vrch, vŕšok
     </p>
    </div>
    <div class="footnote">
     <p>
      <sup>
       [
       <a class="para" href="#d56e364" name="ftn.d56e364">
        4
       </a>
       ]
      </sup>
      <span class="emphasis">
       <em>
        furman
       </em>
      </span>
      — kto chodieva na zárobky so záprahom, voziar
     </p>
    </div>
    <div class="footnote">
     <p>
      <sup>
       [
       <a class="para" href="#d56e370" name="ftn.d56e370">
        5
       </a>
       ]
      </sup>
      <span class="emphasis">
       <em>
        pitvor
       </em>
      </span>
      — predsieň v starých dedinských domoch
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e401">
       </a>
       3
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V tom týždni mal bača Filina mnoho práce, a akoby sa o chlapcov ani nestaral, hoci ho tak
   poslúchali, čo mu len na očiach videli.
   </p>
   <p>
    V utorok prišiel pán doktor pozrieť Ondrejka a keď mu tento povedal, kde spáva, nuž, len sa
   zasmial.
   </p>
   <p>
    „Dobre máš, chlapče, to ti netak osoží; tvoj otec je síce veľký pán a veľký Maďar, ale
   všetko do času. Ešte sa my toho dožijeme, že Tatry budú slovenské, i tieto hory, a že tam, kde
   tvoj pradedo ako dobrý Slovák býval, aj ty budeš bývať ako Slovák. Len sa priuč reči svojich
   otcov a pritúľ sa k tej zemi, ktorú oni kedysi obrábali.“
   </p>
   <p>
    Nerozumeli mu chlapci; oni len cítili, že im je priateľom.
   </p>
   <p>
    Bol už podvečer. Museli mu ustlať vedľa seba na sene. Ráno napil sa žinčice, zajedol ju
   dobrým syrom a vzal chlapcov, aby ho vyprevadili až po Babiu skalu. Idúc cestou spytoval sa
   Ondrejko na svojho tatíčka. Počul, že teraz býva v Paríži a že sa tohto roku nechystá prísť sem
   na leto. Chlapec si oddýchol, bo cítil, keď jeho otec príde, že musí ísť k nemu, preč od báťu
   Filinu, preč od Petríka. A to sa mu veru nijak nechcelo. Keď pán doktor poslal chlapcov späť,
   dívali sa za ním tak dlho, kým len bolo vidieť jeho slamený klobúk. Potom vybehli na skalu, že ho
   stadiaľ lepšie uvidia. Ale zatiaľ sa im celkom stratil. Zato uvideli z druhej strany Babej skaly
   krásne údolíčko a v ňom len jeden jediný neveľký domček. Bol drevený s malými oknami, krytý
   šindľom, no vyzeral ako z povesti, stojac pri potôčiku, ktorý vytekal zo skalného prameňa.
   Chlapci počuli už nejednu povesť od Števa o čarodejniciach, ktoré bývajú v osamotených
   chalúpkach. Zdalo sa im, že i tam by mohla nejaká bývať. Pred chalúpkou na slniečku vyhrieval sa
   veľký biely pes. Nech je Fidél s nimi, iste by sa doňho pustil, nemúdry. Ako tak chlapci obzerajú
   dom, otvoria sa zrazu dvere. Nevyšla von stará baba, zato chlapec väčší od nich v halienke, v
   opasku, v krpčekoch, na hlave malý, okrúhly klobúčik. Huňáč vyskočil, pomietol širokým chvostom,
   oprel predné labky o zem a natiahol sa; zívol a zaštekal. Chlapec pohladil ho po hlave a usmial
   sa naň. A už kráčajú priamo sem, hore ku skale. Pes zočil našich kamarátov prvý; postál. Poznať
   na ňom, že nie je už mladý ako Fidél, áno, že je už múdry a daromne na nikoho nešteká, ba že musí
   byť k ľuďom priateľský.
   </p>
   <p>
    Zrazu zastali si chlapci oproti, a cudzí chlapec na ktorom po kroji poznať, že nie je od
   Hrona, prívetivo pozdravil. Spytuje sa, čo tu robia, odkiaľ idú. Porozprávali mu, že vyprevádzali
   pána doktora. Ondrejko sa zase osmelil spýtať jeho, či býva tam v tom domčeku.
   </p>
   <p>
    „Chalupa je naša, ale ja som z Trenčianskej. Prišli sme len pred týždňom aj s tatíčkom.
   Ďaleký mamičkin strýc zomrel, a keď nikto po ňom nezostal, mamička zdedila tú chalúpku. Tatíčko
   ju išiel odpredať, ale k chalúpke je aj kúštik hôrky a pekné stromy, ktoré by sa nám zišli do
   remesla, preto tu na nejaký čas zostaneme. To drevo si zrobíme a vezmeme potom so sebou.“
   </p>
   <p>
    „A ten pes je tvoj?“
   </p>
   <p>
    „Áno; to je náš Dunaj; nechcel zostať doma. Museli sme ho vziať a platiť zaň na železnici.“
   </p>
   <p>
    „Ale však ste ho vo vozni nemali?“ namietol Ondrejko.
   </p>
   <p>
    „Veru nie, a tam, kde ho zavreli, sa mu iste neľúbilo. Div ma nezvalil, keď bol zase na
   slobode; pravda Dunaj.“
   </p>
   <p>
    Pes zavyl a skrútil sa svojmu mladému pánovi k nohám.
   </p>
   <p>
    „Aj my máme psa; len je ešte mladý.“
   </p>
   <p>
    „Bude tiež veľký, keď narastie,“ chválil sa Petrík. „A ty kam ideš?“
   </p>
   <p>
    „Len sem na skalu, podívať sa, čo je tam za ňou. Aj my u nás máme takú, ale omnoho vyššiu a
   širšiu, ale keď pred ňou zastaneš, to je tam priam ako tá slnečná krajina v povesti. A keď je
   búrka a ukáže sa dúha, ani čo by si videl nebeskú bránu, tú, ktorá sa to ukázala Jákobovi vo
   snách. Kedysi som veril, že tá nebeská brána je len tam. Dnes viem, že je nebo všade otvorené,
   aby Pán Ježiš mohol za nami, kedy a kade chce. Znáte Ho už aj vy?“
   </p>
   <p>
    „Koho?“ zadivili sa chlapci.
   </p>
   <p>
    „Syna Božieho, Pána Ježiša. No, už vidím, že Ho neznáte, a On vás istotne poslal sem za mnou
   a mňa za vami, aby som vám povedal všetko, čo viem. Či máte čas?“
   </p>
   <p>
    „Aj hodinu môžeme zostať,“ ozval sa Petrík, ktorému sa nový známy veľmi páčil, a rád by sa s
   ním skamarátil.
   </p>
   <p>
    „Tak si tu na tej skale sadnime a ja vám budem rozprávať, ako to bolo, keď som po prvý raz
   prišiel do tej našej slnečnej krajiny, a akú som tam našiel knihu. Tú však mám i teraz so sebou,
   lebo bez nej by som nemohol byť. No, povedzte mi najprv, ako vás volajú? Mňa volajú Paľko, i keď
   ma kedysi krstili Miškom. No, to je dlhá história.“
   </p>
   <p>
    „Ja sa volám Peter, a tento sa menuje Ondrejko. Doma však mu hovorili ináč, po maďarsky, ale
   báťa Filina povedal, že kto si bude na takom mene jazyk lámať. Veď aj, však Ondrej je krajšie,“
   prisvedčil horlivo Petrík.
   </p>
   <p>
    „To je pekné meno; tak sa volal aj učeník Pána Ježiša, ktorý mu to doviedol chlapca s tými
   chlebmi a rybami. O tom mám tu v tej knihe napísané také krásne veci.“
   </p>
   <p>
    Medzitým vyšli chlapci na skalu. Posadali si a nový kamarát vytiahol v papieri starostlivo
   zabalenú knižočku a začal im o nej rozprávať krásne veci. Keby to ktosi chcel opakovať, bola by z
   toho celá kniha.
   </p>
   <p>
    Povedal im medziiným, že kto túto knižočku dostane do ruky, nesmie ju ináč čítať, len slovo
   za slovom, od začiatku až po koniec; lebo že len tak sa dozvie o tej ceste, ktorá vedie do tej
   pravej slnečnej krajiny, tam za tou nebeskou bránou, kam Pán Ježiš odišiel prichystať miesto pre
   všetkých tých, ktorí sa na tú cestu poslušne vybrali.
   </p>
   <p>
    Chlapci by ho nezunovali počúvať do večera; ale zrazu dobehol Fidél a akoby vedel, že si s
   takým Dunajom nesmie hnevy začínať, len čo svojich kamarátov pooblizoval, hneď sa s ním
   skamarátil. Chlapcov nechtiac upamätal na báťu, čo im povie, kde sa toľko bavia. Poskákali, Paľko
   sľúbil, že ich pôjde vyprevadiť, aby mu ukázali, kde stojí ich koliba, a keď bude mať čas, že ich
   príde ta navštíviť.
   </p>
   <p>
    Odbehol zamknúť chalupu; museli ho trochu počkať. Keď sa vrátil, niesol hodný kus chleba;
   rozdelil ho spravodlive na päť dielov, a už vbehli do úzkej dolinky a brali sa ňou k lúkam a
   gemerským salašom.
   </p>
   <p>
    Všeličo im nový kamarát cestou rozprával. Ťažko sa lúčili.
   </p>
   <p>
    Keď bača prišiel na obed, jeden cez druhého mu oznamovali, čo zažili. Počúval pozorne, a
   povedal, že bude rád, keď ich ten cudzí chlapec, ktorý zdá sa veľmi poriadny, navštívi. Mali
   všetci nádej, že príde v nedeľu.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e466">
       </a>
       4
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pravdivé je porekadlo; ľudia s ľuďmi, hory s horami. Ba, tak si človek na človeka privykne,
   že by si tomu ani neuveril, keby si sám neskúsil. Čo to len tak jedných k druhým tiahne? Žili u
   Filinov bača a traja naši kamaráti bez Paľka; nič im nechýbalo, a dnes, keby jeden deň prešiel,
   čo by ho nevideli, tuším by to ani nevydržali. A veru, i keď to bolo divné, najviac chýbal bačovi
   Filinovi. Kade chodil, čo robil, mal vždy na mysli tú chvíľu, keď sa rozhrnulo húštie v to pekné
   nedeľné odpoludnie, a medzi ním, priam, ako obraz v ráme, zastal neznámy chlapec; čisťučký, ako
   zo škatuľky, halienku prevesenú cez plecia, v ruke malý klobúčik, opretý o bieleho huňáča. Veru
   by si ho nejeden maliar v tých šírych horách rád odmaľoval. A keby sa mu ten obraz podaril, netak
   by ľudia na ňom oči nechávali. A zasa mu napadlo, ako potom Paľko sedel s nimi pred kolibou,
   Svätú knihu v ruke, a čítal im slovo za slovom, kapitolu za kapitolou, samé krásne, dobré veci.
   Tak asi vyzeral Pán Ježiš Kristus, keď sedel medzi židovskými učiteľmi. Ach, ako on tomu Božiemu
   slovu rozumel! Nikdy žiadna kázeň baču tak neprenikla, ako tie chlapcove reči, veru už nejednu
   počul v svojom živote. Mal bača celú Bibliu, aj v nej niekedy po nedeliach čítaval; a mal aj
   postilu s kázňami. No, odkedy Paľko Lesina každý večer chodil za nimi, akoby ktosi odstraňoval
   belmo z mužových očí. Tak to Slovo Božie ožívalo.
   </p>
   <p>
    „Pán Ježiš chodil kedysi tam pri Genezaretskom jazere,“ hovoril vážne chlapec. „Dnes chodí
   týmito vašimi horami. Kedysi prechádzal sa zavážskými horami, keď nás prišiel hľadať, a dnes zase
   hľadá vás.“
   </p>
   <p>
    A zase prišla nedeľa. Filina vychystal chlapcov do kostola. Sám zostal sedieť pred kolibou.
   Fidél, ktorému nedovolil ísť s kamarátmi, ležal mu pri nohách. Zrazu zastrihal ušami. Strhol sa,
   a že už letí ako strela do nízkeho krovia. Bača si ho nevšimol; sedel so sklonenou hlavou.
   Nepočul ani, že ktosi vraví so psom, nepočul ani pozdrav. Strhol sa, až keď vedľa neho zaznel
   svieži, milý hlas, ktorý mal tak rád!
   </p>
   <p>
    „Dobré ráno, ujček Filina. Čo ste taký smutný — a len sám? Kde máte ostatných?!“
   </p>
   <p>
    „Ale, vitaj, Paľko,“ potešil sa muž. Podal slnkom opálenú pravicu chlapcovi. „Keby som bol
   vedel, že prídeš, nebol by som poslal chlapcov do kostola.“
   </p>
   <p>
    „Veď všade je dom Boží.“
   </p>
   <p>
    „A ty nesieš tuším tú Bibliu, ktorú si včera spomínal.“
   </p>
   <p>
    „Nesiem; tatíčko odišiel na pár dní domov. Dal vás pekne prosiť, či by ste ma zatiaľ
   nenechali s vašimi chlapcami, aby som nemusel v tej chalupe bývať sám. Vezmete ma k vám?“ Krásne
   chlapcove oči upreli sa prosebne na mužovu tvár.
   </p>
   <p>
    „Ale pravda! Budeme len radi, keď s nami zostaneš,“ svedčil bača. „A čo išiel tvoj tatíčko
   domov?“
   </p>
   <p>
    „Viezol si drevo; nemôže zobrať všetko odrazu. To ostatné potom naložíme na plť a zvezieme
   až po Trenčín. Tak som vám teda tú Bibliu doniesol ukázať.“
   </p>
   <p>
    „To je tá po tom pánu farárovi Malinovi?“
   </p>
   <p>
    „Áno, ujček, netak si ju vážim. Je v nej mnoho popísané aj po latinsky, tomu však nerozumiem
   — ale aj po slovensky. Keď sa na to písmo pozriem, vždy vidím pána farára pred sebou. Chcel som
   vám ukázať, čo v tú poslednú nedeľu písal, keď mu potom prišlo tak zle. Máte čas, ujček?“
   </p>
   <p>
    „Ach, mám, syn môj, veď je nedeľa. Len čítaj.“
   </p>
   <p>
    „Vy tomu iste lepšie porozumiete ako ja, keď ste starší. Je tam čosi veľmi dobré: ,Mnoho som
   zameškal, celý doterajší život je zmrhaný,‘“ začal chlapec, a jeho hlas znel tak úctivo, ani čo
   by čítal Sväté písmo. „Keby som aj chcel, nič napraviť nemôžem; je neskoro. Duše odišli na
   večnosť a žalujú tam na mňa, že som ich neratoval. Neprídu už späť, žeby som ich mohol odprosiť a
   milovať. Ó, aké slávne je to slovo: Milosťou ste spasení; je to dar Boží! K tomuto svätému daru
   sa utiekam, svätý Bože a Spasiteľu môj! Viem, že si mi odpustil, že si trest mnou zaslúžený vzal
   na svoje plecia. Objímam Tvoj kríž, Tvoje za mňa prebodnuté nohy a ďakujem, ach, ďakujem! Raz
   sláviť budem večne sväté Tvoje meno Ježiš.“
   </p>
   <p>
    „Vidíte, ujček, tak tomu veril pán farár Malina.“ No, chlapec sa zarazil, veď bača sedel,
   hlavu dolu sklonenú a práve hlasno zaplakal.
   </p>
   <p>
    „Keby som aj chcel, nič nemôžem napraviť; je neskoro. Duše odišli, žalujú tam na mňa,“
   opakoval si v plači. „To je to, čo až po zem tlačí a všetok statočný, poriadny život od tých čias
   nič nepomáha…“
   </p>
   <p>
    Aj chlapec podoprel do malých dlaní kaderavú hlavu.
   </p>
   <p>
    „Ujček, nechceli by ste mi vyrozprávať, čo vás to tak trápi? Nemôže to byť ten hriech, že
   ste chceli vášho Ištvánka utopiť, ako mi Petrík rozprával. Však Ištvánko sa neutopil. Ja, keď ma
   niečo tlačí a niekomu sa vyznám, hneď mi je ľahšie. Však aj apoštol Jakub to káže:
    <span class="emphasis">
     <em>
      ,Vyznávajte sa jedni druhým z hriechov.‘
     </em>
    </span>
    Je pravda, že som ešte len
   chlapec, ale už viem, ako môže duša i srdce bolieť — a niet tu nikoho. Dá mi to Pán Ježiš, že vám
   budem môcť rozumieť a potešiť vás.“
   </p>
   <p>
    Muž pozrel na chlapca; utrel si fúzy. „Keď to mám komusi povedať, ako sa mi už roky žiada,
   poviem to najradšej tebe. Pán Boh ti dal už viacej múdrosti ako mne starému, tak ako jej mal
   Samuel viac než starý Eli.“
   </p>
   <p>
    Bača prešiel k svojej penke, kde vysedával. Paľko položil sa k nemu na trávnik. Knihu
   pritiahol k svojej hlave a ruku položil na hlavu k nemu sa túliacemu Fidélovi. Tak čakal
   trpezlivo.
   </p>
   <p>
    „Keď ti Peter porozprával, aký bol zo mňa chlapec, nemusím to už spomínať,“ začal muž
   pochmúrno. Celý jeho zjav nepristal do toho krásneho nedeľného rána.
   </p>
   <p>
    „Nuž, tak sme rástli my dvaja, a môžem s dobrým svedomím povedať: Mali sme sa s Ištvánkom
   netak radi. Ja som mu nikdy nezabudol, že zamlčal rodičom, ako som ho odbehol v tej núdzi.
   Presvedčil ma, že rodičia nás majú obidvoch radi. Nuž, tak bolo všetko dobre a bolo by snáď
   navždy dobre zostalo, keby mamička po smrti svojej sestry nebola k nám doviedla svoju neter Ivku.
   Dievča bolo malé, pekné. Mňa sa spočiatku bálo, s Ištvánkom išlo hneď kamkoľvek. No keď som ho
   raz zachránil pred zlými psami, odvtedy sa už len mňa pridŕžalo. Tak to bolo, keď sme rástli, i
   keď sme dorástli. Ty ma ešte nerozumieš, syn môj, preto len toľko poviem: keď už z nás boli
   mládenci, nebolo na celom šírom svete pre nás krajšieho dievčaťa. Mne sa zdalo, že nad všetky
   hviezdy krajšie žiaria jej čierne oči, že také ľalie a ruže, ako boli na jej lícach, nekvitnú na
   žiadnom kríčku. V tom čase sa začalo húfne sťahovanie do Ameriky. Neraz som si myslel, ako len
   môžu ľudia pre ten mamon chodiť tak ďaleko do sveta, keď je aj tu u nás napriek našej chudobe tak
   pekne a dobre. Pre mňa boli tie hory a doliny ako raj, a v srdci samá pieseň — tam ani nebo. Ach,
   ale niet na zemi raja, a nebo je vysoko. Raz, ako som sa vracal z panských salašov domov — bolo
   už podvečer — sedeli mamička s tatíčkom pred domom a radili sa o nás, ako to častejšie robievali.
   Nechcel som ich mýliť; zostal som sedieť neďaleko a počúval.
   </p>
   <p>
    ,Teda ty myslíš,‘ hovorila mamička, ,že jeden bude musieť do tej Ameriky?‘
   </p>
   <p>
    ,Vieš, žena moja, keď tam ľudia skôr prídu k niečomu ako my tu. Statočne sa trápime a len
   priam čo žijeme,‘ vzdychol si tatíčko. Bol on dobrý človek, ale už prácou veľmi zodraný.
   </p>
   <p>
    ,A ktorý aby išiel?‘ spytuje sa úzkostlivo mamička.
   </p>
   <p>
    ,To im dáme na vôľu. Ja myslím tak: jeden nech zostane doma a vezme si Ivku, aby si ty mala
   pomoc. Druhý nech na niekoľko rokov ide do Ameriky, a keď si tam nagazduje a Pán Boh mu pomôže
   šťastne sa navrátiť, môžu potom gazdovať spolu. Nerád by som, aby sa po našej smrti kde-ktorý
   rozišli; dobre im je spolu.‘
   </p>
   <p>
    Videl som, ako si mamička vydýchla. A do mňa ani čo by dakto nôž vrazil. Oni istotne čakajú,
   že ja pôjdem! Ištván im zostane a vezme si Ivku. Tej noci som doma nenocoval. Prišlo na mňa zase
   také súženie ako za chlapectva, lenže silnejšie a strašnejšie. Kde som vzal silu ráno vrátiť sa,
   neviem. Ivka bežala mi naproti a ako som ju zazrel, hneď som si povedal, že ja veru nikdy do
   Ameriky nepôjdem, a že Ivka nikdy nesmie byť iného, len moja. Na Ištvána som od tej hodiny
   nemohol ani dobre pozrieť, hoci mi nedal príčiny k hnevu. Mali sme lúku za močiarom. Išli sme ju
   na druhý deň s Ivkou pohrabať, a tam som si dievča nahovoril. Nedarilo sa mi to hneď, no ja som
   toľko prosil, toľko sľuboval, až mi ona konečne sľúbila, že za iného nepôjde.
   </p>
   <p>
    Keď už bola vec vybavená, Ivka viazala si batoh trávy, a ja som sa obzrel; videl som Ištvána
   odchádzať po chodníčku. On nás počul, no my sme ho nezbadali.
   </p>
   <p>
    Na druhý týždeň mali sme nejakú prácu v meste K. Ištván povedal, že pôjde on. Mamička
   bránila; chcela, aby som vraj išiel ja, že on je akýsi chorý. Bol naozaj bledý, prepadnutý, ako
   po ťažkej chorobe alebo pred ňou. No, ja som sa vzoprel, a tatíčko mi uznal; mal pre mňa prácu.
   </p>
   <p>
    ,Poď ma vyprevadiť,‘ volal ma potom na druhý deň Ištván, keď sa už odobral od rodičov i od
   Ivky. Nuž, išiel som. Kráčali sme strmo až ku krížu. Tam on zastal. Pozreli sme na seba.
   </p>
   <p>
    ,Mamička mi povedala, aké úmysly má s nami tatíčko: jeden musí do Ameriky,‘ začal hovoriť.
   ,Ty to nemôžeš byť. Videl som vás vtedy na lúkach. Tatíčko chce, aby si jeden z nás vzal Ivku.
   Nuž, ona je tvoja, čo by som ja tu ďalej robil? Raz za detstva som ti zavadzal, až si sa ma chcel
   zbaviť v tom čiernom, ťažkom hrobe. Druhý raz ti zavadzať nebudem. Moja mamička by sa so mnou
   ťažko lúčila. Musíš jej to uznať, veď majú len mňa. Tak jej to lúčenie chcem usporiť. Ale tebe
   som chcel povedať pravdu, aby si sa uspokojil a nič mi už viac nezávidel. Však ti všetko
   nechávam: rodičov, otcovskú zem aj Ivku. Dvom patriť nemohla. Bolo mi to tam na lúkach veľmi
   ťažko. No, keby si ty musel zniesť to, čo som ja v tej chvíli zniesol, ty by si to nevydržal; tak
   je dobre, že si ona zvolila teba. Mne bolo, akoby som sa zase topil, lenže ten močiar, do ktorého
   si ma tam zhodil, bol hlbší. Mamička povedala, že som chorý. Tu ja neozdraviem, skôr tam —
   ďaleko. Podávam ti ruku na rozlúčku; i ty mi podaj svoju bez horkosti. Rozlúčme sa ako bratia.‘
   </p>
   <p>
    Viem, že som mu ju podal bez slova. On vzal svoje veci. Zbehol po chodníčku do húštia. Nahol
   som sa cez kríž, že ho ešte raz uvidím — aj som uvidel. Pozdvihol svoju krásnu tvár, pokrytú
   hlbokým smútkom, k priesmyku, kade napokon mohol uvidieť našu chalupu. Slzy mu vyhŕkli z očí.
   Chcel som spraviť krok, chcel som ho zavolať späť, že mu tu nechám všetko a pôjdem ja. Ale nebolo
   vo mne sily. No, tak som ho nechal odísť navždy. Nikdy sme ho viacej neuvideli.“
   </p>
   <p>
    Bača znovu hlasno zaplakal a Paľko s ním.
   </p>
   <p>
    „Ujček, povedzte mi to ešte do konca,“ prosil po chvíli. „Čo tá jeho mamička-chudera? A ako
   ste jej to povedali?“
   </p>
   <p>
    „Ach, ja som jej to nepovedal, chlapec môj,“ stíšil sa Filina. „On sa o všetko postaral sám.
   Mala mamička strýčneho brata. Ten prišiel na tretí deň k nám. Doniesol, čo mal Ištvánko z mesta
   priniesť, aj list od neho, kde rodičov pekne prosil, aby sa nehnevali, že tak odchádza do
   Ameriky. V liste zase ani jedným slovom nevyzradil, že som ho v bahne súženia utopil. Bol to
   veľmi pekný list. Mali sme ho odložený na pamiatku. A keď mamička, chuderka, umierala, kázala si
   ho dať do truhly. Usiloval som sa nahradiť im syna. Neraz, keď už tatíčko nežil, požehnávala ma
   mamička za tú dobrú opateru. Ale pokoj srdcu mi to predsa neprinieslo.
   </p>
   <p>
    Ten strýčny brat, ktorý nám Ištvánov list priniesol, mal úmysel ísť do Ameriky. Opatril si
   lodný lístok, ale čosi mu prišlo do cesty. Požaloval sa Ištvánovi, že nemôže ísť, a on ho
   uprosil, aby mu ten lístok predal. Vypožičal si od neho aj koľkosi peňazí na svoju čiastku. To
   sme mu my potom museli vrátiť, lebo tá loď nikdy k cieľu neprišla; utonula za búrky. — Nuž, tak
   vidíš, Paľko, predsa som ja len svojho brata utopil. Keby nebol utekal predo mnou, mohol ísť
   druhou loďou a mohol dodnes žiť. Takto zomrel, a jeho smrť žaluje pred Božou tvárou na moju
   nešľachetnosť. Však ma Pán Boh dosť skoro potrestal. Krátko som sa tešil so svojím šťatím. Odkedy
   prišla istá správa, že sa loď potopila, Ivka mi len tak chradla. A keď sa nám narodil synček, aj
   zomrela. V horúčke, neznajúc, čo hovorí, prezradila, ako Ištvánka mala rada, a ja som poznal, že
   túžba za ním mi ju umorila po mojom boku. Nuž, oni sú tam obidvaja, a ja tu sám a sám.“
   </p>
   <p>
    „A ten váš synček — kde je?“
   </p>
   <p>
    „Aj toho mi dobrý Pán Boh vzal. Keď mamička umrela, nemal ho kto tak opatriť, ako treba, a
   za tri dni bol už u Boha. Všetko som ti povedal, môj chlapec, so všetkým som sa ti priznal, ale
   ty mi nerozumieš.“
   </p>
   <p>
    „Rozumiem, ujček, nemyslite. Viem, že vás srdce bolí nad tou krivdou, aká sa stala vášmu
   Ištvánkovi pre vašu závisť. Ja viem, že sú to ťažké hriechy. No, či by ste nemohli tak, ako pán
   farár Malina, objať kríž a nohy Pána Ježiša? Viete, tak v duchu, vierou, a prijať Boží dar —
   spasenie. Tu na druhom mieste je poznačená zase táto výpoveď:
    <span class="emphasis">
     <em>
      ,Ježiš Kristus prišiel na
    svet, aby spasil hriešnikov, z ktorých prvý som ja!‘
     </em>
    </span>
    A tu je napísané: ,A ja si
   pripadám ako ten najhorší, najhriešnejší z hriešnikov, ale verím, verím, Baránku Boží, že i za
   mňa zomieraš, a kladiem svoje srdce pod Tvoj kríž, nech tečie naň Tvoja svätá krv.‘“
   </p>
   <p>
    „To sú tam naozaj veľmi dobré veci, Paľko. Nechaj mi tú knihu na nejaký čas, aby som v nej
   mohol osamote čítať, ak by sa aj nado mnou zmiloval Boží Syn a odpustil mi moje ťažké viny. Teraz
   čítaj tam, kde sme ostatný raz prestali. Prinesiem aj spevník; zaspievame si. Budú to naše služby
   Božie.“
   </p>
   <p>
    Bača priniesol a boli to krásne služby Božie. Prišiel Kristus skrze svojho Ducha, obživil
   Slovo Božie mladej duši, ktorá s ním stále chodila ako Enoch, i tej, ktorá mohla volať:
    <span class="emphasis">
     <em>
      „Blúdim ako stratená ovca; hľadaj svojho služobníka.“
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e570">
       </a>
       5
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      „K hosťom buďte prívetiví, lebo niektorí nevediac, prijali anjelov.“
     </em>
    </span>
    Táto výpoveď je veľmi pravdivá. To prežil bača Filina a jeho domáci. Priam akoby sa k nim bolo
   prisťahovalo s Paľkom Lesinom Božie požehnanie. Všetko sa každému darilo. Chlapec všade pomáhal a
   pritom usporiadal kolibu tak, ako ešte nikdy nebola.
   </p>
   <p>
    „Viete, Pán Ježiš tu býva s nami,“ ospravedlňoval sa pekne, „neznáme, kedy príde a kde by si
   chcel sadnúť; nemali by sme Ho kde prijať.“
   </p>
   <p>
    Učil sa od Števa pískať na fujare a pískal na nej potom krásne trenčianske pesničky, len sa
   tak horami ozývali. Keď sa dal s chlapcami hrať na žmečku alebo na chytačku, bol z nich
   najveselší. Ale len čo ho pozvali, aby im čítal zo svojej vzácnej knižočky, hneď ochotne
   poslúchol a už sedel medzi nimi, ako kedysi jeho Pán medzi učenými starcami v Jeruzaleme. Najmä
   na Petríka mal dobrý vplyv. Petrík bol dakedy tvrdohlavý a neposlušný, takže ho bača musel
   trestať.
   </p>
   <p>
    „Prečo by si hneval ujčeka Filinu? Povedz to Pánu Ježišovi, že ťa diabol pokúša, On ťa
   vyslobodí, On ti pomôže,“ radil Paľko.
   </p>
   <p>
    Ondrejko bol krotší a viac myslel. Tomu sa Paľkove reči veľmi ľúbili. Uveril všetko, aj to,
   že Pán Ježiš je tu s nimi, že treba byť vždy čistý, umytý, poriadne oblečený, no že aj treba dať
   Pánu Ježišovi srdce, keď ho pýta, a že On to srdce vezme a očistí. Ani sa Paľko nenazdal, a už
   mal Pán Ježiš o jedného služobníka viac, a splnil sa zase Jeho svätý výrok:
    <span class="emphasis">
     <em>
      „Chválim
    Ťa, Otče nebies i zeme, že si skryl tieto veci pred múdrymi a zjavil si ich
    nemluvniatkam.“
     </em>
    </span>
    Ako sa to stalo, to človek nepreskúma, veď ľudský rozum ani len to
   nemôže preskúmať, kde sa v suchej, zakuklenej húsenici vezme život, keď príde jar. Kým prišli vo
   vzácnej knižočke po oddiel, kde Kristus Ježiš začal trpieť a konečne zomrel, pochopil už Ondrejko
   srdcom, že sa to všetko stalo pre neho. Vysvetliť by nič nemohol, veď to nik od neho ani nečakal,
   ale vedel to.
   </p>
   <p>
    Modlili sa raz spolu s Paľkom, keď išli pozrieť do jeho chalúpky, aby Pán Ježiš všetko
   Ondrejkovi odpustil, že Ho on prijíma do svojho srdca. A Ondrejko potom veril bez každej
   pochybnosti, že sa tak stalo. A keďže dodnes platí:
    <span class="emphasis">
     <em>
      „Ak budeš veriť, uzrieš Božiu
    slávu“
     </em>
    </span>
    , nuž, čo veril, to aj mal. Skúsil Ondrejko Gemerský už mnoho zármutku na zemi.
   Veľmi ho srdiečko bolievalo, že nemá otca ani mamičku. Neraz plakával nad tým celé noci, keď ho
   nikto nepočul. Nikto sám od seba nepochopí, koľko žalosti, bôľu, starosti je schopné pretrpieť
   malé dieťa. Prv než Ondrejko prišiel sem k Filinovi, myslieval často, čo len s ním bude, keď
   nikoho nemá, i keď mu žijú obaja rodičia. Či bude musieť byť vždy u cudzích ľudí? Neraz, keď
   staval z kociek zámky a mosty, a ľudia sa domnievali, že je do hračky zahrúžený, mohol by si o
   tom popísať aj knihu, čo sa tá opustená, malá duša narozmýšľala! A naraz príde Paľko Lesina a
   rozpráva deň čo deň malému kamarátovi, že žije ktosi dobrý a krásny. A že ten dobrý a krásny
   miluje jeho, opusteného Ondrejka Gemerského, ktorého ani otec ani matka nemilovali, a chce s ním
   prebývať na každom mieste, takže Ondrejko nemusí byť už nikdy opustený. Má sa komu požalovať, a
   všetko, ale všetko Mu povedať. To bola krása! Nuž, áno, mal Pán Ježiš o jedného služobníka viac.
   </p>
   <p>
    „Ba, ako my budeme bez Paľka Lesinu?“ vzdychali honelníci pred bačom. „Odkedy je ten chlapec
   medzi nami, tuším krajšie svitá a hustejšie rosa padá.“
   </p>
   <p>
    „Je to požehnaný chlapec,“ prisvedčil Filina a pritom si vzdychol. Ach, veď on chlapca veľmi
   potreboval. Preto, keď namiesto Lesinu prišiel list, netak si oddýchol. Lesina písal, že sa bude
   môcť vrátiť až o šesť týždňov, a prosil baču, aby zatiaľ nechal Paľka u seba, že on im čokoľvek
   spraví a pomôže. Chlapcovi samotnému že nedovolí ísť domov, keď je to predsa ďaleko, a má len
   toho jedného. Nuž, keď prišiel tento list a chlapci od radosti skákali a Fidél im pomáhal,
   najväčšiu radosť mal predsa len Filina.
   </p>
   <p>
    Pred večerom toho dňa, ako si tak pred kolibou sedeli a Paľko pískal na fujare, zastal zrazu
   pán doktor H. pred nimi. S netakou úľubou prezeral si cudzieho chlapca. Fidél priateľsky zakrútil
   širokým chvostom, veď dostal už nejednu dobrú kožku zo slaninky od toho prívetivého pána. Dunaj,
   natiahnutý pri nohách svojho malého gazdu, zdvihol tiež hlavu, ale nezavrčal; poznal už, koho
   treba nechať na pokoji a koho nie. Keby to bolo ako kedysi, skočil by, zabrechal a hneď by aj
   skúsil, či je dlhý kabát pána doktora z dobrej látky alebo nie. Dnes chňapol radšej po muche.
   Zaplatila životom, že sa opovážila brnkať mu okolo nosa. Nuž, psy nezradili, a tak ľudia hneď
   nezbadali, že majú poslucháča, i teraz i potom, keď Paľko začal čítať zo svojej knižočky. Bolo
   tam priam napísané o tom veľkom pánovi, ktorý bol kapitánom nad colníkmi a mal mnoho bohatstva i
   priateľov, ale nemal pokoja ani šťastia v srdci, lebo neznal Pána Ježiša; Paľko čítal, ako sa mu
   Pán Ježiš prihovoril, keď sedel na figovníku, a ponúkol sa k nemu za hosťa.
   </p>
   <p>
    „Ujček Filina,“ pretrhol zrazu Paľko čítanie, keď prišiel po Pánove slová:
    <span class="emphasis">
     <em>
      „Prišiel Syn človeka, aby hľadal a spasil, čo bolo zahynulo.“
     </em>
    </span>
    — „Keby ste
   aj vy chceli urobiť, ako Zacheus! Aj vám by Pán Ježiš povedal:
    <span class="emphasis">
     <em>
      ,Dnes spasenie stalo sa
    tomuto domu‘
     </em>
    </span>
    , a to by bol najprv dom vášho srdca a potom celá vaša koliba. Ujček,
   prosím vás, prijmite ho dnes! Zacheus ho prijal hneď s radosťou, a akú mal až potom radosť, keď
   mu Pán Ježiš odpustil všetky jeho hriechy!“
   </p>
   <p>
    Zadivene hľadel doktor na cudzieho chlapca, no i na baču, ktorý vstal a bez slova vošiel do
   koliby. Vtom zbadal Petrík hosťa; obaja chlapci bežali ho vítať a jeden cez druhého usilovali sa
   mu vysvetliť, kto je Paľko a čo tu medzi nimi robí. Pozdal sa Paľko pánu doktorovi ako ešte
   každému, kto s ním prišiel do reči. Chlapci zase zvedeli, prečo dnes pán doktor prichádza: chce
   tu niekde v blízkosti koliby nájsť nejakú chalúpku, kam by mohol na pár týždňov ubytovať jednu
   svoju pacientku, ktorú môžu uzdraviť len tíšina, vzduch a slnce.
   </p>
   <p>
    „Počuješ, Paľko,“ šušká Petrík kamarátovi, no tak, že ho všetci mohli počuť, „však je tá
   vaša chalupa prázdna! Tvoj tatíčko príde až o šesť týždňov, a ty bývaš u nás. Tam by tej panej
   bolo netak dobre.“
   </p>
   <p>
    „Čo vravíš, chlapče?“ spozornel pán doktor.
   </p>
   <p>
    Ondrejko rozpovedal, že Lesinovci majú chalúpku pod samou Babou skalou, tam, kde vedie
   chodník do mesta, a že je teraz prázdna.
   </p>
   <p>
    „Myslíš, Paľko,“ spytuje sa pán doktor, „že by tvoj tatíčko pristal na to, prenajať chalúpku
   nám, ak by sa mi hodila?“
   </p>
   <p>
    „Ako by nepristal?“ zažiarili chlapcove oči. „Či nehovorí Pán Ježiš:
    <span class="emphasis">
     <em>
      Nemocný som
    bol a navštívili ste ma?
     </em>
    </span>
    Ak sa vám bude chalupa pozdávať, ja vám dám kľúče. Nech tá
   vaša nemocná len príde.“
   </p>
   <p>
    Teraz večer bolo už neskoro obzerať miesto, zato ráno strojili sa chlapci pána doktora hneď
   ta zaviesť. Dnes nespal s nimi na senníku, lebo dlho hovoril s bačom, a Filina, keď potom prišiel
   pozrieť za chlapcami, čo každý večer robieval, stál hodnú chvíľu nad nimi zamyslený. Potom
   Ondrejka poukrýval a tak akosi smutne po čele pohladil, ako čo by mu chlapca bolo veľmi ľúto. Ba,
   prečo? Veď netak pekne vyzeral, máličko od slniečka ohorený, s peknými ružičkami na zamatovo
   hladkých líčkach, malé ústa ako z makového kvetu, také červené; — zďaleka na ňom vidno, ako ho
   ten horský vzduch a jednoduchá strava posilňuje a uzdravuje. A vidno na ňom i krásne vnútorné
   šťastie, ktoré mu Pán Ježiš vložil do srdiečka. Tak prečo ho bača ľutoval?
   </p>
   <p>
    V noci preletela horami krátka búrka. Po nej svitlo prekrásne jarné ráno, aké len svitáva po
   búrke. Na tráve viseli veľké perly, na lístí stromov plno drahokamov a slniečko sa pozeralo do
   nich ako do zrkadla. Všetko spievalo na chválu Stvoriteľovi, každý vtáčik, každý chrobáčik a
   muška. Hory kúrili ako taká veľká obetnica. Či div, že aj Paľko, vedúci malú výpravu, začal
   spievať? Petrík kukol bokom na pána doktora, čo on na to! Ondrejko s radosťou pripojil svoj, ako
   zlatý zvonček čistý hlások, a tak letelo horami:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Díky Bohu vzdejme,
        </em>
       </span>
       <span class="emphasis">
        <em>
         Králi nebeskému,
        </em>
       </span>
       <span class="emphasis">
        <em>
         který nás milostivĕ dochoval
        </em>
       </span>
       <span class="emphasis">
        <em>
         ke dni dnešnímu.
        </em>
       </span>
       <span class="emphasis">
        <em>
         Budiž Tobĕ chvála,
        </em>
       </span>
       <span class="emphasis">
        <em>
         čest, moc, síla, sláva,
        </em>
       </span>
       <span class="emphasis">
        <em>
         milosrdný Pane Bože vĕčný,
        </em>
       </span>
       <span class="emphasis">
        <em>
         od nás vzdávaná!
        </em>
       </span>
       <span class="emphasis">
        <em>
         Račiž i v tento den
        </em>
       </span>
       <span class="emphasis">
        <em>
         nám býti přítomen,
        </em>
       </span>
       <span class="emphasis">
        <em>
         ode všeho zlého nás chrániti,
        </em>
       </span>
       <span class="emphasis">
        <em>
         neb’s toho mocen,
        </em>
       </span>
       <span class="emphasis">
        <em>
         tak abychom byli
        </em>
       </span>
       <span class="emphasis">
        <em>
         k Tvé cti, chvále živi,
        </em>
       </span>
       <span class="emphasis">
        <em>
         k prospĕchu bližním a nám k spasení
        </em>
       </span>
       <span class="emphasis">
        <em>
         až do skonání.
        </em>
       </span>
       <span class="emphasis">
        <em>
         Po smrti pak časné,
        </em>
       </span>
       <span class="emphasis">
        <em>
         dej království vĕčné,
        </em>
       </span>
       <span class="emphasis">
        <em>
         kdež bychom Tebe hodnĕ chválili
        </em>
       </span>
       <span class="emphasis">
        <em>
         na vĕky, Amen.
        </em>
       </span>
      </span>
     </p>
    </div>
   </p>
   <p>
   </p>
   <p>
    Doktor znal pieseň. Učil sa ju kedysi v detstve. Nútilo ho pridať k tým detským čistým
   hlasom i svoj. A je to podivné, ale pravda, nič tak myseľ neosvieži, ako taká, z celého srdca
   zaspievaná ranná pieseň, najmä vonku za takého krásneho rána. Veď tu celá príroda peje
   chválospevy svojmu Stvoriteľovi, a človek pri každom kroku cíti Jeho svätú, čistú, svetlú
   blízkosť.
   </p>
   <p>
    „Počuj, Paľko,“ začal doktor po chvíli ticha po piesni. „Rozumieš tomu čo sme spievali?“
   </p>
   <p>
    „Tej pesničke?“ zadivil sa chlapec. „Veď je tam každé slovo jasné.“
   </p>
   <p>
    „Myslíš? No, tak nám ju vylož,“ usmieval sa doktor blahosklonne.
   </p>
   <p>
    „Vyložiť? Vieme predsa, že nás dobrý Boh minulej noci zachoval, keď kráčame zdraví a čerství
   tým Jeho svetom; a že je On náš kráľ, to veru cítime; a že je On večný Boh, to dobre vieme.“
   </p>
   <p>
    „No, hm, áno! To vedia malé deti. Ale ďalej.“
   </p>
   <p>
    „Ten tretí verš mám veľmi rád. Veď už tu na svete je nám On vždy prítomný; aj teraz ide s
   nami, a tak nás bude chrániť od všetkého zlého celý deň. Som veľmi rád, keď vidím aspoň kúsok
   Jeho rúcha.“
   </p>
   <p>
    „Kde ho vidíš?!“ napnuto vyzvedal Ondrejko.
   </p>
   <p>
    „Pozri, hľa, ako sa tie slnečné lúče okolo nás kúpu a v každej kvapke rosy je kus dúhovej
   farby. To je lem Jeho rúcha. A v tom tichom vetríčku dotýka sa nás Jeho dych. Ó, On nám je veľmi
   blízko! On je s nami. My Ho len preto nevidíme, lebo by sme tú slávu nevydržali. Aký muž bol
   Daniel! A ten skoro umrel, keď to uvidel. — Aj ten verš je pekný:
    <span class="emphasis">
     <em>
      ,Tak abychom byli k
    Tvé cti, chvále živi.‘
     </em>
    </span>
    “
   </p>
   <p>
    „A ten si ako vysvetľuješ, ty malý bohoslovec?“ zažartoval doktor.
   </p>
   <p>
    „Ja myslím,“ zasmial sa veselo Paľko, „že my práve dnes robíme to, čo sa Pánu Ježišovi ľúbi.
   Ideme hľadať miesto pre jednu jeho nemocnú ovečku. A ak sa vám tá chalupa zapáči, nanosíme jej
   tam dreva i kvetov. Vyčistená však je; aj okná sú umyté.“
   </p>
   <p>
    „Ty si mudrc! A to, hľa, je iste tá tvoja chalúpka.“
   </p>
   <p>
    „Áno, áno,“ volali chlapci. A Dunaj ako na potvrdenie bežal priamo ku dverám.
   </p>
   <p>
    „Počuj chlapče, tá tvoja chalúpka je ako stvorená pre tú moju nemocnú,“ povedal doktor H.,
   keď si domček obzreli zvonku i zvnútra. „Náradie dám sem doviezť, koberec prikryje zem, aby
   nechladila; vašu posteľ a stôl dáme do kuchyne; to bude pre jej opatrovkyňu. Okná sú síce malé,
   zato tri. Slnka bude celý deň dosť. A to okolie! To pekné údolíčko, v úzadí zelené hole a vysoké
   hory! Studnička hneď pri dome; škoda, že pri nej nie je lavička.“
   </p>
   <p>
    „Poprosíme báťu, on pošle Števa. Ten zbije prekrásnu lavičku,“ ohlásil sa Ondrejko. „Však
   zatiaľ môžeme za neho ísť pásť.“
   </p>
   <p>
    Doktor pohladil chlapca po zlatých vlasoch. „No, rád by som ťa videl tie ovce zavracať!“
   </p>
   <p>
    „Však on by ich nezavracal,“ krútil Paľko hlavou, „na to sú tam Belko a Zahraj; to sú netak
   múdre psy.“
   </p>
   <p>
    „Uvidíme tedy, čo sa dá spraviť, ale lavička sem prísť musí. Rád by som tú vodu ochutnal.“
   </p>
   <p>
    Paľko bežal pre kvetovaný krčah i hrnček. Napili sa všetci dosýta. Voda bolo výborná. Potom
   si posadali k potôčiku. Pán doktor vytiahol syr aj svoj chlebík; chlapci mali každý svoj chlieb
   pri sebe — a hodne veľký kus. Rátal bača, keď krájal, aj na Dunaja a Fidéla. Doktor podelil syr;
   zajedali ho chlebom a zapíjali vodou. Netak im všetkým chutilo!
   </p>
   <p>
    Dunaj nespustil z Paľka ani oči. Veď sa tento aj delil verne s huňáčom. Fidél-pažravec behal
   od jedného kamaráta ku druhému, ba i pred pána doktora si sadol, a nie nadarmo. Len keď sa blížil
   k Paľkovi, zavrčal na neho Dunaj, čo iste v psej reči znamenalo: „Nehanbíš sa?“ A osožilo; po
   druhý raz Fidél neskúšal.
   </p>
   <p>
    Pán doktor hľadel na rozradované deti, pozoroval, ako chutno si Ondrejko zajedá, a potom
   zrazu povie:
   </p>
   <p>
    „Povedal si Paľko, že do chalúpky nanosíte dreva; to nebude treba. Dám doviezť a porúbať
   polsiahu. Ale o to kvieťa keby ste sa postarali, bolo by dobre. Tá pani má piť žinčicu. Kým bude
   slabá, mohli by ste jej ju každé ráno ten-ktorý priniesť. Keď spevnie, príde si ju vypýtať do
   koliby sama. No, tak čo? Budete mi na pomoci, aby skoro ozdravela?“
   </p>
   <p>
    Všetci prisvedčili, že veľmi radi.
   </p>
   <p>
    „Poviem vám, čo jej chýba. Ona si dlho robila z noci deň, ale zo dňa noc nemohla už spraviť.
   Tak jej chýba mnoho nocí neodspaných. Teraz by už rada spala, a nemôže. Je to smutná, nešťastná
   osoba. Prežila už mnoho súženia. Bude dobre, keď mi ju pomôžete rozveseliť; skôr ozdravie.“
   </p>
   <p>
    „A vie tá pani po slovensky?“ vážne sa spytuje Paľko. Doktor sa udrel do čela.
   </p>
   <p>
    „Ty si mudrc, chlapče, na to som nepomyslel. No, počkaj, počul som ju, keď kupovala
   pomaranče. Vravela po česky; to sa dohovoríte. Teda mi chcete pomáhať?“
   </p>
   <p>
    „Veľmi radi,“ prisvedčil Ondrejko.
   </p>
   <p>
    „Ak nám báťa dovolí,“ dodával Petrík. Paľko mienil, že jemu nič neprekáža, kým je tu.
   </p>
   <p>
    Veľmi dobrej vôle vrátili sa chlapci do koliby. Pán doktor odišiel od nich hneď pri skale.
   Priniesli len od neho bačovi husto popísanú ceduľku.
    <sup>
     [
     <a class="footnote" href="#ftn.d56e767" name="d56e767">
      6
     </a>
     ]
    </sup>
    Filina pristal na všetko. Aj Števa poslal spraviť lavicu, aj dal dovolenie, že
   chlapci smú nosiť žinčicu i kvety nemocnej panej, áno, všetko.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e767" name="ftn.d56e767">
        6
       </a>
       ]
      </sup>
      <span class="emphasis">
       <em>
        ceduľka
       </em>
      </span>
      — lístok
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e775">
       </a>
       6
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    A zase prišla nedeľa. Dnes z koliby nikto nešiel do kostola. Skoro ráno si prečítali oddiel
   Slova Božieho, zaspievali pieseň, pomodlili sa a každý šiel svojou stranou. Filina dostal
   pozvanie od správcu gemerského majetku; musel ísť do kaštieľa. A chlapci že sa pôjdu podívať do
   Paľkovej chalúpky; do vnútra nie — veď kľúč mal pán doktor, len či je tam už drevo dovezené, a
   ako ho furmani uložili. No, kto opíše ich úžas, keď dobehli po chalúpku! Všetky okná na nej
   videli otvorené a na kuchynskom sedela veľká biela mačka. Okolo tvári mala zo srsti ako čepiec,
   oči okrúhle, modré ako sova. Široký a dlhý chvost mala spustený z okna. Na hrdle mala perličkami
   vyšitú stužku a na nej pozlátenú hrkálku. Keď ju zazreli, netak sa všetci potešili, že nemajú so
   sebou psov. Fidél išiel s pánom a Dunaj brúsil kdesi po horách.
   </p>
   <p>
    „Veď tam už ktosi býva,“ žasol Ondrejko.
   </p>
   <p>
    „Veru, iste; tá mačka by tu sama nesedela,“ prisvedčil Paľko. Pozorne obišli okolo chalúpky.
   Vo dvorčeku bolo drevo už porúbané i uložené. Potom sa poradili, keď panie už prišli, že im treba
   ísť po kvety. Kým sa vrátia, budú snáď už v chalúpke hore.
   </p>
   <p>
    Keď sa asi o hodinu vrátili, niesol každý veľkú kytku zelene a kvetov. Paľko ich všetky tri
   poukladal; on bol v tom už majster. Ondrejko niesol svoju kyticu pred sebou v oboch rukách; ani
   dobre na cestu nevidel. Petrík ju niesol ako snopček. On prvý zazrel, že sú dvere otvorené a že
   sa z komína dymí.
   </p>
   <p>
    V tom zastala vo dverách staršia pani v čiernych šatách a v bielom čepci. Dobrá ináč tvár
   bola celá ustaraná, a pani sa tak dívala pred seba, ako keď si človek povie: No, ale čo si ja
   teraz počnem?
   </p>
   <p>
    „Ona iste niečo potrebuje,“ rečie Paľko, a už bežia chlapci k chalúpke.
   </p>
   <p>
    Pani na pozdrav odpovedala po česky. Dobrá tvár sa jej vyjasnila. Hľadela v úžase na
   chlapcov a ich veľké kytice.
   </p>
   <p>
    „Vy ste iste opatrovkyňa tej nemocnej panej,“ začínal Paľko rozhovor, „a my sme pánu
   doktorovi sľúbili, že jej budeme nosiť kvietky; tak sme i teraz priniesli. Už nám i trochu
   povädli, ale keď ich dáte tam do potôčka, zase ožijú.“
   </p>
   <p>
    „Ďakujem vám pekne, to moja pani bude rada.“
   </p>
   <p>
    Pani odobrala chlapcom kvety, položila ich stopkami do potôčka.
   </p>
   <p>
    „Keď ste tu ešte celkom neznáma, snáď aj niečo potrebujete, čoho v horách niet,“ staral sa
   Paľko. „Radi vám poslúžime, len povedzte.“
   </p>
   <p>
    „Veľmi budem vďačná, chlapci, keď mi poslúžite. Všetko sme si priviezli, len soli a chleba
   nemáme, lebo taška, v ktorej bolo jedlo, zostala nám iste v koči. Prišli sme miesto dnes ráno
   včera neskoro večer. Preto nás pán doktor nedoprevadil, a ja som tu ešte cudzia.“
   </p>
   <p>
    „Ó, veď my vám soli a chleba hneď donesieme! Naša koliba je tu blízko,“ horlivo ohlásil sa
   Petrík. „Aj žinčica už bude. Poď, Ondrejko!“
   </p>
   <p>
    „Majú nám z koliby nosiť mlieko a chlieb,“ prisvedčila pani.
   </p>
   <p>
    „To od nás,“ ubezpečoval Ondrejko. „Ale už musíme ísť, aby ste to mali čím skôr.“
   </p>
   <p>
    „Ja zostanem s vami,“ rozhodol Paľko. „Chalúpka patrí môjmu tatíčkovi, a hoci vy to tam máte
   ináč, ako sme my to mali, ukážem vám predsa, kde si jedno-druhé môžete dať.“
   </p>
   <p>
    „Tak? To je vaša chalúpka? Ty mi naozaj najskôr poradíš, kam to všetko porozkladať, čo sme
   priviezli. Len ako ťa volajú?“
   </p>
   <p>
    „Paľko Lesina; ten druhý chlapec je Petrík Filina a ten tretí Ondrejko Gemerský.“
   </p>
   <p>
    „Akože sa menuje?“ užasla pani.
   </p>
   <p>
    „Gemerský; jeho tatíčkovi patria tie tri salaše. Ondrejka dal pán doktor len preto k bačovi
   Filinovi, že bol veľmi slabý. Tu mu je dobre. Odkedy žije, ako my žijeme, a nie ako páni,
   ozdravel a spevnel. A čo tá vaša pani, mohla v noci spať?“
   </p>
   <p>
    „Ach, moja pani!“ vzdychla starena. „Keby ona vedela! Či v noci spala, neznám; zato spí
   teraz, ako už dávno nie. No, poď, Paľko, vojdime potichúčky.“
   </p>
   <p>
    Dobre, že je medzi izbou a kuchyňou pitvor; nepočuť tak všetko. Nuž, netakú dobrú pomoc
   dostala pani v Paľkovi. Odnosili spolu z kuchynky, ktorá vyzerala ako jarmok, kufre, kapsy,
   prikrývky, plášte, ručníky do čistej komôrky, o ktorej pani ešte nevedela. Niektoré veci tam
   uložili na policu, ktorú už Lesina spravil, iné rozvešali na klince po stenách. Jeden kufor pani
   vyprázdnila; boli v ňom riady a všeličo do kuchyne. To jej Paľko hneď ta odnosil, aj uložil do
   novej skrinky. Ba daktoré veci aj povešal pri sporáku. Jeden z obrusov prestrel potom na stôl,
   keď najprv vyhľadal prútenú metlu, ktorú tiež tatíčko uplietol a on mu doniesol na ňu narezané
   prúty. Zamietol ňou kuchyňu, lebo tými vecami sa nanosilo hodne smetí a prachu. Bežal s krčahom
   pre vodu a hneď v ňom priniesol aj jednu kyticu. Postavil ju potom na prikrytý stôl. Práve ako
   skončil, bežia jeho kamaráti celí uhriati. Ondrejko niesol krčah s úzkym hrdlom, opletený slamou,
   a zavretú konvičku s mliekom, Petrík hodný batoh na chrbte.
   </p>
   <p>
    Keď sa pani vrátila z komory, ani očiam neverila. Na stole na drevenom tanieri leží čierny
   chlieb, soľ v novej drevenej soľničke, na miske syr, na tanieriku čerstvé, zlatožlté maslo a v
   konvici mlieko. V sporáku veselo blkotal oheň. Chlapci sedia pri okne na lavičke a Paľko stojí
   pred nimi.
   </p>
   <p>
    „Ale, deti moje, už ste tu?“ divila sa pani. „A čo ste to všetko priniesli?“
   </p>
   <p>
    „Chlebíček a soľ, však ste pýtali. Žinčica je tu v tom krčahu. Mlieko sme priniesli vám,
   lebo vy nie ste nemocná,“ horlivo vysvetľoval Petrík. „A Ondrejko povedal, že tá vaša pani dnes
   snáď tiež nebude chcieť piť žinčicu a že si iste uvaríte kávu. On vám vypýtal aj maslo a syr.
   Však to môže — veď raz bude všetko jeho.“
   </p>
   <p>
    Ba, mysleli zarazení chlapci, prečo vyhŕkli panej z očí slzy. Zotrela ich a bozkala malých
   poslov.
   </p>
   <p>
    „Máš pravdu, Ondrejko, dnes uvarím kávu. Budete všetci raňajkovať so mnou. Zatiaľ sa snáď i
   moja pani zobudí.“
   </p>
   <p>
    Kým sa káva uvarila, dozvedeli sa chlapci, že sa pani menuje Moravcová, a že ju môžu nazývať
   tetičkou. Narodila sa vraj v Krkonošiach, práve v takej chalúpke; že s rodičmi odišla do Ameriky,
   aj sa tam vydala, a keď jej muž zomrel a vlastnú dcéru tiež už nemá, slúži už desať rokov u
   svojej panej a opatruje ju ako svoju dcéru. Ani sa chlapci nenazdali, len keď mal každý pred
   sebou krásnu šálku so zlatým okrajom, plnú voňavej kávy i veľký kus buchty. Našla sa predsa tá
   domnele stratená kapsa. Ej, škoda by bolo bývalo tých dobrých českých buchiet, keby sa boli
   stratili!
   </p>
   <p>
    Práve keď sa naraňajkovali, zaznel z izby zvuk strieborného zvončeka. Tetička odbehla ani
   mladica.
   </p>
   <p>
    „Už snáď aby sme išli,“ radil Petrík. Ondrejko hľadel na Paľka, čo tento povie. Jemu sa
   podarilo prilákať k sebe krásnu micku; sadla si k nemu a oboma labkami — ako veverička, brala si
   namočenú buchtu. Teraz mu sedela už na kolenách a priadla.
   </p>
   <p>
    „Nemôžeme tetičke nechať tak tie riady, keď si ich kvôli nám zašpinila! Veď tu nemá nikoho,“
   bránil Paľko. No, tak bežal on s plechovými nádobami pre vodu. Peterko zase, že donesie dreva.
   Ondrejko zostal zatiaľ v kuchynke sám, a vtom sa otvorili dvere na izbe; bolo počuť najprv
   tetičkin hlas, potom druhý. Ach, v Ondrejkovi zhrnula sa všetka krv k srdcu. Taký to bol hlas
   čistý, krásny, taký, ach, ani čo by znel kdesi zďaleka, veľmi zďaleka, z tajomnej ríše
   rozpomienok. Čo vravel, nerozumel. Mačka vytrhla sa mu z rúk, zdvihla svoj dlhý chvost, skočila
   ku dverám. Boli len privreté, odtiahla si ich labkou a zmizla spred očí zamysleného chlapca. Ani
   si to dobre nevšimol. Tak bol zaujatý tým hlasom, ktorý už nepočul! Až kamarátov príchod ho
   vyrušil. Paľko umyl riad, Petrík poutieral, upratali všetko, čo mohli a tichučko vykradli sa
   potom von.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e849">
       </a>
       7
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Sedem dní — čo je to za krátka, no dakedy i dlhá doba! Čo všetko sa dá za ten čas prežiť,
   precítiť, pretrpieť! Zobudíš sa, pretrieš si oči, je to pravda, že sú už preč?
   </p>
   <p>
    Aj horami putujúci Ondrejko Gemerský premýšľal, či to všetko, čo za tých posledných sedem
   dní prežil, je pravda a či sa mu to len snívalo. Ach, nesnívalo; prišla ona skutočne, tá nemocná
   pani. Bývala naozaj v Paľkovej chalúpke, ale hoci jej tri razy zaniesol tam žinčicu, ešte ju
   nevidel. Tetička vždy povedala, že spí a že musí mnoho spať. Ach, prečo len spala vždy priam
   vtedy, keď on prišiel? S Petríkom sa už v kuchynke rozprávala, aj mu dala plnú škatuľu cukríkov.
   Paľko jej čítal už aj zo svojej knižočky a hovoril, že je temer taká pekná, ako jeho mamička
   doma. Len on, Ondrejko, ju ešte nevidel. Koľko sa už o to namodlil, najmä dnes ráno, aby zase
   nespala, keď ta príde, že by ju aj on mohol v týchto horách privítať. Nemyslieval Ondrejko
   predtým na to, ale keď po tieto dni honelníci — najmä Števo — znovu a znovu mu pripomínali, že
   veď tieto salaše patria jeho tatíčkovi, a tak i jemu, že on tu má na všetko právo. Keď mu dávali
   syr alebo maslo pre panie, dali hodne. „Len vezmi, však je to z tvojho!“ Táto myšlienka sa mu
   zapáčila. — To je všetko naše! Keď Paľko mohol povedať „naša chalupa“, prečo by on, Ondrejko,
   nepovedal „naše salaše, naše grúne, naše hory“. Ach, to teda ona prišla ako k nám, hoci býva v
   Paľkovej chalúpke. Až spevnie, bude chodiť k nám piť žinčicu, od našich ovečiek!
   </p>
   <p>
    Chlapec ani nevedel, pohrúžený v tých svojich myšlienkach, ako prišiel na rozhranie, ta, kde
   sa chodníček delil na dvoje, jeden hore k Babej skale, druhý k chalúpke do dolinky. Povetrie bolo
   zase také čisté a z hole pokrytej bujnou trávou počul si veľké zvonce baranov, menšie ovečiek.
   „To zvonia naše ovce,“ usmial sa šťastný Ondrejko. A už beží smelo k lavičke, že si na ňu sadne a
   odpočinie. Ale neodpočinul, veď lavička nebola prázdna. Ani jedna z víl a lesných panien, o
   ktorých rozprával Števo, že v jánskej noci vychádzajú z Babej skaly a tancujú na lúkach, nemôže
   byť krajšia ako tá, ktorá sedí na lavičke. Ach, iste žiadna nie je taká krásna! Širokú lavičku s
   dobrým zadným i bočným operadlom zakrýva koberec — samý kvet. Kvetovaná poduška oprená je o bočné
   operadlo, a o tú podušku opiera sa biele rameno. Do úzkej, malej dlane podoprené je čelo. Krásne,
   tmavopopolavé oči hľadia ďaleko, vysoko k horám.
   </p>
   <p>
    Chlapec postavil krčah a zložil si ruky. Tak hľadí na tú ľaliovo-bielu tvár a na tie ústa,
   ani čo by ich Pán Boh len k spevu stvoril. A zase mu je tak okolo srdca, akoby ho ktosi bral a
   niesol kdesi ďaleko, ďaleko do krajiny rozpomienok. Škoda, že sa pani, zahalená do bledožltého,
   kašmírového šálu, nepozrie na chlapca. Veď aj on je pekný a aký pekný! V sobotu mu poslal pán
   doktor nové šaty, skoro také, ako Paľkove, lenže košieľku vyšívanú — samý kvet, so širokými
   rukávmi, nohavičky úzke, vyšnurované krpčeky, okrúhly klobúčik so stužkami a malú vyšívanú
   kabaničku. Aj Petrík dostal nové šaty, také, aké nosieval, gemerské. Veľmi sa Ondrejko potešil,
   že už bude celkom rovný svojim kamarátom. Keď boli včera všetci traja v kostole, netak sa ľudia
   po nich obzerali.
   </p>
   <p>
    Nuž, keby pani radšej pozrela sem! Veď takého pekného, malého Slováčika ešte nevidela. Ale
   nepozrela; zato zbadal sa chlapec. Ach, veď to bola ona, iste ona! Kto by druhý na jej lavičke
   sedel! Okrem toho mala vedľa seba tú peknú mačku. Ona už bola hore a on jej ešte len niesol
   raňajky! Oneskoril sa iste — ach! Veď žinčicu bolo treba ohriať! Kedy bude raňajkovať?
   </p>
   <p>
    Dodal si smelosti a pozdravil. Pani sa strhla, otvorila veľké oči a netak sa zahľadela na
   nesmelo pristupujúceho chlapca.
   </p>
   <p>
    „Dobré ráno,“ pozdravil sa Ondrejko. „Nesiem vám žinčicu, ale už iste neskoro. Však som sa
   dosť ponáhľal, nehnevajte sa, prosím.“
   </p>
   <p>
    „Ty mi nesieš raňajky?“ užasla pani. Vstala. Odobrala chlapcovi ťažký krčah. „Veď ti to bolo
   ťažké!“
   </p>
   <p>
    „Nebolo,“ osmelil sa Ondrejko a uprel svoje krásne oči na paninu tvár. Ó, či bol šťastný, že
   ju konečne aj on vidí, aj že s ním prehovorila, ba vzala ho i za ruku!“
   </p>
   <p>
    „Ako ťa volajú?“
   </p>
   <p>
    „Ondrejko.“
   </p>
   <p>
    „A bývaš aj ty na salašoch?“
   </p>
   <p>
    „Áno, bývam u baču Filinu. Som tam veľmi rád.“
   </p>
   <p>
    Pani pokročila s chlapcom. Krčah si niesla. Bola len tak stredne vysoká, ale mala postavu,
   krok a každý pohyb ako nejaká kňažná.
   </p>
   <p>
    „Prečo nedoniesol žinčicu Peterko alebo Paľko?“ spytovala sa, aby dostala Ondrejka do
   rozhovoru.
   </p>
   <p>
    „My sa zamieňame.“
   </p>
   <p>
    „Zamieňate? Však teba som ešte nikdy nevidela.“
   </p>
   <p>
    „Nesiem toto už po tretí raz. No, vy ste, prosím, vždy spali.“
   </p>
   <p>
    „Tak? Teda som si odspala tvoju návštevu? Zato ťa dnes tak ľahko nepustím. Musíš si u nás
   odpočinúť. Hľa, tetička nás už čaká.“ Pani postála a temer veselo podávala krčah tetičke
   Moravcovej.
   </p>
   <p>
    „Pozrite, kto nám dnes priniesol žinčicu. Vy sa však už poznáte; len my sa vidíme po prvý
   raz. Prosím dobré raňajky pre svojho hosťa.“
   </p>
   <p>
    Tetičke sa akosi triasli ruky, keď brala krčah, a že sa musí ponáhľať, rýchlo zohriať
   žinčicu.
   </p>
   <p>
    Kto by to bol Ondrejkovi povedal, ako ho Pán Ježiš vyslyší! Peterko videl paniu len v
   kuchynke. Jeho zaviedla si do izbietky. A ako tam mala pekne: plyšovú pohovku i kreslá a všeličo
   také, ako v kaštieli Gemerských. Smel s ňou na tej pohovke sedieť a prezerať veľký album. Samé
   krásne kraje a mestá. Ukazovala mu ich i menovala.
   </p>
   <p>
    „A tam ste všade boli?“ odvážil sa spýtať. Jej tvár osmutnela.
   </p>
   <p>
    „Bola, Ondrejko; no, teraz mám len jednu túžbu: Zostať navždy v týchto horách a nemusieť
   nikdy viac vidieť ten zlý, podvodný svet tam vonku.“
   </p>
   <p>
    Potom priniesla tetička raňajky a Ondrejko musel prisadnúť ku krásne krytému stolíku.
   Navykol si v kolibe sa pomodliť pred jedlom. Urobil tak i teraz a v radosti, ako srdce
   prekypovalo, doložil: „Ďakujem Ti, drahý Pane Ježišu, že si ma tak veľmi vyslyšal.“
   </p>
   <p>
    Pani niesla už pohár k ústam, zložila ho a ako zahanbená sklonila tiež hlavu. Slza zavisla
   jej pritom na zlatých riasach. Keď sa chlapec najedol, spýtala sa ho zrazu, o čo Krista Ježiša
   prosil. Priznal sa, ako veľmi túžil ju vidieť a že kamarátom temer závidel. Potom si prosil
   dovolenie obzrieť ešte i druhú knihu, ktorá ležala na malom stolíčku. Tam zase boli samé
   podobizne ľudí. Kukol spod rias na paniu. Veď asi na desiatich obrázkoch bola tam ona, ale mala
   také všelijaké divné šaty na sebe. Na jednom obrázku šaty rozpustené ako plášť a korunu na hlave.
   Pod obrázkom bolo vytlačené: „Mary Slavkovská v úlohe Márie Stuartovej“. Chlapec podoprel si malú
   kučeravú hlavičku do malej dlane a myslel.
   </p>
   <p>
    „Čo sa tak dívaš na ten obrázok?“ pohladila ho pani po zlatých kučerách.
   </p>
   <p>
    „Ste to, prosím, všetko vy na tých podobizniach? To ste snáď hrali divadlo?“
   </p>
   <p>
    Užasla. „A čo ty vieš o divadle? Bol si snáď už v nejakom?“ Zakrútila hlavou; veď to nebolo
   možné.
   </p>
   <p>
    „Nebol som.“ Chlapcova tvárička osmutnela.
   </p>
   <p>
    „Čo ti je, Ondrejko?“ privinula ho pani k sebe.
   </p>
   <p>
    „Ach, keď aj moja mamička je iste na všelijakých obrázkoch, a ja ju nikdy neuvidím.“
   </p>
   <p>
    „Mamička?“ podivila sa pani. „A nie je ona sedliačka?“
   </p>
   <p>
    „Ó, nie,“ zažiarili chlapcove oči. „Ona je chýrečná speváčka. Ale ja ju už nikdy neuvidím,
   lebo na mňa už dávno zabudla; — a tak nemám nikoho, ani mamičku ani tatíčka, i keď ma jemu
   prisúdili. Bývalo mi nad tým veľmi smutno, no odkedy prišiel k nám Paľko a ja som uveril v Pána
   Ježiša a prijal Ho do srdca, nie som už taká opustená sirota, veď On ma miluje, On je so mnou.“
   Chlapec zamĺkol, bo pani tak veľmi obelela v tvári; rameno, ktorým ho objímala, kleslo a hlboký
   závzdych prekĺzol jej perami.
   </p>
   <p>
    „Tetička!“ skríkol preľaknutý chlapec a nie márne. Tetička Moravcová vbehla do izby. Umyla
   na smrť bledú paninu tvár akousi voňavkou. Postlala jej podušku pod hlavu a vyložila nohy na
   pohovku. Po chvíli začala pani zase pravidelne dýchať. Tetička vzala chlapca za ruku a vyviedla
   ho do kuchynky. Na jeho úzkostné otázky povedala mu len, že jej pani je ešte veľmi slabá a že si
   musí odpočinúť. Ondrejko jej musel vyrozprávať, čo spolu hovorili. Tetička si pritom vzdychla,
   pohladila ho a povedala: „Darmo je; prísť to muselo; čím skôr, tým lepšie.“ Nebránila Ondrejkovi
   odísť domov, ale krčah mu niesť nedala.
   </p>
   <p>
    „Pošli odpoludnia Paľka, on sľúbil moju paniu doviesť k vám. Od zajtra má chodiť na salaše
   piť žinčicu; tak nariadil pán doktor.“
   </p>
   <p>
    „A keď je nemocná?“ staral sa chlapec.
   </p>
   <p>
    „Nie je už nemocná, len slabá; a tú slabosť musí rozchodiť.“
   </p>
   <p>
    Ach, keď na svete niet sladkosti bez horkosti! Keby sa tam nebolo stalo to čosi divné, bol
   by sa chlapec navrátil domov celý hrdý a blažený. Takto ho našiel bača Filina neďaleko uplakaného
   a keď si ho vzal do silných ramien ako také malé jahniatko, ovinul mu chlapec obe ruky okolo krku
   a vyrozprával všetko.
   </p>
   <p>
    „Báťa, ja som iste povedal niečo zlé, hoci veru neviem čo, a ona sa nad tým zarmútila,“
   plakal Ondrejko.
   </p>
   <p>
    „Neplač,“ chlácholil ho muž. „Povedal si len, čo ti Pán Boh vložil do úst. Však keď pani
   odpoludnia príde, bude všetko dobre.“ S tým zaniesol bača zomdleného chlapca do jeho drevenej
   chyže, položil na posteľ a sadol si k nemu. Pohládzajúc ho po vlasoch, čele a sluchoch, uspal
   čochvíľa svojho ustatého chránenca. Ešte sa potom na neho smutne podíval a odišiel. Asi o pol
   hodinu videli ho honelníci sviatočne oblečeného schádzať smerom k Babej skale. Mysleli, že ide do
   mesta a divili sa, prečo už zase, veď tam bol len včera.
   </p>
   <p>
    V tom istom čase znel v Paľkovej chalúpke usedavý plač, ktorý tetička Moravcová nijako
   nemohla utíšiť. Tam vravela plačúca pani: „On tu bol, on, moje zlaté, krásne dieťa, a ja som
   nevedela! Ten ťažký krčah mi sám priniesol! Túžil ma vidieť, ale nepoznal ma. Ach, kdeby, keď ja
   som jeho nepoznala! Že ho vraj jeho matka dávno zabudla? Nie je pravda! Všetka sláva tohto sveta
   nemohla mi nahradiť stratený poklad. Otče môj, otče môj, keby si ty vedel, čo sa stalo z tvojej
   dcéry! Ty si ju učil skladať ruky k modlitbe, ona i to zabudla — tak ako všetko. Nešťastná,
   zradená žena, zhavranená mať! Keby si to vedel, ako sa tvoje výstrahy doslovne splnili!“
   </p>
   <p>
    Plakala pani, horko plakala. Nebolo pre ňu potešenia. Nebýva ho pre synov a dcéry, ktoré
   nohami pošliapali dobré rady rodičov a potom ich zastihlo všetko to, čo im bolo predpovedané.
   </p>
   <p>
    Konečne vyšla tetička von. No, počula kroky v pitvore. O chvíľu sa vrátila, spytujúc sa, či
   smie pustiť dnu baču Filinu, žeby rád s paňou hovoril dač dôležité.
   </p>
   <p>
    O chvíľočku sedel bača v izbe. „Prišiel som za vami, pani Slavkovská,“ začal vážne. „Tomu
   hriechu, aký už roky páchate na mojom malom chránencovi, musí byť raz koniec. Pán doktor mi
   povedal, že ste jeho matka, tak ako môj pán je jeho otec. Nuž, či to útle, citlivé dieťa ozaj má
   tak vyrastať, ako ktosi napísal:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ani otec, ani mať,
        </em>
       </span>
       <span class="emphasis">
        <em>
         ani sestra, ani brat
        </em>
       </span>
       <span class="emphasis">
        <em>
         neidú ma privítať?“
        </em>
       </span>
      </span>
     </p>
    </div>
   </p>
   <p>
   </p>
   <p>
    Muž vravel prísne. Pani vystrela zalomené ruky prosebne oproti nemu.
   </p>
   <p>
    „Čo ja môžem urobiť? Veď mne ho vzali a Gemerskému prisúdili. Môj advokát urobil všetko, čo
   mohol, ale márne.“
   </p>
   <p>
    „A mali by ste ho rada? Chceli by ste sa o neho starať, ako sa sluší na statočnú matku, keby
   vám ho môj pán vrátil?“
   </p>
   <p>
    „Hja, či by som chcela? Zaslúžim si, aby ste sa ma takto pýtali. Či veríte, alebo neveríte,
   bača Filina, všetko by som dala, keby som ho len mohla dostať naspäť. Veď ono ma nehodnú miluje.“
   </p>
   <p>
    „Áno, ono vás miluje, ako len také opustené deti milovať znajú. Preto som prišiel za vami,
   pani; dnes — alebo nikdy — dáva Pán Boh príležitosť, aby ste svoj poklad dostali naspäť. Váš
   bývalý muž sa veľmi zadĺžil. Správca dostal rozkaz, predať Gemerský majetok. Ak máte dosť peňazí,
   (pán doktor povedal, že máte), kúpte ho z prvej ruky, prv, než naň siahnu Židia. Keď váš advokát
   napíše jemu, že dáte majetok prepísať na chlapca, ak vám dá pán Gemerský čierne na bielom, že
   chlapec zostane len vám, on sa pojedná! Hovorieval vždy, že Gemerský kaštieľ zostane Ondrejkovi,
   ako prvorodenému. Každý na okolí o tom vie. Nebola by to taká veľká hanba pre ten rod, že
   rodičovské bydlo museli predať, keď by majetok predsa zostal jeho synovi. Je to pekný majetok;
   keby sa múdro spravoval, niesol by oveľa viac úžitku, ako nesie dnes; aj keby ste si pripožičali,
   bolo by ho hodno kúpiť.“
   </p>
   <p>
    „Ach, bača Filina,“ vzala pani do malých rúk mužovu tvrdú pravicu. „Ako vám len poďakovať za
   tú krásnu, dobrú radu? Neviem, či môj kapitál postačí, ale mám vzácne šperky; keď tie predám,
   ľahko vyplatím, aj nám ešte do začiatku zostane. Nie som taká neznáma v gazdovstve, ako myslíte.
   Som farmárova dcéra. Len kto to pre mňa kúpi? Môjho advokáta tu niet.“
   </p>
   <p>
    „Zavoláme pána doktora. Zaveziete sa s ním k pánu správcovi S. Kúpite si majetok sama. Má
   rozkaz predať majetok pod rukou. Keď bude váš, až potom začnite vyjednávať o chlapca. Aspoň ja
   tak myslím. Ale Ondrejkovi sa ešte dnes priznajte ako matka, nech sa chlapča netrápi. Prídite
   odpoludnia k nám; pošlem Paľka pre vás.“
   </p>
   <p>
    Filina vstal. „Nebol by som dnes za vami prišiel, keď ste ešte slabá, ale kúpa náhli, a
   Ondrejko tak veľmi plakal, až sa celý triasol, že vám iste niečo nedobré povedal, keď ste
   omdleli. No, to chlapča je veľmi útle. Potrebuje nielen spevnetia u mňa — to je len pre telo —
   ale jeho srdce potrebuje matku. Otcom však sa mu stal Boh na nebesiach. — Tak, s Bohom.“
   </p>
   <p>
    „Bača Filina!“ zastala pani mužovi cestu. „Viete vy, prečo som sa rozišla s Gemerským? Alebo
   myslíte, keď som speváčka, že som mu ušla ako neverná žena?“
   </p>
   <p>
    „Pán doktor mi povedal, že vám môj pán ublížil. Ja sa ďalej nepýtam. Máme my každý dosť na
   svojom hriechu. Boh nás vidí. On nás zná. Nesúďte a nebudete súdení.“ Drsný Filinov hlas znel
   temer jemne. Podal panej ruku a odišiel. —
   </p>
   <p>
    „Ujček Filina! Už sa vraciate z mesta?“ zaznelo mu v ústrety pod hoľou, kam sa pobral
   obzrieť stádo. Paľko bežal mu oproti. V ruke nesie plný ručník krásnych hríbov.
   </p>
   <p>
    „Nebol som v meste, Paľko. No, čo ty tu robíš?“ Potešil sa Filina, usadajúc na machom
   porastený peň. Chlapec s rozkošou hodil sa do vysokých machových podušiek.
   </p>
   <p>
    „Niesol som Števovi list, ktorý mu doniesol horárov chlapec od mamičky. Netak sa potešil.
   Bola nemocná, ale už sama píše. Chvála Bohu!“
   </p>
   <p>
    „Aj ja som rád; je to poriadna žena. A syn, keď už nemá matku, nemá nikde domov,“ prisvedčil
   Filina. „Kde si našiel tie hríby?“
   </p>
   <p>
    „Pravda, pekné? Zazrel som ich. Jožo hovoril, že na večeru bude variť guláš. Zídu sa nám.“
   </p>
   <p>
    „To áno. Ale najkrajšie vyber a vezmi odpoludnia paniam do vašej chalúpky. Azda im budú
   milé.“
   </p>
   <p>
    „A mám naozaj ísť pre tú paniu? Nebude jej to ešte ďaleko?“ staral sa chlapec.
   </p>
   <p>
    „Myslím, že nie; veď pôjdete pomaly.“
   </p>
   <p>
    „Keď je ona taká slabá, ujček.“
   </p>
   <p>
    „Videl som; idem od nich.“
   </p>
   <p>
    „Tak? Videli ste? A že od nich idete? Stavili ste sa idúc cestou z mesta?“
   </p>
   <p>
    Bača chvíľu mlčal, akoby rozhodoval. Potom uprel orlí zrak do chlapcovej tvári. „Paľko, ja
   ti niečo poviem. Dá Pán Boh, pomôžeš mi v jednej ťažkej veci.“
   </p>
   <p>
    „Rád, ujček, len povedzte.“
   </p>
   <p>
    „Pán týchto salašov je Ondrejkov otecko; to vieš, pravda?“
   </p>
   <p>
    „Áno, to viem.“
   </p>
   <p>
    „A tá pekná pani tam, to je jeho mamička.“
   </p>
   <p>
    „Ale, čo nepoviete?“ vyskočil Paľko, no hneď si znova aj sadal. „Ako to, že nie sú spolu a
   Ondrejko nie je u nich?“
   </p>
   <p>
    „Keď sa rozsobášili, a on si vzal už pred rokmi druhú ženu.“
   </p>
   <p>
    „A dovolil im to Pán Ježiš? Však sa mi zdá, že On hovorí, že sa to nesmie?“
   </p>
   <p>
    „Vieš, Paľko, svet robí všeličo, čo Pán Boh zakázal — aj toto. Ja viem, že je to hriech, no
   už je to tak a napraviť sa nedá. Tá pani, prv než si ju pán Gemerský vzal, bola chýrečnou
   speváčkou v Amerike. Musela byť veľmi pekná, veď je aj dnes. On ju doviezol do Európy medzi svoju
   rodinu. Tá sa naňho hnevala, keď pani nebola z panskej krvi. Nepekne sa oproti nej správali, a on
   sa jej, ako sa patrí, nezastal, lebo nakoľko ho ja poznám, nie je on ten človek, aby mohol
   obrániť ženu oproti celému svetu. Snáď už aj oľutoval, keď sa mu ponúkali všelijaké grófky, že si
   tak s ňou zaviazal svet. Ako to medzi nimi bolo, neviem. Len toľko viem, že ona raz, keď nebol
   doma, vzala chlapca a odišla preč. Bývali vtedy v Pešti. Ináč sa živiť nevedela — no, tak dala
   chlapca do opatery cudzím a išla zase k divadlu. Z toho bol potom proces. On ju žaloval, že ho
   opustila, ona sa vrátiť nechcela, nuž, tak ich súd rozviedol. Chlapca prisúdil otcovi, a tak
   dostal sa až sem k nám. Kým bol Ondrejko u tých ľudí, kde ona naňho platila, tí mu o nej
   rozprávali iste samé dobré veci. Keď však prišiel ta, kam ho dal otec, môžeš si myslieť, že tí o
   nej dobre nehovorili. Tak má chlapec, chudáčik, všelijaké myšlienky o svojej matke, a predsa po
   nej túži. Bol som dnes preto u tej panej; chcel som jej poradiť, ako by si mohla chlapca vziať k
   sebe a prihlásiť sa k nemu už dnes. Preto som to tebe, Paľko, rozprával, aby si ty Ondrejkovi
   povedal, kto to dnes k nám príde.“
   </p>
   <p>
    V horách stíchlo. Bača hľadel na zamysleného chlapca. „Povieš mu to, Paľko?“
   </p>
   <p>
    „Áno, ujček, no musím najprv poprosiť Pána Ježiša, lebo to nie je malá vec. Dobre, že je
   Ondrejko už Božou ovečkou. On ešte aj tej svojej mamičke pomôže nájsť Pána Ježiša. — Tak, to by
   sme už teda mali. Ale, ujček Filina, kedy mi vy poviete, že ste Ho prijali, že Ho máte?“
   starostlivý, láskyplný chlapcov hlas vohnal slzy do mužových očí.
   </p>
   <p>
    „Sám neviem, čo ti mám povedať, chlapec môj. Je mi to samému divné; odkedy som tak nedávno
   urobil, ako ten Zacheus, akoby tej veľkej ťarchy, ktorá na mne vždy ležiavala, viacej nebolo.
   Chvíľami sa mi zdá, že Syn Boží skutočne je pri mne a dakedy, keď si čítam v Biblii, ani čo by
   býval v mojom srdci a otváral mi oči. Nuž, neviem, chlapec môj, čo mám ešte robiť.“
   </p>
   <p>
    „Ach, ujček,“ dal sa Paľko od radosti skákať. „Však ste Ho už prijali! On prišiel, tú ťarchu
   vám sňal a zahodil preč za Boží chrbát.“
   </p>
   <p>
    „Čo vravíš, chlapče?“ užasol muž. „A to by bolo všetko?“
   </p>
   <p>
    „Áno, to je všetko. My máme Jemu len uveriť. Však viete, ako hovorí:
    <span class="emphasis">
     <em>
      ,Poďte ku mne
    všetci, ktorí pracujete a ste obťažení, a ja vám dám odpočinutie.‘
     </em>
    </span>
    Nuž, vy ste išli k
   Nemu, a On vám ho dal. Však veríte, že On je pravdovravný?“
   </p>
   <p>
    „Verím, chlapec môj, už verím, aj rozumiem všetko, tak ako ten Zacheus. On prišiel, aby
   hľadal a spasil, čo bolo zahynulo; prišiel hľadať mňa, strateného hriešnika, a ja som sa Mu dal
   nájsť.“
   </p>
   <p>
    Keď o chvíľu kľačali pred Bohom, muž i chlapec, bola v nebesiach veľká radosť, že zase jeden
   človek prijal Ježiša Krista, lebo ktoríkoľvek Ho prijali, dal im moc stať sa deťmi Božími. Tak
   písali anjeli meno do knihy Baránkovho života. Písali, že uveril Peter Filina, že jeho ťažký
   hriech vyniesol Ježiš Nazaretský na kríž, tam podstúpil zaň trest smrti a tak že bolo jemu,
   Filinovi, všetko odpustené a on bol prijatý za Božie dieťa na veky, na večnosť.
   </p>
   <p>
    Pomodlil sa Filina po prvý raz z celého srdca k Bohu ako k Otcovi. Poďakoval Baránkovi
   Božiemu za Jeho smrť, no, poďakoval Mu i za Paľka, že ho poslal do gemerských hôr.
   </p>
   <p>
    „No, tak,“ z hlboka vzdychol si chlapec. „Keď som už s vami hotový a nemusím už Pána Ježiša
   za vás prosiť, môžem lepšie prosiť za Ondrejkovu mamičku. Veď On mi to dá, aby ona čím-skôr
   začala myslieť na Neho.“
   </p>
   <p>
    Kúsok išli potom obaja spolu, ale bača zamieril na hole a Paľko bežal späť ku kolibe; a tak
   si pritom spieval, až mu všetky hory odpovedali.
   </p>
   <p>
    Netak bolo popoludní v kolibe živo. Chlapci v nej toľko čistili a upratovali, že si už nikde
   nenašiel ani zrniečka prachu. Ondrejkovi nanosili kvety, aby uplietol veniec.
   </p>
   <p>
    Uplietol hodne dlhý; sám bača ho potom pribil okolo dverí.
   </p>
   <p>
    „No, ja už pôjdem,“ oznamoval Paľko. „Poď ma, Ondrejko, odprevadiť. Videl som tu neďaleko
   pekné kvety, natrháš ich; dáme ich na stôl.“
   </p>
   <p>
    „Veru, bude už čas, aby si išiel,“ prisviedčal bača, „a choďte spolu.“
   </p>
   <p>
    Ondrejko poslúchol veľmi rád. Veselo rozbehli sa chlapci do hory a našli čochvíľa hľadané
   kvety.
   </p>
   <p>
    „Sadnime si trochu,“ povedal Paľko, keď natrhali kvety a dali ich do neďalekého pramienka,
   aby nezvädli. „Rád by som ti niečo povedal. Nepamätáš sa nič na svoju mamičku?“
   </p>
   <p>
    „Na moju mamičku?“ užasol Ondrejko. Tú otázku nečakal. „Len veľmi máličko sa pamätám, že
   bola veľmi pekná a mala taký krásny hlas.“
   </p>
   <p>
    „A keby si tak zrazu prišla pre teba, bol by si rád?“
   </p>
   <p>
    „Pre mňa?“ krásne chlapcove oči otvorili sa naširoko. „Veď ona pre mňa nemôže prísť, keďže
   už nepatrím jej, ale tatíčkovi.“
   </p>
   <p>
    „A čo ti tie panie, kde si býval, o nej hovorili?“
   </p>
   <p>
    „Že odišla od tatíčka, aj odo mňa, keď mala radšej divadlo ako nás, lebo že sa tam niekedy
   aj ľudia miesto koní zapriahli a tak ju viezli a dávali jej krásne šperky.“
   </p>
   <p>
    „A ty si tomu veril?“ zamračil sa Paľko.
   </p>
   <p>
    „Nie, ja som tomu neveril, lebo som ju mal rád, veľmi rád.“
   </p>
   <p>
    „Ani never! Mne báťa Filina povedal, že ona preto odišla, keď rodina tvojho tatíčka nemala
   ju rada, lebo nebola z takého panského rodu, ako oni. K divadlu išla len preto, že sa ináč živiť
   nevedela. Tvoj tatíčko ju doviezol veľmi z ďaleka; ta sa vrátiť nemohla. Čo mala robiť? Čo je
   divadlo, ja neznám. Ona že tam pekne spievala. To však snáď nebolo zlé. Keby bola znala Pána
   Ježiša tak, ako Ho my známe, On by jej bol iste ináč poradil a pomohol. A ak to, čo robila, bolo
   zlé, keď Ho raz pozná a poprosí, On jej to všetko odpustí; ale my jej o Ňom musíme rozprávať — ty
   a ja.“
   </p>
   <p>
    „My? Však je ďaleko, veľmi ďaleko!“
   </p>
   <p>
    „Never, Ondrejko. Pán Ježiš nám ju poslal až sem. Tá pani v našej chalúpke — to je ona.“
   </p>
   <p>
    „To že je ona?“ vyskočil Ondrejko. „Áno, áno; je to ona! Veď taká bola. A ten hlas! Teda
   preto sa mi zdalo, akoby som počúval ďalekú povesť, keď hovorila, keď som sa na ňu díval.
   Poznával som ju, ale ona ma nepoznala,“ smutne vzdychol si chlapec a oči zaliali sa mu slzami.
   </p>
   <p>
    „A ako ťa mala poznať v tých sedliackych šatách? Však sme ťa my dvaja s Peterkom sotva
   poznali.“
   </p>
   <p>
    „Myslíš?“ potešil sa Ondrejko. „Paľko, vezmi ma, nech idem za ňou. Veď ona nevie, že som ja
   jej Andráš, ona ma nepozná.“
   </p>
   <p>
    „Už vie; ujček Filina tam bol. On jej povedal pravdu.“
   </p>
   <p>
    Ach, tak ma vezmi so sebou, lebo ja som ju veľmi zarmútil — až temer umrela.“
   </p>
   <p>
    „Nedbám, poď! Iste to Pán Ježiš tak chce.“
   </p>
   <p>
    *
   </p>
   <p>
    A keby ako dlho Ondrejko Gemerský žil, nikdy nezabudne, ako to bolo, keď sa v chalúpke
   otvorili dvere a von vyšla krásna pani v šatách ani tie nezábudky pri potôčku. V ruke niesla si
   široký klobúk a ten jej vypadol, keď s výkrikom: „Ondrejko môj!“ rozbehla sa im oproti a keď on
   pribehol k nej, ako keď strela letí.
   </p>
   <p>
    „Mamička, moja mamička!“ — a už ju držal okolo hrdla. Ona pri ňom kľačala a túlila ho k
   sebe. A plakali obaja a Paľko s nimi.
   </p>
   <p>
    „Ach, mamička moja, ja ťa mám tak rád! Pravda, som tvojím a ty si ma už nedáš,“ prihováral
   sa s plačom Ondrejko. Pohládzal krásne líce i čelo panino.
   </p>
   <p>
    „Áno, ty si môj,“ vyskočila zrazu, „a ja si ťa nedám nikomu, nikomu na svete. No, poď synček
   môj, musíme ísť za báťom Filinom. On sa o to postará, aby mi ťa nesmeli vziať.“
   </p>
   <p>
    Nuž, toto Ondrejko nikdy nezabudne, ale ani to, ako potom spolu kráčali ku kolibe, ako ich
   tam privítali a aký to bol krásny čas, to odpoludnie a ten večer, lebo Ondrejkova mamička
   nocovala v jeho chyžke aj s tetičkou Moravcovou. Bača s tým už rátal. Poradil sa s tetičkou,
   poslal Števa a tento priniesol z chalúpky paniam, čo bolo treba: hlavnice, plachty, prikrývky a
   ešte čo také. Sedel teda Ondrejko pri svojej mamičke i večer, keď Jožo piekol na ražni baranča a
   Peterko pomáhal tetičke v kotlíku variť polievku.
   </p>
   <p>
    Bača rozprával o živote na salašoch a mnoho pekného zo svojich skúseností pri stáde. Potom
   tam vonku spolu večerali. Zaspievali večernú pesničku, pomodlili sa a Paľko čítal zo svojej
   knižočky. Na Filinovu žiadosť čítal 15. kapitolu ev. Lukáša o dobrom Pastierovi, o žene, ktorá
   stratila groš, a o márnotratnom synovi, ktorý mal dobrého otca, a predsa od neho utiekol, a ako
   mu bolo zle na svete dotiaľ, kým sa k svojmu otcovi nenavrátil. Všeličo pekné pritom Paľko
   rozprával, ako to len on vedel. Netak ho všetci počúvali. Keď stíchol, už len vatra praskala a
   hviezdy na nebi svietili ako také množstvo očí. Mesiačik osvecoval končiare vrchov a dolinky.
   Kedy-tedy zazvonili ovečky v košiaroch.
   </p>
   <p>
    Zrazu zdvihol bača sklonenú hlavu a povie hlasom, akým nikdy nevravieval:
   </p>
   <p>
    „Tá stratená a nájdená ovca som ja, deti moje. Mne milostivý Pán Boh všetky moje viny
   odpustil. Pán Ježiš si ma hľadal a našiel, a ja som sa Mu už odovzdal celý aj s našou kolibou.
   Modlime sa.“
   </p>
   <p>
    Sňal klobúk, zložil ruky a pomodlil sa „Otče-náš“ tak, že nikto ešte nepočul tak modliť sa.
   Nezabudne túto chvíľu Ondrejko Gemerský. No, ja myslím, že ju nikto z prítomných nebude môcť
   zabudnúť.
   </p>
   <p>
    Keď už v kolibe všetko stíchlo — ani psy dnes nebrechali — bača, ako vždy, obchádzal
   dookola, či nikde nič zlé nehrozí, prv než sa aj on odoberie na odpočinok. Obišiel i drevenú
   chyžku a zarazene postál. Veď na malej Ondrejkovej lavičke pod oknami, okrútená v šále, osvietená
   mesiačikom sedela pani Slavkovská. Ruky mala okolo kolien ovinuté, hlavu naklonenú a meravo
   hľadela do krásnej, hviezdnej noci. Zakašľal, aby sa ho nezľakla. Zodvihla hlavu a
   prosebnе ukázala mu miesto vedľa seba. Poslúchol.
   </p>
   <p>
    „Povedali ste, bača Filina, že tá stratená a nájdená ovca ste vy,“ začala svojím krásnym
   hlasom smutno. „Tá žena, čo ten groš stratila, som zase ja. No nielen to, aj márnotratná dcéra.“
   </p>
   <p>
    „Ako to myslíte, pani?“ spytuje sa Filina vážne.
   </p>
   <p>
    „Keď Paľko rozprával, aký bol ten otec dobrý a ako ho ten nezdarný syn opustil, myslela som,
   že práve tak som ja urobila svojmu dobrému, drahému tatíčkovi. A preto sa mi od tých čias tak
   viedlo, ako sa mi viedlo,“ vzdychla si hlboko.
   </p>
   <p>
    „Vyrozprávajte mi to. Som už starý muž, mohol by som vám byť otcom; ja vám porozumiem.“
   </p>
   <p>
    „Áno, vám poviem všetko. Veď či ste mi neratovali moje biedne dieťa, keď nemalo nikoho? Či
   ste sa oň nestarali ako otec?“
   </p>
   <p>
    *
   </p>
   <p>
    „Bývali sme na krásnej farme v Amerike. Môj deduško prišiel ta z Čiech i s babičkou ako
   mladý človek. Kúpili si malú farmu. Pričinili sa a Pán Boh im žehnal. Boli to dobrí ľudia. Dúfali
   v Boha. Mali syna a dcéru. Syn chcel študovať. Dali ho vyučiť, no nepomáhal im v gazdovstve. -
   Museli si privziať robotníka, ktorý pochádzal tiež z kraja a veľmi sa im hneď zaľúbil, lebo veľmi
   pristal do ich rodiny. Raz, keď deduško ťažko ochorel a myslel, že už zomrie, dal si zavolať
   svojho robotníka a prosil ho, keď je ešte slobodný, ak tam v kraji nikoho nemá, aby sa priženil k
   jeho dcére. On že ľahšie bude odchádzať z toho sveta, keď bude vedieť, v čích rukách nechal dcéru
   i ženu. Že dcéra má krásneho, dobrého mladíka veľmi rada, to vedel. Nuž, on si pýtal najprv čas
   na rozmyslenie a potom rozpovedal deduškovej dcére svoje osudy v starej vlasti. Aké boli, neznám.
   Keď ona i napriek tomu chcela ísť za neho, spravili deduškovi po vôli a nikdy to nikto neľutoval.
   Môj tatíčko bol na moju mamičku veľmi dobrý. Nemala príčiny žialiť, že za neho išla. Deduško z
   choroby vyšiel. Ešte roky pracovali spolu so zaťom a všetko sa im darilo, takže za jeho pomoci
   prešli z malej farmy na veľkú. Ja sa pamätám už len na tú veľkú. Moji rodičia mali len mňa. Strýc
   Vojtech, ktorý bol už vtedy profesorom v New Yorku a ženatý, radil, aby ma naši dali k nemu, že
   musím chodiť do škôl, aby zo mňa bola „lady“.
    <sup>
     [
     <a class="footnote" href="#ftn.d56e1139" name="d56e1139">
      7
     </a>
     ]
    </sup>
    Deduškovi sa to ľúbilo; nuž, tak som bývala doma len cez leto, no cez zimu u strýca a
   v školách, až zo mňa naozaj vyrástla lady. Strýc zbadal, že mám dary na spev; aj učitelia mu to
   dosvedčili. Dal ma — bez toho, aby naši doma vedeli — učiť spevu. Mne sa to spievanie veľmi
   páčilo, a ešte viacej chvála, ktorou ma zasypali poslucháči, keď som spievala na školskom
   koncerte.
   </p>
   <p>
    Medzitým stala sa v našom dome veľká premena, takže som svoj domov temer ani nepoznala, keď
   ma zavolali k úmrtnému deduškovmu lôžku. Naša farma bola neďaleko hôr. V tých horách boli pár
   týždňov misijné zhromaždenia. Celá naša rodina chodila počúvať prednášateľov, ktorí tam mali
   náboženské prednášky; celá rodina, ako sa to hovorilo, prešla na stranu Kristovu. Nezabudnem
   nikdy, aký blažený zomieral deduško, ako nás všetkých požehnával a ako zmužilo niesla babička
   jeho stratu. No, ja som po prvý raz rada utekala od drahých rodičov naspäť k strýcovi. Moji milí
   zaviedli si doma služby Božie. Spievali piesne na česť Baránkovi, o ktorom tvrdili, že ich
   vyslobodil z hriechu. No, mne sa tie piesne nechcelo spievať. Na mňa leteli ešte i tie múry nášho
   domu.
   </p>
   <p>
    Smutno ma otec prepúšťal — môj krásny, dobrý otec. No, mala som pred sebou ešte jeden polrok
   školu a ešte jednu skúšku. Tešili sa drahí moji rodičia, že už potom budem cele ich, veď mali len
   mňa, pre mňa pracovali a gazdovali. Strýc súhlasil vo všetkom so mnou. Jemu sa práve tak nechcelo
   vkročiť na úzku cestu, ktorá vedie k večnej sláve, ako mne. So školským rokom skončilo sa i moje
   vyučovanie. Vracala som sa domov s tým úmyslom, že si od rodičov vymôžem dovolenie, smieť
   nastúpiť do opery ako speváčka. Vyše pol roka som o to doma bojovala prosbami, slzami, no márne.
   Môj otec bol ku mne anjelsky trpezlivý a dobrý. Mamičke a babičke častejšie prešla trpezlivosť.
   Ale ako sa tieto vaše žuly nepohnú, tak ani otca nikto nemohol priviesť k tomu, aby zrušil svoje
   slovo, že mi nikdy nedá dovolenie k tomu kroku. Nuž, keď mi ho nedal, vzala som si ho sama.“
   </p>
   <p>
    „Čo ste urobili?“ sústrastne spytuje sa bača. Pani zaplakala.
   </p>
   <p>
    „Ušla som z domu, zanechajúc list, že ľúbim svet, že chcem v ňom a s ním žiť, že ľúbim slávu
   a nedám sa na farme zakopať. Ušla som k strýcovi. Môj drahý otec prišiel si hneď pre mňa. Prosil,
   prehováral, ach, ale ja som sa s ním vrátiť nechcela, ani nevrátila.“
   </p>
   <p>
    „Až sa ti ten svet a márnosť ukážu ako mydlová bublina a tvoje srdce plné sklamania bude si
   zúfať, potom si spomeň, že máš otca, a vráť sa domov. Do tých čias sa k nám hlásiť nemusíš.
   Stojíme na dvoch cestách: naša je úzka, ale vedie vysoko; tvoja široká, povedie ťa z vysoka do
   hlbokej priepasti. Naše modlitby ťa budú vždy ohradzovať ako ohnivý múr. Viem, že zakúsiš mnoho
   zlého, mnoho žalosti práve preto, že naše modlitby zabránia, aby si nemohla tak hrešiť, ako budú
   hrešiť iní okolo teba.“
   </p>
   <p>
    To boli jeho posledné slová. Ach, bača Filina, a ja som predsa išla na tú širokú cestu. O
   krátky čas bola zo mňa slávna speváčka. Na rukách ma ľudia nosili. Mne, jednoduchej farmárovej
   dcére, pre tie dobré školy, ktoré som vychodila, otvárali sa najvyššie spoločnosti. A ja som ako
   ten márnotratný syn zabudla dosť skoro na svojich rodičov, na svojho tatíčka. Potom prišiel
   Gemerský, a ja som išla s ním, hotová pre neho opustiť všetko, aj svoju slávu. Sľuboval mi, že aj
   ako jeho žena budem smieť ďalej spievať. Aj to dodržal, kým sme boli v Amerike a v Taliansku. No,
   v jeho vlasti to už nebolo možné.
   </p>
   <p>
    A potom prišlo všetko tak, ako môj drahý otec predpovedal. No, o tom nechcem vravieť. Chcela
   som povedať len to, že ten márnotratný syn som ja.“
   </p>
   <p>
    „To ste vy, moja pani, len spolovice; veď ten syn sa vrátil, a vy ste sa ešte nevrátili.“
   </p>
   <p>
    „Nie, máte pravdu, ja som sa ešte nevrátila. Keď som opustila zradného muža, hanbila som sa
   vrátiť domov taká opustená, zradená, o všetok majetok pripravená. Keď som prosila strýca, aby mi
   pomohol, poslal mi síce peňažnú podporu, ale s prísnym napomenutím, aby som sa alebo vrátila k
   mužovi, alebo aby som išla späť k rodičom a činila pokánie. Ale ja som nechcela činiť pokánie.
   Mne sa zdalo, že všetci ľudia zhrešili proti mne, a len ja že som nevinná. Žiť som musela; no tak
   znovu som začala spievať, i keď so zlomeným srdcom. Svet ležal mi čochvíľa zase pri nohách. No
   taká opustená, spoznala som ho potom v celej jeho špatnosti. Pravdu mal môj tatíčko: ja som
   nemohla tak hrešiť, ako druhí okolo mňa hrešili, a tak musela som mnoho, mnoho trpieť, až som už
   ďalej nevládala. Moje zdravie bolo podkopané, zrušila som zmluvu a vybrala sa hľadať svojho syna.
   Chcela som ho aspoň ešte raz vidieť, prv než zomriem. Tak, to je všetko.“
   </p>
   <p>
    „Nie, to nie je všetko,“ láskavo usmial sa Filina vstávajúc. „Koniec bude, až sa dcéra
   navráti najprv k nebeskému a potom i k zemského otcovi, On, ktorý prijal mňa, prijme iste i vás.
   Teraz ale prosím, choďte už na odpočinok a myslite pritom, že tam ďaleko váš zemský otec snáď
   práve teraz sa modlí za vás. A ten nebeský nás tak miloval, že nám svojho jednorodeného Syna dal.
   Dobrú noc!“
   </p>
   <p>
    O chvíľočku svietili hviezdy už nad tichým kúskom zeme, kde ľudia pospali.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1139" name="ftn.d56e1139">
        7
       </a>
       ]
      </sup>
      <span class="emphasis">
       <em>
        lady
       </em>
      </span>
      (vyslov: lejdy) — dáma, pani
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1171">
       </a>
       8
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na druhý deň prišiel pán doktor, tak ako ho čakal bača Filina. Doviezol sa v koči až po
   kolibu, a než sa Ondrejko nazdal, odviezol mu aj mamičku aj baču Filinu. Prv než odišli, ujednali
   sa, že Ondrejko zostane tak ako posiaľ u baču a bude mamičku iba navštevovať.
   </p>
   <p>
    „Paľko, vezmi chlapcov,“ kázal bača, „choď s nimi dakde do hory, kde by vás nik nezmýlil, a
   modlite sa, aby nám Pán Boh pomohol šťastne pokonať to, o čo ideme.“
   </p>
   <p>
    Nuž, oni sa modlili a verili, že ich Pán Ježiš vyslyší.
   </p>
   <p>
    Neskoro večer sa bača vrátil; chlapci už spali. Ráno im povedal, že sa všetko, čo včera
   vykonali, šťastne podarilo. Ale až o týždeň budú vedieť, ako vec dopadla, aby sa tedy len ďalej
   modlili.
   </p>
   <p>
    Ach, bol to potom týždeň! Nikdy podobný chlapci nežili. Raz boli s Ondrejkom u jeho mamičky,
   raz ona v kolibe. Keď zostala aj na večer, rada nocovala v drevenej chyžke. Tetička išla vtedy
   pred večerom späť, Petrík ju odprevádzal; robil to veľmi rád, lebo vždy tam dostal netak dobrú
   večeru. Ondrejko vtedy nocoval s mamičkou. A to bolo také krásne! Ona sedávala na jeho posteli,
   rozprávala mu všeličo pekné, pohládzala, bozkávala ho, kým nezaspal. Zato zase on ju skoro ráno
   zobúdzal. Zoskočil z postieľky, ovinul ruky okolo jej hrdla a bozkal ju nesmelo na krásne ústa.
   Ach, to boli chvíle! Smel Ondrejko sprevádzať mamičku, aj keď ju bača Filina vodil a ukazoval jej
   všetky tri salaše. Chodili spolu po holiach, obzerali stádo, hovorili s pastiermi. Ona bola k nim
   taká dobrá, prívetivá. Pre jej zdravie to bolo veľmi užitočné. Netak dobre po takej prechádzke aj
   jedla aj spala. Ondrejko sa tešil, že mala báťu Filinu rada. No, a ten s ňou tak pekne
   zaobchodil, hoci sa správal k nej ako k panej, ani čo by mu bola dcérou. V sobotu išiel si
   Ondrejko za mamičkou do chalúpky. Mal tam u nej obedovať. Na olovrant boli pozvaní obaja jeho
   kamaráti. No, aby vraj s nimi prišli aj Dunaj a Fidél! Však Micka sa ich nebála, a oni, keď to
   videli, nechali ju na pokoji.
   </p>
   <p>
    Radostne vbehol chlapec do izby. No, na prahu zastal, bo jeho krásna mamička sedela pri
   stole, v ruke mala na poštu pripravený objemný list a plakala. Ach, tak horko plakala! Potešila
   sa síce, keď k nej pribehol a začal ju hladkať a bozkávať; oplácala mu to celovanie, ale plakať
   neprestala. „Ach, čo len tak veľmi plačeš, mamička moja?“ zažalostil. „Nad kým?“
   </p>
   <p>
    „Nad sebou, miláčik môj, keď som len veľmi, veľmi zlá.“
   </p>
   <p>
    Nepripustil by to Ondrejko. Veď jemu pripadala mamička dobrá ako anjel. Ale Paľko práve
   včera povedal, keď si čítali výpoveď:
    <span class="emphasis">
     <em>
      „Všetci zhrešili a chýba im Božia
    sláva“
     </em>
    </span>
    , že dokiaľ človek toto nepozná a považuje sa za dobrého, dotiaľ že ho Pán
   Ježiš nemôže nájsť, lebo len chorí potrebujú doktora. A bača Filina doložil, že tomu poznaniu
   človeka naučí len Duch Boží. Teda Duch Boží začal učiť už aj mamičku. Ó, to ju Pán Ježiš už skoro
   nájde!
   </p>
   <p>
    „A prečo myslíš, mamička, že si zlá?“ nesmelo spytuje sa chlapec.
   </p>
   <p>
    „Keď mám veľmi dobrého tatíčka, a ja som ho strašne zarmútila. Pozri, Ondrejko, teraz som mu
   písala, po rokoch, konečne po prvý raz.“
   </p>
   <p>
    „Aj si ho iste odprosila, pravda?“
   </p>
   <p>
    „Odprosila; no či možno taký hriech odpustiť?“
   </p>
   <p>
    „Otec odpustil márnotratnému synovi, lebo ho mal rád,“ vážne mienil chlapec. „Mal aj teba
   rád tvoj tatíčko, mamička moja?“
   </p>
   <p>
    Pani vzdychla smutne, ale už neplakala.
   </p>
   <p>
    „On by ťa iste prijal, keby si prišla domov.“
   </p>
   <p>
    „Uvidím, či mi odpovie, a čo.“
   </p>
   <p>
    „Mamička, ten tvoj tatíčko je mi deduško, pravda?“
   </p>
   <p>
    „Áno, miláčik; ak mi to Pán Boh dá, že si ťa budem smieť privlastniť cele, že budeš už len
   môj, potom pôjdeme spolu a ty mi pomôžeš prosiť. Teba neodmietne; budete si lepšie rozumieť, keď
   obaja milujete Pána Ježiša a ty si Jeho ovečkou.“
   </p>
   <p>
    „Aj deduško miluje Pána Ježiša?“ potešil sa chlapec. „To som rád! Ó, to on ti iste odpustí.“
   </p>
   <p>
    Ďalej v rozhovore neprišli, bo tetička Moravcová zvala k obedu, ktorý bol netak dobrý. Po
   obede prišiel Jožo. Niesol syr do mesta. Prišiel, či treba niečo zaniesť na poštu. Pani mu dala
   svoj list, tetička zase ceduľku a peniaze, čo všetko jej má pokúpiť po sklepoch.
    <sup>
     [
     <a class="footnote" href="#ftn.d56e1223" name="d56e1223">
      8
     </a>
     ]
    </sup>
    No, dala mu aj hodný kus buchty na cestu. Od panej dostal zase na čerešne, aby kúpil
   i sebe i pre chlapcov, ak budú dobré.
   </p>
   <p>
    Keď odpoludnia prišli kamaráti, netak bolo v chalúpke veselo a neskôr i vonku. Ondrejko sa
   tešil, že mamička bola taká veselá. Všelijaké pekné hry ich učila. Ba vyšla s nimi aj na Babiu
   skalu, a tam musel Paľko aj jej rozprávať, ako našiel svoju slnečnú krajinu. Veľmi ju to
   zaujímalo. No, on spomenul dva razy, že sa za mala stratil a rástol u cudzích ľudí; a ako sa
   potom Pán Ježiš postaral o to, aby zase prišiel k svojim rodičom. Zase bys’ z toho mohol spísať
   celú knižku, ako sa mu vodilo na svete. To pani Slavkovskú zaujímalo ešte viacej. Keď potom
   kráčali ku kolibe, celou cestou vypytovala sa na Paľkovu mamičku, ktorá od žalosti za svojím
   strateným chlapcom bola až rozum stratila a našla ho, až jej Pán Ježiš vrátil synčeka. Ani
   nevedeli, kedy prišli do koliby.
   </p>
   <p>
    A zase bol taký krásny podvečer. Zore leteli po nebi ako ružové závoje. Slniečko ukladalo sa
   poza hory, na rozlúčku bozkávalo doliny aj ľudí. Bozkávalo najmä krásnu paniu, ktorá sediac pri
   rozdúchanej vatre hlboko rozmýšľala.
   </p>
   <p>
    „Keď viete tak pekne spievať,“ prosil Paľko, „že vás mnoho ľudí chodievalo počúvať, aj my by
   sme vás radi počuli. Zaspievajte nám, prosím.“
   </p>
   <p>
    „Ach, Paľko,“ zakrútila pani hlavou. „Tebe sa tá moja pesnička nebude páčiť. Okrem toho by
   ste ma ani nerozumeli. Spievala som najviac len po anglicky, taliansky, no aj po česky. Ale text
   by do týchto hôr nepristal, ani do svätého večera, ktorý nad nami zapadá. Že by som sa ti ale
   rada odmenila, Paľko, za to tvoje krásne rozprávanie, nechajte ma trochu premýšľať.“
   </p>
   <p>
    Nuž, nechali ju; a bolo okolo nej tak ticho, že si skoro dych počul. Len v diali zvonili
   zvonky stáda.
   </p>
   <p>
    Zrazu zdvihla hlavu. „Predsa som niečo našla, a to je slovenské. Naučila som sa tú pieseň
   raz na mori. A keď som ju potom spievala, tisíce očí plakalo. Je to balada
    <sup>
     [
     <a class="footnote" href="#ftn.d56e1241" name="d56e1241">
      9
     </a>
     ]
    </sup>
    o stroskotanej lodi. Chcete, aby som vám ju spievala?“
   </p>
   <p>
    „Áno, áno!“ prisvedčili všetci. Bača práve prichádzal a sadol si medzi nich. Ej, či je to
   len krása, keď tak Boh Stvoriteľ vloží taký hlas do ľudského hrdla, že sa mu nevyrovná nijaké
   vtáča a nijaký nástroj na svete! Všetko počuješ v takom hlase: zvuk striebra i zlata, šum
   borových korún, keď nimi vietor hýbe, spev i hučanie potôčkov i veľkých vôd, áno všetko.
   </p>
   <p>
    Dolinami niesla sa sladká slovenská reč tajuplne, smutno. Znela z rtov panej ako hudba:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         „Oj, kto tej temnej moci odolá,
        </em>
       </span>
       <span class="emphasis">
        <em>
         čo v strašné svoje hlbiny volá;
        </em>
       </span>
       <span class="emphasis">
        <em>
         plynieme v čierny svet zabudnutia,
        </em>
       </span>
       <span class="emphasis">
        <em>
         nad nami kalné vlny sa mútia.
        </em>
       </span>
       <span class="emphasis">
        <em>
         Nik nepomôže, vetry sa menia,
        </em>
       </span>
       <span class="emphasis">
        <em>
         loď puká, oj, už neni spasenia.
        </em>
       </span>
       <span class="emphasis">
        <em>
         Mnohá sa ruka po nás vystiera,
        </em>
       </span>
       <span class="emphasis">
        <em>
         nejedno srdce túžbou zomiera;
        </em>
       </span>
       <span class="emphasis">
        <em>
         márne čakáte, márne voláte.
        </em>
       </span>
       <span class="emphasis">
        <em>
         Nás sa, ver’, bratia, už nedočkáte.“
        </em>
       </span>
      </span>
     </p>
    </div>
   </p>
   <p>
   </p>
   <p>
    Kedysi, keď pani spievala pieseň po prvý raz, plakali pri nej tisíce ľudí! Dnes plakala malá
   spoločnosť poslucháčov. Ba, tuším i tie hory plakali i všetky potôčky v nich dookola. Všetko
   plakalo; najviac báťa Filina. Paľko, ktorý sedel pri ňom, obvinul mu ruky okolo hrdla a plakal s
   ním. On mu rozumel. Tak praskala kedysi i tá loď, ktorá viezla Ištvánka. Tak padala do tých
   strašných hlbín aj s ním. Márne ho čakali, márne volali. Jeho sa už ujček Filina nikdy, nikdy
   nedočká.
   </p>
   <p>
    Nuž, nemysleli chlapci, ani bačova čeľaď, žeby niečo také krásne na svete jestvovalo, čo
   mala pani vo svojom hrdielku schované. Veď si priam počul, ako tie dosky na tej lodi praskajú, a
   cítil, že už veru nik nepomôže. A to posledné: — „nás sa, ver’, bratia už nedočkáte“, to
   opakované „už nedočkáte“ znelo tak tichúčko, kamdiaľ tichšie, akoby už z hlbín toho mokrého
   hrobu, ktorý sa zavieral nad svojimi obeťami. Videla pani, aký plač vyvolala piesňou. Vedela, že
   ho tak ľahko ničím nestíši. No, tak učinila dač, o čom by ešte ráno bola pochybovala, že by to
   mohla. Zaspievala pieseň, ktorá jej z domu utkvela v pamäti, na ktorú nikdy nemohla zabudnúť, a
   ktorú preto z celého srdca nenávidela. Teraz ju však spievala s radostným odovzdaním.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         „Má víra pohlíží,
        </em>
       </span>
       <span class="emphasis">
        <em>
         Beránku na kříži,
        </em>
       </span>
       <span class="emphasis">
        <em>
         do těch Tvých ran.
        </em>
       </span>
       <span class="emphasis">
        <em>
         Krev, jež se prýští z nich,
        </em>
       </span>
       <span class="emphasis">
        <em>
         kéž i můj smaže hřích,
        </em>
       </span>
       <span class="emphasis">
        <em>
         bych s Tebou v nebesích
        </em>
       </span>
       <span class="emphasis">
        <em>
         měl věčný stan.
        </em>
       </span>
       <span class="emphasis">
        <em>
         Sil Ty mne, Pane, sám,
        </em>
       </span>
       <span class="emphasis">
        <em>
         ať v mdlobách neklesám,
        </em>
       </span>
       <span class="emphasis">
        <em>
         bych Tvým vždy byl.
        </em>
       </span>
       <span class="emphasis">
        <em>
         Ó, přijmi oběť chval,
        </em>
       </span>
       <span class="emphasis">
        <em>
         žes’ za mne život dal,
        </em>
       </span>
       <span class="emphasis">
        <em>
         a dej, bych miloval
        </em>
       </span>
       <span class="emphasis">
        <em>
         Tě ze všech sil.
        </em>
       </span>
       <span class="emphasis">
        <em>
         Bludištěm života,
        </em>
       </span>
       <span class="emphasis">
        <em>
         kde hříchu mrákota,
        </em>
       </span>
       <span class="emphasis">
        <em>
         kde žal je jen,
        </em>
       </span>
       <span class="emphasis">
        <em>
         slzy mi stíraje,
        </em>
       </span>
       <span class="emphasis">
        <em>
         rač vést mne v ty kraje,
        </em>
       </span>
       <span class="emphasis">
        <em>
         kde pravá vlast má je,
        </em>
       </span>
       <span class="emphasis">
        <em>
         kde věčný den.
        </em>
       </span>
       <span class="emphasis">
        <em>
         Až vážný smrti mrak
        </em>
       </span>
       <span class="emphasis">
        <em>
         můj na vždy zkalí zrak,
        </em>
       </span>
       <span class="emphasis">
        <em>
         Ty při mně stůj.
        </em>
       </span>
       <span class="emphasis">
        <em>
         Od zlého vyprosti
        </em>
       </span>
       <span class="emphasis">
        <em>
         a přijmi z milosti
        </em>
       </span>
       <span class="emphasis">
        <em>
         do věčné radosti,
        </em>
       </span>
       <span class="emphasis">
        <em>
         mne, Pane můj.“
        </em>
       </span>
      </span>
     </p>
    </div>
   </p>
   <p>
   </p>
   <p>
    Azda túto krásnu pieseň ešte nikto nikde tak pekne nezaspieval. Keď stíchla, stál bača
   Filina pri panej a hovoril hlasom veľmi vážnym:
   </p>
   <p>
    „Ďakujem vám, pani Slavkovská, za tú vzácnu pieseň. Preukázali ste mi ňou veľké dobrodenie.
   Vaša krásna balada otvorila hlbokú, ešte nezahojenú ranu v srdci. Myslel som, že musím hneď na ňu
   zomrieť. Táto svätá pieseň ju zahojila. Pán Boh vám zaplať! Len jedno prosím: dajte nám tu pieseň
   spísať, a potom nás ju naučte, aby sme sa ňou mohli potešovať v živote i pri smrti.“
   </p>
   <p>
    Pani sľúbila, ale prosila, aby si už prečítali Slovo Božie, že je unavená. Urobili radi, a o
   chvíľu vládla svetom veľkolepá tíšina noci.
   </p>
   <p>
    „Počuj, Števo,“ povedal Jožo kamarátovi, „hovorili v kaštieli, keď pani v divadle spievala a
   domov išla, že jej kone vypriahli a sami páni sa do koča zapriahli a tak ju viezli. Ja sa im
   nedivím. Veď keď ona zaspieva, čo chce, to s človekom spraví.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1223" name="ftn.d56e1223">
        8
       </a>
       ]
      </sup>
      <span class="emphasis">
       <em>
        sklep
       </em>
      </span>
      — obchod
     </p>
    </div>
    <div class="footnote">
     <p>
      <sup>
       [
       <a class="para" href="#d56e1241" name="ftn.d56e1241">
        9
       </a>
       ]
      </sup>
      <span class="emphasis">
       <em>
        balada
       </em>
      </span>
      — lyrickoepická báseň s pochmúrnym dejom
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1404">
       </a>
       9
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V nedeľu ráno priniesol pán doktor akési listiny. Boli priam všetci v kolibe pri raňajkách.
   Keď ich pani prečítala, objala Ondrejka a polo s plačom, polo so smiechom hovorí: „Synáčik môj,
   už môžeš smelo povedať: „naše hole, naše ovce“. Všetko som ti to kúpila, Ondrejko môj, všetko je
   to tvoje. Len neviem, či budeme smieť povedať: „Náš bača Filina“. Toho ti kúpiť nemôžem. Ten len
   sám musí rozhodnúť, či zostane u nás. Popros ho, aby zostal.“
   </p>
   <p>
    „Nepros, Ondrejko,“ usmial sa bača, „ak ste so mnou, áno s nami so všetkými tu spokojní, my
   radi zostaneme, pravda, parobci?“
    <sup>
     [
     <a class="footnote" href="#ftn.d56e1415" name="d56e1415">
      10
     </a>
     ]
    </sup>
   </p>
   <p>
    „Radi, netak radi,“ prisvedčili mládenci.
   </p>
   <p>
    Rozchýrilo sa po všetkých troch salašoch, že pani Slavkovská kúpila gemerský majetok a že ho
   dá písať na Ondrejka, ak jej pán Gemerský prepustí syna. Nikto nepochyboval, že tak urobí. No,
   pán správca S. dal jej hneď výpoveď, že ho volajú na grófsky majetok za direktora.
    <sup>
     [
     <a class="footnote" href="#ftn.d56e1425" name="d56e1425">
      11
     </a>
     ]
    </sup>
    Snáď si pani nájde dákeho statočnejšieho človeka. Im sľúbila hneď zvýšiť mzdu, len čo
   sa usporiadajú veci okolo majetku. Zavládla teda všestranná radosť. Tuším aj tie ovečky cítili,
   že sa im Ondrejko stal pánom. Tak vyzváňali svojimi zvončekmi, až milá vec.
   </p>
   <p>
    Po salašoch ozývala sa čochvíľa „panina“ pieseň, ako ju nazvali: „Má víra pohlíží, Beránku
   na kříži“. Naučili ju chlapci všetkých, kto sa učiť chcel. A kedy by sa Slovák nechcel učiť novú
   pesničku? Keď tetička Moravcová videla, aká je pieseň všetkým vzácna, vyzradila Paľkovi, že má
   ešte z Ameriky prinesenú celú knižočku takých pesničiek. Nuž, Ondrejko poprosil svoju mamičku,
   aby im zase daktorú spievala. Nevyhovárala sa. Každý deň ich nejakú novú naučila, a jedna bola
   krajšia ako druhá. Nevedeli, že ich učí piesne, pred ktorými utekala z rodičovského domu, ktoré
   tam nechcela ani počúvať ani spievať. Bača dovolil, aby parobci aj z oboch druhých salašov zbehli
   podvečer k jeho kolibe. Prišli radi za tými pesničkami. Mali hlasy dobré, čisté ako večerné
   zvony. Naučila ich pani jednu spievať aj štvorhlasne. Keď prišla nedeľa, učili sa celé odpoludnie
   a večer spievali, len sa to tak po horách ozývalo ako krásna hudba.
   </p>
   <p>
    V tú nedeľu Paľko čítal a rozprával, ako prišiel Pán Ježiš bývať z Nazaretu do Kafarnaumu,
   keď Ho v Nazarete nechceli, a že aj dnes, keď niekto Pána Ježiša nechce, On ho k tomu nenúti, ako
   ani tých Nazareťanov nenútil, ale ide preč, navždy preč. A potom prosil všetkých, aby Pána Ježiša
   preč neposielali, ale Mu dovolili, žeby smel bývať s nimi. „Mne by to bolo veľmi ľúto, keby tieto
   salaše boli ako Nazaret, a On by nás opustil a šiel ďalej do Kafarnaumu. Kde je On, tam je nebo,
   tam je svetlo. On zahojí každú bolesť. Koľko len ľudí vyliečil v tom Kafarnaume! Ale kde niet
   Jeho, tam je tma. A je to tak ako v tej balade: ,Oj, už niet spasenia.‘“
   </p>
   <p>
    Veľmi zamyslení rozchádzali sa potom všetci na odpočinok. Ondrejko spal síce tuho, no
   napriek tomu sa mu zdalo, že svoju mamičku počul plakať. Videl jej ráno na očiach, že sotva mnoho
   spala. Tak sa ju neopovážil budiť. Radšej sa vykradol po prstoch von aj so šatôčkami a tam sa
   obliekal.
   </p>
   <p>
    Raz, keď Jožo doniesol veci z mesta a dostal od tetičky Moravcovej olovrant, začal svoju
   novú paniu veľmi chváliť; a naraz sa úprimne spýta:
   </p>
   <p>
    „Prečo sa len ten pán Gemerský s ňou rozišiel? Veď jej podobnej druhej na svete nenájde.“
   </p>
   <p>
    „On sa s ňou nerozišiel, ale ona s ním,“ zamračila sa starena. „Je to zlý, neverný človek.
   Ona chuderka ho tak milovala, tak mu verila! Keď si ju vzal, mala veľký kapitál; tak už len z jej
   peňazí žil, z jej míňal. Hral v karty a všeličo iné horšie. Kým sme prišli do Pešti, bola už
   obraná zo všetkého. Chcel, aby aj tam ďalej spievala. Ale jeho rodina všetka na neho ako šášky.
    <sup>
     [
     <a class="footnote" href="#ftn.d56e1444" name="d56e1444">
      12
     </a>
     ]
    </sup>
    Mala krásne šperky; povedal, že jej ich uloží v banke. A on ich vsadil,
    <sup>
     [
     <a class="footnote" href="#ftn.d56e1450" name="d56e1450">
      13
     </a>
     ]
    </sup>
    lebo boli konské dostihy, a on prehrajúc stávku, potreboval mnoho peňazí. Keď ma
   videl, že ju varujem, aby si nedávala všetko z rúk, falšou ma dostal od nej, že robím medzi nimi
   hriechy. Keď sa jej už nemal kto zastať a bola už zo všetkého obraná, začali s ňou zvysoka, jeho
   mať, švagriné, i on sám. Ona sa narodila v Amerike; tam sa musí so ženami zaobchádzať ináč.
   Napriek tomu celý rok im to trpela, keď jeho len mala veľmi rada. Ale raz videla svoje šperky na
   jednej dáme. Spýtala sa jej, kde ich kúpila. Tak sa dozvedela, že boli vsadené a prepadli. Bolo
   okolo nej dosť nemilosrdných ľudí; tí jej potom otvorili oči, akého má muža, ako ju oklamal a
   okradol, že ju nikdy vôbec rád nemal, len jej peniaze. To ju urazilo najviac. Ani hodinu ďalej
   nechcela byť pod jeho strechou. Zobrala, čo mala posledné — predovšetkým svojho synáčka a ušla do
   Viedne. Tam som ju našla ťažko chorú. Pýtala od Gemerského, aby za ňou poslali jej veci, že je
   chorá. On pýtal chlapca, ona ho dať nechcela. Aby nám ho nevzali, sama som ho zaviezla do Krkonoš
   k svojej rodine, kde mu bolo dobre. Stadiaľ, keď skončil proces, jej ho vzali, lebo bol prisúdený
   jemu. Nuž, keď ona vtedy chlapca nedala, on jej poslal len čo také chatrné z jej šiat a bielizne.
   O jej krásne, drahocenné rúcha podelila sa jeho rodina. Nuž, tak s ňou naložili a nebolo nikde
   ochrany. V tom najhoršom pomohol jej strýc z Ameriky, ktorý ju bol dal študovať spev. Mohla si
   statočne zaplatiť za chlapca, a odišli sme najprv do Berlína, potom do Ríma, stadiaľ do Paríža.
   Ona spievala, aby sa vyživila, no tiež, aby si vyzískala u ľudí česť, ktorú jej Gemerský chcel
   vziať, keď sa s ňou rozviedol a všeličo na ňu žaloval, čo nemohol dokázať. Potom sme boli v
   Anglicku a konečne v Rusku. Tam sa jej viedlo najlepšie. Keby bola chcela, mohla sa stať bohatou
   kňažnou, ale ona už na mužov nemohla ani hľadieť. Čo by boli tí páni za to dali, keby sa s nimi
   bola tak prívetivo rozprávala, ako tu s vami hovorieva. No, čím bola v správaní prísnejšia, tým
   sa ju viac nasužovali, až už ďalej nevládala žiť. Povedala, že chce ešte vidieť svojho chlapca,
   skôr ako zomrie. Dlho sme sa nemohli dozvedieť, kde je chlapča. Až raz náhle ochorela vo vlaku, a
   tu jej poskytol riadením Božím prvú pomoc doktor H. Od neho sa dozvedela pravdu a on nás potom
   doviedol sem. — Tak, už vieš, prečo odišla od Gemerského.“
   </p>
   <p>
    „Ten lotor, cigáň, kmín! Tak ju oklamal, okradol! Keď našinec ukradne sliepku alebo hus, už
   ho zavrú, a takému pánovi sa všetko prepečie! Ale veď ona by ho, chuderka, mohla žalovať, a
   všetko by jej musel vrátiť,“ hneval sa Jožo.
   </p>
   <p>
    „Musel by, ale ona nechce. Jej na tej mamone nezáleží. Chce mať s ním navždy pokoj. Ale aby
   on o to chlapča nerobil nejakú drahotu, písala som nášmu advokátovi, ktorý to s ním má
   vyjednávať, aby mu pohrozil procesom o tie šperky a kapitál, ak chlapca neprepustí dobrovoľne.
   Moja pani sa nikdy nedozvie o tom, čo som urobila. Náš advokát je jej dobrý priateľ. Je to
   statočný človek a poctivý, nie ako tí druhí, čo sme mali predtým.“
   </p>
   <p>
    Že si Jožo tieto správy nenechal pre seba, je isté. A tak zvedela Filinova čeľaď, akého majú
   pána, len keď už prestal byť ich pánom. Všetci do jedného stáli na paninej strane. Veľmi ju
   ľutovali a priali jej, aby čím skôr mala čierne na bielom, že chlapec patrí jej a že otec nemá na
   neho viacej práva. Netak úctivo ju pozdravovali, keď sa niektorý s ňou stretol. Chodila chuderka
   vždy taká zamyslená a smutná. Len už medzi tými chlapcami sa rozveselila.
   </p>
   <p>
    Ale aj v kolibe chvíľami boli všetci zamyslení. Veď už počítali dni, kedy príde Lesina pre
   Paľka a vezme si ho. Keď to Ondrejko so slzami v očiach hovoril mamičke, zľakla sa, až jej líca
   obeleli. Jej ani na myseľ neprišlo, žeby mal Paľko odísť, ani si ten kraj nevedela predstaviť bez
   neho. Na druhý deň odprevádzal ju práve on do chalúpky. Sľúbila mu peknú pesničku; išiel si pre
   ňu.
   </p>
   <p>
    „Paľko, ty že nás už chceš opustiť?“ Začala zrazu a vzala chlapca za ruku.
   </p>
   <p>
    „Veru, už na druhý týždeň príde môj tatíčko,“ prikývol vážne. „Ešte máme potom asi na päť
   dní robotu s drevom a potom už pôjdeme.“
   </p>
   <p>
    „Ty však ideš rád domov, však?“
   </p>
   <p>
    „Veru, rád,“ priznával úprimne. „Veď som svoju mamičku už týždne nevidel, ani deduška,
   babičku, všetkých, ani oni mňa. Budú radi, keď prídem, a ja najviac, že budeme zas spolu.“
   </p>
   <p>
    „A nebude ti ľúto za kamarátmi? Oni už teraz plačú za tebou.“
   </p>
   <p>
    „Ba, netak mi bude ľúto aj za nimi, aj za ujčekom Filinom. Mám ho rád, tak rád, ako môjho
   pána farára Malinu. Som vďačný Pánu Ježišovi, že je ujček zdravý, že neumrie, ale bude o Pánu
   Ježišovi rozprávať svojej čeľadi a každému. Len jedno ma trápi, že aj odídem a nedozviem sa, čo
   vy, pani, urobíte s Pánom Ježišom! Naučili ste nás také krásne pesničky; do smrti vám za ne budem
   vďačný. Tak ste nám ich krásne spievali ani anjel z neba; a neveríte tomu, čo ste spievali. To ma
   bolí, lebo to bolí Pána Ježiša. Včera ste nás učili pieseň:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         „Jist v loktech Ježíšových, jist v něžném objetí,
        </em>
       </span>
       <span class="emphasis">
        <em>
         si v stínu Jeho lásky smím sladce hověti.“
        </em>
       </span>
      </span>
     </p>
    </div>
   </p>
   <p>
   </p>
   <p>
    Tak by vám to pekne pristalo, keby ste sa Mu dali vziať na ruky, ako keď pastier nesie
   zatúlanú ovečku, a netak dobre by vám bolo v tom Jeho náručí; to ja viem najlepšie. Keď som bol
   tu medzi vami, neraz sa ma zmocnila taká tesknota za mamičkou; ale keď som si zmyslel, že On je
   so mnou, hneď mi bolo dobre a bol som ako doma. Veľa zlého vás už stretlo na svete a je vám neraz
   smutno, pravda? On by vás potešil. Ale ak Ho necháte odísť, tak ako tí Nazareťania, On pôjde
   ďalej a vy budete vždy sama. Ondrejko mi povedal, že máte dobrého tatíčka a že ten váš tatíčko
   patrí Pánu Ježišovi. Nuž, aj Ondrejko Mu patrí; oni obaja k Nemu raz pôjdu, a vy zostanete sama.“
   A Paľko sa rozplakal.
   </p>
   <p>
    „Neplač,“ povedala pani zvláštnym hlasom, „veď ja nechcem patriť k tým Nazareťanom. Chcela
   by som ísť na tú úzku cestu, ale nemôžem trafiť. Som príliš hriešna, aby ma Boh prijal. Dokiaľ mi
   môj zemský otec neodpustí, nemôžem hľadať Božiu tvár.“
   </p>
   <p>
    Ďalej v rozhovore neprišli. Zastali pri lavičke, lebo oproti ide im tetička Moravcová, celá
   bledá.
   </p>
   <p>
    „Osobitný posol doniesol telegram; prosím, podpíšte.“
   </p>
   <p>
    Pod paňou sa podlomili kolená. Sadla na lavičku, podpísala a dala tetičke. Potom sotva
   rozbalila papier a číta, číta, aj vidí aj nevidí. Pred očami robia sa jej ohnivé kruhy. Podala
   telegram chlapcovi: „Paľko, prečítaj mi to.“ A Paľko čítal:
   </p>
   <p>
    „New York, sadám na loď, idem za vami. Tvoj milujúci otec.“
   </p>
   <p>
    „A je to tam naozaj, Paľko?“
   </p>
   <p>
    „Je!“
   </p>
   <p>
    „Ach, tatíčko môj, tatíčko môj! On ide za nami, on ešte miluje a odpustil! Paľko, modli sa
   so mnou, bo mne sa čosi stane!“
   </p>
   <p>
    Pani s horkým plačom padla na kolená. Nuž, Paľko sa modlil: „Ďakujem Ti, Pane Ježišu, že on
   ide, že odpustil a miluje. Ale on je ešte ďaleko, a Ty si tu. Keby Teba chcela prosiť, Ty by si
   odpustil, lebo Ty ešte viacej miluješ. Amen.“
   </p>
   <p>
    Život a smrť je v moci jazyka. V Paľkových slovách bol život. Uverila pani, že dobrý Pastier
   je skutočne tu, že prišiel až k nej. Raz pred Ním utiekla. Dnes nechcela utekať, nie. Dnes
   vyznávala Mu svoje previnenie. Ach, veď už dobre vedela, že proti Nemu najviac zhrešila, že Jemu
   sa to protivila, pred Ním do záhuby utekala, Ním pohŕdala, keď po nej vystieral svoje prebodené
   ruky, aj za ňu na kríži pribité. Nechcela spievať Jemu na česť, nenávidela piesne Baránkove. Jej
   sa chcelo spievať ľuďom, i spievala, a oni jej za to zlomili srdce; a On, ktorým pohŕdala,
   prišiel za ňou až sem. Nechcela počúvať chýrečných kazateľov; no, tak jej poslal do cesty dieťa,
   a to ju priviedlo až k nohám dobrého Pastiera, a On ju nezavrhol, oj, nie! On ju prijal.
   Nerozumel Paľko, čo sa pani modlila. Hovorila po anglicky. No, tomu hlasu rozumel. Pán Ježiš bol
   pri nej; ona to vedela a hovorila k Nemu. Vstal potichúčky a úctivo sa vzdialil z miesta, ktoré
   patrilo teraz len jej a Jemu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1415" name="ftn.d56e1415">
        10
       </a>
       ]
      </sup>
      <span class="emphasis">
       <em>
        parobok
       </em>
      </span>
      — mládenec
     </p>
    </div>
    <div class="footnote">
     <p>
      <sup>
       [
       <a class="para" href="#d56e1425" name="ftn.d56e1425">
        11
       </a>
       ]
      </sup>
      <span class="emphasis">
       <em>
        direktor
       </em>
      </span>
      — riaditeľ
     </p>
    </div>
    <div class="footnote">
     <p>
      <sup>
       [
       <a class="para" href="#d56e1444" name="ftn.d56e1444">
        12
       </a>
       ]
      </sup>
      <span class="emphasis">
       <em>
        šášky
       </em>
      </span>
      — kobylky (vrhli sa na neho ako šášky)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1450" name="ftn.d56e1450">
        13
       </a>
       ]
      </sup>
      <span class="emphasis">
       <em>
        vsadiť
       </em>
      </span>
      — vložiť do hry
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1516">
       </a>
       10
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    „Nechváľ sa zajtrajším dňom, lebo nevieš, čo ti ten deň prinesie,“ hovorí Slovo Božie. Ej,
   ani v kolibe sa nenazdali, čo im ten zajtrajší deň prinesie: ťažkú chorobu Ondrejkovej mamičky.
   Pán doktor, ktorý bol veľmi ustaraný, hovoril, že ňou veľmi otriasla nečakaná správa o príchode
   milovaného, roky nevideného otca. Upadla do nervovej choroby, pred ktorou ju chránil tým, že ju
   doviedol sem do tohto prostredia. Len Paľko a bača Filina vedeli, že ju ešte i niečo iné
   premohlo. No, oni hovorili o tom iba medzi sebou a veľmi sa modlili za paniu. Nepoznala nikoho.
   Ležala v posteli ako taký krásny, z kríčka odlomený kvet. Márne sa jej prihováral Ondrejko, márne
   ju pohládzal a bozkával. Hľadela na neho, ale neodpovedala. Len to jedno chudáčika tešilo, že
   mala taký výraz, či spala alebo nie, akoby bola veľmi šťastná. Chvíľami spievala krásne piesne ku
   cti Baránkovej; dakedy i námornú baladu a vždy za ňou pieseň „Má víra pohlíží“. Tak to trvalo dva
   týždne bez zmeny.
   </p>
   <p>
    Medzitým prišiel Lesina; aj si čo treba porobil, aj odišiel, ale Paľka nevzal. Nemohol to
   urobiť Ondrejkovi. Chlapček sa tak túlil ku kamarátovi, ako také z hniezdočka vyplašené vtáčatko.
   Pán doktor povedal, žeby tiež iste ochorel, keby ho kamarát teraz opustil. Bača sľúbil Lesinovi,
   že Paľka sám dovezie, len čo bude panej lepšie. On pevne veril, hoci doktor nedával nádeje, že
   pani ani nezomrie, ani sa z toho nepomätie. Už aj preto nemohol Lesina Paľka vziať, že jeho tuším
   poznala. Keď jej čítal v svojej knižočke, tak sa na neho dívala, akoby počúvala, a keď mu aj nič
   nevravela, bola vtedy vždy taká tichá a šťastná.
   </p>
   <p>
    Medzitým prišla odpoveď z Paríža. Úbohá pani ani nevedela, že chlapec, ktorý taký bledučký
   sedel pri jej posteli, je už jej, že už nik nemal na neho práva, len ona. A nevedela ani o
   správe, ba o dvoch. Jedna prišla z Hamburgu, kde jej otec oznamoval, že šťastne pricestoval;
   druhá, kde na sobotu večer určoval svoj príchod na j.-skú stanicu. Netaký smutný stál bača pri
   paninej posteli s oboma správami v rukách a netak horko plakala tetička Moravcová.
   </p>
   <p>
    „Čo budeme robiť, bača Filina? On príde tak z ďaleka, nič nevie; ako mu bude, keď ju takto
   nájde a keď sa dozvie, že pre jeho telegram upadla do choroby? Však už v Rusku jej doktori
   predpovedali, že jej len naraz nervy vypovedia. Ach, čo on chudák povie? Chcel jej spraviť
   radosť, a tak to dopadlo.“
   </p>
   <p>
    „Čo Boh činí a dopúšťa, je vždy dobré,“ zakrútil Filina hlavou. „Nestarajte sa; idem pre
   neho a idúc cestou ho na to pripravím.“
   </p>
   <p>
    „Báťa Filina, vezmite ma naproti deduškovi,“ prosil Ondrejko, keď sa chystal bača
   odpoludnia.
   </p>
   <p>
    „Idem len pešky; bolo by ti to ďaleko, chlapec môj,“ pohladil bača chlapca. „Zostaň len pri
   svojej mamičke a tam dočkaj deduška. Na stanici vezmem voz; myslím, že večer asi o ôsmej
   prídeme.“
   </p>
   <p>
    Bača bozkal chlapca, čo inokedy nerobieval, a o chvíľu zmizla jeho mohutná postava v hustej
   seči. Krátil si cestu len jemu dobre známymi chodníkmi a predsa trvalo asi dve hodiny, kým bol na
   hradskej, vedúcej do J. Tam zrazu postál. Obzrel sa na východ, kde strmo na skale trčal starý,
   nedávno obnovený kríž. Ach, ľudská pamäť či si len zvláštna! Potreboval sa bača na ten kríž len
   podívať, a už akoby roky boli uleteli, a on tu stál ako devätnásťročný mladík. Zmocnila sa ho
   túžba ísť hore ku krížu, prehnúť sa tam cez jeho rameno a podívať sa na ten chodníček, po ktorom
   kedysi v letné ráno, odišiel bol Ištvánko, aby sa už nikdy nevrátil. On išiel v ústrety tej
   „pukajúcej“ lodi, tomu „studenému hrobu“. Neodolal bača Filina túžbe. Asi o štvrť hodinu kľačí už
   pri kríži, opiera čelo o kamenný schod. Neopísateľná žalosť ním zalomcovala: chcela mu vziať
   istotu odpustenia vín. No, v ňom i okolo neho akoby dakto zrazu spieval:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Má víra pohlíží,
        </em>
       </span>
       <span class="emphasis">
        <em>
         Beránku na kříži,
        </em>
       </span>
       <span class="emphasis">
        <em>
         do těch Tvých ran;
        </em>
       </span>
       <span class="emphasis">
        <em>
         krev, jež se prýští z nich,
        </em>
       </span>
       <span class="emphasis">
        <em>
         kéž i můj smaže hřích,
        </em>
       </span>
       <span class="emphasis">
        <em>
         bych s tebou v nebesích
        </em>
       </span>
       <span class="emphasis">
        <em>
         měl věčný stan.
        </em>
       </span>
      </span>
     </p>
    </div>
   </p>
   <p>
   </p>
   <p>
    Ach, ten jeho ťažký hriech bol tou svätou krvou umytý! Pán Ježiš vzal jeho vinu so sebou na
   kríž a svätý Boh odpustil. — No, čo on teraz robil? Prečo sem išiel? Prečo sa tu bavil? Tam v
   chalúpke žije i nežije Ondrejkova matka a jej otec ide z ďaleka, spoza oceánu za svojím dieťaťom.
   Keď sa on, Filina, tu zdrží, môžu sa na stanici minúť.
   </p>
   <p>
    Bača vstal, oprášil svoje nedeľné rúcho, ovinul pri tom svoje pevné rameno okolo kríža,
   zdvihol sa cezeň, ako kedysi pred rokmi. A dobre, že kríž bol pevný i rameno, ktoré ho objímalo.
   Bača vidí, že po chodníčku vystupuje hore muž v panskom rúchu, štíhlej postavy. Práve teraz
   zastal. Obrátil sa; sňal si z hlavy klobúk a hľadí ta, kde kedysi stávala Filinova chalupa. Dnes
   je z nej len trávou zarastené pohorenisko. Smútok pozastrel mu zrazu tvár. Ach, táto tvár! Bola
   len jedna jej podobná, nikdy nezabudnutá, mladšia — a predsa!
   </p>
   <p>
    Bača zavrel orlie oči, aby ho nemámili. Otvoril ich, až keď sa kroky blížili hore k nemu.
   Spustil rameno z kríža, skrížiac obe na hrudi. Vzhliadol a zastal s neznámym zoči-voči.
   </p>
   <p>
    „Dobrý večer,“ pozdravil tento.
   </p>
   <p>
    „Ach, Ištván!“ vydralo sa z bačovej hrude. Polo výkrik, polo zdesenie.
   </p>
   <p>
    „Peter! To si ty!“ A dve ramená ovinuli sa okolo Filinovej šije.
   </p>
   <p>
    „Ištvánko! Žiješ? Naozaj? Nie je možné!“
   </p>
   <p>
    „Žijem, Peterko, a idem konečne. Neskoro je, pravda, ale nevedel som predtým, že by som už
   mohol prísť. Veď tá drahá, ktorá nás rozdelila, už dávno nežije, žeby teba i mňa už srdce
   nezabolelo. Idem si k tebe pre svoje poklady, ktoré mi opatruješ.“
   </p>
   <p>
    „Tvoje poklady?“ Užasol bača, ktorý ešte vždy nevedel, či sa mu to sníva krásny nemožný sen.
   A nevie sa nasýtiť hlasu, ktorý k nemu vraví. Tvár je staršia, zmenená, ale hlas je ten istý.
   Vždy sa Petrovi Filinovi počúval ako hudba. Tak aj dnes.
   </p>
   <p>
    „Čakáme k nám otca pani Slavkovskej, a ja mu idem naproti.“
   </p>
   <p>
    „Ten otec som ja.“
   </p>
   <p>
    „Ty, Ištvánko?“ Bača pustil neznámeho. „Tomu nerozumiem.“
   </p>
   <p>
    „Verím, Peter môj. No, ako si sa ty zmenil, ako zmohutnel, ani tie naše krásne hory dookola!
   Nebol by som ťa poznal, keby nie po hlase — tak ma už nikdy nikto nevolával — a po tých orlích
   očiach pod hustým obočím.“
   </p>
   <p>
    „Ištvánko, povedz mi, ako je to možné, že žiješ? Veď tá loď stroskotala.“
   </p>
   <p>
    „Áno, Peter, ona sadla na dno mora; ale medzi tými málo vysťahovalcami, ktorých zachránila
   iná loď, bol som i ja. Boh nechce smrť hriešneho človeka, ale aby sa obrátil a žil; tak aj mňa
   zachránil. Prvá stála práca, ktorú som v Amerike dostal, bola na farme pána Slavkovského. Dcéra
   mi písala, že tebe všetko o nás rozprávala. Tak vieš, čo Slavkovský odo mňa žiadal, aj že som mu
   spravil po vôli. Keď on odo mňa zvedel, že chcem, aby ste vy tu v kraji verili, že nežijem, dal
   mi radu, aby som prijal aj jeho meno, že tak sa navždy stratím zo sveta. Jeho žena i syn, ba aj
   moja dobrá žena s tým súhlasili. Nuž, tak umrel Ištván Pribylinský a zostal už len Štefan
   Slavkovský. Domov sa vrátiť a s vami žiť, ako si to myslel náš tatíčko, som nemohol. Ivka bola
   tvoja žena, a ja som ju miloval. Neznal som síce vtedy Boha ani Pána Ježiša, nerozumel Jeho
   svätému zákonu; ale to som znal, že by to bol býval veľký hriech a veľké pokušenie pre všetkých
   nás, tak som radšej pre vás umrel.“
   </p>
   <p>
    Slavkovský stíchol a z bačovej hrude ozval sa hlboký vzdych.
   </p>
   <p>
    „Ty si pre nás umrel a ja donedávna som sa nad tým veľmi sužoval, že je zo mňa vrah a Kain.“
   </p>
   <p>
    „Z teba? Ale prečo?“
   </p>
   <p>
    „Nuž, keď som ťa v tom močiari po druhý raz utopil a do Ameriky vyhnal. Ivka mala radšej
   teba; nebyť mňa, vy ste mohli byť šťastní ako v raji. Ináč by ste boli k sebe pristali. Po mojom
   boku žiaľom uhynula. Môj tatíčko dlho nežil; mamičku som doopatroval, ale syna nahradiť som jej
   nemohol. Vidíš, tam je pohorenisko našej chalupy, kde sme kedysi žili takí šťastní. Keď som pred
   rokmi išiel do tejto služby, ktorú od tých čias zastávam, prenajal som ju susedovi. Nedali pozor,
   zhorela. Ja som ju stavať nemohol ani nechcel. Načo by bola komu bývala? Bol som na svete sám ako
   prst.“
   </p>
   <p>
    Pod krížom, kde na schodíku obidvaja muži sedeli, stíchlo. A tuším by sa bola mohla na nich
   vztiahnuť tá pesnička:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         „Ej, hory; hory, zelené hory!
        </em>
       </span>
       <span class="emphasis">
        <em>
         Však ma velice hlavička bolí!
        </em>
       </span>
       <sup>
        [
        <a class="footnote" href="#ftn.d56e1623" name="d56e1623">
         14
        </a>
        ]
       </sup>
       <span class="emphasis">
        <em>
         Ej, bolí, bolí, aj pobolieva,
        </em>
       </span>
       <span class="emphasis">
        <em>
         až mi srdiečko vo mne umdlieva.“
        </em>
       </span>
      </span>
     </p>
    </div>
   </p>
   <p>
   </p>
   <p>
    „Odpusť mi, Peter,“ prehovoril zrazu Slavkovský. „Nebolo to dobre, že som sa vám zatajil.
   Mnoho bolestí som ti spôsobil. Čo som si medzitým vždy predstavoval, ako ty v tých našich horách
   — ktoré som nemohol nijako zabudnúť ani oželieť — s Ivkou žiješ, obtočený snáď dietkami, akí sú
   rodičia pri vás šťastní, žil si ty už roky sám a sám. Nebolo to dobre, že som sa k vám nehlásil.
   Raz, keď som sa dozvedel, že tatíčko umrel, — rozprával o tom jeden z Polhory, ktorý ma ale
   neznal — mal som už napísaný list mamičke, že ju poteším, ale som ho neposlal. A ešte som si na
   tom zakladal, ako vám dobre robím. Keď len to naše srdce je ľstivé a prevrátené, plné
   samospravodlivosti a pýchy. Zle som s tým urobil svojej mamičke aj tebe. No, však sa mi to
   vrátilo vtedy, keď ma moje vlastné, jediné dieťa opustilo a po desiatich rokoch si ho musím ísť
   hľadať až sem.“
   </p>
   <p>
    Tu sa bača strhol. „Poď Ištvánko, už sa nebavme; keď ideš len pešky, prídeme neskoro.“
   </p>
   <p>
    Obaja vstali. „Nejdem pešky; vzal som si voz. Kázal som kočišovi tam na ceste trochu
   pokŕmiť. Počujem už hrkotať, iste je už hotový. Poďme; cestou si povieme ostatné.“
   </p>
   <p>
    Nuž, viezli sa tými slovenskými horami bratia, ktorí v nich kedysi rástli a s nimi zrastali
   tak, že toho jedného v ďalekej cudzine div žiaľ po nich neumoril. A ten druhý by bez nich ani žiť
   nevedel. Teraz si nevšímali ich krásy, lebo sa dozvedel Ištvánko Slavkovský, ako ho jeho dieťa
   čaká a že len ten nebeský Lekár môže zachrániť svoju ovečku, ktorá sa k Nemu vrátila.
   </p>
   <p>
    Nechodieva vraj nešťastie po horách, ale po ľuďoch. Teraz sa viezlo horami. Kto opíše tú
   chvíľu, keď otec zastal pri posteli svojho jediného dieťaťa, keď ho videl také zlomené a čítal mu
   na krásnej tvári potvrdenie všetkého toho, čo raz dcére predpovedal? Slnko práve zapadalo,
   osvetľovalo zlomený kvietok, no i muža, ktorý pokľakol pri posteli a hlavu položil na zalomené
   ruky. Nik neopovážil sa ho rušiť v jeho zármutku a modlitbe. Zrazu pani otvorila oči; uprela ich
   k oknu a začala tichúčko spievať pieseň, ktorú ostatný raz učila chlapcov:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         „Jezu, milovníče můj,
        </em>
       </span>
       <span class="emphasis">
        <em>
         v srdce Tvé se utíkám,
        </em>
       </span>
       <span class="emphasis">
        <em>
         v bouři žití se mnou pluj,
        </em>
       </span>
       <span class="emphasis">
        <em>
         kormidlo řiď lodi sám.
        </em>
       </span>
       <span class="emphasis">
        <em>
         Skrej mne, Spasiteli, skrej,
        </em>
       </span>
       <span class="emphasis">
        <em>
         dokud bouře trvá čas,
        </em>
       </span>
       <span class="emphasis">
        <em>
         v přístav jistý vejít dej,
        </em>
       </span>
       <span class="emphasis">
        <em>
         přijmi pak mne v nebes jas.“
        </em>
       </span>
      </span>
     </p>
    </div>
   </p>
   <p>
   </p>
   <p>
    Jej tatíčko sa potichu rozplakal a všetci plakali s ním. No, ona spievala ďalej, a bolo tak,
   ako Jožo vtedy povedal: všetko, čo chcela, spravila s nimi, keď spievala. Plač stíchol a izbička
   akoby bývala plná Jeho, ktorý je Kráľ slávy a Knieža pokoja, no i Lekár jediný.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         „Útočiště jsi mé sám,
        </em>
       </span>
       <span class="emphasis">
        <em>
         k ruce Tvé se přivíjím;
        </em>
       </span>
       <span class="emphasis">
        <em>
         veď a těš mne, k Tobě lkám,
        </em>
       </span>
       <span class="emphasis">
        <em>
         u Tebe jen pomoc vím.
        </em>
       </span>
       <span class="emphasis">
        <em>
         Křídly svými zakrej mne,
        </em>
       </span>
       <span class="emphasis">
        <em>
         k své mne dlani uschovej;
        </em>
       </span>
       <span class="emphasis">
        <em>
         Tys’ má všechna naděje,
        </em>
       </span>
       <span class="emphasis">
        <em>
         pomoz tedy, milost dej.“
        </em>
       </span>
      </span>
     </p>
    </div>
   </p>
   <p>
   </p>
   <p>
    Paľko veril a cítil, že jeho Pán je tu. A pani spievala len ďalej:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         „Vše, čeho mi potřebí,
        </em>
       </span>
       <span class="emphasis">
        <em>
         ba i více v Tobě mám.
        </em>
       </span>
       <span class="emphasis">
        <em>
         Těš slabého, nad ním bdi,
        </em>
       </span>
       <span class="emphasis">
        <em>
         uzdrav, veď slepého sám.
        </em>
       </span>
       <span class="emphasis">
        <em>
         Ty jsi svatý, já pak jsem
        </em>
       </span>
       <span class="emphasis">
        <em>
         bída samá, samý hřích.
        </em>
       </span>
       <span class="emphasis">
        <em>
         Vzhlédni, Pane, na mne sem,
        </em>
       </span>
       <span class="emphasis">
        <em>
         vytrhni mne z hříchů mých.
        </em>
       </span>
       <span class="emphasis">
        <em>
         Milosti i lásky dost
        </em>
       </span>
       <span class="emphasis">
        <em>
         máš, bys’ milostiv mne byl,
        </em>
       </span>
       <span class="emphasis">
        <em>
         shladil hřích můj, moji zlost
        </em>
       </span>
       <span class="emphasis">
        <em>
         a mé srdce očistil.
        </em>
       </span>
       <span class="emphasis">
        <em>
         Ó, života prameni,
        </em>
       </span>
       <span class="emphasis">
        <em>
         žízeň moji ukojiž,
        </em>
       </span>
       <span class="emphasis">
        <em>
         vodu živou dávej mi,
        </em>
       </span>
       <span class="emphasis">
        <em>
         zůstaň věčně se mnou již.“
        </em>
       </span>
      </span>
     </p>
    </div>
   </p>
   <p>
   </p>
   <p>
    Pieseň doznela a v svätej tíšine, ktorá po nej nastala, odtrhla pani pohľad od okna a uprela
   ho do tváre muža nakloneného nad ňou.
   </p>
   <p>
    „Maruška moja, miláčik zlatý, či ma nepoznáš?“ spytujú sa chvejúce mužove rty tak nežno, ako
   len dobrý otec vravieť môže k jedináčkovi. Len okamih utkveli strnulo krásne panine oči na
   mužovej tvári. Do izbičky vstupujúci doktor H. spravil preľaknutý posunok, akoby chcel zabrániť,
   no už neskoro. Paninu tvár poliali zore a zásvit, ani keď po temnej noci svitá nad horami.
   </p>
   <p>
    „Tatíčko môj! Ach tatíčko môj!“
   </p>
   <p>
    Sadla si, vystrela ruky a bola by klesla nazad, ale nemohla, zavretá v náruč milujúceho
   otca. Hlavu oprenú o jeho hruď, ruky ovinuté okolo jeho šije, tak schúlila sa pani ako kurčiatko,
   prenasledované jastrabom, keď jeho mamička roztiahla nad ním svoje ochranné krídla.
   </p>
   <p>
    „Prišiel si? Odpustil? Miluješ? Ach, doma, doma! Prestala cudzina. Už neutekám. — Pán Ježiš
   sa zmiloval. On i mňa prijal… Už možno zomrieť!“ Tak šepkala pani v tichom plači, opätujúc otcov
   bozk.
   </p>
   <p>
    „Veru to! Zomierať nebudeme,“ pretrhol dojemnú chvíľu doktor H. „Veď ste ešte neukázali ani
   Ondrejka svojmu pánu otcovi, a on chudáčik už sotva na to čaká.“ Panej akoby tým bol nalial do
   žíl nového života.
   </p>
   <p>
    „Ondrejko môj!“ Vztiahla ruku po chlapcovi schúlenom dosiaľ pri jej hlave. „Pozri, deduško
   prišiel, a už nemusíš ani prosiť; len ho privítaj!“
   </p>
   <p>
    Ocitnul sa Ondrejko na deduškovom srdci a bol veľmi prekvapený. Veď on čakal starca so
   šedivou bradou a deduško bol bez brady a aký ešte mladý a pekný! Pocítilo chlapča to, čo mu
   posiaľ bolo neznáme, aká je to slasť, keď otec objíma a bozkáva. Rozradovalo sa zarmútené
   srdiečko, vtiahol do neho pocit ochrany a bezpečnosti.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1623" name="ftn.d56e1623">
        14
       </a>
       ]
      </sup>
      <span class="emphasis">
       <em>
        velice
       </em>
      </span>
      — veľmi
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1799">
       </a>
       11
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ach, stávajú sa na svete veci, nad ktorými sa nevieš ani dosť prenačudovať. Tak bolo aj v
   Gemerských salašoch. Žili ešte na okolí ľudia, ktorí dobre znali starého Filinu, bačovho otca.
   Pamätali sa, ako im rozprával, že jedného chlapca vystrojil do Ameriky a druhého oženil doma, a
   že keď si Ištvánko nagazduje niečo za morom, vráti sa domov a všetci budú spolu gazdovať. Aj to
   si pamätali, ako prišla správa, že sa loď rozbila a že veru Ištvánko už neuzrie svoju vlasť. A čo
   sa nestalo! Prešlo vyše tridsať rokov, a Ištván Pribylinský sa predsa len vrátil domov. Objavil
   sa tu, ani čo by bolo už zmŕtvychvstanie, kedy more vydá svojich mŕtvych a oni zase prídu.
   Prišiel si vraj pre dcéru a vnuka. Ale keď ho ovanula vôňa milovaných slovenských hôr, bude on
   môcť zase odísť ďaleko za more? Či nepocíti, že bol ako vyhnanec roky v cudzine? Dobre mu tam
   bolo, veľmi dobre, ale doma nebol. Ach, keď sa len v otčine, aj v tej čiernej zemi sladšie spí!
   No, kto opíše úžas všetkých troch chlapcov, keď vyšlo najavo, kto to prišiel bačovi Filinovi, že
   ten jeho Ištvánko.
   </p>
   <p>
    Keď sa to Paľko dozvedel, nevydržal medzi ostatnými. Utiekol do hory a tam sa od radosti
   vyplakal. Ďakoval Pánu Ježišovi, že baču Filinu navždy potešil. Ej, bolo ešte spasenie, aj keď sa
   loď roztrhla! A predsa sa on len dočkal svojho Ištvánka! Pán Ježiš mu ho vrátil.
   </p>
   <p>
    A ešte bolo dač pre Paľka veľmi dobré! Nemusel už len on čítať ľuďom zo svojej knižočky.
   Smel sa sám posadiť k nohám ujčeka Ištvána — s ktorým sa hneď veľmi ľúbili — počúvať Božie pravdy
   z jeho úst. To bola pre chlapca radosť!
   </p>
   <p>
    Ondrejko sa zase veľmi tešil, že báťa Filina je jeho rodina, a tak aj Petrík. Netak sa
   chlapci objímali; veď sú vraj strýčnymi bratmi a už až do smrti budú spolu! A kto vypovie, akú
   radosť mala pani Slavkovská, keď ju zase po prvý raz doviezli do koliby. „Preto sa mi hneď zdalo,
   že som medzi svojimi, že som prišla domov,“ hovorila bačovi, „a vás, báťa Filina, mala som hneď
   rada ako dcéra.“
   </p>
   <p>
    Dozvedela sa potom všetko o malom i veľkom Ištvánovi. Sám bača jej to vyrozprával. Otec zase
   jej hovoril: „Veľmi som nad tým žialil, dcéra moja, keď som si to všetko porozvažoval, že som
   nedal domov vedieť o sebe. No, už vidím: všetko to naše zlé Pán Ježiš obrátil vo svojej láske na
   dobré, mne tam v Amerike a Petrovi tu doma, keď sa nám dal poznať obidvom.
    <span class="emphasis">
     <em>
      ,Tak privodí
    ich k žiadostivému brehu.
     </em>
    </span>
    ‘“
   </p>
   <p>
    Báťa Filina ukazoval potom bratovi Ondrejkov majetok. A keď už pani vládala, zaviezli sa
   všetci do kaštieľa. I Petrík a Paľko museli ísť s nimi. Chlapci sa tam v parku hrali s loptou,
   ktorú priniesol deduško z Ameriky. Pre paniu sluhovia vyniesli skladaciu pohovku, lebo pán doktor
   kázal, aby odpočívala v tôni košatých divých gaštanov. Hľadela na rozihraných chlapcov a tešila
   sa z ich radosti. Ondrejko kedy-tedy odbehol od kamarátov. Pribehol za mamičkou, položil kaderavú
   hlavu vedľa jej hlavy, bozkal ju, pridal jej bozk a zase hlasitým „haló“ bežal za svojou loptou.
   Ach, veď kto môže pochopiť, koľko radosti skrývalo teraz to malé, predtým také opustené srdce!
   </p>
   <p>
    Medzitým dvorský
    <sup>
     [
     <a class="footnote" href="#ftn.d56e1823" name="d56e1823">
      15
     </a>
     ]
    </sup>
    ukazoval (správca nebol doma) paninmu otcovi gazdovské staviská a dobytok, nakoľko
   tento nebol na paši. Videl pritom dvorský, že sa pán Slavkovský netak rozumie gazdovstvu. Keď
   upozorňoval na jedno-druhé, čo malo byť ináč, pán Slavkovský povedal vážne: „Vidím“; a na koniec
   vyriekol: „Tu sa bude musieť začať gazdovať od základu ináč, aby bolo lepšie ľuďom, zvieratám aj
   zemi.“
   </p>
   <p>
    Zatiaľ pripravila kuchárka panstvu skvostný olovrant a podávala ho vonku pod gaštanami, aby
   pani nemusela chodiť do vnútra. Kaštieľ kúpili so všetkým, čo v ňom stálo a ležalo. Ej, keby
   vstala pyšná pani Gemerská, babička posledného pána, a videla, ako jej damašky prestierali a
   porcelán servírovali pre tých slovenských krpčiarov, veru, že by sa obrátila vo svojej skvostnej
   rakve. No, už to bolo tak a nedalo sa zmeniť. Bača Filina si svoje veci vybavoval s gazdinou. On
   pri olovrante jedol máličko; veď nemohol odtrhnúť oči od chlapcov, ako pomáhali a ako Ondrejko
   ponúkal kamarátov. Aj pani mala z nich veľkú radosť. Pán doktor sa im tiež srdečne smial; pritom
   sa staral, aby jeho pacientka nezabudla jesť. Do všelijakých pripravených sladkostí ju nenútil;
   zato ovocie jej netak chválil. Len pán Slavkovský bol akýsi zamyslený. On akoby sa len musel
   nútiť do rozhovoru.
   </p>
   <p>
    Keď sa po olovrante chlapci znova začali hrať a pribrali si dvoch synkov dvorského na pomoc,
   odišiel pán Slavkovský do hustého stromoradia a stál potom na rozhraní, skadiaľ bolo vidieť kus
   predtým iste krásnej, dnes pustej záhrady. Zrazu sňal klobúk a modlil sa. Keď skončil, stojí bača
   pri ňom.
   </p>
   <p>
    „Neľúbi sa ti niečo, brat môj?“ spytuje sa starostlivo. „Myslíš, že sme kaštieľ kúpili
   pridraho, keď je všetko také poničené?“
   </p>
   <p>
    „Nemyslím, Peter; ba lacno je to kúpené i napriek tým škodám,“ prívetivo usmial sa brat na
   brata.
   </p>
   <p>
    „A predsa si taký ako nie svojej vôle.“
   </p>
   <p>
    „Tlačila ma istá starosť, Peter. Zložil som ju práve k nohám nášho nebeského Otca. Už sa
   netrápim. On iste všetko spraví. Tebe, brat môj poviem, aká bola. No nechaj to zatiaľ pre seba.
   Moju Marušku teraz — keď je taká slabá — voziť do Ameriky nemôžem. Tu v našom rodisku najskôr
   ozdravie. Môj milý vnúčik tam nemusí byť, keď tu má z čoho žiť. No, keď Maruška prevezme majetok,
   potrebuje správcu; a ťažko nájsť takého, ktorý by ju neklamal. Tak som si myslel, na čo jej je
   správca, keď má ešte dosť mladého otca, ktorý by vedel farmáriť aj v Európe.“
   </p>
   <p>
    „Ach, Ištvánko!“ užasol Filina.
   </p>
   <p>
    „No, vieš, to má svoju veľkú prekážku. Farma je síce písaná na mňa. Švagra Vojtecha mám len
   vyplatiť; on by mi teda neprekážal. Ale moja dobrá, milá žena v Amerike narodená. Bude chcieť z
   domova do cudziny? Ju by som nechcel v ničom ukrivdiť. Musím jej najprv všetko opísať a ak z jej
   odpovede vyrozumiem, že by ju to nestálo príliš veľkú obeť, išiel by som pre ňu. Farmu by sme
   predali a kapitál uložili, lebo prikupovať k tomuto majetku by som nechcel. Je dosť veľký, aby
   nám stačil a nás vyživil. Veď ja by som si ako správca chlieb pre seba i pre svoju Anežku
   zaslúžil, a ona by si konečne mohla odpočinúť; dosť sa už napracovala.“
   </p>
   <p>
    „Vo dne, v noci budem prosiť Pána Ježiša,“ prisvedčil Filina, „aby tvoju ženu naklonil, žeby
   súhlasila. Už aj preto, že je tu okolo nás samá tma. Nikto sa nestará o duše. Ony neznajú Pána
   Ježiša. Veru som si ani nevedel predstaviť, ako budeme ďalej pokračovať, keď nám ten chlapec
   odíde. Ty nám ho nahradíš.“
   </p>
   <p>
    „To sotva, Peter. Pán Ježiš má v Paľkovi zvláštneho služobníčka. Tú mieru Ducha Svätého, akú
   má toto dieťa, ja nemám. Zato mám skúsenosti so svojím Bohom. Posledných desať rokov utrpenia ma
   veľmi spojilo s Tým, ktorý hovorí:
    <span class="emphasis">
     <em>
      ,Znám tvoje bolesti.‘
     </em>
    </span>
    Myslel som pri
   svojom predsavzatí na to a zatúžil som tu doma byť svedkom Božej milosti. I to ma veľmi tiahne
   sem do môjho krásneho domova. Preto mám nádej, že Anežka bude súhlasiť a my prídeme. A bude to
   predsa tak, ako tvoj tatíčko ľuďom hovorieval: „Ištván si tam za morom nagazduje, príde, a oni
   budú žiť spolu.“ Nuž, keď aj už nie všetci, aspoň my dvaja. Ak mi to Pán dá, že prídem — vieš, čo
   prvé urobím?“
   </p>
   <p>
    „Neviem.“
   </p>
   <p>
    „Postavím našu chalúpku; nebude ďalej zrúcaninou. Prichystáme to Peterkovi. Veď toho si ty
   vychováš, aj mu dáš k tomu pozemok a tie políčka. Spolu sa o neho postaráme, ak bude žiť.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1823" name="ftn.d56e1823">
        15
       </a>
       ]
      </sup>
      <span class="emphasis">
       <em>
        dvorský
       </em>
      </span>
      — dvormajster (správca dvora)
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1860">
       </a>
       12
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dakedy utekajú dni ako myšlienky a týždne ako sen. V nasledujúcich týždňoch, ktoré tak
   preleteli, zaviedol bača Filina Paľka domov. Spoznal jeho rodinu. Prišiel práve Jurigovi syn aj
   nevesta z Ameriky a Lesinovci mali starosť, kam sa vysťahovať. Všetci sa Paľkovi veľmi potešili.
   Jeho mamička a babička nevedeli, ako si ho len upohládzať. Starý Juriga sa i vyplakal, keď ho
   chlapec objímal.
   </p>
   <p>
    Lesina sa požaloval bačovi, že má starosť o svoju ženu, keby musela bývať s mladou
   Jurigovou. Bola to krikľavá osoba a mala dve najmladšie deti hodne neposlušné. Kvôli nim vrátili
   sa do kraja, lebo staršie im pomreli. A tu mu dal Filina radu, aby vzal ženu i s jej matkou a
   Paľkom a presťahoval sa do zimy do svojej chalúpky v Gemerských horách. Pani Slavkovská mu vraj
   chce darovať malý kúsok hory (t. j. tie stromy), pretože horár ide ten kus hory vyrovnávať a
   čerstvo vysádzať; medzitým že sa mu trafí dáke miesto na presťahovanie. Potrebujú si vziať len
   šaty a drobné veci, nábytok sa nájde v kaštieli: postele, stoličky, stôl, aj čo treba do kuchyne.
   </p>
   <p>
    Ej, netak tej rade boli všetci vďační! Nuž, v tých týždňoch, ktoré tak leteli, prešli pani
   Slavkovská s otcom a tetičkou Moravcovou do kaštieľa. Každý deň ráno doviezla sa do koliby a
   zostala až do večera. Dakedy aj nocovala v Ondrejkovej chyžke. Inokedy zase zobrala chlapcov so
   sebou. V kaštieli, pod dohľadom pána Slavkovského, konali sa premeny. Keď záhradník dostal
   peniaze a mohol sa s pánom poradiť, s radosťou začal pracovať. Za dva týždne by si záhradu už ani
   nepoznal, no ani kaštieľ. Čo bolo vonku a vnútri opadané, murári opravili, maliari vymaľovali;
   stolári opravili parkety, dlážky, okná i dvere. Pri tom opravovaní našlo sa dosť pekných
   drevených stolíc, postele, stôl a čo bolo treba do Paľkovej chalúpky, aby sa tam Lesinovci, keď
   si to po svojej chuti zariadia, mohli cítiť ako doma. Ešte aj Dunaj dostal peknú búdu; nebude na
   neho pršať.
   </p>
   <p>
    Tak prišiel zase krásny letný podvečer. Pred kolibou bolo pripravené všetko k vatre. Bača
   Filina povolal všetku svoju čeľaď a povedal, že bude slávnosť. Aká, to nik ešte nevedel. Horami,
   smerom od chalúpky, kráčali Petrík a Ondrejko a medzi nimi Paľko. Pred nimi kotúľajúc sa
   kedy-tedy jeden cez druhého, bežali Dunaj s Fidélom. Boli tiež radi, že sa zase vidia. Chlapci
   išli od Lesinov z návštevy; niesli si všelijaké poklady: striekačku, ktorá dostriekala na
   najvyšší končiar stromu a drevených vlkov, ktoré sa krútili temer štvrť hodinu. Od Paľkovej
   babičky dostali plnú škatuľu sušených slivák plnených orechami, o ktorých Ondrejko tvrdil, že sú
   lepšie ako figy a datle.
   </p>
   <p>
    „Dnes bola moja mamička veľmi naradovaná,“ rozprával Ondrejko Paľkovi. „Prišiel konečne list
   od mojej babičky z Ameriky. Mne dali len môj, kde mi babička veľmi pekne píše. Však ti ho potom
   ukážem, však Peterko.“
   </p>
   <p>
    „Áno, veľmi; a dala aj mňa pozdravovať,“ tešil sa kamarát.
   </p>
   <p>
    „Čo písala mamičke, neviem; no, mamička bežala za deduškom, hodila sa mu do náručia, plakala
   a smiala sa. Iste nechcela, aby som ich rozumel, rozprávali sa po anglicky. No, však nám to
   povedia. A báťa Filina hovoril, že budeme mať slávnosť. A vieme novú pesničku, takú krásnu! Tú
   budeme spievať; tá sa bude iste ľúbiť aj vašim,“ chválil sa Petrík.
   </p>
   <p>
    Nuž, bola to pekná slávnosť. Najprv sa na dvoch ražňoch piekli dve jahniatka. Bača Filina
   rozdával po kuse všetkým znamenitého syra, lepšieho než klenovský. Pani Slavkovská delila zase
   hrušky a veľké štepené slivky. Števo doniesol bol dva krčahy kyselky, zapiť baraninu. Tetička
   Moravcová rozdeľovala koláčiky. Všetci obsluhovali peknú, tichučkú Paľkovu mamičku i jeho dobrú
   starú babičku a tiež aj tatíčka. Potom si posadali okolo vatry. Pán Slavkovský sa pomodlil,
   otvoril Sväté písmo, čítal Žalm 103. a veľmi pekne rozprával o veľkej, odpúšťajúcej Božej láske.
   Potom sa spievali tie krásne pesničky, ktoré sem pani priniesla. A zase musel Paľko čítať v
   svojej knižočke. Čítal o Korneliovi, ktorý s celým svojím domom prijal Pána Ježiša. Tak pekne
   Paľko o tom rozprával, ako bolo u toho veľkého pána smutno, hoci sa aj často modlil aj mnoho
   dobrého robil, keď neznal cesty do tej pravej slnečnej krajiny, keď nepoznal Pána Ježiša. A aký
   bol potom šťastný, on i jeho pobočný rytier i jeho poslušní vojaci, keď prišiel ta apoštol Peter
   a s ním sám Pán Ježiš, a oni Ho prijali do svojho domu. Potom dala pani pokyn a horami niesla sa
   Paľkom ešte nikdy nepočutá, krásna pesnička, ktorá k jeho rozprávaniu tak výborne pristala:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Já slyšel jsem hlas Ježíše:
        </em>
       </span>
       <span class="emphasis">
        <em>
         „Pojď ke Mně, nelkej sám;
        </em>
       </span>
       <span class="emphasis">
        <em>
         já, sejma kříž, žal utiše,
        </em>
       </span>
       <span class="emphasis">
        <em>
         ti pokoj v duši dám.“
        </em>
       </span>
       <span class="emphasis">
        <em>
         A já jsem šel, tak jak jsem byl,
        </em>
       </span>
       <span class="emphasis">
        <em>
         pln hříchů, žele běd,
        </em>
       </span>
       <span class="emphasis">
        <em>
         a v Jeho bok jsem hřích svůj skryl
        </em>
       </span>
       <span class="emphasis">
        <em>
         a šťasten byl jsem hned.
        </em>
       </span>
       <span class="emphasis">
        <em>
         Já slyšel jsem, když zvolal Pán:
        </em>
       </span>
       <span class="emphasis">
        <em>
         „Kdo žízní, pospěš sem!
        </em>
       </span>
       <span class="emphasis">
        <em>
         Zdroj vody živé uchystán,
        </em>
       </span>
       <span class="emphasis">
        <em>
         a darmo dám ji všem.“
        </em>
       </span>
       <span class="emphasis">
        <em>
         A já jsem šel a darmo vzal
        </em>
       </span>
       <span class="emphasis">
        <em>
         a napojil se jí:
        </em>
       </span>
       <span class="emphasis">
        <em>
         tu vodu živou, Pán již dal
        </em>
       </span>
       <span class="emphasis">
        <em>
         mi k mému spasení.
        </em>
       </span>
       <span class="emphasis">
        <em>
         Já slyšel jsem — sám Pán to dí:
        </em>
       </span>
       <span class="emphasis">
        <em>
         „Já světlo světa jsem,
        </em>
       </span>
       <span class="emphasis">
        <em>
         a hyne v tmách, kdo nechodí
        </em>
       </span>
       <span class="emphasis">
        <em>
         vždy věrně v světle mém.“
        </em>
       </span>
       <span class="emphasis">
        <em>
         Já uvěřil jsem slovům těm,
        </em>
       </span>
       <span class="emphasis">
        <em>
         jda děsnou hříchu tmou
        </em>
       </span>
       <span class="emphasis">
        <em>
         a s plesem nyní hlásám všem:
        </em>
       </span>
       <span class="emphasis">
        <em>
         „Pán sluncem, hvězdou mou.“
        </em>
       </span>
      </span>
     </p>
    </div>
   </p>
   <p>
   </p>
   <p>
    Ba, tak sa tá pieseň niesla horami a na tvárach skoro všetkých poslucháčov, ktorí sedeli
   okolo vatry, bolo vidieť, že ju už prežili, najviac na vážnej tvári Filinovej. A potom bolo zase
   tak ticho, že počul si ohlas zvončekov. Nebo bolo síce pokryté búrkovými mračnami, na západe
   kedy-tedy križovali sa blesky a v diaľke podudlával hrom. No, búrka bola ďaleko a dnes sem
   nepríde.
   </p>
   <p>
    Zrazu vstal bača Filina. A keď najprv v hlasitej modlitbe poďakoval Pánovi Ježišovi, že
   prišiel, aby aj tu u nich hľadal a spasil, čo bolo zahynulo, vysvetlil potom, čo to majú dnes za
   slávnosť, ktorá vraj jeho teší najviac. Nielen pani Slavkovská, ale i jej otec zostanú bývať v
   Gemerských horách. Zajtra odchádza pán Slavkovský pre svoju ženu do Ameriky. Keď tam svoj majetok
   predá, príde hneď naspäť do rodiska, aby ho už nikdy neopustil. Bača mal pritom ozname oči plné
   slz. Ach, veď to bola naozaj preradostná správa!
   </p>
   <p>
    Kto opíše tú radosť, ktorá potom nastala? Ondrejko objímal mamičku a deduška, túlil sa k
   báťovi Filinovi.
   </p>
   <p>
    „Zostaneme doma, doma, u báťu Filinu! Nepôjdeme ďaleko do cudzieho sveta, ach, zostaneme v
   našich horách! Veď tu bude s nami i Paľko!“
   </p>
   <p>
    „Áno, syn môj!“ pritúlil deduško chlapca, „zostaneme doma. Budeme tu žiť spolu pre Pána
   Ježiša a On s nami.“
   </p>
   <p>
    O chvíľu vatra pohasla. Hlasy zatíchli. V diaľke podudlával hrom, križovali sa blesky, ale
   nad kolibou svietili jasné hviezdy. Okolo stavania obchádzal bača Filina, dozerajúc, či dakde
   nehrozí nebezpečenstvo. A zase tam pri lavičke — ako nedávno — postál. Sedeli na nej spolu otec s
   dcérou, ktorá prestala už byť márnotratnou; veď vrátila sa najprv k nebeskému, potom k zemskému
   otcovi, prišla domov a bola prijatá. Chcel ustúpiť, no oni ho čakali.
   </p>
   <p>
    „Vedeli sme, že ešte pôjdeš okolo,“ robil mu miesto brat vedľa seba. „Maruška ťa chce o
   voľačo prosiť.“
   </p>
   <p>
    „Mňa?“ užasol bača.
   </p>
   <p>
    „Áno, vás, drahý strýčko. Prestaňte byť bačom; prídite medzi nás. Dáme vám len vrchný
   dohľad. Utvorte s nami rodinu.“
   </p>
   <p>
    Pani prosila celým srdcom. No, bača zakrútil hlavou. „Ďakujem vám, dcéra moja,“ hovorí
   hlboko dojatý, „chcem s vami tvoriť rodinu, ste mi všetci veľmi drahí; ale moje povolanie mi
   neberte. Začal som ho kedysi ako nešťastný človek. Ono ma v zármutku potešovalo. Zrástol som s
   ovcami, s prácou i s prírodou. Teraz, keď otvorilo sa tu nebo nado mnou, nechajte ma pri tej
   nebeskej bráne. Nech vás to nemrzí, že vy ste majetní statkári a ja chudobný bača. Čo potrebujem
   k životu, to si statočne zaslúžim. Mám kde bývať; nie som už sám, veď vy ma máte radi. Budete
   chodiť za mnou, ja zase za vami, najmä teraz, kým sa ty, brat môj, vrátiš. Ale jedno by som vás
   prosil: keď máte viacej, než k životu potrebujete, dajte Paľka do škôl. Jeho otec to ťažko nesie,
   že nemá na to peňazí. To, čo mu Pán Boh dal, žiadna škola mu síce nedá; ale keby ľudia s takou
   vierou stáli na kazateľniach, muselo by svitnúť našim národom.“
   </p>
   <p>
    „Ó, báťa Filina, ďakujem vám! Myslela som ja to isté, len som sa neodvážila s Lesinom o tom
   hovoriť.“ Pani zavrela tvrdú bačovu ruku do svojich. „Verte, všetko radi pre Paľka urobíme. Nám
   priniesol svetlo a záchranu. Nech ju v ďalšom živote prinesie tisícom.“
   </p>
   <p>
    Tichá, tajomná noc zapadala nad svetom, rušená iba tiahlymi zvukmi fujary. Števo mal dnes
   nočnú stráž, no tak si pískal:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         „Kebych vedel, kde to leží,
        </em>
       </span>
       <span class="emphasis">
        <em>
         kde tá noc tak rýchlo beží,
        </em>
       </span>
       <span class="emphasis">
        <em>
         letel bych ja jako strela,
        </em>
       </span>
       <span class="emphasis">
        <em>
         vrátiť by sa mi musela.“
        </em>
       </span>
      </span>
     </p>
    </div>
   </p>
   <p>
   </p>
   <p>
    Ale noc unikala a nevráti sa nikdy viac. Čo na tom? Veď za ňou svitne nové ráno a v ňom nová
   Božia milosť pre tých, ktorí prijali Pána Ježiša, a ktorým On dal moc byť synmi a dcérami Božími.
   </p>
   <p>
    Kiež by Ho chceli prijať všetci!
   </p>
   <p>
   </p>
   <p>
    <span class="emphasis">
     <em>
      (1922)
     </em>
    </span>
   </p>
  </div>
 </body>
</html>
