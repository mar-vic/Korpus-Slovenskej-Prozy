<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e638">
       </a>
       Predmluva k prvému vydaniu knihy „Za presvedčenie“
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keďže u nás všeobecnou je domnienka, akoby práve kresťanstvo nedalo sa spojiť s láskou k
         svojeti a národu, pokúsila som sa v tejto rozprávke ukázať, ako a čo cítime my, dietky
         Božie, ktorým Kristus ide nadovšetko. Predostrela som naše túžby i naše nádeje do
         budúcnosti ohľadom toho národa, ktorému náležíme, ktorý milujeme a ktorého krivdy a bolesti
         sú našimi krivdami a bolesťami.
   </p>
   <p>
    Je síce pravda, že novozákonný ľud Boží vo všetkých národoch tvorí organický celok,
         majúc za hlavu Krista, a že Otec náš je v nebesiach, i naša otčina nad horami tejto zeme. I
         to je pravda, že duchovné sbratanie je
    <span class="emphasis">
     <em>
      užším
     </em>
    </span>
    zväzkom, než spojenie
         krvi; napriek tomu naše modlitby, snahy a práce v prvom rade patria vždy tomu ľudu a tej
         krajine, z ktorej sme pošli, a tak všetko záleží i nám na tom, aby nášmu milovanému národu
         natrvalo sa pomohlo. Najvyššie zlo, hubiace všetky národy, a najťažšie otroctvo zaviera sa
         v slove:
    <span class="emphasis">
     <em>
      hriech
     </em>
    </span>
    . Zdroj časnej i večnej slobody spočíva v jedinom mene:
         JEŽIŠ. A tak my spásu a pomoc pre drahý náš národ slovenský čakáme a vidíme jedine v
         osobnom spojení s Kristom, ktorý právom povedal a neodvolal:
    <span class="emphasis">
     <em>
      „Daná je mi všetka
            moc na nebi aj na zemi.“
     </em>
    </span>
   </p>
   <p>
    Mojou túžbou je, aby mnohí peknoduchí slovenskí synovia a dcéry vybrali sa spolu s nami
         z Mezopotámie do Kanaánu; tak príde sloboda i spása aj zotročeným, pošliapaným Slovákom.
   </p>
   <p>
    <span class="emphasis">
     <em>
      Kristína Royová, Stará Turá v roku 1912
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e667">
       </a>
       Doslov k druhému vydaniu knihy „Za presvedčenie“
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Mnohými dotazmi po úplne pred vojnou a vo vojne vypredanej knihe „Za presvedčenie“
         prinútená, odhodlala som sa ešte raz túto knihu vydať. Zdá sa, že dnes nie je viacej
         potrebná. Veď svätý Boh vo svojej veľkej milosti daroval nám oveľa viac, než po čom moji
         hrdinovia a hrdinky tam túžili, za čo pracovať i trpieť boli hotoví. Máme už národnú
         slobodu, máme konečne otčinu. Nie sme viacej cudzincami vo vlastnej zemi. Naša materinská
         reč, predtým len do kuchýň, maštalí a hôr vyhnaná, bez prekážky hlaholí dedinami, mestami,
         salónmi i vládnymi budovami. Máme už svoje školy, nižšie i vyššie, máme univerzitu. Neboli
         tie túžby našich hrdinov utópiou! Nie! Dozvedeli sa národy, že maličký náš národ, ktorý bol
         vstave vydržať tisícročné otroctvo, ešte žije a opretý o väčšieho a silnejšieho svojho
         brata v bratskej zhode a spoločnej práci bude s ním žiť na ich očiach.
   </p>
   <p>
    Načo tedy spomínať bolestnú minulosť? — Že načo? Či nie je treba, aby naša mládež, naše
         deti, ktorým je dnes všetko také ľahké, rozpomínali sa, čo to ich otcov a matky stálo, ak
         chceli zostať roduvernými Slovákmi a Slovenkami?
   </p>
   <p>
    Pred prevratom písali mi z Ameriky: „Až vaša kniha naučila nás cítiť, že sme Slováci.“
         Túžbou všetkých nás istotne je, aby pri tom húfnom sťahovaní sa nášho ľudu za more,
         nepohltilo nebezpečné more amerikanizmu všetku mládež a deti týchto našich slovenských
         bratov, aby oni všetci pre nás tam národne nezomreli. Pretože kniha „Za presvedčenie“
         obzvlášť pre Ameriku je žiadaná, má ta ísť ako prímluvca za ten drahý, milovaný, milosťou
         Božou a veľkými obeťami ľudskými oslobodený národ slovenský. Tento národ zveľadiť — to je
         povinnosťou našej mládeže v Európe, no i tam v Amerike. Veď odpadlík od svojeti zostáva
         vždy odpadlíkom, a ak ho k nevernosti nepriviedla tortúra nepriateľa a otrokára, jeho vina
         stáva sa tým väčšou.
   </p>
   <p>
    Boj o duchovné presvedčenie ani dnes nie je skončený; obliekol len inú formu a iné
         rúcho. Tým, ktorí v nepretržitom spojive chcú žiť s Kristom, bude vždy platiť:
    <span class="emphasis">
     <em>
      „Na svete súženie mať budete, ale nebojte sa, ja som premohol
            svet!“
     </em>
    </span>
    Tí, ktorí raz chcú s Ním žiť v sláve, musia tu za Ním vyjsť von za
         stany a niesť Jeho pohanenie. Na tom žiadna národná sloboda trvalé nič nezmení.
   </p>
   <p>
    V roku 1915 daroval mi Pán pokračovanie knihy „Za presvedčenie“ s názvom „Na rozhraní“.
         Ak chcem, aby táto kniha mohla uzrieť svetlo sveta, musí byť prvý diel znovu vydaný, aby
         tí, ktorí ho nemajú, mohli si potom obe knihy kúpiť.
   </p>
   <p>
    Želajúc všetkým čitateľom hojnosť Božieho požehnania a zakúsenej lásky Kristovej,
   </p>
   <p>
    som Vaša v láske rodnej i Kristovej spojená sestra
   </p>
   <p>
    <span class="emphasis">
     <em>
      Kristína Royová
     </em>
    </span>
   </p>
   <p>
    <span class="emphasis">
     <em>
      Na Starej Turej dňa 22. červňa 1924
     </em>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       <div class="literallayout">
        <p>
         <span style="white-space: pre;">
          Blázon, tejto noci požiadajú tvoju dušu od
teba, a to, čo si pripravil, čie bude?
Luk. 12, 20.

Kliatba zlého činu spočíva v tom, že znova
a znova od seba horšie činy plodiť musí.
         </span>
        </p>
       </div>
      </p>
     </blockquote>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e715">
       </a>
       1
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Umrel farár O., podkosený náhlou smrťou, uprostred svojho veku. Taký statný, silný muž
         bol by vydržal ešte dlhé roky žiť. Umrel, ako na tisíce ľudí zomiera, prv, než sa nazdal,
         prv, než by bol mohol sadnúť a premýšľať, či má pas z krajiny hriechu do krajiny svätosti,
         či má zaplatený prievoz cez ten vzdutý Jordán smrti.
   </p>
   <p>
    V opustenej fare, kde vládla príšerná tíšina, prechádzal sa samotný kaplán Černej. Robil
         prípravy na blízky pohreb, písal oznamy pánom kolegom, povolával tých, ktorí mali zosnulému
         vykonať pohrebnú počestnosť, a povolával i všetku ďalekú farárovu rodinu. Blízkej rodiny
         nemal žiadnej — ženy, dietok, bratov, sestier — bol úplne sám.
   </p>
   <p>
    Mnoho znali ľudia rozprávať o ňom, obzvlášť o jeho bezpríkladnej sporivosti. Nuž on
         jedol, len aby žil. Obrusy, servíty na stole považoval za prepych; tie ležali dobre ukryté
         v starej truhle. Mal po rodičoch hojne strieborného stolového príboru, ale nikdy sa ho
         nedotkol. Nuž v jednej starej knihe stálo raz napísané o ňom: „Niekto je sám, a niet
         druhého, nemá ani syna ani brata, a predsa nie je konca všetkej jeho namáhavej práci, ani
         sa jeho oči nenasýtia bohatstva, ani si nepovie: Pre koho sa ja trudím a pracujem, a unímam
         svojej duši dobrého?“ (Kaz. 4, 8).
   </p>
   <p>
    Tak hľa farár O. žil sebe, sporil sebe, usporil si na pomerne neveľkej fare pekný
         kapitál a — zomrel — zomrel a nepríde ešte raz, aby to, čo zabudol, čo zameškal — totiž žiť
         Bohu v ľuďoch dohonil a nahradil.
   </p>
   <p>
    Prišla noc, a vo farskej pracovni, kde na dlhom stole vystretá ležala mužova mŕtvola v
         čiernom rúchu ev. farára s agendou
    <sup>
     [
     <a class="footnote" href="#ftn.d56e732" name="d56e732">
      1
     </a>
     ]
    </sup>
    v zmeravených rukách, sedel pri písacom stolku kaplán Černej. Sedel s hlavou do
         dlane hlboko sklonenou. Želel snáď on zomretého, ktorého studenú, tuhú tvár, čo sa tak
         strašno vynímala spod zamatovej čiapočky, žiadne oko slzou neporosí? Želel on? Áno, želel.
         Želel tie stratené časy, ktoré strávil v dome toho muža, ukladajúc si často veľké
         sebazaprenie. Veril, že, keď zotrvá, stane sa raz dedičom nielen fary, ale i privátneho
         farárovho majetku. — A teraz bol tento mŕtvy! Čo prospeje, že mal kaplán už dávno napísaný
         závet, určujúci jeho za dediča, keď mu chýbal podpis ruky zomretého? Tak darmo tu žiť,
         darmo sa zapierať — a teraz musieť vidieť, ako toto všetko odnesú iní, cudzí, ktorí sa na
         muža nikdy neobzreli. „Mne by to bol dal, mne jedinému, nech ho nezachváti náhla smrť!“
   </p>
   <p>
    Vyňal kaplán závet, číta a ráta v nej obsiahnuté predmety; ony rastú pred ním v
         neslýchanom rozsahu. Toľké bohatstvo stratiť? Nemožno! — Vzchopil sa, chodí po príšernej
         izbe; polootvorené oči mŕtveho akoby ho stopovali. Konečne zastal pri ňom. Hľadí do tej
         stuhnutej zmenenej tváre a myslí na tie rôzne naučenia sporivosti, aké počúvaval z tamtých
         pier.
   </p>
   <p>
    „Ja jediný by som vedel riadne oceniť tvoje celoživotné mozole, a tí, ktorí ich dostanú,
         premrhajú ich. Môžeš ty s tým v hrobe súhlasiť? Nie! Viem, že konám len podľa tvojej vôle.“
   </p>
   <p>
    Vzchopil sa zrazu, priniesol voskovú sviecu v skvostnom striebornom sviecni, postavil na
         okno. Príšerne zasvietila von, akoby volala do tmavej noci: „Pozrite sa!“ Nuž a keby sa tak
         dakto pozrel tým nízkym oknom, čo by videl? Videl by na čiernom rúchu zosnulého položenú
         veľkú matriku, na nej biely papier; videl by, ako nad týmto papierom, voziac širokým,
         čiernym rukávom, vznáša sa mŕtva ruka, a v jej stuhnutých, žltých prstoch zastrčené husie
         brko zadržuje a vedie i druhá živá. Zlomené, polootvorené oči mŕtveho hľadia na ten
         vlastnoručný podpis. Hľadia naň i veľké otvorené oči živého z tváre ľadovo chladnej, a tak
         i bledej.
   </p>
   <p>
    „No tak, teraz je dobre,“ vraveli zblednuté pery. Zmizla kniha i papier, upravil živý
         mŕtvemu jeho rúcho, no keď chcel zo zdrevenených prstov vyprostiť pero, nemali tieto tuším
         vôľu vydať ho. Chcel snáď mŕtvy dokázať, čo ešte po smrti musel robiť? So zúfalou námahou
         vytrhol kaplán brko, a pritom zápase hore zdvihnutá farárova ruka, ktorej násilne hore
         zdvihnutý ukazovák nedal sa už zohnúť, akoby pohrozila, prv, než s temným úderom padla na
         mŕtve telo.
   </p>
   <p>
    Sieňou preletel ten dutý, hluchý zvuk, zmiešaný s výkrikom hrôzy, a kaplán skryl na
         okamih tvár v oboch rukách, klesnúc zronený k nohám postele. Potom striasol vzrušenie,
         ovládol strach, napravil ruky zomretého, skryl hroziaci prst pod agendu, vyhasil voskovicu
         a vyšiel.
   </p>
   <p>
    O dakoľko dní stal sa dedičom. Dokázalo sa tu len to, čo sa tak často opakuje v živote,
         že učeň prevýšil majstra.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e732" name="ftn.d56e732">
        1
       </a>
       ]
      </sup>
      <span class="emphasis">
       <em>
        agenda
       </em>
      </span>
      — súhrn bohoslužobných pomocných kníh pre ev.
               farára
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e753">
       </a>
       2
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V úhľadnom salóniku, ktorého dve vysoké okná dovoľovali výhľad na siné vody dunajské a
         cez ne na brehy, posiate hustým stromovím, — sedeli na sklonku jarného dňa dve devušky.
         Jedna zabraná hlboko v štúdium rozprestretej mapy, druhá zamestnaná písomnou prácou. Nebolo
         divu, že boli obe také usilovné, veď skúšky v učiteľskej prípravovni
    <sup>
     [
     <a class="footnote" href="#ftn.d56e762" name="d56e762">
      2
     </a>
     ]
    </sup>
    boli už tak blízko. Každej z nich išlo o to dostať za odmenu štvorročnej, často
         duchamornej práce vytúžený učiteľský diplom.
   </p>
   <p>
    „Zlatuška, odpusť, že ťa vyrušujem,“ zavolala zrazu študentka prezerajúca mapu, „poď mi,
         prosím, pomôcť, nemôžem nijako nájsť hranice Arábie a Kanaánu.“
   </p>
   <p>
    Bez odvrávania odložila devuška pero, narovnala sa; i vidno, ako dobre padne toto
         narovnanie štíhlej, útlorastlej postave. Dobre pristalo tomuto zjavu meno, ktorým na ňu
         družka volala, hoci bolo to len poslovenčenie jej krstného mena „Aranka“, akým ju tam doma
         na Dolniakoch, a i tu v učilišti p.-skom menovali.
   </p>
   <p>
    Zlaté vlasy bohato zdobili nežnú hlavičku, zlaté riasy skrývali tak rady oči, dvom
         čiernym sirôtkam podobné, a padali na zastrené líčka pelom nevinnosti. Snivý výraz na čele
         i v zraku priniesol jej ešte iný názov: „Ty naša slovenská piesenka.“
   </p>
   <p>
    Popošla devuška k družke, objala ju okolo krku a opierajúc zlatovlasú hlávku o jej
         čierne vlasy, pomáhala usilovne hľadať, až i našli.
   </p>
   <p>
    „Tak, ďakujem.“ Vrelý bozk odmenil ochotu. Dievčina zavrela atlas, hodiac rozhodne
         hlavou: „Na dnes už dosť; keď sa príliš unavíme a presilíme, konečne na skúškach ani
         neobstojíme.“
   </p>
   <p>
    „Kto? Vari ty, Milica!“ s istým obdivom pozreli čierne oči devuškine do družkinej tváre.
   </p>
   <p>
    „Bolo by zle, aby som ja mala prepadnúť,“ zasmiala sa srdečne takto pochválená; „bo
         neštudovala som len pre vzdelanie, ako vy dve; mne treba diplom k ďalšiemu životu.“
   </p>
   <p>
    „Nemôžeš vedieť, Milica, ktorá z nás ho bude najviacej potrebovať!“
   </p>
   <p>
    „I to je pravda. — Lež kde je naša Irena tak dlho? Dva razy mohla už tu byť.“
   </p>
   <p>
    Na dverách zaznelo zaklopanie.
   </p>
   <p>
    „Či slobodno prekročiť svätyňu vedy?“
   </p>
   <p>
    „Len ďalej!“ zavolali dievčatá a popošli v ústrety dvom mládencom, ktorí sa tak od seba
         delili, ako noc a deň. Prvý čiernovlasý i čiernobrvý, so žltkastou pleťou pravého bruneta,
         krátkozraký, s tesno prižmúrenými očami, ktorým ťažko udať farbu, s tenkými perami, bez
         každého ešte páperka nad nimi.
   </p>
   <p>
    Druhý tiež síce tmavovlasý, no bielej tváre, krášlenej malými fúzikmi ponad ústami
         rečnícky pristrihnutými, ktoré tak dobre harmonizovali so smelým, otvoreným čelom a
         duchaplnými, tmavými očami. Áno, ako noc a deň, a predsa prichádzali to tu dvaja nerozluční
         priatelia. Prežívali podnes verne spolu všetky útrapy, aké prináša so sebou študovanie na
         maďarských školách pre dvoch slovenských mladíkov, ktorí sa nechcú stať renegátmi.
   </p>
   <p>
    „Dobrý večer!“
   </p>
   <p>
    „Dobrý večer!“
   </p>
   <p>
    Mladíci ocitli sa čo nevidieť v salónku; vidno na nich, že neprišli na návštevu, že sú
         doma. Nuž a boli. Veď žili v tomto domove spolu s družkami už viac než štyri roky, a jedine
         tomu možno pripísať, že zostali posiaľ nedotknutí kalom sveta pod materinským dohľadom
         šľachetnej ženy.
   </p>
   <p>
    Keď sa pani Karolína Žilinská presťahovala so svojim mužom a deťmi do P., opustiac
         Bukurešť — kde bol jej muž mnoho rokov lekárom, a temer by sa tam bol porumunčil — bolo jej
         to pravou rozkošou, že bude konečne zase žiť medzi svojeťou. Nebola to žiadna vynikajúca
         žena, ale mala v celej bytosti vrodené umenie šíriť okolo seba slovenský živel a lásku k
         svojeti.
   </p>
   <p>
    Keď krátko po príchode do P. ovdovela, mužom hmotne dosť dobre obstaraná, neutiahla sa
         do súkromia, ale vzala si práve väčší byt a brala k sebe do stravy a opatery slovenských
         študentov. A keby páni profesori boli vedeli, ako táto žena sústavne podkopáva to maďarské
         vlastenectvo, ktoré oni svojim žiakom s toľkou námahou vštepovali, boli by ju istotne
         vystrojili za hranice. Ale jednoduchej, drobnej osôbky nik si nevšímal. Veď jej skromno
         odiata postava s tou vždy prívetivou, usmievavou tvárou naskrze neoprávňovala k žiadnym
         obavám vlastizrady. A predsa vštepila každému chlapcovi, ktorý u nej býval, tú
         najvlastizradnejšiu myšlienku, že je on Slovák a že má ako Slovák žiť i mrieť, a že ohavné
         je stať sa za kus chleba zradcom svojeti.
   </p>
   <p>
    Konečne dostalo sa pani Karolíne tej radosti, že dal jej do stravy vlastný brat, farár
         Černej, svoje obe deti: syna Ľudovíta (ktorého doma Lajošom zvali) a dcéru Aranku. Prv ešte
         prijala k sebe mužovho synovca, Danka Žilinského. A pozdejšie prišla za Arankou do preparandie
    <sup>
     [
     <a class="footnote" href="#ftn.d56e808" name="d56e808">
      3
     </a>
     ]
    </sup>
    študovať i dcéra bývalého Černejovho spolužiaka, Irenka Strakoničová, polovičná
         Srbka, veď mala babičku i matku Slovenku, a to horlivú. Tak tu mala pani Karolína pekný
         krúžok okolo svojich detí, Janka a Milice.
   </p>
   <p>
    Pekný to bol život po tie štyri roky, len škoda, že na zemi nič nemá trvania. Prvý
         odišiel Janko; dostal službu v Bukurešti protekciou bývalých priateľov doktora Žilinského.
         A keď sa skončí školský rok, zložia skúšky všetky tri dievčatá. A až zložia kandidátske
         skúšky Ľudovít Černej a Danko Žilinský, odíde každý na životnú postať, osmutnie dom pri
         Dunaji i osamelé srdcia. No, škoda na to vopred myslieť!
   </p>
   <p>
    Toho snáď držala sa i mládež v salónku, ba i medzi nich vstúpivšia pani Karolína. Živý,
         veselý hovor, ba i smiech ozýval sa stadiaľ. Potom zazneli zvuky piana a prekrásny spev
         slovenských piesní uchvacoval srdcia.
   </p>
   <p>
    Rodievajú sa v slovenskej zemi také všestranné talenty, ktoré často, zakopané, nikdy
         neprídu k pravej platnosti v svete; pochádzavajú obyčajne z nízkosti, kde im chýba možnosť
         pre ďalší vývin.
   </p>
   <p>
    Takýmto talentom bol i Danko Žilinský. Bola to pekná, všestranne nadaná duša. Keď sadol
         ku pianu — počiatkom hudby naučil ho doma na starom štrkáči zomrelý už otec, biedny
         dedinský učiteľ — tu zdalo sa ti, že máš pred sebou technicky vyštudovaného hudobníka.
         Jedným siahnutím do klávesov vylúdil toľko citu, že až srdce uchvátil, a čo len chcel, či
         plač, či smiech, či rozkoš alebo bolesť, všetko mu ten nástroj podal. A keď pochytil husle
         a zatiahol slovenskú piesenku, keby si bol polomŕtvy, i tak by ťa obživila. Ak vzal dajakú
         literárnu prácu pred seba, každá sa mu zdarila. A keď prišlo na rečnenie, tu cítil si, že
         bol na to zrodený, aby vládol nad ľuďmi slovom. Vychovaný vo veľkej chudobe, študoval s
         mnohým odriekaním, bo jeho matka, úbohá učiteľská vdova, zriekla sa toho najpotrebnejšieho,
         len aby ho zašatila. O ostatné musel sa starať sám. Tie roky, ktoré strávil v P., tvorili
         jediný svetlý bod bod v jeho živote, hoci i tu musel zápasiť tvrdo, akokoľvek mu dobrá
         tetička pomáhala.
   </p>
   <p>
    Prv, než odišiel Janko Žilinský do Bukurešti, riadil a zhromažďoval k sebe malý krúžok
         slovenskej mládeže; prirodzene na vzdelanie sa v materinskej reči. Tento krúžok zdedil — a
         zriadiac ho v tajný spolok, i na bohoslovie pretiahol — Danko Žilinský. Jemu všetko
         záležalo na tom, aby, až oni dakedy budú kázať slovenskému ľudu Kristovo evanjelium, robili
         to čo možno najzrozumiteľnejšie a najlepšie. Janko zhromažďoval malý spolok v byte oboch
         priateľov Danka Žilinského a Ľudovíta Černeja. A hoci spolok trval už dosť dlho — pretože
         sa mládež chránila akéhokoľvek druhu neviazanosti, ba i spievania piesní, ktorými by sa
         bola mohla prezradiť — posiaľ nebol vypátraný.
   </p>
   <p>
    Pravou protivou Danka Žilinského nielen zovňajškom, ale i vnútorným ustrojením bol
         Ľudovít Černej. Vychovaný doma v hojnosti, vystrojený a opatrovaný všetkým, čo treba, bez
         prekážky mohol sa oddať študovaniu. Nadania nebolo u neho mnoho. Mal dobrú pamäť, zato málo
         vytrvanlivosti. Len Dankovmu dohľadu možno pripísať, že, keď i nie výtečne, predsa dobre
         poskladal skúšky cez všetky tie štyri roky. Hoci sa v okamihu zapálil za dobrú alebo peknú
         vec, keď dostavili sa prekážky, strácal hneď pôdu pod nohami a ochabol. Pripisovalo sa to
         na vrub mäkkej, citlivej povahe a vraj dobrému srdcu, pretože vedel byť veľmi zábavným. Keď
         chcel, podarenými žartami a vtipmi dokázal zakryť svoje často i dosť plytké zmýšľanie a
         názory.
   </p>
   <p>
    Pani Karolína jasala, že svojmu bratovi vychovala (ktorý bol skôr všetkým iným len nie
         národovcom) z Ľudovíta syna Slováka. Ona materinsky lipla k mladíkovi.
   </p>
   <p>
    Milici bol viac než bratancom a kamarátom. Jeho netajené uchádzanie sa o jej priazeň
         nezostávalo bez odozvy.
   </p>
   <p>
    Danko miloval v ňom vzkriesenú slovenskú dušu — ako vravieval — na vzkriesení ktorej tak
         horlivo pracoval roky.
   </p>
   <p>
    „Ba ja sa ti divím,“ povedal mu raz zapisovateľ tajného spolku, Orfanides, „že si toľko
         na Černejovi zakladáš. Mne často pripadá, ako taký pekne vyvinutý orech, ale bez jadra.“
   </p>
   <p>
    „Nevrav, Jurko, neubližuj. Ver, je to zlatá duša; no to zlato sa musí prečistiť. Pochop,
         on dakedy zaujme veľkú farnosť na Dolniakoch. Ako dobre bude, mať tam konečne stĺp našej
         svätej veci!“
   </p>
   <p>
    Zasmial sa Jurko Orfanides.
   </p>
   <p>
    „Nuž, ty si ako zaľúbená dievčina; láska prikrýva množstvo hriechov. Ale to ti musím
         povedať, že — podľa mojej mienky — keby naša vec bola podopretá takými stĺpmi, akým bude
         Černej — neručím za to, že zostane stáť.“
   </p>
   <p>
    *
   </p>
   <p>
    Lež poďme za malou spoločnosťou. Práve ju rozosmial Ľudovít podareným prednesom
         komického výstupu medzi istým spolužiakom a profesorom. Tu roztvorili sa dvere, a malá,
         jemnou rukavičkou pokrytá ruka rozhrnula záclonu. V strede tmavých záhybov zastala
         dievčina, pre ktorú musel by si dlho hľadať príhodnejší názov, ak by si ju nenazval
         slnečným lúčom. Keď obrátila k tebe jasnú, sviežu, kvetnú tvár, keď uprela ti do tváre
         ihravé, výrečné oči, nemožno, aby sa tvoje srdce nezahrialo. Nebola krásavicou v pravom
         slova zmysle, no honosila sa — počnúc od tej svojvoľnej, kučeravej, tmavovlasej hlávky až
         po malú nôžku — čarovnou prelesťou, ktorá ľudské srdcia nevedomky podmaňuje. Svojvoľná
         bola, to si videl na prvý pohľad, ale nebola zlá, ó, nie; okolo rozkošných ústočiek ležalo
         toľko detinnej dobroty, že až milo bolo na ňu pozrieť.
   </p>
   <p>
    „Irenka ide!“ zavolali všetci akoby jednými ústami, a už vedú túžobne očakávanú do
         svojho stredu. Jeden odoberá jej klobúčik, druhá rukavičky, tretí odťahuje pre ňu leňošku,
         štvrtá odnáša balíček, ktorý priniesla so sebou. Ona odpovedá na všetky strany, ihravé oči
         blúdia s rovnou láskou z jedného na druhého. Najskôr vybozkávala drahú tetinku a odovzdala
         jej, čo kázala priniesť, a potom hodila sa do rohu pohovky.
   </p>
   <p>
    „No tak, už ma nechajte vydýchnuť si!“
   </p>
   <p>
    „A potom čo, Irenka?“ sklonil sa Ľudovít.
   </p>
   <p>
    „Potom vám dám dač dôležitého.“
   </p>
   <p>
    Začalo hádanie, čo by to mohlo byť. Jeden vravel to, druhý ono, no šibalský úsmev a
         pohodenie kučeravej hlavičky svedčilo opätovne, že nie a nie.
   </p>
   <p>
    „Irenka, nemuč nás!“ objala zrazu Milica kamarátku. Jej výrazná, duchaplná tvár s hrdým
         čelom, prezrádzajúcim pevnosť charakteru, krásnymi perami odtlačila odblesk všeobecného
         napnutia. Tu siahla malá ruka do kapsy a — list od Janka!
   </p>
   <p>
    „Komu?“
   </p>
   <p>
    „Ach, mne!“ zvolala Milica a už siahla po objemnom, rumunskou známkou opatrenom lístku.
   </p>
   <p>
    „Priniesla som a dám ti ho len pod tou podmienkou, že ho nahlas prečítaš!“
   </p>
   <p>
    „Ó, prirodzene, veď Janko nemôže inšie písať, len čo sa nás všetkých týka. On zná, pred
         akým vážnym krokom stojíme, nechce nás nechať bez napomenutia. Tak dovolíte!“
   </p>
   <p>
    „Bratia, sadnite si!“ ponúka Zlatuška. Mládenci poslúchli. Ľudovít zaujal pohodlné
         miesto v leňoške, Danko sadol si na valec pohovky, na ktorej sedeli obe dievčatá v srdečnom
         objatí. Túlili sa k sebe — také krásne splynutie slovenskej piesenky so slnečným lúčom.
         Posledná záplava zapadajúceho slniečka padala na devu, hotujúcu sa čítať rozbalený list.
         Svetlo objímalo jej antickú postavu a hlávku krášlenú ponad dumným čelom tmavými pletencami
         sťa vencom. No, ono padalo i na list a pomáhalo deve čítať. Jej zvonný, čistý hlas
         rozliehal sa sieňou v modulácii, prezrádzajúcej dobrú prednášateľku. A list, ktorému
         podobný táto malá spoločnosť nikdy nečakala, znel nasledovne:
   </p>
   <p>
    <font color="red">
     &lt;blocquote&gt;
     <p>
      <span class="emphasis">
       <em>
        Milovaná družka blaženého detinstva!
       </em>
      </span>
     </p>
     <p>
      <span class="emphasis">
       <em>
        Konečne, keď boj je dobojovaný, víťazstvo zaručené, ponáhľam sa zodpovedať
                  Tvoje starostlivé dotazy, Milenka moja.
       </em>
      </span>
     </p>
     <p>
      <span class="emphasis">
       <em>
        Ako sa, vraj, mám? Ó, drahá, ja sa mám tak dobre, ako nikdy, tak šťastne,
                  že o podobnom šťastí moja duša nesnívala. Dosiahol som konečne rozlúštenie
                  všetkých záhad, ktoré ma obkľučovali i tam doma a obzvlášť tu v
                  cudzine.
       </em>
      </span>
     </p>
     <p>
      <span class="emphasis">
       <em>
        Aby si ma i Ty i všetci moji milí lepšie porozumeli, opíšem postupne stav,
                  v ktorom som sa nachodil, i v akom sa teraz nachádzam.
       </em>
      </span>
     </p>
     <p>
      <span class="emphasis">
       <em>
        Rozličné pokušenia hriechu, ktoré tam doma na mňa prichádzali a ktoré som
                  pred Tebou, drahá, ťažkými bojmi zatláčal a skrýval, vyrútili sa na mňa tu v tomto
                  veľkom svete s celou silou. Cítil som, že niet vo mne dostatočnej opory, aby som
                  mravne obstál. Všetko akoby len na tom pracovalo, podraziť mi nohy. Myšlienka na
                  matku, na vás, sestry, bratia, myšlienky na národ, ktorému som sa chcel čo rýdzi
                  charakter zachovať, dokázali sa byť pieskovitými brehmi proti tomuto nárazu
                  búrlivých vĺn. A, čo najzvláštnejšie, vlny nedorážali zvonku, ony boli vnútri
                  môjho srdca, toho srdca, ktoré ste vy tak dlho nazývali dobrým, až som sám uveril
                  v jeho dobrotu.
       </em>
      </span>
     </p>
     <p>
      <span class="emphasis">
       <em>
        Ach, to srdce nebolo dobré, ale skrýšou ohavností, ktoré, hoci hlboko
                  skryté, vyšli na povrch, vyvolané vonkajšou ohavnosťou ako magnetom. Medzi mnou a
                  najpodlejším zločincom bol len jeden krok. Lebo tento to, čo vo i mne žilo a ešte
                  len strojilo sa vybúšiť, už aj vykonal. Zúfale bránil som sa zovnútornému pádu.
                  Sám pred sebou padol som z vysnívanej výšky.
       </em>
      </span>
     </p>
     <p>
      <span class="emphasis">
       <em>
        Vždy viac a viac prichádzal som k presvedčeniu vlastnej vnútornej ničoty.
                  Poznal som, že ak mám byť zachránený, musí to urobiť akási vyššia moc, ktorá nie
                  je vo mne, nie je zo mňa, ktorá by mohla postaviť moje nohy na pevnine, áno na
                  skale.
       </em>
      </span>
     </p>
     <p>
      <span class="emphasis">
       <em>
        Posiaľ znal a nepochyboval som, že jestvuje Boh. Teraz uveril som v Neho a
                  zavládla mnou divná túha po bližšom styku s Ním. Touto túhou poháňaný, kúpil som
                  si na druhý deň Bibliu a dal sa čítať. No, stretnúť sa s Bohom, to bolo mojej duši
                  dač strašného. Mne otvorili sa oči, poznal som, aký svätý, všadeprítomný je On.
                  Mne prvá kapitola Izaiášova povedala, že medzi tými synmi, ktorých On vychoval a
                  vyvýšil, a ktorí odpadli od neho, ktorí Ho neznali, ani nevzývali, ani Mu
                  neslúžili, som i ja.
       </em>
      </span>
     </p>
     <p>
      <span class="emphasis">
       <em>
        Áno, Boh bol svätý, spravodlivý, a ja biedny, zahynutý hriešnik. Bolo už
                  len otázkou času, kedy hriech, väziaci vo mne, ležiaci vo dverách, prerazí si
                  cestu, a ja, neschopný ďalej odolať nátlaku pokušenia, rútiť sa budem z bahna do
                  bahna, až v ňom biedne zahyniem.
       </em>
      </span>
     </p>
     <p>
      <span class="emphasis">
       <em>
        Kto to nepocítil, neprežil, nepochopí, ako mi bolo. Neviem sám, kde som
                  vzal dosť sily, niesť tú hroznú ťarchu, aká ležala na mne, a pritom verne
                  vykonávať svoje povinnosti. No, bolo so mnou kamdiaľ horšie.
       </em>
      </span>
     </p>
     <p>
      <span class="emphasis">
       <em>
        „Žilinský,“ hovorí ku mne šéf láskavo, „choďte sa prejsť; a tu máte môj
                  lístok do lóže, zabavte sa v divadle, ste akýsi prepadnutý.“ Prijal som vďačne a
                  šiel, áno letel som von do — záhuby. Na šťastie ešte nebol čas do divadla, musel
                  som čakať na promenáde. Ľudia mi boli odporní. Nútilo ma to, vnísť radšej do
                  vedľajšej tichej ulice a chodiť tam bezúčelne.
       </em>
      </span>
     </p>
     <p>
      <span class="emphasis">
       <em>
        Zrazu počujem zvuky spevu na prvom poschodí nárožného domu. Spev mal rytmus
                  vážny, nábožný, a do domu jeden po druhom vchádzali ľudia. Upútalo to moju
                  pozornosť; pristavím jedného a spytujem sa ho, čo tam bude. Dozvedel som sa, že
                  tam istý cudzinec, cestujúci evanjelista, bude mať náboženskú
                  prednášku.
       </em>
      </span>
     </p>
     <p>
      <span class="emphasis">
       <em>
        „Poďte i vy!“ volal ma pán, s ktorým som sa rozprával. Mohol som mu síce
                  povedať, že musím do divadla, ale on pokročil, a ja, akoby cudzou mocou nesený,
                  kráčal som s ním. Čo nevidieť zavreli sa za nami dvere značne naplnenej
                  dvorany.
       </em>
      </span>
     </p>
     <p>
      <span class="emphasis">
       <em>
        Nemožno mi baviť sa pri jednotlivostiach, podotknem len toľko, že, ako som
                  si sadol a hlavu na lavicu položil a tak ponad sebou nechal preletovať zvuky hudby
                  a spevu, vkrádala sa divná tíšina do mojej smutnej duše. Tak sa mi zdalo, že tu by
                  som bol ochránený pred pokušením; ó, keby som už nemusel odtiaľto von!
       </em>
      </span>
     </p>
     <p>
      <span class="emphasis">
       <em>
        No, spev stíchol. Pred pultom zastal rečník, roztvoril knihu kníh, a ani
                  keby si bol röntgenovými lúčmi posvietil do môjho vnútra, nemohol by ho
                  znamenitejšie rozložiť. Vravel z textu: „Hriech vo dverách leží, a pod jeho mocou
                  bude tvoja žiadosť.“ Ach, on popisoval to pokušenie, ktoré leží v človeku
                  následkom hriechu prebývajúceho v ňom. Potom to, ktoré prináša so sebou diabol, a
                  konečne to, ktoré si my vzdelanci vyvoláme neprirodzeným spôsobom života, za ktorý
                  sa musí mstiť naša príroda. Vravel o sústavnom dráždení nervov silnými nápojmi,
                  nikotínom, tancom, divadlami, románmi, úplným vynechaním telesnej práce atď.
                  Predstavil pokušenie zo všetkých strán tak, že človek videl: Tak teda nikde niet
                  uniknutia, hriech leží vo dverách, pád musí prísť, ak nepríde pomoc pre hynúce
                  ľudské pokolenie. Priznám sa, že som sa až triasol pri tomto obraze.
       </em>
      </span>
     </p>
     <p>
      <span class="emphasis">
       <em>
        No, potom, — ó, kde sa nájde pero, ktoré by podalo, čo nám povedal potom!
                  Predstavil pred nás púšť, a na tej púšti v boji s pokušením čistého, svätého
                  Bohočloveka Ježiša. On zvíťazil, nepadol. A od tých čias leží v Ňom spása pre
                  všetkých nás. Predstavil nám Ho v Getsemane a na Golgote, umierajúceho za naše
                  viny, predstavil vzkrieseného, predstavil na pravici Božej, ako stadiaľ privoláva:
                  „Poďte ku mne všetci a nájdete odpočinutie!“ a tým, ktorí šli a dali sa Mu
                  očistiť, sľubuje: „Hľa, ja s vami som po všetky dni, až do skonania
                  sveta.“
       </em>
      </span>
     </p>
     <p>
      <span class="emphasis">
       <em>
        Rečník volal nás k Nemu, a my sme išli. Viem o viacerých, ktorí išli so
                  mnou, bo, keď oznámil, aby po zhromaždení tí, ktorí chcú ísť k Pánovi Ježišovi a
                  chcú sa Mu dať vysvobodiť od istej záhuby, zostali vo dvorane, zostalo nás tam asi
                  desať, skoro všetko samí mladí — s výnimkou istého starca — a jedna žena. Vyzval
                  nás, aby sme sa odovzdali Pánovi na modlitbe.
       </em>
      </span>
     </p>
     <p>
      <span class="emphasis">
       <em>
        Urobili sme tak slovami veľmi nesúvislými. Viem síce len o sebe, že som
                  sotva vydal tých dakoľko viet zo seba. No, sotva sa tak stalo, razom akoby všetka
                  ťarcha odišla, spadla; — úplný pokoj vtiahol do srdca, nepoznané blaho zachvátilo
                  dušu.
       </em>
      </span>
     </p>
     <p>
      <span class="emphasis">
       <em>
        Ó, Milenka, nikdy nevystihnem, aká milosť sa mi stala v tom okamihu. Prijal
                  som z ruky Pána, Ježiša nielen odpustenie, ach, nie. Prijal som Jeho samého, s Ním
                  pokoj, silu, víťazstvo, svetlo, takže môžem volať z presvedčenia: „Niet pokušenia,
                  v ktorom by som musel a mohol padnúť, keď ma On drží!“ Zdroj všetkej a jedinej
                  sily, víťazstvo v každom boji leží jedine v Ňom, ktorý bol pokúšaný, a môže tiež
                  prežívajúcim pokušenie pomáhať, v Biskupovi našich duší, vo veľkonočnom Baránkovi,
                  za nás obetovanom, v Kristovi Ježišovi Nazaretskom.
       </em>
      </span>
     </p>
     <p>
      <span class="emphasis">
       <em>
        Šťastná, uzdravená moja duša slní sa v lúčoch svetlej Jeho lásky, a má len
                  jednu túžbu: vidieť v tomto ochrannom prístave i všetkých vás, moji drahí. Veď vy
                  práve teraz stojíte na rozhraní života. Ó, vezmite si do loďky žitia, prv než
                  odrazí do tých kalných vĺn svetských, ako jediného vodcu drahého môjho Pána
                  Ježiša.
       </em>
      </span>
     </p>
     <p>
      <span class="emphasis">
       <em>
        Priložene posielam vám malý spisok a prosím, aby ste si ho všetci spolu
                  prečítali. Učiňte to kvôli mne z úprimnej bratskosesterskej lásky. Verím, že
                  nezanechá bez účinku, bez dojmu žiadneho z vás. Po prečítaní prosím odovzdajte ho
                  mojej milej kamarátke Irenke. Ju obzvlášť prosím, aby nad obsahom spisku
                  premýšľala tak dlho, kým nesplní tam obsiahnutú radu.“
       </em>
      </span>
     </p>
     &lt;/blocquote&gt;
    </font>
   </p>
   <p>
    Nasledovali pozdravy a list končil. Vnútri priložený bol ešte lístok pre matku a malá
         nemecká knižočka s nadpisom:
    <span class="emphasis">
     <em>
      Z Mezopotámie do Kanaánu.
     </em>
    </span>
   </p>
   <p>
    „Tak, čo na to poviete?“ spustila Milica list do lona a pozrela v netajenom úžase po
         milej rodine.
   </p>
   <p>
    Čelo Dankovo bolo stiahnuté v mrak, na všetkých tvárach viac-menej odblesk neurčitého,
         trápneho pocitu, aký vyvoláva u nás dač, čo ani pochopiť, ani poňať nemôžeme, dač, o čom
         nevieme, kam to vradiť.
   </p>
   <p>
    „Nie, to by som nebol čakal,“ zvolal Ľudovít, „také prepiatosti, a to náboženské, od
         Janka — od Janka! Veď list znie, ani čo by v ňom uvádzal históriu svojho obrátenia nejaký
         potrhlý dolnozemský nazarén.“
   </p>
   <p>
    „Ba tunajší baptista!“ stiahol ešte viac čelo Danko. „Prečo nepísal nám prv a nezdôveril
         sa, že tonie v pochybnostiach a v istom duševnom rozklade, nuž, veď by sme mu boli poskytli
         svetla; ale ide, neznajúc ani kam, a vrhne sa v náruč premrštenosti a blúznivosti.“
   </p>
   <p>
    „Len nie tak prísno, budúci pán farár!“ zastavila Danka i v reči i v prechádzke Irenka,
         narovnavšia sa na pohovke. „Nenachádzam, že by bol vykonal Janko dač zlého. Vnišiel, kam i
         viac ľudí šlo, počul pekne spievať, rečník vysvetlil mu, čo on práve potreboval, on sa
         uspokojil, je teraz šťastný a posiela nám knižočku, ktorú si vraj z lásky k nemu všetci
         máme prečítať.“
   </p>
   <p>
    „No, snáď až dakedy inokedy, Irenka, teraz si radšej zaspievajme.“
   </p>
   <p>
    „Nie, Ľudovít, prosím, prečítajme si teraz,“ zaprosila Aranka; „knižočka je malá, ešte
         sa dosť i naspievame.“ Krásne devuškine oči spočinuli na Dankovi tak veľavravne a tak ako
         sa to vedeli pozrieť len tieto oči a len na tohoto mladíka. Za tento pohľad by on i Dunaj
         preplával i hory preletel, keby mu narástli krídla, nie to jednu — i keby akokoľvek odpornú
         — knižku prečítal.
   </p>
   <p>
    Nuž a knižka Jankom Žilinským poslaná sa veru nepáčila mladému bohoslovcovi. Nepatril
         medzi tých racionalistov
    <sup>
     [
     <a class="footnote" href="#ftn.d56e1024" name="d56e1024">
      4
     </a>
     ]
    </sup>
    — neveriacich ani v božstvo Kristovo, ani v hodnovernosť Písiem — akými
         vynikala p.-ská akadémia, ó, nie. On mal svoje pravoverné, na Symbolických knihách založené
         presvedčenie. No, Jankov list účinkoval asi tak, ako by bol účinkoval lístok na daktorého
         kolegu Saula Tarzenského, písaný tam dakde z Damasku, krátko po onom nečakanom stretnutí sa
         s Ježišom Nazaretským. Vzal Danko knižočku z Milkinej ruky, a v salónku ešte raz stíchlo.
   </p>
   <p>
    V knižočke sa opisoval najprv dej, ako poslal Abrahám svojho sluhu Eliezera, aby z jeho
         rodného domu priviedol ženu svojmu synovi Izákovi. Ďalej ako Eliezer prišiel z Kanaánu do
         Mezopotámie, do mesta Náchor, ako poznal i získal Rebeku, ako sa Rebeka roztúžila po
         Izákovi, všetko opustila a išla s Eliezerom do Kanaánu a stretla sa s Izákom v krajine na
         juhu, on ju vzal do svojho stanu a mal ju rád.
   </p>
   <p>
    Tento dej bol alegoricky obrátený na ľudské duše. Prichádza vraj Duch Svätý, aby Pánovi
         Ježišovi, Synovi Božiemu, Synovi kráľovskému nahováral nevestu a keď sa Mu jej srdce
         podarilo získať pre Pána Ježiša, ako vedie ju životom z Mezopotámie sveta do onoho nového
         Kanaánu. Tam v zemi poludňajšej, kde slnce viacej nezapadá, čaká na ňu jej kráľovský
         Ženích, aby ju uvítal a uviedol do stanu svojho Otca, kde ju očakáva láska a blaženosť na
         večné veky.
   </p>
   <p>
    Knižočka bola tak pútavo písaná, že ju nebolo možno odložiť neprečítanú. Štyri posledné
         kapitoly sa zaoberali štyrmi dušami. Prvá nechcela sa dať nahovoriť a zostala v
         Mezopotámii. Druhá dala sa nahovoriť, opustila Mezopotámiu, ale chcela ísť do Kanaánu
         svojimi cestami, zblúdila a zahynula. Tretia, keď prišla na púšť, a dostavili sa prekážky,
         tak sa obrátila a vrátila späť do Mezopotámie. A tak zo troch ani jedna neuvidela
         kráľovského Syna. Nespočinuli nikdy v Jeho náručí, neuvideli onú poludňajšiu krajinu, kde
         uprostred svadobnej, sladkej rozkoše navždy zanemeli všetky zástony, plač a žiale zeme. Na
         večné veky boli vypovedané z tých večných stanov, kde v mori Božej lásky ponorené duše nič
         viac necítia, len lásku, lásku, lásku a z nej vyplývajúcu blaženosť. Štvrtá išla, zotrvala
         na púti, nedala sa odstrašiť púšťou. Idúc cestou dala sa naučiť Duchu Svätému, ako prísť
         pred kráľovského Ženícha, čím Ho oblažiť, ako žiť pre Neho. Ona celou cestou svedčila
         každému, kam putuje. Nejednu dušu roztúžila po kráľovskom Synovi a konečne spočinula na
         srdci, ktoré bolo raz pre ňu kopijou preklané. A tak bola za svoju lásku navždy odmenená a
         nasýtená.
   </p>
   <p>
    Tak ako strašne opísaná bola strata troch predošlých duší, tak v skvelých, uchvacujúcich
         farbách opísané bolo šťastie duše, ktorá prišla z Mezopotámie do Kanaánu.
   </p>
   <p>
    „Sú štyri triedy duší,“ končila knižka; „čitateľu, čitateľka, do ktorej patríš a patriť
         chceš ty? Sú duše, ktoré pozvaním pohrdli a za Ježišom ísť nechcú. Druhé, ktoré pozvanie
         prijali, ale chcú ísť za Ním podľa zdania svojho srdca, na svoj, nie na Boží spôsob.
         Tretie, ktoré idú začas dobre po tej pravej, úzkej ceste, ale nezotrvajú a navrátia sa späť
         do sveta. A konečne štvrté, ktoré zotrvajú až do konca a dedične obdržia všetko. Čitateľu,
         čitateľka, medzi ktoré patríš ty? Si už na ceste z Mezopotámie do Kanaánu?“
   </p>
   <p>
    Posledné slová už len s námahou prečítal mladý bohoslovec, bo zvečerilo sa a súmrak
         zaľahol nad svetom a súmrak i nad mladými srdcami, z ktorých ani jedno nezostalo
         nedotknuté.
   </p>
   <p>
    Prečítaná bola knižočka, no, či vykonala, vykoná ona to, načo bola poslaná?
   </p>
   <p>
    V nastalej tíšine, ktorú rušili iba majestátne akordy zvonovej harmónie, znelo tam od
         siného Dunaja, kde odrážal parník, vystrojený na dlhú púť, v tiahlom hvízdaní svoje
         túžobno-vábne: „Poď, ach, poď!“
   </p>
   <p>
    *
   </p>
   <p>
    Prvý z malej spoločnosti vytrhol sa z dumania Ľudovít. No, ešte nestačil otvoriť ústa,
         zaklopal niekto na dvere, a všetci si vydýchli. Divné čaro, ktoré na nich ležalo, padlo.
         Pani Karolína, ktorá ticho, nepozorovane vnišla za deťmi a počúvala Dankovo predčitovanie,
         popošla v ústrety príchodziemu. Ľudovít rozožal plynovú lampu a dovnútra vnišiel Jurko
         Orfanides. Na rozrušenej tvári, rýchlom dychu vidno, že pospiechal s posolstvom. Po
         srdečnom uvítaní, krátkom rozhovore prosil oboch priateľov o súkromný rozhovor. Čo nevidieť
         zavrela sa za mládencami izbička oboch priateľov.
   </p>
   <p>
    „Nechcel som vravieť pred všetkými,“ povráva tam pritlmene, „zle je s nami, sú nám na
         stope. Podľa všetkého nechali si to schválne pred skúškami. Ak príde k pátraniu po bytoch,
         vy dvaja obídete najhoršie. Dobre by bolo, čo kde máme literárneho, spáliť, knihy skryť, bo
         zapletú vás do vyšetrovania, nechajú prepadnúť pri poslednej skúške, alebo pri
         kandidátskej, a čo potom?“
   </p>
   <p>
    „Maľuješ príliš čierno!“ zasmial sa Ľudovít nútene. „Vyšetrovaním nám predsa nikto nič
         nedokáže. Rozpustíme dnes spolok, zídeme sa napríklad u teba, a koniec. S dobrým svedomím
         môžeme povedať, že spolku niet, pravda, Danko?“
   </p>
   <p>
    „Ba nechápem, ako môžete oba tak vravieť!“ hrdo narovnal sa Žilinský. „Čo literárneho
         vraj spáliť, knihy skryť, spolok rozpustiť a tajiť jeho jestvovanie! To, odpustíte, bolo by
         viac než zbabelé, bola by to podlosť. Vari sme dajakým nihilistickým spolkom, vari sme
         bomby fabrikovali a krvožížnivé dopisy písali, aby sme museli ničiť, skrývať, tajiť? Či
         neschádzali sme sa kvôli reči, v ktorej raz budeme mať kázať? Či naše mluvnice a písomné
         slovenské práce majú dač spoločné s politikou? Ak je nebezpečenstvo obrátené proti nám, tak
         podlosťou by bolo cúvať. No, ešte nie sme tak ďaleko. I keď prehľadajú, nič nenájdu, čím by
         nám uškodili, keď budeme opatrní, a ak do toho nepríde — ako obyčajne — zrada. Ja, čo sa
         mňa týka — hoci celá moja budúcnosť a i budúcnosť mojej úbohej mamičky je zničená, ak ma
         nechajú prepadnúť — ak budem verejne vyšetrovaný, lžami svoje svedomie nepoškvrním! No, k
         verejnej inkvizícii príde, až keď by nás niekto obžaloval a zradil.“
   </p>
   <p>
    „Ach, bračekovci, pred zradou za dnešných dní nikde nie si istý,“ vzdychol Jurko. „Známe
         je, že zradcovia poskladajú s vyznamenaním skúšky a zaujmú prvé miesto. Keby daktorému z
         našich slabochov napísal otec lamentáciu
    <sup>
     [
     <a class="footnote" href="#ftn.d56e1059" name="d56e1059">
      5
     </a>
     ]
    </sup>
    z domu v obave, čo by ho doma očakávalo, pôjde k profesorovi M., udá nás,
         opekní seba, naoko bude i ďalej držať s nami, a my snáď ani nezvieme, kto to urobil; no,
         vec bude hotová.“
   </p>
   <p>
    „Nevrav, Jurko; srdce mi krájaš!“ hodil sa Danko do rohu koženej pohovky. „Kde nájde sa
         pod slnkom národ taký schopný čierneho činu, zrady, ako môj biedny slovenský národ? Ba či a
         kedy bude táto kliatba odňatá od nás! Verte, kamaráti, keby som mal istotu, že nás dakto
         udá, radšej ešte dnes šiel by som k pánovi M., udal sa sám, zakryl vás všetkých a zachránil
         svoj rod od novej škvrny!“
   </p>
   <p>
    „A potom?“ zvolal Ľudovít, obelievajúci silno v tvári, s netajeným odbleskom starosti,
         áno strachu.
   </p>
   <p>
    „Potom?“ Danko vyskočil, prešiel izbou k otvorenému oknu. „Neviem, čo potom. Snáď
         zavreli by sa tamtie studené, siné vlny nad jednou skazenou slovenskou existenciou.“
   </p>
   <p>
    „Danko!“
   </p>
   <p>
    „No, neľakajte sa. Pusť ma, Ľudovít, veď ešte nejdem. A keby som sa obetoval za vás,
         vtedy by som iste niečím takým svoju obeť nepokalil. No, verte mi, ten, kto ma zradou
         pripraví o životnú postať a podotne tak korene môjho žitia, ten nech si ma potom tam hľadá.
         Teraz prezrime písomné práce, či nie je v nich daktorá prismelá báseň.“
   </p>
   <p>
    Mladý bohoslovec otvoril stolík, sadol pokojne k nemu. Jeho pokoj utíšil i oboch
         kamarátov. Usporiadali veci, niečo roztrhali, niečo spálili, ostatné spočinulo v Dankovej
         obálke, vložené na Jurkove prosby i s obálkou do priehradky v pohovke. Len čo boli hotoví,
         volal zvonček na večeru.
   </p>
   <p>
    Touto udalosťou vymizla pre dnešok obom mladíkom nadobro rozpomienka na púť z
         Mezopotámie do Kanaánu. Tak zdalo sa i pri devuškách, ktoré boli odišli na návštevu a veľmi
         veselé vrátili sa na večeru.
   </p>
   <p>
    No, keď už noc zavisala nad svetom, a ony, dokončiac svoje úlohy, poberali sa v svojej
         spoločnej izbičke (ktorú už štyri roky spoločne obývali) na odpočinok, poznamenala zrazu
         Irenka Strakoničová, rozväzujúc ozdobnú črievicu: „Tak do ktorej triedy duší patríme my?“
   </p>
   <p>
    „Z tých tam vyrátaných ani do jednej!“ vetila Milica, stojaca pred veľkým zrkadlom,
         zamestnaná rozpínaním dlhých, bohatých pletencov.
   </p>
   <p>
    „Ani do jednej?“ užasla Aranka Černejová. „Ako to?“
   </p>
   <p>
    „Tak, drahá: tie duše tam boli volané. My sme ešte ani pozvanie nedostali.“
   </p>
   <p>
    „Máš pravdu. Musíme teda ešte len čakať, kým ho dostaneme. No, verte, rada zakúsila by
         som niečo lepšie, vyššie, čistejšie, bo Janko má pravdu, naše srdcia nie sú dobré, moje
         obzvlášť nie. Ale dobrú noc!“
   </p>
   <p>
    „Dobrú noc, Irenka! Ja myslím,“ po chvíľke tíšiny ozvala sa zase Aranka, „že sme my
         všetci to pozvanie dnes večer dostali, ja aspoň áno.“
   </p>
   <p>
    „A čo teraz, Zlatuška?“
   </p>
   <p>
    „Čo urobím, Milica? Neviem; ale zatúžila som tak, ako Rebeka, uvidieť Syna, ktorému Otec
         všetko dal, i zem poludňajšiu, a môcť raz u Neho a s Ním bývať večne — — —
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e762" name="ftn.d56e762">
        2
       </a>
       ]
      </sup>
      <span class="emphasis">
       <em>
        učiteľská prípravovňa (preparandia)
       </em>
      </span>
      — predchodca učiteľského
               ústavu v minulosti v Uhorsku
     </p>
    </div>
    <div class="footnote">
     <p>
      <sup>
       [
       <a class="para" href="#d56e808" name="ftn.d56e808">
        3
       </a>
       ]
      </sup>
      <span class="emphasis">
       <em>
        preparandia
       </em>
      </span>
      — učiteľský ústav v minulosti v Uhorsku
     </p>
    </div>
    <div class="footnote">
     <p>
      <sup>
       [
       <a class="para" href="#d56e1024" name="ftn.d56e1024">
        4
       </a>
       ]
      </sup>
      <span class="emphasis">
       <em>
        racionalista
       </em>
      </span>
      — človek, u ktorého prevláda rozumové
               stanovisko
     </p>
    </div>
    <div class="footnote">
     <p>
      <sup>
       [
       <a class="para" href="#d56e1059" name="ftn.d56e1059">
        5
       </a>
       ]
      </sup>
      <span class="emphasis">
       <em>
        lamentácia
       </em>
      </span>
      — tu: ponosa
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1099">
       </a>
       3
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V pracovni, naplnenej starobylým nábytkom, vo fare a.-skej sedel duchovný správca
         evanjelickej cirkvi tamže, farár Černej. Pred ním na stole rozložené listiny a listy
         rôzneho obsahu svedčili, že usporadúva svoje privátne záležitosti. Farár bol muž vysoký,
         chudý. Tvár počerná, ostrých rysov s tesno zovrenými perami nerobila práve ten
         najpríjemnejší dojem na človeka. A predsa v jeho dome radi schádzali sa ľudia, možno,
         pričinením pani farárovej, veselej, zhovornej osôbky. Práve vnišla za mužom, zvať ho na
         večeru. Bola tiež dosť vysoká, chudá, obstarná, no mala prívetivý vzhľad a príjemný hlas,
         ktorým i teraz volala na muža:
   </p>
   <p>
    „Prosím ťa, poď už; polievka ti vychladne!“
   </p>
   <p>
    Farár vstal a ešte taký zamyslený, ako bol, šiel.
   </p>
   <p>
    „Kedy budú v preparandii skúšky?“ spytuje sa, keď už spolu kráčali.
   </p>
   <p>
    Pani odpovedala.
   </p>
   <p>
    „Myslel som, že Aranka s Lajošom budú môcť prísť; no, keď Lajoš má ešte kandidátske
         skúšky pred sebou, načo by sme ju tam tak dlho nechávali? Napíšem jej, aby prišla hneď, len
         čo skončí!“
   </p>
   <p>
    „Nuž, mne by bolo len milé, mať ju čím skôr doma,“ vetila pani. „Ale“ — dodala
         starostlivo — „bude to dievčaťu nemilé, keď bude mať taký kus sama cestovať.“
   </p>
   <p>
    „Nepocestuje sama; požiadal som riaditeľa Strakoniča, aby Irenka aspoň na dva týždne
         smela k nám. Pôjdem im v ústrety do K., a veď potiaľ ich železnica privezie.“
   </p>
   <p>
    Tvárou paninou preletel výraz porozumenia.
   </p>
   <p>
    „Je pravda, pozval som aj Ferdinanda Adamiša k nám.“
   </p>
   <p>
    „Ach, a príde?“ podivila sa pani.
   </p>
   <p>
    „Sľúbil.“
   </p>
   <p>
    „A pravota?“
   </p>
   <p>
    „Je v jeho prospech skončená.“
   </p>
   <p>
    „Tak predsa dostane on celé dedičstvo po chudákovi mojom bratovi?“
   </p>
   <p>
    „Bolo mu poručené!“
   </p>
   <p>
    „Ak to však predsa nie je pravda, ak dopustil sa falše pri záveti?“
   </p>
   <p>
    „Vec pred súdom prišla k prísahe, Ferdinand svoje tvrdenie potvrdil prísahou, a tak je
         pravota skončená. Z.-skí že ešte apelovali;
    <sup>
     [
     <a class="footnote" href="#ftn.d56e1143" name="d56e1143">
      6
     </a>
     ]
    </sup>
    no, ja nemám chuť vec do nekonečna naťahovať a mladému mužovi robiť prekážky.“
   </p>
   <p>
    Pani pozrela bokom na muža.
   </p>
   <p>
    Vec mala sa tak: Bola pani farárka rodená Adamišová. Jej brat bol grófskym úradníkom,
         ktorý si u svojho panstva zhospodáril veľké bohatstvo. U tohto jej brata bol začas
         pomocníkom syn mladšieho brata, Ferdinand. A keď riaditeľ Adamiš v zime zomrel, stal sa
         tento Ferdinand jeho dedičom, čím ukrátení cítili sa tak Černejovci, ako i mladšia, v
         núdznych pomeroch žijúca sestra farárky Černejovej, pani Z. Vyzdvihli pravotu, lež márne.
         Pravota sa skončila v prospech mladého muža, na ktorého bolo padlo podozrenie, že závet
         sfalšoval, a teraz všestranne sa vravelo, že tú faloš potvrdil krivou prísahou.
   </p>
   <p>
    Keďže pani Tereza Černejová vedela, že si jej muž robí veľké nádeje na dedičstvo po
         švagrovi, premýšľala teraz, čomu pripísať tú náhlu, priateľskú zmenu voči Ferdinandovi. A
         bolo by to, aby, keď žena začne myslieť, neprišla na stopu pravde! On volá jeho, chce mať
         Aranku prv doma. Sú oba mladí. Aranka je pekné dievča; keby sa mu zapáčila a vzal by si ju,
         vtedy vlastne nič nie je stratené, my dostali by sme všetko.
   </p>
   <p>
    Než prišli do rodinnej izby, kde nateraz sedeli pri veľkom stole len oni dvaja a kaplán
         Draškóci, mala už pani celý mužov plán na piatich prstoch. Medzitým čo kaplána rozmilo
         ponúkala: „Jedzte, pán brat!“ kombinovala ďalej: „Fara v B. je dnes-zajtra uprázdnená. Je
         pravda, že sa Draškóci drží na ňu; ale veď on ešte môže počkať. Lajoš skončí, usadíme ho
         tam a oženíme s Irenkou Strakoničovou; ona je najpríhodnejšou partiou, a obe svadby môžu
         byť s jednou trovou, obe deti obstaráme razom.“
   </p>
   <p>
    „Čítali ste dnešné noviny, pán principál?“ spytuje sa kaplán.
   </p>
   <p>
    „Ešte nie. A čo je tam?“
   </p>
   <p>
    „V P. vraj prišli na stopu zase akémusi panslávskemu spolku medzi študentstvom; vec ešte
         nie je vypátraná.“
   </p>
   <p>
    „Ba, že tá mládež nemá rozumu!“ stiahol čelo Černej. „Takými prepiatosťami kaziť si
         existenciu! Stenu čelom neprerazia. Treba sa podrobiť panujúcemu živlu; veď, keď raz človek
         zaujme životnú postať a má zaručený chlieb, môže i so svojím presvedčením navonok.“
   </p>
   <p>
    Po večeri vyšli oba páni pred faru, kde rozkladal sa pred nimi malebný výhľad. A. ležalo
         síce značne nízko na Dolnej zemi Uhorska, ale boli tu vŕšky dovôkola, áno i sama dedinka s
         jej kostolom a farou spočívala na viacerých kopcoch. V neveľkej diaľke modrali sa b.-ské
         vrchy a z M. viedla sem cesta — bárs po rovine — hodiny a hodiny m.-skými horami.
   </p>
   <p>
    Oba páni dali sa fajčiť, farár fajku, kaplán cigaru, a chodili po ceste, prerezávajúcej
         trávnik pred kostolom. Zamieňali spolu náhľady a zrovnávali sa v nich dosť dobre.
   </p>
   <p>
    A. bola v mori maďarstva poloutonulá slovenská osada, akých je na Dolniakoch viacej. Ľud
         udržoval sa, nemajúc žiadnych národných vodcov, pri slovenčine sám. Farár Černej nezavdal
         veru vrchnosti príčinu k sťažnostiam; slovenské knihy, časopisy ani nečítal, ani nešíril.
         Keď prišlo nariadenie, viesť matriky po maďarsky, poslúchol, keď nariadili mu viac ráz do
         roka kázať po maďarsky čisto slovenským poslucháčom, poslúchol, hoci vtedy mal kostol
         prázdny, lebo tí, kvôli ktorým sa kázalo, panskí úradníci z neďalekých grófskych
         veľkostatkov, obyčajne neprišli. Ale A. zostávalo predsa slovenským na znak, že utopiť
         národy alebo stopiť dovedna nedokáže bez Božej vôle žiaden človek, ani akokoľvek
         zriadenejšia sústava.
   </p>
   <p>
    V priateľskom rozhovore pomýlila oboch pánov ženička, odvolávajúca k náhlej povinnosti.
         Kaplán šiel a farár prechodil sa už len sám. Pradeno myšlienok, ktoré pani Terézia svojím
         príchodom náhle bola pretrhla, nadpriadlo sa mu v hlave i v srdci. Videl svoju dcéru
         zaopatrenú, v hojnosti, áno v prepychu, a videl syna farárom v b.-skej fare a majiteľom
         vena Irenky Strakoničovej. Ferdinand Adamiš a Irenka ustupovali do úzadia, ako vždy ustúpi
         do úzadia prostriedok, keď cieľ bol dosiahnutý.
   </p>
   <p>
    No, zrazu napadli Černejovi kaplánove slová o panslávskom spolku v P. Zamračil sa znovu,
         vnišiel do fary, a usporiadajúc na stolíku roztiahnuté listiny do jednej z mnohých
         priehradiek, akými honosila sa starobylá, neďaleko dverí stojaca skriňa, dal sa písať
         listy, jeden synovi, druhý dcére a tretí sestre Karolíne.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1143" name="ftn.d56e1143">
        6
       </a>
       ]
      </sup>
      <span class="emphasis">
       <em>
        apelovať
       </em>
      </span>
      — odvolávať sa
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1179">
       </a>
       4
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Bolo po skúškach v p.-skom učilišti. Deň plný trápneho očakávania pominul a zdarným
         výsledkom oslnené navrátili sa všetky tri priateľky do rodného hniezdočka, ako menovali
         svoj domov v P. Keď nížil podvečer svoju tvár nad svetom, prechodila sa malá, živo
         zahovorená spoločnosť v ozdobnom parku na druhej strane Dunaja. Prechodili už pri brehoch,
         očakávajúc malý parníček, ktorý ich mal previezť na druhý breh.
   </p>
   <p>
    „Tak, dnes sme tu naposledy takto spolu,“ ozvala sa zrazu Milica. „Ktovie, či a kedy
         bude nám dovolené ešte spoločne žiť!“
   </p>
   <p>
    „Nespomínaj, Milica!“ pritúlila sa Aranka k sesternici. „Mne je tak žiaľno! Tak, ako sme
         my cez tieto roky žili, nebudeme nikdy viac. Dnešným dňom prchá sen, ideme v ústrety
         skutočnosti, v ústrety vážnemu životu. My dve ešte s Irenkou pokocháme sa navzájom za
         krátky čas tam doma u nás, potom —.“
   </p>
   <p>
    „Potom len aby neplatilo o nás:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         V osamelých sa havranov
        </em>
       </span>
       <span class="emphasis">
        <em>
         zmenil kŕdeľ sokolov!“
        </em>
       </span>
      </span>
     </p>
    </div>
   </p>
   <p>
   </p>
   <p>
    akosi teskno doplnil devuškine slová Danko.
   </p>
   <p>
    „Nekloňme hlavy!“ vzrušila sa Milica. „Taký je život. Čo sme sa napremýšľali a natúžili
         po zaujatí životných postatí! Keď konečne cez rozlúčenie prídeme k splneniu túžob, niet
         príčiny želieť. Rozpomienka na tento blažený, spoločný život bude sa ako zlatá niť ďalším
         naším životom. Čo ty myslíš, Irenka?“
   </p>
   <p>
    „Mám návrh: Podajme si ruky a sľúbme, že uvedieme v skutok všetko to dobré a krásne,
         čomu nás učila tetinka Karolína a že, kdekoľvek a do akýchkoľvek okolností prídeme,
         zostaneme vernými Slovákmi a Slovenkami.“
   </p>
   <p>
    „Sláva, Irenka!“ zvolal Danko, a všetky pravice podali sa tej malej, kvetnej rúčke.
         Posledná bola pravica Ľudovítova, no nik to nezbadal, bo práve prichodil malý krúžok
         bohoslovcov, a všetci odprevadili malú spoločnosť na parníček, ktorý ich unášal tichými
         vlnami Dunaja.
   </p>
   <p>
    Aranka stala si k železnému stĺpu. Jej zádumčivé oči, plné sĺz, obzerali prelestnú
    <sup>
     [
     <a class="footnote" href="#ftn.d56e1219" name="d56e1219">
      7
     </a>
     ]
    </sup>
    krásu mesta pamätného dakedy pre Slovákov — mesta, v ktorom dnes tie roduverné
         slovenské duše tak mnoho museli znášať zaznania, utláčania, krivdy a nespravodlivosti.
   </p>
   <p>
    V blesku osvetlenia jagal sa pamätník veľkej ženy a cisárovnej na brehu Dunaja, ani čo
         by s bielym svojím koňom chcela urobiť skok do tej hĺbky.
   </p>
   <p>
    Popri vysoko rozložených viniciach letel vlak. Jeho ostrý hvizd pripomínal Aranke, že
         zajtra, už zajtra unesie ju preč, ďaleko, ďaleko, — a hoci to bolo domov, predsa sa jej
         zdalo, že do cudziny.
   </p>
   <p>
    Je to zvláštne, ale pravda, že kto roky prežil na horných stranách uprostred romantickej
         krásy vrchov, hôr, riek, údolí, ten na Dolniakoch neskoro, alebo vôbec nikdy neprivykne.
         Obzvlášť mladé, poetické duše cítia sa tam ako vtáčatká s ostrihanými krídlami, zovrené
         nesplniteľnými túžbami. Tak opustiť všetko, milé P., jeho krásny kraj, drahú,
         rovnozmýšľajúcu rodinu, ten pekný život, ktorý sa už nevráti a — obzrela sa devuška, jej
         čierne oči hľadali dakoho i našli, a stretli sa s dvoma duchaplnými očami… „Ach, ako
         opustiť teba,“ vravel devuškin pohľad, a pohľad mladíka náhle vzplanul akoby prosil:
         „Nechoď, nechoď; mne nemožno ťa stratiť!“
   </p>
   <p>
    Vtom pristála loď. Milica s Irenkou a Ľudovítom šli odprevadiť priateľku, ktorá tiež
         cestovala s nimi. Aranku a Danka vyprevádzali mladí bohoslovci až po dom. Tetinku nenašli
         doma; slúžka povedela, že šla vraj do sklepu.
    <sup>
     [
     <a class="footnote" href="#ftn.d56e1233" name="d56e1233">
      8
     </a>
     ]
    </sup>
    Zostali teda oba mladí ľudia sami. Keď Danko chcel rozsvietiť plynovú lampu
         naplno, nedala Aranka.
   </p>
   <p>
    „Je tu dosť svetla z vonkajšieho osvetlenia; prosím ťa, zahraj mi ešte svoj cyklus
         slovenských piesní, veď ho už tak ľahko nepočujem.“
   </p>
   <p>
    Násilne zatlačil bolestné hnutie srdca, vyvolané jej hlasom i slovami, otvoril si piano
         a začal hrať. Tak krásne, tak úchvatne, s celou dušou, s celým srdcom nehral ešte nikdy
         predtým, ale ani už nikdy potom, ako v tejto chvíli. Nemohla vydržať v leňoške, do ktorej
         sa bola usadila. Čarom hudby pritiahnutá zastala vedľa neho, oprela sa o leňošku, v ktorej
         sedel. On neznal, nespozoroval, až keď začínal hrať piesenku:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ta dala mati, ta dala dcéru
        </em>
       </span>
       <span class="emphasis">
        <em>
         za horu vysokú;
        </em>
       </span>
       <span class="emphasis">
        <em>
         rozkázala jej, prikázala jej,
        </em>
       </span>
       <span class="emphasis">
        <em>
         aby neprišla k nej!
        </em>
       </span>
      </span>
     </p>
    </div>
   </p>
   <p>
   </p>
   <p>
    pozdvihol hlavu, pozrel a videl, že mu stojí tak blízučko.
   </p>
   <p>
    — Nie k svojej matke ona nepríde, ale k nemu, k nemu nepríde, keď zaletela za tú horu
         vysokú! Či nechá ju odísť bez toho, aby jej povedal, čím mu bola, čím mu je i naveky
         zostane? Nemožno! Sú sami a je to posledný večer. — Prešiel zrazu dakoľkými akordami do
         A-mol, a k hraniu pridružil sa už i spev plný citu, ktorým srdce bolo preplnené:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Preletel sokolík nad siným Dunajom,
        </em>
       </span>
       <span class="emphasis">
        <em>
         zaplakalo dievča za svojím šuhajom.
        </em>
       </span>
       <span class="emphasis">
        <em>
         Vyšvihla sa rybka nad tichou vodičkou,
        </em>
       </span>
       <span class="emphasis">
        <em>
         smutno Janíčkovi za jeho Aničkou.
        </em>
       </span>
      </span>
     </p>
    </div>
   </p>
   <p>
   </p>
   <p>
    Malá ruka spočinula na jeho pleci.
   </p>
   <p>
    „Nehraj, nespievaj,“ vraveli chvejúce sa pery. „Mne je tak nesmierne žiaľno pri tej
         piesni!“ zakryla si druhou rukou oči. Poslúchol, ustal. Narovnal sa prudko, a než sa
         nazdala, zavrel ju do náruče: „Zlatuška!“
   </p>
   <p>
    Oprela si hlavu o jeho hruď a zaplakala. Nebolo medzi nimi dvoma treba vysvetľujúcich
         slov, znali i rozumeli, čo cítia.
   </p>
   <p>
    „Ideš domov,“ vravel po chvíľke, „a predsa do cudziny; no, ja hoci i zostávam, cudzinou
         je mi celý svet, keď stratím teba. Ó, Zlatuška, si krásna, mladá, bohatá; pri mojom boku
         očakávala by ťa len slovenská chudoba. Všetko toto majúc stále na zreteli, zdráhal som sa
         povedať, čo moje srdce k tebe cíti, — cítilo už dva roky. No, teraz v hodine rozlúčenia,
         keď viem, že nie je možné naše srdcia roztrhnúť bez toho, aby nevykrvácali, musím ti
         predložiť otázku: Budeš mojou? Počkáš na mňa? Smiem si prísť pre teba, až budem hotový?
         Zlatuška, milujem; no, či som i milovaný?“
   </p>
   <p>
    „Áno,“ zašopkali ružové ústa tichúčko a predsa dosť zreteľne, aby mladík počul. Potom
         zavrel ich zásnubný bozk, ktorým dve srdcia splynuli dovedna v zväzok, ktorý ľudia
         neroztrhnú, diaľka nerozdvojí, nad ktorým ani telesná smrť práva nemá. Tetinka našla ich
         ešte v tom súmraku, zato srdcami v lúčoch svitajúceho nového májového rána.
   </p>
   <p>
    Danko vyskočil zo stolčeka, na ktorom sedel pri devuškiných nohách s hlavou opretou o
         jej kolená, pobehol materinskej priateľke oproti. Nezbadal, ako bledá, ustaraná je jej
         dobrotivá tvár; poponáhľal sa oznámiť jej svoje šťastné sladké tajomstvo. Vypočula ho,
         bozkala i jeho i zlatovlasého svojho miláčka. No len súmraku možno ďakovať, že nevideli
         pohľad, akým sa pritom podívala na oboch, keď ju prosili, aby to, čo jej oznámil, nikomu
         nevravela.
   </p>
   <p>
    Hodiny rozlúčenia, kto vás opíše!? Len jedno bolo všetkým divné: tetinka Karolína ako čo
         by ani neželela stratu milých dcér, ktoré s toľkou láskou vychovala, keď tak akosi náhlila
         s odchodom.
   </p>
   <p>
    „Mamička, veď je ešte priskoro na loď,“ s plačom povráva Milica a tíši skoro nervózny
         matkin spech. No, táto ju nepočúva. Pri Dunaji (bo necestovali obe devušky vlakom, ale
         vodou) objíma ich ešte jednu po druhej i dva-tri razy, obzvlášť Zlatušku. A keď prešlo
         rozlúčenie, keď odrazila loď od brehu a nesie sa na siných vlnách ako pekná, siná labuť,
         vzdychla pani zhlboka: „Chvála Bohu!“ a bez ďalšieho slova navracia sa s troma ešte
         pozostalými deťmi domov.
   </p>
   <p>
    Tam, keď zavreli sa za nimi dvere salónku, ktorý pripadal Milici taký pustý, že jej
         znovu slzy vyhŕkli, obrátila pani starostlivý pohľad na oboch zronených synov.
   </p>
   <p>
    „Mala som vám včera dač oznámiť,“ povráva s povzdychom, „ale chcela som, aby obe naše
         kvetinky odišli pokojné, veď pomôcť vám i tak nemôžu. Včera bol u nás profesor Z., keď ste
         vy boli za Dunajom. Žiadal odo mňa správu o vás, musela som ho zaviesť do vašej izby.
         Prezrel všetko, čo sa prezrieť dalo a kázal, aby ste dnes vraj k nemu prišli. Naša nádej,
         keď pred dvoma týždňami všetko tak hladko prešlo, je zmarená. Danko môj drahý, podľa
         všetkého na teba je obrátená pozornosť. Prosím ťa, buď teraz opatrný, neprenáhli sa v
         slovách, aby to nemalo zlé následky tak pre teba, ako pre tvoju matku a tiež i pre
         Ľudovíta.“
   </p>
   <p>
    Okamih stáli mladíci ako ohromení. Potom Danko vzal ruku materinskej priateľky,
         pritiahol si ju k perám. „Vďaka, tetinka, že si nám to zamlčala včera; lež nemaj starosť,
         veď my z toho šťastne vyviazneme. Vzmuž sa, Ľudovít!“
   </p>
   <p>
    „Tebe je ľahko vravieť; no, čo povie môj otec, ak ma následkom toho nechajú prepadnúť?“
         zasmušilo odvráva mladík. „Vravel som hneď vtedy, aby sme spolok rozpustili; to máme teraz
         z tvojej neústupnosti.“
   </p>
   <p>
    „Ľudovít, ako to vravíš?“ káravo zamiešala sa Milica. „Vari je Danko príčina
         nespravedlivosti profesorov?“
   </p>
   <p>
    Chlapec sa okamžite opanoval. „To nevravím; nuž a keď nás volajú, nech. Ale je už čas,
         ísť na prednášky.“
   </p>
   <p>
    Prišiel podvečer. V opustenom salónku samotná sedela Milica. Dopisovala list bratovi do
         Bukurešti a čítala pritom — ach, po koľký raz už — jeho list. Všeličo mu boli odpovedali na
         tú prvú zvláštnu správu o zmene náhľadov, akú im podal. No, on zase i v tomto liste
         opisoval veľkú Božiu milosť, moc Baránka Božieho, vymaniť z hriechov, šťastie a svetlo, v
         ktorom bola jeho duša teraz ponorená.
    <span class="emphasis">
     <em>
      „Život je boj, Milica,“
     </em>
    </span>
    stálo na
         jednej strane
    <span class="emphasis">
     <em>
      , „neznáš, čo ti prinesie. Nadovšetko potrebuješ určitú oporu, aby
            si, keď by sa tak tvoje nohy poranili o tmavé hory náhleho súženia, neutonula v ňom.
            Píšeš, že tí, ktorí sa obrátili, opovrhujú všetkým, čo je krásne, ušľachtilé a dobré na
            svete, že povyšujú sa nad ostatný svet, trvajúc v pochmúrnej pokore. Tu, drahá, dovoľ,
            aby som ti odporoval. Keď náš Boh nás zdvihol vyššie nad kal sveta, my už dolu nemôžeme.
            Až tvoje oči budú otvorené tak, ako moje, vtedy uzrieš, že niet na zemi ničoho, čo by
            bolo schopné dušu trvale oblažiť. Bez Krista niet ani pravej krásy, ani ušľachtilosti,
            ani dobra.“
     </em>
    </span>
   </p>
   <p>
    „Nie, to je prepiate,“ krútila deva hlavou. „Podľa tohoto ani v nás nebolo by ani krásy,
         ani dobra, ani ušľachtilosti, bo veď i my sme žili posiaľ — nutné priznať — bez Krista,
         keďže nežili sme len pre Neho a kvôli nemu. Ak má Aranka pravdu, že prijatím onej brožúrky
         prijali sme teraz pozvanie na púť z Mezopotámie do Kanaánu, to ja sa na tú púť ešte vydať
         nemôžem. Načo som sa učila, načo pripravovala, zaujať miesto v svete, keď teraz by som mala
         odložiť stranou všetky túhy po vyniknutí a tak po pozdvihnutí národa, pochovať všetky
         ideály a žiť už len pre nebo, len pre večnosť! Mne sa ešte chce žiť na svete, okúsiť slasť
         a rozkoš zeme. Predo mnou leží borba. Najprv dostanem učiteľskú stanicu — mám ju už sľúbenú
         — potom, až Ľudovít bude hotový, nastúpime spoločne životnú púť. Neznám, akého druhu mohli
         by byť tmavé hory súženia, ktoré Janko spomína! Som šťastná dcéra dobrej matky, prekonala
         som vlastnou silou všetky prekážky, a napriek tomu, že nezaprela som svoje slovenské
         presvedčenie, mám diplom a mám — čo ešte viac, áno nadovšetko — miláčika, ktorý je vzor
         šľachetnosti a dobra. On so svojím dobrým, zápalistým srdcom, so svojou mäkkou dušou je mi
         zárukou budúceho šťastia.“
   </p>
   <p>
    Deva prehodila list a čítala v bratovom liste ďalej:
   </p>
   <p>
    <span class="emphasis">
     <em>
      „Pýtaš sa, akého druhu bolo pokušenie, ktorého príval ma tak desil? Ó, Milenka,
            sláva Pánu, že si tak čistá, že ti to ani napísať nesmiem, aby som nepokalil nedotknutý
            pel tvojej neviny. I to je milosť Božia. No, jedno ťa prosím teraz z vlastnej
            skúsenosti, aby si neverila tak bez podmienky mužom, ktorí celým srdcom nie sú Kristovi.
            Mravná, na morálke založená čistota je bublina, ktorú spláchne prvý mráz pokušenia. No,
            prosím ťa, never ani vlastnému srdcu, never vo vlastnú čistotu; v nás leží to všetko, čo
            iní vykonali.“
     </em>
    </span>
   </p>
   <p>
    Podoprela hlavu do dlane. Boli to síce slová prepiate, no do istej miery mal pravdu.
         Zdvihli sa dakedy také kalné myšlienky, také čierne pohnútky, vyvolané tu dákym románom,
         tam zase predstavením v divadle. — Ale prirovnať sa k tým, ktorí skutok vykonali — veď
         myšlienka nie je skutkom! „Nie, nebudem myslieť, ani písať, dnes už nie!“ Pribehla k oknu,
         otvorila, nahla sa von, pozorujúc živé prúdenie ulicami. „Títo všetci ľudia, tieto pekne
         oblečené dámy, dvoriaci páni nežili len pre Krista, oni žili na zemi, popredne zemi a boli
         šťastní; i ja s nimi budem šťastná. Poprosím Janka, aby ma neznepokojoval, ešte nie — — —“
   </p>
   <p>
    Vtom udreli na dóme zvony a zazvonili žiaľno. I letel zvuk kovu k nebesiam ponad plytkú
         márnosť zeme. Rozprával o Tom, ktorý, i keď mohol zostať v sláve na svojom tróne, zostúpil
         do poníženia a žil, zabúdajúc na seba, len pre ľudské pokolenie až do smrti, a to do smrti
         kríža, a pre ktorého toto ľudské pokolenie žiť nechcelo.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1219" name="ftn.d56e1219">
        7
       </a>
       ]
      </sup>
      <span class="emphasis">
       <em>
        prelestný
       </em>
      </span>
      — pôvabný, nádherný
     </p>
    </div>
    <div class="footnote">
     <p>
      <sup>
       [
       <a class="para" href="#d56e1233" name="ftn.d56e1233">
        8
       </a>
       ]
      </sup>
      <span class="emphasis">
       <em>
        sklep
       </em>
      </span>
      — tu: obchod
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1341">
       </a>
       5
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Medzitým letel parník, nesený sinými vlnami dunajskými, diaľ a ďalej. A na palube,
         opretá o zábradlie, sedela Irenka Strakoničová. Mnoho očí spolucestovateľov upierali sa na
         devušku, zosobnený to slnečný lúč, no ona si ich nevšímala. Na jej lone spočívajúca
         knižočka a malý lístok pútali predtým celú jej pozornosť. I teraz nevidela v súmraku sa
         tratiace krásy pobrežného kraja, hľadela ponad ne vyššie, ďalej za oponu. Hľadela, ako
         slnce zapadalo i utvorilo ponad vodou ohnivú bránu, prv než zdanlivo ponorilo sa na
         odpočinok do chladnej vodnej postele. Premýšľala devuška o tej južnej zemi, kde už slnce
         nezapadá, a o Ňom, ktorý tam čaká na duše, Jemu zasnúbené. Zlatuška dostala pozvanie v onen
         podvečer tam v P. K nej — cítila to — blížilo sa teraz, keď si knižočku prečítala druhý
         raz. Rebeka vraj spočítala vopred náklad, prv než sa vydala na tú púť. — Nuž aj Irenka
         počítala. I ona mala pred sebou životný cieľ, i ona mala ideál. Obdarená krásnym hlasom a
         mnohými vlohami, obzvlášť dobrou pamäťou, strojila sa prehovoriť starých rodičov, aby jej
         dali súhlas ísť k opere. Chcela sa vzdelať za speváčku, chcela dakedy, ako Nadina
         Slavianska, získavať slovenskými piesňami lásku a svetové uznanie slovenskej hudbe a
         umeniu. Neraz si spolu o tom rozprávali s Jankom Žilinským!
   </p>
   <p>
    Ach, kde bol on už od tohto ideálu!
    <span class="emphasis">
     <em>
      „Nechoď, Irenka,“
     </em>
    </span>
    písal jej v
         lístku ležiacom na jej lone,
    <span class="emphasis">
     <em>
      nechoď k opere; ani si nevieš predstaviť, aká
            skazenosť panuje tam, aké ohavnosti; draho je tá sláva speváčky zaplatená. Boh daroval
            ti hlas k svojej sláve, a nie aby si ním do vytrženia uvádzala ľudí, že by pred tebou,
            sťa pred nejakým božstvom, padali, ako som to videl i tu. Z ohľadu na teba prezrel som
            si ten divadelný svet zblízka a presvedčil som sa, že je to hrozné otroctvo. Povedomie,
            že také reťaze nesie náš ,slnečný lúčik‘ učinilo by ma veľmi nešťastným.“
     </em>
    </span>
   </p>
   <p>
    Nuž, devuška pripúšťala, hotová bola uveriť; ale keď tento ideál padne, čomu potom žiť!
         Áno, cítila: niečo musí byť vyvolené: alebo i napriek všetkému sláva sveta, čo ako draho
         kúpená, alebo opustenie Mezopotámie a púť za Kristom i cez púšť odriekania.
   </p>
   <p>
    „Irenka, čo dumáš? zaznelo vtom vedia nej. Nežné rameno družky ju objalo.
   </p>
   <p>
    „Porátala som náklad, či mám ako vystavať vežu.“
   </p>
   <p>
    „A aký je výsledok počtovej úlohy, tej najvážnejšej v živote?“
   </p>
   <p>
    „Ešte nie je spočítaný, bo, keď môj ideál padne, tak čomu žiť? Ty, drahá, v najhoršom
         prípade staneš sa učiteľkou a môžeš viesť celú malú rodinu, dorast, — na ktorom všetko
         záleží — ku Kristu. A hoci aj ako štátna učiteľka, môžeš zakoreniť hlboko v útle slovenské
         duše lásku k svojeti. A keby sa ti ani to nepodarilo, keď len privedieš ich vernou prácou k
         istej osvete a vzdelanosti, tak pomôžeš zdvihnúť národ. No mne to nedovolia; Irenka
         Strakoničová neštudovala preto, aby si vyrábala chlieb. Ak nepôjdem k divadlu, tak budú odo
         mňa žiadať, aby som sa skvela v spoločnosti. Nastáva mi úloha sťa motýľmi obletovanej
         módnej dáme, ktorá udáva spoločenský tón. Viem, že by som pri divadle nemohla slúžiť
         Kristu, ani ísť za Ním. No, zdá sa mi, že doma u starého otca Mu práve tak nebudem môcť
         slúžiť, a ten život tam mi pripadá taký bezúčelný.“
   </p>
   <p>
    Kaderavá hlavička klesla smutno do malých rúk. Na palube stíchlo. V tej chvíli kľačala
         už Zlatuška pri nohách priateľky, nevšímajúc si, že tvoria obe príliš krásny obraz, aby
         neupútal mnohých.
   </p>
   <p>
    Nesmúť, Irenka! Ja si myslím, že my máme rozhodnúť len to, či chceme sa vydať na púť za
         Ježišom alebo nie; On v nás rozvidní. Mne teraz len tie slová ustavične napadajú:
    <span class="emphasis">
     <em>
      „Skúmajte Písma, lebo vy domnievate sa mať v nich večný život, a ony svedectvo
            vydávajú o mne.“
     </em>
    </span>
    Janko, keď zatúžil po Bohu, obstaral si Jeho Slovo a pátral
         v ňom. Ak chceme za Ježišom, i my tak musíme učiniť.“
   </p>
   <p>
    „Ja som si tiež už kúpila Bibliu, priznala sa Irenka. „A ty?“
   </p>
   <p>
    „Takpodobne. Nemyslíš, že by sme mali ísť a všetky tie citáty obsiahnuté v našej
         knižočke vyhľadať a prečítať, a tiež i text deja a oné porovnanie svadby z evanjelia?“
   </p>
   <p>
    „Nedbám, poďme, bo mňa tá vec nepokojí. Janko prosí, veľmi prosí, a ver, ja by som šla
         tak rada po ceste, na ktorú on vykročil! Mne bolestne je pomyslieť, že naše ideály sa už
         delia tak ďaleko; jeho ideál je tam vysoko v nebesiach, a môj tu dole na zemi.“
   </p>
   <p>
    V ihravých očiach zaleskli sa slzy. Ucítila devuška to rozdelenie, spomínané ústami
         Božieho Syna. Pôsobilo jej bolesť, že stoja už tak ďaleko od kamaráta detinstva, a že nemá
         krídla vzniesť sa k nemu a s ním spoločne letieť vyššie, tak ako si to snívali v blaženej
         dobe šťastného detinstva.
   </p>
   <p>
    Vnišli do malej kabíny, ktorú riaditeľ Strakonič obstaral pre vnučku. Svetlo bolo už
         rozožaté. Vyňali z kufríkov Slovo Božie a usedajúc spoločne na pohovku, dali sa čítať,
         hľadať, porovnávať, takže ich pri tom zastihla temer polnoc.
   </p>
   <p>
    „Poď, Irenka, teraz sa pomodlime!“ povravela zrazu Zlatuška. „Pán Ježiš je tu s nami; ja
         Jeho blízkosť cítim kamdiaľ viacej.“
   </p>
   <p>
    „Nemáme knihy!“
   </p>
   <p>
    „Nie. Ale veď On nás i bez knihy rozumie. Ja Mu chcem povedať, že chcem ísť za Ním, že
         pozvanie prijímam, aby ma On teraz naučil, ako mám idúc cestou Jemu slúžiť a pre Neho žiť.“
   </p>
   <p>
    Na okamih zdalo sa, že Irenka nepokľakne; no zrazu hodila sa na kolená.
   </p>
   <p>
    „Prijímam pozvanie, Pane Ježišu, a ďakujem Ti zaň. Odpusť mi celý môj doterajší život,
         strávený bez Teba, očisti moje srdce, aby mohlo byť chrámom Tvojho Ducha, a veď ma sám. Som
         neumelá, biedna, Ty vieš; ale chcem byť Tvoja tu na ceste i tam v onej slnečnej krajine!“
         tak volali Zlatuškine pery v rastúcom nadšení.
   </p>
   <p>
    Keď stíchli, dodala Irenka:
   </p>
   <p>
    „Pane Ježišu! Ty vieš, že ja som zlá, že nijako nemôžem sa rozhodnúť, ísť za Tebou, ba
         ani nie som hodna, aby som šla. Ach, mne nemožno opustiť zemský ideál, ak Ty mi nedáš do
         srdca nebeský ideál, pre ktorý by som mohla žiť. No, Ty vieš, že by som rada šla za Tebou,
         že nechcem patriť medzi tie duše, ktoré neprijali pozvanie, ale bojím sa, aby som nepatrila
         medzi tie, ktoré sa vrátili z polcesty. Ó, Pane Ježišu, vyveď ma hoci aj nasilu z tej
         Mezopotámie — —“
   </p>
   <p>
    Slová dovŕšil plač. Obe devušky sa objali a plakali spolu. Prvá stíšila sa Irenka,
         vstala. Jej tvárička niesla zrejmý odblesk vybojovaného boja. „Tak, už sú putá pretrhané,“
         vravela s vážnou tichosťou, „cesta voľná. Ale dobrú noc, pôjdeme si odpočinúť; zajtra uvíta
         nás už deň na púti z Mezopotámie do Kanaánu.“
   </p>
   <p>
    „Áno, do náručia dobrého Pastiera, ktorý nás hľadal, našiel, odpustil všetko a prijme
         raz do svojho stanu večne.“
   </p>
   <p>
    *
   </p>
   <p>
    Keď na druhý deň vychádzali obe dievčatá na palubu, vraví Aranka:
   </p>
   <p>
    „Premýšľala som o tom, že musíme sa i my snažiť činiť tak, ako činil náš Pán na zemi,
         lebo je žiadúce, aby kráľovská nevesta podobala sa Ženíchovi. On chodil, dobre činiac, On
         šíril a dokazoval lásku ľuďom. V mojom srdci je jej teraz tak mnoho, že najradšej by som
         oblažila celú túto s nami cestujúcu spoločnosť.“
   </p>
   <p>
    „Myslíš, aby sme ľuďom poslúžili? Ó, s radosťou! Ale nezdá sa ti, Zlatuška, že by celá
         táto spoločnosť mala byť upamätaná na Toho, ktorý ju až do smrti kríža miloval? Veď oni
         snáď všetci žijú tak, ako posiaľ my, bez Neho, a nie pre Neho. Ak znáš spamäti daktorú z
         ranných piesní, ktoré sme sa v preparandii učili, staňme si tam na kraj a zaspievajme
         dvojhlasne. Bude to síce len po maďarsky, ale veď nás snáď všetci porozumejú.“
   </p>
   <p>
    Vrelé stisnutie ruky bolo odvetou devušky. Vyhľadali si tichý, osamelý kútik, a ponad
         vodnú hladinu niesol sa zrazu spev, ktorý svojou krásou, citom a zbožnosťou zelektrizoval
         všetky srdcia. Zatíchla vrava, smiech i šramot. Počerné, ostré tváre plavcov pozastrel
         nezvyklý cit. Cestujúci potichúčky pristupovali bližšie, túžiac, aby pieseň trvala hodne
         dlho. Keď stíchla, ozvala sa v zbore prosba o pokračovanie. Zardená Zlatuška požiadala, ak
         by niekto navrhol známu pieseň, ktorú by aj iní spolu mohli s nimi spievať, boli by vraj
         veľmi rady. Ozvalo sa dakoľko návrhov. Konečne zvolili asi desiatim známu pieseň, a tú
         teraz spieval už celý zbor, vedený dvoma čistými sopránmi. Po odoznení pristúpil k devuškám
         najprv starý kormidelník. Po jeho vráskovitej tvári kanuli slzy. Krútiac čiapkou v rukách,
         poďakoval za dobrodenie preukázané mu spevom. Potom prikročil starší pán, podľa odevu
         zrejme evanjelický farár, a predstavil sa devuškám. Zvediac od Aranky, že je dcérou jeho
         kolegu, začal s nimi milý, priateľský rozhovor.
   </p>
   <p>
    Podarilo sa devuškám počas tej už len krátko trvajúcej plavby preukázať viac služieb
         lásky, ktoré boli s vďakou prijaté, a šírili dovôkola priateľskú náladu. Ale najväčšia
         služba lásky bola tá, ktorú za rána preukázali všetkým cestujúcim, to krásne upamätanie na
         Neho, pre ktorého a skrze ktorého je všetko, na Ježiša, Syna Božieho.
   </p>
   <p>
    Tak minula sa cesta, a než sa Aranka nazdala, zavrel ju už otec v náruč. A potom —
         medzitým čo vítal farár Černej veľmi zdvorilo milého hosťa — objala ona starého priateľa z
         detinstva, kočiša Martináka. Odkedy sa pamätala, slúžieval u nich a vypestoval obe
         Černejove deti. Čím to bolo, či stálym stykom s pánom, no mal tento muž veľmi mnoho podoby
         s farárom v chladných spôsoboch. Jeho okolie ho veľmi nemilovalo, on tiež málokoho. Lež obe
         deti miloval vrelo, a tieto mu túto lásku oplácali, obzvlášť Aranka.
   </p>
   <p>
    Tam doma v A. uvítala si mamička dcéru a budúcu nevestu (ako dumala) veľmi srdečne. S
         materinskou hrdosťou hľadela na obe dievčatá. Vskutku boli také prelestné, že kaplán
         Draškóci, vidiac ich, temer ústa zabudol zatvoriť, keby ho pani farárka veselým zvolaním:
         „Nože, neskamenejte, pán brat!“ nebola natoľko k sebe priviedla, že vystrúhal jednu z
         najneobratnejších poklôn, aká sa mu kedy podarila.
   </p>
   <p>
    Hneď z príchodu zvedeli dievčatá, že mamička po tieto dni očakáva hosťa, Arankinho
         bratanca, Ferdinanda Adamiša. Aj to sa dozvedeli, že pán riaditeľ sľúbil Irenku nechať v A.
         celé štyri týždne. Potom vraj sám príde pre ňu, aby u neho ostatný čas do jesene strávila
         spoločne i s jej bratom, dosiaľ u strýca v Belehrade vychovaným, a s rodinou, ktorú na
         panstve očakávali.
   </p>
   <p>
    Štyri týždne spolu! Potešili sa devušky, a ešte viac, keď im oznámili, že Černej pozval
         tetinku Karolínu i s Milicou a prirodzene i Ľudovítovho priateľa, Danka Žilinského, až oba
         mládenci poskladajú skúšky. Ach, bol to pekný výhľad! —
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1428">
       </a>
       6
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Bol večer. V málo osvetlenej ulici v P. kráčali obaja nerozluční priatelia, zabraní vo
         vážny rozhovor.
   </p>
   <p>
    „Nezabudni, brat môj drahý,“ povráva s nenapodobiteľnou vrelosťou Danko Žilinský, „že
         svätá naša vec predsa raz zvíťazí. Roky tužili sme sa do boja; keď teraz prišiel, musíme
         zmužilo pozrieť nebezpečenstvu do tváre. Tak, ako teraz veci u nás stoja, nemôžu dlho
         potrvať. Ak sa ešte i my máme stať obeťami sústavy ničiacej náš národ, snáď budeme už
         poslední, bo nám stane sa krivda, veľká krivda. My sme pod práporom národnosti nelumpovali,
         ako mnohí iní. Lež nevravme o tom!“ — prerušil mladý bohoslovec. Svetlo z výkladného okna
         osvietilo priateľov obličaj, bledý, zachmúrený, strápený. Okrem toho zastali pri nárožnom
         dome, kde býval profesor M., ku ktorému bol na túto hodinu pozvaný Ľudovít Černej.
   </p>
   <p>
    Týždne trvalo už vyšetrovanie, prirodzene bez výsledku. Všetci mladíci držali sa statne
         a bola nádej, že aspoň tentoraz uniknú vyhľadané slovenské obete.
   </p>
   <p>
    Až po bránu sprevádzal priateľ priateľa, dodávajúc mu sily i zmužilosti. Tu ho objal, bo
         ďalej ísť nemohol.
   </p>
   <p>
    „Ľudovít môj drahý, buď mužom. Čokoľvek M. od teba chce, pamätaj na čistotu svätej našej
         snahy. Viem, že ti je náš národ práve taký drahý, ako mne, že si práve taký verný Slovák,
         ako ja. No pre vyvarovanie sa v pokušení pamätaj na tetičku a na Milicu!“
   </p>
   <p>
    „Hodiny bijú, pusť ma!“ temer prudko vymanil sa Ľudovít, z objatia priateľa. „Načo ma
         toľko posmeľuješ? Vari len ty máš energiu a smelosť! Ja sa ani desiatich M. nebojím. — Vráť
         sa domov, bo keby si ma tu čakal, bolo by to nápadné.“ S tými slovami chcel Ľudovít vbehnúť
         do domu. No potom, náhlou ľútosťou opanovaný, vrátil sa a objal sám kamaráta, stisol mu
         ruku a tak ušiel.
   </p>
   <p>
    Chvíľu stál Danko opretý o chladný múr. Potom s hlavou sklonenou, v trúchlivé, ťažké
         myšlienky zabraný, odchádzal, ale nie domov; jeho nohy zablúdili k Dunaju. Vyšiel na most,
         a opierajúc sa o zábradlie, hľadal po sinej, vodnej hladine ďaleko — ďaleko —
   </p>
   <p>
    „Prečo sa tak starám?“ myslel sám v sebe. „Kto mi dáva právo pochybovať? On je zlatá
         duša, verné srdce; ó, áno, on je i zostane verným.“ Vyňal si zápisník, prehŕňal sa v ňom.
         Tu bolo tak mnoho krásnych veršíkov od Ľudovíta, plných vzletu, samý oheň, samá láska k
         svojeti.
   </p>
   <p>
    Ale tu i dač iné, neveľká básnička s nadpisom: „Môjmu rodu!“ a s podpisom: „Zlatuška“.
         Udrelo srdce mladíka, ako len pri
    <span class="emphasis">
     <em>
      jednom
     </em>
    </span>
    mene udrieť môže. Mimovoľne
         vystrel náruč ta ďaleko — ďaleko: „Zlatuška, moja Zlatuška!“ Len tá okolnosť, že tak mnoho
         teroru prežili v tie posledné dni, pomohla preniesť ťarchu rozlúčenia a bolesť pálčivej
         túžby. Tak nemiloval ju ani keď tu bola, ako teraz, keď mu zmizla z očí. No, veď už len
         dakoľko dní, akokoľvek veci dopadnú, a potom pôjdeme všetci do A., a ja si ju uvidím,
         uvidím zase.
   </p>
   <p>
    Prehrnul ešte ďalej, až i našiel zložený lístok, ktorý dostal teraz od listára idúc
         cestou, ale posiaľ nemal kedy čítať. Rozbalil. Vedel, čo v ňom bude. Bol to lístok od
         dobrej, starostlivej jeho mamičky. Dnes dotýkali sa tie láskyplné slová tak boľavo. Mamička
         radostne oznamovala synovi, aby sa nič o ňu nestaral, že si ešte za ten krátky čas pomôže,
         kým on bude hotový a dostane dakde službu a bude ju môcť podporovať.
   </p>
   <p>
    Každé slovo bodalo mladíka v srdci.
   </p>
   <p>
    „Ak ma nechajú predsa prepadnúť, čo potom? A ak mi ani skúšky nedajú zopakovať —? Ó,
         mamička moja, keby si Ty vedela! Dobre, že nevieš! Šedinami už prekvitajúce Tvoje vlasy by
         celkom obeleli! Ó, by už skončili tieto strašné dni! Bože, pomôž mi!“ vzdychol temer
         hlasito. Duša cítila: „Tam, tam jedine bola by pomoc; veď pre Slováka, keď ho chcú zničiť,
         nikde niet spravodlivosti, ani pomoci, len u Boha.“ Keby mladík počúval hlas duše, hodil by
         sa tu na tom moste na kolená. Nebo posiate myriadami ligotavých hviezd tak sa akosi k nemu
         znižovalo; no p.-skí bohoslovci nemali vo zvyku, skláňať svoje kolená. Srdce vravelo, čo je
         svojej osobe povinné; keby ho tak niekto videl, že tu kľačí ani dajaký pochabý, prepiaty
         sektár! Hrdo pohodil hlavou, a pohodil ňou ešte raz, veď — kde sa vzali, tu sa vzali, —
         tiahli mu zrazu popri mysli celé odseky z brožúrky o Rebeke a vety z posledného Jankovho
         listu. Pretože sa nedali tak hneď zaplašiť, počúval ich chvíľu, veď uškodiť mu nemohli, a
         vyvolávajúc nepokoj iného druhu zaháňali predošlý bolestný nepokoj.
   </p>
   <p>
    *
   </p>
   <p>
    Medzitým stál Ľudovít Černej v pracovni profesora M., a odpovedal na predložené otázky.
   </p>
   <p>
    „Sadnite si, Černej,“ vravi zrazu profesor neobyčajne prívetivým hlasom, „prehovoríme
         spolu rozumné slovo.“
   </p>
   <p>
    Mladík poslúchol.
   </p>
   <p>
    „Berúc ohľad na vášho pána otca, ktorého známe ako triezveho človeka, chceme vám podať
         pomocnú ruku. Hoci celé vyšetrovanie nič iného nedokázalo, len že ste sa u Daniela
         Žilinského schádzali a tam slovenské knihy čítali vraj na zdokonalenie sa v slovenskej
         reči, ako vraví Žilinský, je tu predsa dostatočný dôvod pre nás profesorov, aby sme pri
         skúškach s vami dvoma naložili podľa posudkov. Predovšetkým preto, že ste za naším chrbtom
         tvorili spolok; že ten spolok, majúc na zreteli len slovenskú reč, bol nevlastenecký,
         vlastizradný. Potom hlavne, že ste sa kŕmili zásadami, ktoré silno zapáchajú panslavizmom,
         bo vynášanie slovenskej reči nad maďarskú je hotová zrada v uhorskom štáte.“
   </p>
   <p>
    „Prečo, prosím?“ ohlásil sa mladík, zrumenejúc hnevom až pod vlasy. „Viete predsa, pán
         profesor, že dnes-zajtra staneme sa kňazmi v čisto slovenských cirkvách; či nie je našou
         povinnosťou, znať reč toho ľudu, ktorý máme viesť.“
   </p>
   <p>
    „Viesť! —
    <span class="emphasis">
     <em>
      Kam
     </em>
    </span>
    viesť?“ zrumenel i profesor. „Už i týmto slovom väzí
         panslavizmus. — Práve preto, že dnes-zajtra stanete sa farármi slovenských cirkví, musí vám
         byť maďarská reč nadovšetko, aby ste privykli ten ľud na maďarské kázne, ako si to štát
         žiada, a napomáhali tak veľkú, dobročinnú myšlienku splynutia uhorských národností v jeden
         krásny celok. Evanjelická cirkev v Uhrách stane sa až vtedy veľmocou, keď nebudú ju hriešne
         trhať panslávski fanatikovia, ale keď splynie v krásny, silný celok maďarskej cirkvi. Čo
         máte z toho,“ narovnal sa profesor a zastal pred študentom do krajnosti rozčúleným, „čo
         máte z tých pokusov, vymaniť sa spod železného určenia? Slovenského národa niet; my ho
         nikdy neuznáme. Vaše snahy nestretnú sa nikdy so zdarom, bo my nikdy neprestaneme ničiť a
         hubiť všetko, čo nám vkročí do cesty, hatiac našu veľkú, slávnu snahu. Vy, Černej, s vašimi
         vlohami, s vašou krásnou maďarskou výrečnosťou, ak prejdete dobrovoľne k nám, máte zaistenú
         tú najlepšiu budúcnosť, ako dobrý vlastenec a maďarský, o maďarizáciu zaslúžilý kňaz. Časom
         môžete sa stať i biskupom. Na tamtej strane nekynie vám nič. Predovšetkým, pretože vaše
         počínanie nemôžeme nechať beztrestne, tak toho roku skúšky nezložíte. Ak sa budete
         húževnate držať vlastizradných tendencií, pre blaho krajiny docielime, aby ste boli v
         Uhrách znemožnený. A keby sme i privreli oči a nechali vás prejsť, bude vám to škodiť pri
         každej voľbe. Keď si vás aj daktorá cirkev zvolí, tak voľbu vrchnosť zruší, a vy budete
         prežívať osud mnohých sem-tam hádzaných ľudí. No, ako som na začiatku povedal, ja vás chcem
         zachrániť, a preto z ohľadu na vášho otca podávam vám pomocnú ruku.“
   </p>
   <p>
    Muky, ktoré mladíkova duša v tejto chvíli vystála, videli len jedny oči. Pretože všetky
         ideály, ktoré v srdci nevznikli, ktoré si duša natoľko neosvojila, aby s nimi bola zrástla,
         nemajú žiadneho základu, a trvajú len po prvé zemetrasenie, tak i Ľudovítove začali sa
         týmto otrasom boriť. Prišiel z mŕtveho maďarského ovzdušia, z Dolnej zeme, prijal Dankove
         ideály hravo, ako mladosť nové dojmy prijíma. No nestali sa jeho ideálmi. Nepoznal tú vrelú
         túhu, trebárs i životom to zaplatiť, ale predsa pozdvihnúť národ, ktorý do istej miery
         miloval. On ľúbil slovenskú reč obzvlášť preto, že ju ľúbila Milica. Ale v ňom nebolo tej
         zmužilosti, brániť si tento poklad do poslednej kvapky krvi. On nikdy nevnikol do hĺbky tej
         pravdy a nepoňal ju srdcom, že
    <span class="emphasis">
     <em>
      bez reči národ umiera
     </em>
    </span>
    . Teraz, keď celé
         jeho ďalšie žitie postavené bolo na kocku, myslel z jednej strany na veľkú stratu, na otcov
         hnev, na zničenú budúcnosť, a z druhej strany na pohodlný život, život bez straty, bez
         boja. Potom myslel na Milicu, na tetičku, na Danka; no všetko to zatískala do úzadia
         vlastná ohrozená osoba. On sa rád neučil. Keby sa tak teraz stal v Uhrách nemožným, načo
         boli všetky tie strávené roky? Teraz by nastala tuhá životná borba; k tejto borbe nemal
         mladík žiadnej sily.
   </p>
   <p>
    Profesor M., dobre pozorujúci boj na tvári svojej obeti, poklepal mu zrazu priateľsky po
         pleci: „No tak, čo si zvolíte, Černej, či k nám prejsť, alebo prepadnúť?“
   </p>
   <p>
    „Ja nemôžem prepadnúť!“ vydýchol na smrť bledý študent.
   </p>
   <p>
    Snáď keby profesor vedel, akú bolesť cítilo pritom mladé srdce, poľutoval by svoju
         uštvanú obeť.
   </p>
   <p>
    „Čo by povedal môj otec? No neviem, ako by ste ma mohli zachrániť. Že som bol
         spoluriaditeľom nášho tajného čítacieho spolku, to znáte, a ja tajiť ani nemôžem, ani
         nechcem!“
   </p>
   <p>
    „Predložím vám dakoľko otázok.“
   </p>
   <p>
    „Som hotový zodpovedať všetky pravdivo!“
   </p>
   <p>
    „Kto zakladal ten spolok?“
   </p>
   <p>
    „Janko Žilinský, bývajúci teraz v Bukurešti.“
   </p>
   <p>
    „Tak? Nie Daniel Žilinský?“
   </p>
   <p>
    „Nie. On ho len prevzal.“
   </p>
   <p>
    „Ako dlho boli ste vy jeho údom?“
   </p>
   <p>
    „Dva roky.“
   </p>
   <p>
    „Čo ste čítali a písali v ňom?“ Mladík vymenoval knihy i písomné práce.
   </p>
   <p>
    „Koľko bolo členov, a ktorí?“
   </p>
   <p>
    Zase, keby vedel profesor, čo cítila jeho obeť pri tejto otázke, odpustil by jej ju: ale
         neznal, neodpustil, mladík vyrátal mená kamarátov, ktorí ho milovali —!
   </p>
   <p>
    „Súhlasili ste úplne s presvedčením Žilinského?“
   </p>
   <p>
    „Nesúhlasil. Bol som z domu ináč vychovaný.“
   </p>
   <p>
    „Tak ste boli len strhnutý prúdom!?“
   </p>
   <p>
    „Láska k Dankovi strhla ma s ním.“
   </p>
   <p>
    „Nemáte ani teraz jeho náhľady?“
   </p>
   <p>
    „V mnohom sme sa vždy rozchádzali.“
   </p>
   <p>
    „Aký vplyv mal na ostatných?“
   </p>
   <p>
    „Taký, ako na mňa; i do ohňa boli by sme s ním išli.“
   </p>
   <p>
    „Vštepoval vám rusofilské myšlienky?“
   </p>
   <p>
    „Nie, o tom sme nikdy nevraveli.“
   </p>
   <p>
    „Ale bez politizovania nebolo. Aké ste mali nádeje do budúcnosti?“
   </p>
   <p>
    „Nádej, že prídu pre Slovákov lepšie časy, že dostaneme zase svoje školy, gymnáziá, áno
         časom i slovenskú univerzitu.“
   </p>
   <p>
    Ústa profesora M. skrivil nepekný úsmešok. „Utópia! A prechovávate i teraz tie nádeje?“
   </p>
   <p>
    „Nie. Ja už nemám žiadnej nádeje, žiadneho presvedčenia,“ zastonal mladík. „Pán
         profesor, nenechajte ma prepadnúť, dal som sa vám do rúk, zradil som svojeť! Ó, keby som sa
         radšej nebol narodil!“ Mladík vnišiel si oboma rukami do vlasov.
   </p>
   <p>
    „Blázonko!“ temer dobrácky položil mu profesor ruku na plece. „Čo vravíte o zrade? Vy
         ste mi nič nepovedali, len to, čo som sám znal. Pretože vidím, že u vás je to len
         poblúdenie mladosti, len zvod z druhej strany, tak vám to odpustíme, prirodzene pod tou
         podmienkou, že podpíšete tento reverz, ktorým pretrhujete všetky doterajšie zväzky a
         prechádzate k nám.“
   </p>
   <p>
    „Ony sú už i tak pretrhané,“ zastonalo mladíkovo srdce. Vzal papier, pero, podpísal a —
         Slovensko malo o jedného zradcu viac — ach —!
   </p>
   <p>
    „Tu máte na to moju ruku, Černej, že i kandidátske skúšky zložíte s vyznamenaním na
         radosť vášho pána otca;“ vravel na rozlúčku profesor, vyprevádzajúc mladíka po dvore.
   </p>
   <p>
    Úbohá, oklamaná duša, to ti sľúbili ako odmenu, čo si si pilnou prácou zaslúžila — — —!
   </p>
   <p>
    *
   </p>
   <p>
    V svojom salónku zapálil si profesor cigaru a pochválil sa žene, aký kus ťažkej práce
         vykonal. „Ach, čo to — vraj — stojí námahy, kým človek takého panslavizmom nakazeného
         mladíka privedie na pravú cestu!“
   </p>
   <p>
    Potom jej ukázal list farára Černeja, v ktorom ho tento žiada, aby jeho syna spod
         škodlivého vplyvu vymanil, aby mu nedal prepadnúť, a za unúvanie pripojuje sto korún.
   </p>
   <p>
    Zaradovala sa pani profesorová, že bude mať nové šaty. Nepýtal sa niktorý z nich, ako
         bude teraz mladík žiť, keď niet už ani nádeje, ani presvedčenia.
   </p>
   <p>
    Vybehol Ľudovít Černej na ulicu, rozhliadal sa tu ako človek, ktorému sa sníval zlý,
         ťažký sen. Pátral, či nevidí dakde postavu priateľa. — Priateľa? Mal on ešte priateľa? Či
         nepodpísal, že sa ich všetkých zrieka? Pravda, bolo mu nariadené, aby sa staval, akoby sa
         nič nebolo stalo. To, vraj, čo spolu vraveli, malo zostať len medzi nimi dvoma. Oddýchol si
         mladík. „Veď čo som vlastne vykonal? Povedal som len to, čo on už i tak vedel, a Danko i
         všetci by dobre spravili, keby tiež podpísali. Môj otec má pravdu: čelom stenu nemôžeme
         preraziť. Až dakedy dostaneme fary, potom je čas, vystúpiť so svojím presvedčením.“ Celý
         rozohriaty vbehol konečne po dlhšom blúdení ulicami do domu pri Dunaji, a zrovna do
         osvieteného salónku.
   </p>
   <p>
    „Tak čo je, Ľudovít?“ volal mu v ústrety ustaraný tetinkin hlas. A následkom príliš
         dlhého rozrušenia z rovnováhy vyvedená Milica bežala bratancovi oproti a akosi úzkostne
         privinula sa k nemu. „Ľudovít, s čím prichádzaš?“
   </p>
   <p>
    Zničený záchvev otriasol ním celým. Privinul devu k srdcu a vedel v tej chvíli, že
         pravda nikdy nesmie prísť najavo, že musí klamať, oklamať všetkých.
   </p>
   <p>
    „Neľakaj sa, Milica; všetko je dobre. M. povedal, že som mu povedal len to, čo už vedel;
         no po dlhom hovore bol konečne natoľko premožený, že mi podaním ruky prisľúbil, že ma
         nenechá prepadnúť ani pri kandidatikách. A ešte niečo som urobil: na otázku, kto založil
         spolok, povedal som, že Janko. Tým bol M. celý skonfudovaný.
    <sup>
     [
     <a class="footnote" href="#ftn.d56e1571" name="d56e1571">
      9
     </a>
     ]
    </sup>
    Dúfam, že to Dankovi poslúži.“
   </p>
   <p>
    „Chvála Bohu!“ vzdychla pani Karolína ústami, Milica srdcom. Keď sa mladík k nej
         sklonil, ovinula mu ruky okolo krku a vtlačila mu bozk na pery. Chcela ho tak odprosiť za
         hriešne pochybnosti, aké chovala o ňom, keby sa tak podriekol a nechtiac zradil.
   </p>
   <p>
    Práve keď sedali k večeri, prišiel Danko. Víťazoslávne Milicino oznamovanie utíšilo
         razom i v jeho srdci všetky búrky. I on objímal kamaráta, i on vinil sám seba, že mu v
         myšlienkach ubližoval. Predsa bol on len tou zlatou dušou; teraz to už i Jurko uzná. Keď on
         neprepadne, to i ja ešte šťastne vyviaznem; radoval sa.
   </p>
   <p>
    Keď vstali od večere, otvoril piano a — čo od Arankinho odchodu neurobil — začal si hrať
         i spievať Sládkovičovu:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Slovenský brat, objím si mať,
        </em>
       </span>
       <span class="emphasis">
        <em>
         ľúb verne objatú.
        </em>
       </span>
       <span class="emphasis">
        <em>
         Zem slovenská je tvoja mať,
        </em>
       </span>
       <span class="emphasis">
        <em>
         miluj zem tú svätú!
        </em>
       </span>
       <span class="emphasis">
        <em>
         Ona je krásna, slávna časť
        </em>
       </span>
       <span class="emphasis">
        <em>
         v sveta desatine.
        </em>
       </span>
       <span class="emphasis">
        <em>
         Keď dá trpieť, zhynúť nedá
        </em>
       </span>
       <span class="emphasis">
        <em>
         Boh toľkej rodine.
        </em>
       </span>
      </span>
     </p>
    </div>
   </p>
   <p>
   </p>
   <p>
    Čistý Milicin alt pripojil sa k jeho vysokému tenoru. Spievali krásne, ako len Slováci a
         len v daktorých chvíľach svoje piesne spievať znajú, a mučili — domnievajúc sa, že blažia —
         mučili nevýslovne Ľudovíta Černeja. Ten, sediac na stolčeku pri tetinkiných nohách, — keď
         ona ho po vlasoch hladila — prial si, aby sa tá zem pod ním otvorila a pohltila ho.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1571" name="ftn.d56e1571">
        9
       </a>
       ]
      </sup>
      <span class="emphasis">
       <em>
        skonfundovaný
       </em>
      </span>
      — privedený do rozpakov, zmätený
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1622">
       </a>
       7
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Po piesočnatej dolnozemskej ceste jachal ľahký kočiar so sklopenou strieškou. Jeho
         kolesá hrúžili
    <sup>
     [
     <a class="footnote" href="#ftn.d56e1631" name="d56e1631">
      10
     </a>
     ]
    </sup>
    sa v kyprom piesku. A len tej okolnosti, že v noci pršalo, možno ďakovať, že
         oblaky ťažkého prachu nepokrývali cestovateľa na zadnom sedadle pohodlne rozloženého. Bol
         mladý, nádherne urastený. Trochu počerný priblednutý obličaj vrúbili mu husté čierne vlasy
         i brada. Čierne oči spod dlhých rias akosi strnulo hľadeli po nudnej rovine. Tie oči mali
         dač pútavého i odpudzujúceho zároveň; žiarili ako dve vatry. No, ten lesk vyhášalo dač
         tajomného. Mladý muž pohodil zrazu bohatierskou hlavou sťa v túžbe zahnať ťarchu nevolaných
         myšlienok. Vytiahol cigaru, nakrojil, zapálil, a zrejme chcelo sa mu v tej nude bezfarebnej
         prírody počuť hlas. Zavolal teda na kočiša:
   </p>
   <p>
    „Nezapálite si tiež, Martinák?“
   </p>
   <p>
    Kočiš obrátil k nemu zvráskovatený obličaj, prijal s jednoslabičnou vďakou podávanú
         cigaru.
   </p>
   <p>
    „Pán Lajoš Černej nie je ešte doma?“ spytuje sa pán.
   </p>
   <p>
    „Nie, ale ho už čakajú,“ odvráva kočiš mlčanlivo. A keď ešte dakoľko otázok podobne
         zodpovedal, zunoval hosť farára Černeja ďalšie vypytovanie, a oba upadli do predošlej
         mlčanlivosti.
   </p>
   <p>
    Nechcelo sa Martinákovi rozprávok. Po prvé bol chorý, len s biedou sedel na kozlíku. Po
         druhé, keď išlo o pravotu, sťažovala si pani farárka pred ním na pána Ferdinanda Adamiša.
         Vedel teda, čo sa o mladom gavalierovi rozprávalo. No, počul on i daktoré poznámky včera,
         podľa ktorých uzatváral, že vezie v tomto mladom mužovi — ktorého biľagovali
    <sup>
     [
     <a class="footnote" href="#ftn.d56e1647" name="d56e1647">
      11
     </a>
     ]
    </sup>
    za krivoprísažníka — budúceho ženícha pre Aranku Černejovú, pre to zlaté,
         anjelské dieťa, ku ktorému od detinstva s láskou lipol a ktoré teraz temer zbožňoval.
   </p>
   <p>
    Len dva týždne bola Aranka i so svojou priateľkou doma, ó, ale aké to boli týždne pre
         starého muža! Znal on síce Slovo Božie, no napriek tomu aj zostarel bez toho, aby mu bol
         niekto ukázal cestu zahynutia, na ktorej sa nachádzal. Konečne prišla ona, navštívila ho
         ako kedysi, keď bola ešte dieťaťom, sadla si v jeho skromnej chyžke, a keď slnko ožiarilo
         jej zlatovlasú hlavičku, bolo mu, ako čo by sám anjel z neba k nemu zavítal.
   </p>
   <p>
    Na jeho otázky dôverne rozprávala mu o živote v P. No, začala mu rozprávať i o veľkej
         milosti, aká sa jej vraj stala, že jej Boh odpustil hriechy.
   </p>
   <p>
    Hriechy — a jej? Musel sa k nej prirovnať. Keď ona mala hriechy — čo potom on?! Ó, v
         minulosti bolo také všeličo dávno zabudnuté — jedno obzvlášť — a to všetko ožilo! Od tých
         čias prišla každý deň i s Irenkou, s tým slnečným lúčom, priniesli knižočku: „Púť z
         Mezopotámie do Kanaánu“, čítali, prekladali, dopytovali sa, čítali Slovo Božie. Áno, ony
         boli na tej ceste do nebeského Kanaánu,
    <span class="emphasis">
     <em>
      ony
     </em>
    </span>
    boli. Obe milovali Krista
         Ježiša. Videl si, že sú očistené, že majú nebo v srdci. Volali aj jeho. A on by rád, veď
         bol chorý, už starý, blíži sa smrť, nutno zastať pred Boha. Ako obstáť v deň Jeho súdu?
         Ach, keby aspoň jedného nebolo! —
   </p>
   <p>
    A teraz tento Adamiš ide ta. A rodičia chcú toho anjela dať jemu, krivoprísažníkovi,
         chcú ju predať za mamonu!
   </p>
   <p>
    V mužovi búrila sa každá kvapka krvi. Ona nezná nič. Je nevinná, dobrá, čistá. Kde by o
         taký hriech aj len mysľou zavadila! No je mladá, a on je naoko pekný, priateľský človek.
         Zaľúbi sa jej, ona privolí, a on ju privedie k oltáru a zdvihne ruku a bude tam prisahať
         pred Bohom. Zdvihne tú istú ruku, ktorá nedávno krivú prísahu potvrdila! Ach, ba bude to
         práve, akoby sa nebo a peklo spojilo!
   </p>
   <p>
    Že do takých myšlienok zábrany muž nemal chuti k rozprávkam, je prirodzené.
   </p>
   <p>
    No, čo myslel mladý muž? On znal, tušil, prehliadal, načo ho Černej volal, že bez odmeny
         on, práve on, nepodával by mu ruku na zmierenie. „Uvidíme, čo sa dá spraviť,“ myslel. „Ak
         je Aranka Černejová len trochu znesiteľná, vezmem si ju. Oženiť sa musím; a treba mi ženy
         vzdelanej, ktorá by znala hrať dámu, aby som sa za ňu pred spoločnosťou, aká sa ku mne
         schodí, nemusel zahanbiť. Okrem toho Černej je boháč, má len dve deti, večne žiť nebude. —
         A konečne, keď svet uvidí, že Černej mi dal dcéru, uverí najskôr v pravdivosť môjho
         konania, a tá osudná, nepríjemná vec príde do zabudnutia. Veď mi je to už nepohodlné, že
         musím stále na ňu myslieť. Predtým ovládala ma len tá jedna túžba, áno náruživosť: dostať
         strýcovo imanie. Teraz, keď ho mám, niet v tom žiadneho uspokojenia. Mne je treba inej,
         silnej náruživosti, aby som mohol zabudnúť, akým spôsobom som dosiahol svoj cieľ. Vôbec
         načo na to toľko myslieť? Stalo sa — a dosť; nevídali tých niekoľko slov! A že som bral
         Boha za svedka, — bah — čo na tom? Bohom strašia dnes kňazi, ktorí sami v Neho neveria,
         sprostý ľud a ženy slabých nervov. No, kto dokáže Jeho jestvovanie?
   </p>
   <p>
    Silnejší náraz primäl mladého muža otvoriť oči. Hľa, krajina okolo neho zmenená. V
         diaľke vidno malebne rozložené A., a vozík zamieril do hája, ktorým povezú sa už až po
         dedinu.
   </p>
   <p>
    „Zastavte, Martinák. Zavezte len moje veci do fary. Pôjdem pešky ten kúsok, som už od
         toho sedenia celý zunovaný.“
   </p>
   <p>
    „Chvála Bohu! Aspoň jej ho ja nedoveziem,“ pomyslel si Martinák, vjachajúc do dediny, a
         hodil ešte jeden nebárs priateľský pohľad za osamelým mladým mužom.
   </p>
   <p>
    Tento strhol klobúk z hlavy a s pravou rozkošou nechal si chladiť hrdé čelo horskému
         vetierku. Nebol nováčikom, čo sa ženských týkalo. Ale jeho známosti posiaľ stáli alebo pod
         ním — dosť dobré na hračku, ale ani jedna nemohla pomýšľať, že by si ju vzal za ženu, —
         alebo to boly ženy iných s poviazanými rukami, ktoré rady dali sa baviť a zahrievali
         schladnuté srdcia nedovoleným ohňom. Teraz, keď išlo o to, získať si ženu pre život, musel
         mladý muž premýšľať, ako to začať, aby hneď pri prvej návšteve zvíťazil.
   </p>
   <p>
    Ako tak kráča, potkol sa na stromový koreň; pozrie hore a — dych ztajil sa mu v hrudi. V
         neveľkej vzdialenosti, na schodoch zrúcaniny starého loveckého zámku, pod oblúkom divo
         rastúcich úponkovitých rastlín, hlavičku do malej dlane opretú, sedí devuška.
   </p>
   <p>
    Zo zlatých, nadol padajúcich pletencov rozlieva sa okolo nežnej, štíhlej postavy akoby
         žiara svetla. Pri pohľade na ňu vtiahne ti taká divná sladkosť do srdca, ani čo bys počul
         sladko zádumčivé, nežné zvuky slovenskej piesenky. Adamišov dedo i pradedo boli Slováci.
         Jeho matka nezná inej reči. On už síce nie je Slovák, veď otca mal renegáta, a vyrástol v
         úradníckej spoločnosti, — ale teraz cíti tá jeho slovenská duša čosi príbuzné, nikdy
         nepoznané, ako keď dieťaťu v cudzine ukázal niekto obrázok zo zabudnutého domova.
   </p>
   <p>
    Hlboko zadumaná devuška netuší, že ju pozorujú a mimovoľne — na perutiach najsladších
         rozpomienok nesená — skĺzne z pier slastná slovenská piesenka:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Sadaj, slnko, sadaj
        </em>
       </span>
       <span class="emphasis">
        <em>
         za ker malinový,
        </em>
       </span>
       <span class="emphasis">
        <em>
         povedz dobrý večer
        </em>
       </span>
       <span class="emphasis">
        <em>
         môjmu šuhajovi.
        </em>
       </span>
      </span>
     </p>
    </div>
   </p>
   <p>
   </p>
   <p>
    Oj, pekná je to pieseň, čarovné má zvuky, akoby stvorené, privábiť milované srdce.
         Pekný, citný hlas devuškin zvyšuje jej krásu, a poetický zjav speváčky dokonáva dielo.
         Nedbal by Ferdinand Adamiš hodiny takto stáť a počúvať, ale čaro obyčajne krátkeho býva
         trvania.
   </p>
   <p>
    Zdvihla zrazu devuška hlavu, ukázala celý pôvabný, nezabudnuteľný obličaj. Rozhliadli sa
         zádumčivé oči dovôkola. Ach, či boli krásne, ako dve čerstvo rozkvitnuté čierne sirôtky!
         Túžobný ťah zmizol z tváričky zastrenej pelom nevinnosti. Detinné ústočká zamĺkli, pekný
         zmätok a prekvapenie zobrazilo sa v celom zjave devušky. Dvaja ľudia, stvorení nato,
         skrižovať si navzájom životnú cestu, stáli si oproti. Ona tušila, koho má pred sebou. On
         zatúžil s celým ohňom náruživej povahy, aby ho domnenie nesklamalo.
   </p>
   <p>
    Ako bolo, ako nie, predstavili sa navzájom, a srdečné: „Vitajte, Ferdinand!“ pririeklo
         rodinné právo mladému mužovi. Obe malé ruky podali sa tak ľúbezno bratancovi, ako to mohla
         dokázať len chovanka pani Karolíny Žilinskej.
   </p>
   <p>
    Ó, Aranka, veď to tu nebol Ján alebo Danko, ani nikto z rodných bratov, ach, nebol.
         Dôkazom toho bolo vášnivé vzplanutie čiernych očí.
   </p>
   <p>
    Zabudol Ferdinand Adamiš, akým spôsobom mienil opanovať Aranku Černejovú, bo, než sa
         nazdal, bol sám ovládaný. Nepoznaný cit vtiahol mu do srdca a zachvátil ho celého vlastnou,
         čistou svojou teplotou.
   </p>
   <p>
    Ako tak spoločne kráčali zeleným hájom, a on zodpovedal nevinné, nenútené devuškine
         otázky, týkajúce sa jeho cesty a toho, prečo prichádza až o dva týždne pozdejšie, zabudol
         na chvíľu všetky svoje v spoločnosti dobre známe gavalierske zdvorilosti a frázy. Tu každá
         zdala sa mu prisprostou.
   </p>
   <p>
    „Nebolo mi možno prv prísť,“ vyhováral sa. „Dosť ma to mrzelo; ale keby som bol vedel,
         že sa mi od vás dostane takého privítania, neviem, ako by som bol vydržal.“
   </p>
   <p>
    Usmiala sa srdečne.
   </p>
   <p>
    „Však sme rodina!“
   </p>
   <p>
    „Toto slovo znie mi ako hudba, bo temer som už odvykol od neho“; priznával úprimne. „Ako
         chlapca dali ma z domu; bol som vždy len medzi cudzími ľuďmi. Potom som prišiel k strýcovi.
         Tento neznal rodinného citu, tak bol mi cudznou posiaľ celý svet.“
   </p>
   <p>
    „Nevravte,“ zakrútila hlavičkou. „My sa o to postaráme, aby sa vám zdalo, že ste prišli
         domov, a aby ste boli u nás šťastný.“
   </p>
   <p>
    Ó, tie slová! Nuž áno, postarala sa Aranka Černejová, aby ich hosť bol šťastný i počas
         tej nie dlhej spoločnej prechádzky, i potom doma, keď pomáhala jej v tom drahá družka. Na
         druhý-tretí deň bol Ferdinand Adamiš u Černejov ako doma. Farár Černej spokojne mädlil si
         ruky. Pani farárka rástla a nevychádzala z počtovania a plánov. Veď len slepý by nevidel,
         čo dialo sa v srdci mladého statkára, že splnila sa mu túha. Nová, silná, nepoznaná
         náruživosť ovládala ho celého.
   </p>
   <p>
    Niekedy treba dlho podkladať, než povstane oheň, a indy zase aj jedna iskrička zapáli
         plameňom.
   </p>
   <p>
    Úbohá Aranka bola presadená z básnického p.-ského ovzdušia do stredu a.-skej prózy. Tu v
         žiadnom ohľade nenašla porozumenia. Odtrhnutá od miláčka srdca, zmietala sa o neho
         kedy-tedy obavami vo veci pravoty, ktorú len veľmi šetrno spomenula tetinka v liste. — Či
         div, že nachádzala si milé, radostné zamestnanie v tom, urobiť všetko, aby hosť bol
         šťastný…? Hrali i spievali mu s Irenkou slovenské piesne, prebúdzajúc v ňom Slováka. Tešila
         sa, že sa im to darí. Veď on spočiatku odporoval, no kamdiaľ viac ustával v tom, zachvátený
         ich zápalom. Konečne i sám s nimi spieval a predčitoval im slovenské knihy. On bol sústavne
         odnárodňovaný, no, nie renegát. To obom devuškám dodávalo odvahy a nádeje, že ho získajú
         pre národ. Im ho bolo ľúto, že žije tak bez Boha, bez Krista, ako to vycítili z rozhovorov
         s ním. Skromne predložili mu svoje presvedčenie, no tak, že musel nad tým myslieť a
         pozorovať ich počínanie. Dozvedel sa, že obe devušky všemožne usilujú sa šíriť lásku, že
         chodia navštevovať chorých a že to všetko robia preto, lebo tak kázal Kristus. To bolo
         niečo nové, úplne neznáme; ale prax, ktorá sa mimovoľne pozdávala srdcu.
   </p>
   <p>
    Trpela pani farárka dcérine ľudomilné myšlienky napred kvôli nej, keď ešte len prišla,
         potom kvôli vzácnej priateľke a nádejnej neveste, a teraz konečne kvôli budúcemu zaťovi,
         keď sa to tomuto tuším ľúbilo. No taktom pravej ženy, ktorá dobre zná, čo smie jej muž
         vedieť a čo nie, zakrývala pred farárom Černejom, že teraz nejeden obed, olovrant, večera
         alebo raňajky z farskej kuchyne ocitli sa v domoch chudoby, čo predtým nikdy nebývalo. O
         tom, že v týchže domoch obe dievčatá — raz jedna, raz druhá — Slovo Božie čítajú a chorým
         spievajú, sama nevedela. Veď neraz otvárala už Aranka ústa, túliac sa k mamičke, že jej
         povie, na akú púť sa vydala, no pani Terézia nemala pre samé hostiny nikdy času na súkromný
         rozhovor s dcérou. Dva razy prišla Aranka za otcom v túhe po objasnení niektorej výpovede,
         veď on bol farár, musel jej rozumieť, no akási divná bázeň zaviera jej ústa. Veď ak mal i
         on také náhľady, ako kaplán Draškóci, s ktorým sa Irenka dlho a často rozprávala, ach, tak
         by sa nikdy nezrovnali.
   </p>
   <p>
    V týchto dňoch ochorel Martinák a podľa výroku lekára sotva vraj už povstane, hoci si
         ešte poleží.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1631" name="ftn.d56e1631">
        10
       </a>
       ]
      </sup>
      <span class="emphasis">
       <em>
        hrúžiť sa
       </em>
      </span>
      — ponárať sa, noriť (sa)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1647" name="ftn.d56e1647">
        11
       </a>
       ]
      </sup>
      <span class="emphasis">
       <em>
        biľagovať
       </em>
      </span>
      — verejne obviniť, označiť za
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1739">
       </a>
       8
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Súmrak — brat žiaľu a otec beznádeje — rozkladal sa svetom. Objímal i útulný salónik
         pani Karolíny Žilinskej, obzvlášť ale mladíka, ponoreného do tichých prehrávok na klavíri.
         Blúdili štíhle, hudobné prsty ako v polosne na bielych klávesoch — jeden zvuk žiaľnejší než
         druhý. Konečne vynorila sa z hrude pieseň dávno zosnulého génia, ktorú raz skomponoval v
         tomto meste, a letela otvoreným oknom k blízkemu Dunaju:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kolíše sa čln na jazere sinom,
        </em>
       </span>
       <span class="emphasis">
        <em>
         a búrlivá ho vlna tam metie;
        </em>
       </span>
       <span class="emphasis">
        <em>
         neni kormánu, neni vesla pri ňom,
        </em>
       </span>
       <span class="emphasis">
        <em>
         ni vetrilá nie sú rozostreté.
        </em>
       </span>
       <sup>
        [
        <a class="footnote" href="#ftn.d56e1764" name="d56e1764">
         12
        </a>
        ]
       </sup>
       <span class="emphasis">
        <em>
         Ach, tak aj ja tiež v tom rozvlnenom svete
        </em>
       </span>
       <span class="emphasis">
        <em>
         v divých vlnách ako člnok plyniem,
        </em>
       </span>
       <span class="emphasis">
        <em>
         neraz myslím: Kam ma, vlny, nesiete?
        </em>
       </span>
       <span class="emphasis">
        <em>
         Život či nájdem tam, či zahyniem?
        </em>
       </span>
      </span>
     </p>
    </div>
   </p>
   <p>
   </p>
   <p>
    Ó, rozžialená, úbohá, beznádejná duša, čiže si sa so zobrazila v hlase speváka! Ocitla
         si sa na búrlivých vlnách, hodená do víru nemilosrdnou rukou. Ale teraz kam, keď všade
         priepasť a zahynutie?!
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Plynie dosiaľ čln uprostred šumnej peny,
        </em>
       </span>
       <span class="emphasis">
        <em>
         podáva ho vlna vlne hravej.
        </em>
       </span>
       <span class="emphasis">
        <em>
         Zavial tichý vetrík;ten premení
        </em>
       </span>
       <span class="emphasis">
        <em>
         osud malej loďky zatúlanej.
        </em>
       </span>
       <span class="emphasis">
        <em>
         Ten ju naháňa do prístavu teraz,
        </em>
       </span>
       <span class="emphasis">
        <em>
         našla malá loďka už pokoja.
        </em>
       </span>
       <span class="emphasis">
        <em>
         Vetrík zaveje, oj, zaveje neraz,
        </em>
       </span>
       <span class="emphasis">
        <em>
         kým prístav nájde svoj duša moja.
        </em>
       </span>
      </span>
     </p>
    </div>
   </p>
   <p>
   </p>
   <p>
    Prestal mladík hrať. Pritisol si obe zalomené ruky napred na mladú, na prasknutie
         preplnenú hlavu, potom na hruď, v ktorej ustávalo srdce biť žiaľom, naplnené návalom
         bolesti až na puknutie. Veď dnes bol podvečer dňa, v ktorom zase raz zhubný systém zavládol
         nad dorastom slovenského národa. Ničil všetko dobré a krásne. Pošliapal ideály, nádeje i
         budúcnosť mládeže, ktorá ešte len začala žiť. Zakosil systém ako kosec skoro na jar, podťal
         život v útlom rozkvete. Zostali korene, veď boli hlboko; vyrastie ešte byľ, ale nevydá už
         vône, lebo nebude viac kvetu.
   </p>
   <p>
    Skončilo sa vyšetrovanie, skončilo tak, ako nikto nečakal. Päť mladíkov bolo
         vypovedaných z p.-ského učilišťa, medzi nimi i Jurko Orfanides. Dankovi Žilinskému odohraná
         bola možnosť zložiť v Uhrách kandidátske skúšky a tak i možnosť, stať sa kedy slovenským
         farárom. Jedine Ľudovítovi Černejovi, z ohľadu na to, že bol len prúdom strhnutý, dovolené
         bolo zložiť skúšky pozdejšie. V ktorom uhorskom učilišti nechajú doštudovať úbohých
         p.-ských vyhnancov! Kde zložia kandidátske skúšky? Ktorý uhorský biskup, stojaci pod
         maďarským systémom, posvätí týchto nakazených vlastizradcov? Päť mladých životov hodené je
         na búrne more beznádeje, mučivej neistoty. Jednému otvorené sú dvere vyhnanstva, bo pre
         neho niet viac miesta v drahom, milovanom národe a ľúbeznej vlasti. A to prečo? Preto, že
         chceli si vzdelať reč, v ktorej mali kázať ľudu, že odvážili sa snívať o slovenských
         gymnáziách a univerzite pre Slovákov, vydržiavanej Slovákmi na slovenskej pôde, že sa
         chceli pokúsiť zdvihnúť neprebudený národ z duševnej biedy a poroby. Zato, že opovážili sa
         myslieť nie mysľami maďarských profesorov, ale svojimi vlastnými, cítiť, veriť, dúfať
         svojím vlastným srdcom. Zabudli, že uhorská sloboda, tak veľmi za hranicami vychýrená, je
         len na papieri, že každý národ v Uhrách musí byť rabom vládnúcemu, umŕtvujúcemu systému vo
         vlastnej zemi otcov.
   </p>
   <p>
    Nuž stalo sa. Nebolo to ani po prvé, ani naposledy. Darmo by sa pýtal človek: Ako dlho
         to ešte národy vydržia, také mravné hynutie, takú smrť všetkého, čo v nich ešte žilo
         dobrého a krásneho? Chcete vedieť, ako je človeku, keď zastal nad hrobom vlastného života,
         v ktorom pochovali ľudia jeho budúcnosť? Spýtajte sa mladíka, ktorý tam pri piane sa
         narovnal a v domnení, že je sám, hlbokým, srdce prenikajúcim závzdychom uľavil svojej
         hrudi. Jemné rameno objalo jeho šiju. Horúce slzy materinského súcitu skanuli po opadnutom,
         bledom líci a dotkli sa jeho čela.
   </p>
   <p>
    „Danko, syn môj, nezúfaj!“
   </p>
   <p>
    Náruživo privinula sa mladá hlava k materinskej hrudi.
   </p>
   <p>
    „Veď čo o mňa, keby som bol sám? Ale moja mať, moja biedna mať! Kde sú jej sny, jej
         nádeje? Načo bolo toľko strádania, mozoľov, sĺz? To všetko márne, zničené bez viny, bez
         viny! Ó, by som mohol umrieť!“
   </p>
   <p>
    „Danko!“
   </p>
   <p>
    „Áno, umrieť. Bo načo mi život? Doma niet ako, niet z čoho žiť, ba niet ani pre čo žiť —
         a za hranicami, v cudzine —? Pre cudzinu nemá môj život zmyslu. Zrodil som sa pre svoj
         národ, preň a len preň dostal som dary, nadanie od Boha. Nie sú také veľké, aby mohli
         závodiť so vzdelancami v cudzine; a keby aj — načo vodu nosiť do mora? V Uhrách mohol som
         byť dosť dobrý, užitočný. Tu som sa mohol rozvinúť, tu som mohol iných viesť k osvete. Ó,
         keby mi boli dali čo ako malinkú cirkvičku! Aspoň tú som mohol vzkriesiť a zdvihnúť z
         poroby ducha. A teraz mám žiť v cudzine ten bezúčelný, trpený život len kvôli tomu, aby som
         nemusel hladovať, a to, čo vo mne slovenské žije, musím v sebe zakopať, lebo to cudzina
         nepotrebuje. Veď pre slovenskú dušu nikde niet porozumenia. A tam sa mám utrápiť túžbami a
         myšlienkou, že môj národ hynie bez pomoci, on, ktorý by ma bol mohol potrebovať, a že
         nikdy, nikdy už niet pre mňa miesta v ňom. Pusti ma, tetinka dobrá, drahá, musím von na
         povetrie; tu mi je úzko, na zadusenie!“
   </p>
   <p>
    „Syn môj, počkaj na Milicu, ona hneď príde!“
   </p>
   <p>
    „Nie, tetinka, nechaj ma samého ísť. Veď sa neboj, znám, čo som vám všetkým povinný,
         obzvlášť mojej mamičke, ktorej by síce bolo lepšie, keby ma mohla v hrobe oplakať, ako ma
         má vidieť zaživa pochovaného.“
   </p>
   <p>
    Na ruke i perách paniných zahorel vrelý bozk. Než sa nazdala, bola sama a hodila sa pri
         leňoške na kolená v horkom plači. „Bože môj, Bože môj, prečo si nás opustil? Danko zničený
         a Ľudovít zradcom! Áno, oni si ho ešte ospravedlňujú! Milica i Danko, úbohé deti moje! No,
         on nás zradil! Jurko Orfanides ho darmo neobviňuje. Len jeden mohol tak všetkých hlavných
         udať profesorom, len jeden znal všetko, a len ten, ktorý nebol potrestaný! A to krv z mojej
         krvi! Zlatuška, Zlatuška moja, čo ty na to povieš? Alebo zvrhneš sa i ty? Jablko od stromu
         ďaleko nepadá. Ó, Bože môj, prečo sme sa zrodili?“ plakala pani, a zvony p.-ské pomáhali
         jej v tom plači. Veď nikde potešenia, bo nikde nádeje, nikde východu. Čo sa stalo, už sa
         neodstane. „Načo sme sa zrodili?“
   </p>
   <p>
    „Nato, matka moja, aby sme Krista poznali, v novote života chodili a s Ním raz
         kraľovali.“
   </p>
   <p>
    „Janko, Janíčko!“ skríkla pani. Nebol to sen, hoci zdal sa snom, veď spočívala v náručí
         syna — miláčika. Jeho pekné, mužné pery zľúbali jej slzy z líca, jeho rameno vinulo ju k
         sebe i zdvihlo a so silou zdravej mladosti prenieslo na pohovku.
   </p>
   <p>
    „Janko, si tu naozaj?“
   </p>
   <p>
    Pustil ju z náručia, rozožal plyn a stál pred ňou chvíľu v záplave svetla.
   </p>
   <p>
    „Prišiel som vás potešiť vo vašom žiali. Prišiel som vám povedať, že môj Pán môže i tie
         najhoršie veci obrátiť na dobré. Jeho myšlienky o nás sú na pokoj.“
   </p>
   <p>
    Ako topiaci podaného lana, tak uchopila sa matka synovej viery. Nič sa nezmenilo, a
         predsa bolo jej ľahšie. Keď si k nej pokľakol a dal sa ju potešovať a dopytovať sa na
         všetko — a hoci i zasmútil, a jeho duchaplná, Milicinej tak veľmi podobná tvár odrazila
         zármutok i bolesť bratského, súcitného srdca — nevyhasilo to predsa žiaru svetla v jeho
         očiach.
   </p>
   <p>
    „Matka moja, to sú všetko veľmi žalostné správy; ale akokoľvek kalné sú tie vlny, ak
         prinesú loďku do prístavu pokoja, ak prinesú vaše duše k Pánovi Ježišovi, my Ho budeme ešte
         raz za to oslavovať a vyznáme:
    <span class="emphasis">
     <em>
      Čo si ty činil s nami, činil si tak pre naše
            dobré.
     </em>
    </span>
   </p>
   <p>
    „Keby sme my tak mohli veriť, ako ty veríš!“ vzdychla pani. Nevšímala si posiaľ synove
         listy, áno, schválne nechávala myšlienku na jeho nové presvedčenie stranou, pretože ju
         akosi odsudzovalo. Teraz ucítila, že je ono dobré, keď mu pomohlo tam veriť a tešiť, kde
         nebolo ani nádeje, ani potešenia.
   </p>
   <p>
    No, teraz zobudila sa v nej starostlivá matka. Syn prišiel z cesty unavený, hladný.
         Neodpieral, nechal ju; vedel, že práca v zármutku osviežuje. Na otázku, kde sú všetci,
         dostal odvetu, že Milica išla niečo nakúpiť, Ľudovít že sa ešte nevrátil z prechádzky a
         Danko chudák len práve čo tiež odišiel, trochu sa prejsť.
   </p>
   <p>
    Keď zmizla matka, hodil sa mladý muž na kolená a teraz neznelo tu: „Bože, prečo si nás
         opustil?“ zato plynulo v hlbokom, celé srdce ovládajúcom dojatí: „Pane Ježišu, môj slávny,
         drahý Pane, poslal si ma sem svietiť; ó, pomôž mi! Tie tmy sú také veľké; pomôž mi mojich
         drahých priviesť k Tebe. Ó, ďakujem Ti, že nedáš zhynúť môjmu národu; až jeho synovia a
         dcéry poznajú Teba, ktorý si požiadal národy za dedictvo, a boli Ti dané, — potom príde
         sloboda a vzkriesenie i môjmu utlačenému rodu. Hallelujah! Amen.“
   </p>
   <p>
   </p>
   <p>
    *
   </p>
   <p>
   </p>
   <p>
    Na divadelnej promenáde, akosi vymretej — bo ešte niet čas, ísť do divadla — sedela na
         lavičke Milica Žilinská. Vedľa seba mala položenú kapsičku i rukavičky. Malé ruky mala
         kŕčovite zložené v lone; strnulo hľadeli do prázdna duchaplné oči, ktorým poznať na
         zlomenom lesku prebdené noci a plač. I keby ten najživší život prúdil okolo nej, nič by
         nevidela, bo jej myseľ bola naplnená len jednou jedinou predstavou.
   </p>
   <p>
    Tam doma plakala pani Karolína nad zradou vlastnej krvi, a tu plakalo hrdé dcérino srdce
         nad tou istou zradou, ktorú nechcelo a predsa muselo pripustiť. Neprišla sem len náhodou,
         čakala na Ľudovíta; čakala už chvíľu márne. Musela s ním vravieť bez svedkov, musela
         zvedieť istotu, bo tá neistota privedie ju o rozum.
   </p>
   <p>
    Predstavovala si tie posledné týždne, aký bol Ľudovít milý, vážny, takže všetko jeho
         počínanie oprávňovalo k tým najkrajším nádejam, ako spolu presnívali ešte raz tie krásne
         slovenské sny. Spomínala, ako robil plány do budúcnosti, keď ona bude kráčať po jeho boku a
         riadiť jeho slovenskú domácnosť. A medzitým čo on bude konať svoje kňazské povinnosti, ona
         uviaže sa na úlohy kriesiteľky národa. Ach, kde boli tie krásne sny? Zhasli všetky dnes po
         vynesení výroku.
   </p>
   <p>
    Ale ak on nebol zradcom, ak strýc Černej uplatil, či za to zaslúžil odsúdenie? Či nebolo
         dobre, keď aspoň on nemusí do cudziny, ako úbohý Danko? A že aspoň oni dvaja uskutočnia
         svoje sny a ideály, keď už Danko nemôže —?
   </p>
   <p>
    Ale tá jeho bledosť pri obede, ten jeho zmätok, keď sa matka spýtala: „A teba že
         neodsúdili? Ako je to možné?“ To nesúvislé vyhováranie, že to nechápe, ani nečakal, že si
         len jedno myslí, ak by otec bol profesora M. podplatil —!
   </p>
   <p>
    Ach, ak tak predsa bol zradcom, ak podpísal reverz, ktorý Jurko Orfanides podpísať
         nechcel — čo potom? Ó, čo potom?
   </p>
   <p>
    Zúfalosť vkrádala sa do devinho srdca. Lebo najväčšou bolesťou pre milujúce srdce je
         vyriecť ortieľ nad miláčkom. Ak zradil, tak medzi nimi zívala priepasť, a všetkému bol
         koniec: snom, šťastiu, budúcnosti, všetkému — len životu nie. No, ako potom žiť?
   </p>
   <p>
    Dva razy pohla sa deva, keď zazneli kroky, v domnení, že ide už on. A keď konečne
         prišiel, nezbadala ho, hoci už chvíľu pred ňou stál a čítal na dne duše tie boje — áno svoj
         ortieľ.
   </p>
   <p>
    „Milica, tu som,“ prinútil sám seba k slovu.
   </p>
   <p>
    Strhla sa. Oči jej zažiarili, no hneď aj zhasli. Spravila mu miesto vedľa seba na
         lavičke. Trpel veľmi jej mlčaním.
   </p>
   <p>
    „Milica, ty ma máš za zradcu?“ vyrazil konečne zo seba.
   </p>
   <p>
    „A nie si ním?“
   </p>
   <p>
    Obledol až po ústa.
   </p>
   <p>
    „Z čoho uzatváraš, že by som ním musel byť? Či len preto, že ma neučinili nemožným v
         Uhrách? A vlastne, vieš to iste, že ma nenechajú na skúške prepadnúť?“
   </p>
   <p>
    Vydýchla si viditeľne. Zbadal to a rýchle pokračoval.
   </p>
   <p>
    „Otec môj nie je Slovák, to vieš; on drží s nimi, naprosil ich, podplatil; spravili mu
         tento ústupok. Nuž a dajme tomu, že by som v mukách a tortúre výsluchu z neopatrnosti bol
         niečo viac povedal, či za to mám byť biľagovaný ako zradca? Však kamaráti nič netajili,
         lebo ani nemali čo, len čo Danko potvrdil, že spolok jestvuje. Pripustím, že bolo
         nespravodlivé Danka odsúdiť a mňa tak nechať. Ale i to musím pripustiť, že podľa ich
         náhľadov Danko zaslúžil väčší trest, ako ostatní, bo on nás zhromaždil a viedol. My slepo
         šli sme za ním. Milica, rozváž môžem ja za tú nespravodlivosť? A konečne, ak ma nenechajú
         prepadnúť, ak dostanem dakedy faru, či nie je to dobré pre nás, či nemôžeme byť vďační
         osudu, že aspoň my môžeme pracovať?“
   </p>
   <p>
    Vravel pokojne, presvedčene, a ona ho tak milovala. Vravel, ako ho jej nedôvera uráža a
         bolí, a spomínal, že hneď zajtra musí odcestovať, aby sa im stratil z očí, keď ho tak
         nevinne, bez milosrdenstva odsúdili. Spomínal, aký je Danko šťastný, že smie byť národným
         mučeníkom, storazy šťastnejší od neho, ktorého tak očiernili i pred tými najdrahšími.
   </p>
   <p>
    Presvedčenie, že za každú cenu musí pravdu zakryť, dodávalo mu ohňa a sily. Nemohol ju
         stratiť, a vedel, že nezvratne stratí, ak sa prizná. Luhal, ach, luhal tak zručne, že
         oklamal ju ešte raz — že mu uverila. No, sama ho prosila, aby odišiel, že v jeho
         neprítomnosti získa mu skoršie naspäť stratenú dôveru. Zradcom nebol. Ak aj poklesol, ale
         nie úmyselne, nie schválne. A keď sa všetci od neho odvrátia, tak zapadne do mora súženia a
         ocitne sa, zúfalstvom dohnaný, v nepriateľskom tábore. Nie, ona ho chcela zachrániť a tak
         usporiť národu ešte túto nenahraditeľnú stratu.
   </p>
   <p>
    „Poďme domov!“ preriekla. Vložila ruku do jeho ruky oprela sa o neho, aby mu dokázala,
         že ona ním neopovrhuje, že je i bude jeho. V srdci mala vznešený, krásny pocit veľkej úlohy
         a on, kráčajúc jej po boku a zasypávajúc ju slovami lásky, pociťoval v srdci hryzenie
         červa, ktorý neumiera, a pálčivosť ohňa, ktorý nehasne.
   </p>
   <p>
    Ó, muky srdca lži zapredaného, úzkosťou a obavami zmietaného, kto vás popíše? Blažený
         ten, ktorý vás nikdy nepoznal, a blahoslavené srdce, v ktorom ten zžierajúci oheň vody
         života vyhasili.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1764" name="ftn.d56e1764">
        12
       </a>
       ]
      </sup>
      <span class="emphasis">
       <em>
        vetrilo
       </em>
      </span>
      — lodná plachta
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1919">
       </a>
       9
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Medzitým prechádzal sa Danko Žilinský smerom k Dunaju. Mieril k dunajskému mostu.
         Priateľská ruka spočinula mu na pleci a zastavila ho. Pred ním stál Jurko Orfanides i s
         otcom.
   </p>
   <p>
    „Kam ideš, Danko, teraz?“
   </p>
   <p>
    „Ja len na prechádzku. A vy?“
   </p>
   <p>
    „My už domov.“
   </p>
   <p>
    „Nuž, tak hľa skončili vaše prepiatosti, pán Žilinský!“ s rozhorčenosťou vravel starší
         Orfanides, keď zamenili boli dakoľko slov. „Sebe ste spravili najhoršie, a nás všetkých
         zamočili. Škoda mozoľov vašej matky i mojich.“ Mladíka akoby nožom bodol. Toto obvinenie,
         túto výčitku z tejto strany nečakal.
   </p>
   <p>
    „Otče, nevrav,“ bránil syn. „Či nevidíš, že Danko najviac stratil spomedzi nás
         všetkých?“
   </p>
   <p>
    „To znám. No, i on mohol byť bez toho, i my.“
   </p>
   <p>
    Inokedy by sa mladík spýtal: „Akú máte na mne vinu?“ Poukázal by plamennými slovami na
         nutnosť a potrebu literárneho spolku medzi študentstvom, skresal by Orfanidesa tak, že
         tento by ho ešte odprosil; — dnes bol príliš ranený mužovými slovami, než by sa chcel
         ospravedlňovať.
   </p>
   <p>
    „Máte pravdu,“ vetil studeno, „načo som myslel, že treba chrániť vašich synov? Mal som
         ich nechať zhynúť v odrodilstve, alebo zapredať svojeť za kus chleba. Odpustite mi tú
         prepiatosť, že som sa opovážil milovať svoju materinskú reč a svoj biedny národ!“
   </p>
   <p>
    „Tak som to ja nemyslel,“ zmiatol sa Orfanides; „len viete, braček, mali ste byť
         opatrnejší a nezakladať tajné spolky.“
   </p>
   <p>
    „Otče, však verejný nám nedovolia!“
   </p>
   <p>
    „No, nebudeme sa tu na ulici hádať, ty choď pána Žilinského odprevadiť, ja si idem
         odpočinúť!“ Páni sa navzájom odporúčali a oba mládenci kráčali už sami dunajským mostom.
   </p>
   <p>
    „Nehnevaj sa na môjho otca; on si nerozmyslel, čo vraví,“ vyhováral Jurko.
   </p>
   <p>
    „Nehnevám. — Je rozhorčený, čo je pochopiteľné. Chladí si hnev, na kom môže. No,
         nevravme o tom. Kedy odchádzaš?“
   </p>
   <p>
    „Zajtra vlakom o šiestej. Som veľmi rád, že sme sa tu zišli, lebo bez rozlúčenia odísť
         ma bolelo, a k vám ísť a uvidieť ešte raz jeho, to som nemohol.“
   </p>
   <p>
    „Jurko, prosím ťa, nedrž Ľudovíta za zradcu, keď nemáš dostatočných dôkazov!“ zaúpel
         mladík.
   </p>
   <p>
    „Ba, Danko, prosím nezatváraj oči pred pravdou. Nedá sa odtajiť, že sme chovali hada na
         prsiach; teba uhryzol najbolestnejšie. No, aby si nemyslel, že len bezzákladne opakujem
         svoje tvrdenie, dnes ti už môžem podať i dôkaz: môj otec bol na domluvu u profesora M., a
         ten mu ukázal reverz, ktorý Ľudovít podpísal, ktorým sa nás odriekol; a to ho zachránilo.
         Nehnevám sa na neho, že donútený tortúrou otázok, menoval naše mená; hotový som trpieť s
         tebou za svoje presvedčenie; — no, čo chceš mať väčšiu zradu: podpísať reverz a potom ešte
         začas stavať sa naším, spievať s nami, rečniť, hotoviť sa — vraj — k odporu, k utrpeniu?!
         Prosím ťa, Danko, povedz Milici, ako veci stoja. Nech nepodá ruku zradcovi, lebo tá
         pravica, do ktorej by vložila svoj osud, zapredala nás za kus chleba. Ona nezná, ani nikdy
         nezvie, ako som ju miloval. Bol som schopný vidieť ju šťastnú po boku muža, ktorý by bol
         jej lásky hodným. Ale umorila by ma myšlienka, že sa dala podviesť takému zbabelcovi, akým
         sa ukázal Ľudovít Černej. S Bohom, Danko! Mal by som sa ťa spýtať, čo hodláš ďalej, ale
         viem, že dnes nemôžeš mi na to dať odvety. S Bohom, kamarát dobrý, zlatý! Nevýslovne ťažko
         padá mi, rozlúčiť sa s tebou. Bol si mi viac, než kamarát, než brat; Boh ti odplať tvoju
         lásku, tvoje obete!“ Zľúbal mladík so slzami v oku smutné líca druha.
   </p>
   <p>
    V meste zažíhali vždy viac a viac svetiel. V blesku osvetlenia jagalo sa celé nábrežie,
         obzvlášť pomník kráľovskej panovnice. Na Dunaji kolísali sa osvetlené parníky. Mizol
         súmrak, všade plno svetla, len na nebi žiadnej hviezdičky. A v dvoch mladých slovenských
         dušiach, ktoré sa tu lúčili na dunajskom moste po rokoch šťastného spolužitia, lúčili
         navždy — krivdou rozdelené — nesvietilo žiadne svetielko. Lebo kde vziať lúč, keď nádej
         umrela…?
   </p>
   <p>
    Ešte jedno objatie — a o posledný stĺp dunajského mosta opretý, stál osamelý, opustený
         slovenský sokolík, ktorý na otázku: „Čo bude s tebou zajtra?“ — nemal odpovede. Mnoho
         prešumelo v posledných dňoch nad hlavou osamelého mladíka a nezronilo tú mladú hlavu,
         nezlomilo to svieže srdce. Teraz klesla k hrudi, klesla pod úderom poslednej rany, pod
         dôkazom zrady milovaného priateľa.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Šírym svetom mizne deň,
        </em>
       </span>
       <span class="emphasis">
        <em>
         zore zhášajú,
        </em>
       </span>
       <span class="emphasis">
        <em>
         neni slnka, hviezdy niet,
        </em>
       </span>
       <span class="emphasis">
        <em>
         a mňa siné vlny volajú:
        </em>
       </span>
       <span class="emphasis">
        <em>
         Spočiň v našom objatí,
        </em>
       </span>
       <span class="emphasis">
        <em>
         ukry srdca žiaľ,
        </em>
       </span>
       <span class="emphasis">
        <em>
         ukry ťažký srdca žiaľ!
        </em>
       </span>
       <span class="emphasis">
        <em>
         Ranu zrady nezhojí
        </em>
       </span>
       <span class="emphasis">
        <em>
         ani doba, ani šíra diaľ.
        </em>
       </span>
      </span>
     </p>
    </div>
   </p>
   <p>
   </p>
   <p>
    Tak šumeli háje z druhej strany Dunaja, tak hučala voda pri nohách. Jurko nechcel viac
         Ľudovíta vidieť — a on — ako ho má vidieť on — —? Keby sa staviteľovi zrútila veľkolepá
         stavba, keby sochárovi nejaký vandal dokaličil jeho dielo, keby maliarovi zamazala zhubná
         ruka jeho najdokonalejší obraz — ako sa môžu ísť dívať na zrúcaniny toho, čo ich slávu
         zvyšovalo, a čoho viac nieto? Nuž ako môže Danko Žilinský pozrieť do tváre Ľudovíta
         Černeja? Toľko na ňom pracoval, preporodenie tohto mladíka bolo jeho ctižiadosťou, a teraz,
         keď jasal nad dokonaným dielom, nebolo ho viac, lebo nebolo viac Ľudovíta Černeja. Lajoš
         Černej navráti sa do A. storazy horší od toho, ktorý kedysi sem prišiel. Áno, už nežil
         Ľudovít. Umrel a pochovali ho v byte profesora M.; s ním však i kus Dankovho života. Ó,
         Aranka, keby si ty vedela!
   </p>
   <p>
    ,Aranka!‘ — Mladík sa zimnične zachvel. ,Veď ona je jeho sestra — a on nás zradil! — Ó,
         to i ty si pre mňa stratená! Veď nemám budúcnosť, som žobrák, biľagovaný vyhnanec. Stratil
         som všetko, — všetko…, všetko…!‘
   </p>
   <p>
    Znovu siahol si mladík na hlavu. Strnulo hľadel do spenenej vody. „Ó, tam dolu bolo by
         tak dobre; tam je pokoj, tam už niet tých ukrutných bolestí. Tam možno oželieť stratu
         dievčaťa, tam možno zabudnúť zradu; tam, áno, a len tam! Čo má moja matka zo mňa? Ona sa
         bezo mňa vyživí, keď jej už nepadnem na obtiaž. Národu som sa obetoval, preň žiť som sa
         pripravoval, ak ho mám opustiť a nebyť mu viac na úžitok — tak nech ma radšej prikryjú vody
         rodnej rieky. Bude tak, ako som povedal: „Kto ma zradí, tu nech si ma hľadá.“ No, ešte nie
         som so všetkým hotový. Ešte som dlžen dakoľko slov Ľudovítovi, vysvetlenie Milici,
         rozlúčenie Aranke, ,s Bohom‘ svojej matke.“
   </p>
   <p>
    Vyňal mladík zápisník, sadol si pri zábradlí naproti elektrickej lampe a písal. Ľudia
         chodili okolo neho. Daktorí sa i obzreli — lebo čo vie človek o bolestiach svojho
         spolublížneho? Nič! — A šli ďalej. Bolo to ako kedysi, keď olúpený, od lotrov ranený
         umierajúci ležal medzi Jeruzalemom a Jerichom, a kňaz a levíta ho obišli.
   </p>
   <p>
    Tak, už bola posledná veta dopísaná. — Mladík doviedol sa tými listami do takého
         zúfalstva, že mu už na skočenie z tej výšky nebolo treba nijakého pobádania. Zastrčil
         zápisník k sebe, tak aby nepremokol, a — „No, keď si už hotový, tak teraz pôjdeme domov!“
         zaznelo mu od chrbta dobre známym, drahým, dávno nepočutým hlasom. Obzrel sa, ukázal pritom
         vnútornou mukou, zúfalstvom strhanú tvár.
   </p>
   <p>
    „Janko, to si ty? Nemožno!“
   </p>
   <p>
    „Prečo nemožno? Myslel si, že vás nechám samých trpieť?“
   </p>
   <p>
    Ó, vrelé bratské objatie a bozk, kto tvoju sladkosť opíše! Ľadová kôra praskla a z očí
         mladého bohoslovca vyrinul sa náhle prúd uľahčujúcich sĺz. Predsa nie je celkom opustený.
         Janko prišiel, keď i pomôcť nemohol, prišiel spolu trpieť a potešiť.
   </p>
   <p>
    I oči mladého muža zvlhli. Nevravel: „Neplač!“ Vedel, že je to veľká vec, keď mládenci
         Dankovho rázu plačú.
   </p>
   <p>
    „Dlho sme na teba čakali,“ vravel vrelo; „tak som si ťa šiel vyhľadať.“
   </p>
   <p>
    Ustal Danko náhle v plači; zľakol sa, že teraz príde otázka: ,Čo si písal?‘ a po nej
         musí prísť vysvetlenie. Povedať Jankovi: ,Chcel som skočiť do Dunaja —?‘ Ó, len to nie.
         Skutok pripadol teraz mladému bohoslovcovi taký zbabelý. Veď to bol hriech! No, Janko sa
         nepýtal ani teraz, ani vôbec. Vznešená duša! Patrne rozumel; ale mlčaním láska prikryla
         hriech.
   </p>
   <p>
    „Prišiel som nielen, aby som vás potešil, ale aj porozprávať sa s profesorom M. Ty si
         vôbec nijaký spolok nezaložil, ale ja. Na
    <span class="emphasis">
     <em>
      mne
     </em>
    </span>
    leží vina. Tvoja vec
         ešte raz musí prísť na pretras,“ vravel mladý muž živo, sviežim, pekné nádeje zobúdzajúcim
         hlasom. Vzal priateľovu studenú ruku, a pokročili.
   </p>
   <p>
    „Prečo by si sa ešte ty mal do toho zapletať?“ bránil Danko.
   </p>
   <p>
    „Mne to neuškodí, som z ich dosahu. Mnohé prekážky stavali sa mi do cesty, ináče už
         predvčerom by som tu bol býval.“
   </p>
   <p>
    „Ó, i tak je dobre. Tetinka je veľmi smutná, a vo mne nebolo sily, potešiť ju, mal som
         sám so sebou dosť.“
   </p>
   <p>
    „Verím ti, brat môj. No, nekloň hlavu, my predsa konečne zvíťazíme; naša vec je svätá,
         za ňu hodno i trpieť. V utrpení leží sláva. Len utrpenie a krivdy vychovávajú veľké
         charaktery.“
   </p>
   <p>
    „To vravíš ešte i dnes, i napriek svojmu zmenenému presvedčeniu?“ podivil sa Danko.
   </p>
   <p>
    „
    <span class="emphasis">
     <em>
      Napriek
     </em>
    </span>
    môjmu presvedčeniu? Kresťan po obrátení začína ešte len
         byť
    <span class="emphasis">
     <em>
      opravdivým
     </em>
    </span>
    národovcom. Všetko dobré a pravé: národ, vlasť, svojeť
         miluje i potom, lenže čistejšie a vernejšie.“
   </p>
   <p>
    Vrelé stisnutie rúk bolo odvetou na srdečné slová. Nimi roztavila sa kôra cudzoty, akú v
         Danielovom srdci vyvolali Jankove listy. ,On je predsa len náš!‘ zajasal v duši. Pred
         polhodinou nebol by veril, že by ešte mohlo jestvovať niečo, čo by ho už na zemi potešilo.
   </p>
   <p>
    V živom hovore premerali cestu a ocitli sa čo nevidieť v chodbe domu. Ako kráčali ku
         dverám salónku, zastal zrazu Danko. Tam zvnútra ozýval sa živo hlas Ľudovíta Černeja.
         Ľaliová belosť pokryla líca zradeného mladíka, zrumenelé predtým rýchlou chôdzou. Mimovoľne
         oprel sa o chladnú stenu chodby, zavrel oči; bolesť straty, ktorú pocítil tam na moste,
         zachvela ním znovu, rozryla ranu srdca.
   </p>
   <p>
    „Brat môj, choď len ty za nimi,“ vraví trasúcimi perami. „On je tam. Jurko povedal, že
         ho nemôže vidieť; — a čo ja mám povedať? Vieš, ako som ho miloval, ako sa s ním mazlil,
         koľké v neho skladal nádeje, — a on sa mi tak zvrhol. Ver mi, neželiem tak stratu vlastnej
         existencie, ani toho, že usúdené mi je umrieť v cudzine, keď už nemožno žiť národu vo
         vlasti. Je ešte jedna strata, ktorá ma postihla, ktorou je šťastie môjho života navždy
         pochované, — ach, i nad ňu ma viac bolí, že, hoci by som i svety prešiel, môjho Ľudovíta
         viac nenájdem.“
   </p>
   <p>
    „On je teda predsa zradcom!“ bôľne splynulo z úst Žilinského. „Vieš to iste?“
   </p>
   <p>
    „Iste.“
   </p>
   <p>
    „Tak poď, brat môj, vnídime napred do našej izby.“
   </p>
   <p>
    Obaja mladí muži pokročili. Čo nevidieť zavreli sa za nimi dvere izbičky, ktorú dva roky
         spolu obývali. Ó, koľko krásnych, vzletných rozpomienok priviazané bolo k týmto stenám!
         Jankova prítomnosť oživila všetky… Čo zostalo z tých snov, z tých ideálov, ktoré on tu
         rozviňoval a ktoré oni na základoch ním položených ďalej priadli?
   </p>
   <p>
    Zalomil zrazu Danko ruky, pritisol si ich na hruď.
   </p>
   <p>
    „Janko, keď tak všetok život dusia v nás, keď každá iskrička čistejšieho vzletu a
         rodoľubstva tak musí zhasnúť, my už predsa tej presile neodoláme, nám je predsa usúdené len
         umrieť. Bo čo je národ bez reči, čo je bez ideálnej mládeže? Za krátky čas stáť budú Tatry
         ako mohyla, ako pomník nad hrobom pochovaného slovenského národa. Ach, áno, pravdivé sú to
         slová:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Vždycky sa len tešíš, ty Slovensko moje,
        </em>
       </span>
       <span class="emphasis">
        <em>
         že sa už zahoja dávne rany tvoje.
        </em>
       </span>
       <span class="emphasis">
        <em>
         A tvoje útechy a boľavé vzdychy
        </em>
       </span>
       <span class="emphasis">
        <em>
         čo chvíľka za chvíľkou
        </em>
       </span>
       <span class="emphasis">
        <em>
         len hynú, len hynú…
        </em>
       </span>
      </span>
     </p>
    </div>
   </p>
   <p>
   </p>
   <p>
    Naši predchodcovia mali nádeje, a ony zhasli; zhasli i naše. Či prídu ešte po nás ľudia,
         schopní, znova dúfať, veriť, strádať, pracovať a umierať?“
   </p>
   <p>
    V návale beznádejného stesku hodil sa mladý bohoslovec na kolená, zahrabal tvár do
         pohovky — a izbičkou preletelo zaplakanie. Tak plakávajú muži na hroboch nádeje.
   </p>
   <p>
    Hlava druha, podoprená do oboch dlaní, klesala k hrudi níž a nižšie. No zrazu sa
         pozdvihol. V nasledujúcej chvíli kľačal už vedľa plačúceho a hlasom, ktorý dakedy vysoko
         vedel mládež povzniesť, zanôtil pieseň neznámu, nikdy nepočutú:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Neprestaň veriť, bárs nezdar, zloba
        </em>
       </span>
       <span class="emphasis">
        <em>
         kalia ti život, srdce zvierajú.
        </em>
       </span>
       <span class="emphasis">
        <em>
         Boh všetko riadi; i v našom rode
        </em>
       </span>
       <span class="emphasis">
        <em>
         zná tých na veky, ktorí žiť majú.
        </em>
       </span>
       <span class="emphasis">
        <em>
         Neprestaň veriť! Boh i náš národ
        </em>
       </span>
       <span class="emphasis">
        <em>
         miluje, trebárs vo hriechu väzí;
        </em>
       </span>
       <span class="emphasis">
        <em>
         On má v ňom svojich, On ich ukáže.
        </em>
       </span>
       <span class="emphasis">
        <em>
         Po krátkom čase Ježiš zvíťazí!
        </em>
       </span>
      </span>
     </p>
    </div>
   </p>
   <p>
   </p>
   <p>
    Mimovoľne ustal Danko v plači. Všetky slová neboli by docielili to, čo docielila pri
         hudobnej slovenskej duši táto pieseň. Lebo Slováka vtedy umrtvia, keď mu celkom zakážu
         spievať. Ak je len polomŕtvy, hoci už i na máry zložený, začni mu spievať, on ešte raz
         ožije a zdvihne sa.
   </p>
   <p>
    Stíchla pieseň, a priateľ priateľovi ležal dlho v nemom objatí. Áno, nebolo pomoci; —
         ale
    <span class="emphasis">
     <em>
      Kristus mohol
     </em>
    </span>
    pomôcť.
   </p>
   <p>
    Uchopil Danko vierou Krista ako Spasiteľa pre svoj národ, zložil v Ňom nádej. Bola to
         veľká, krásna myšlienka, ktorá ho nad priepasťou zúfalstva, do ktorej padal, zachránila a
         zdvihla; ona umožnila mu ďalej žiť. Do duše vtiahol po búrke slávny pokoj, aký vtiahne do
         nej, až mladík raz konečne pozná a vierou prijme Pána Ježiša čo svojho
    <span class="emphasis">
     <em>
      osobného
     </em>
    </span>
    Spasiteľa.
   </p>
   <p>
    Asi o polhodiny sedeli už oba bratanci v kruhu rodiny. Nechcel by Danko po druhý raz
         prežiť pocity, aké ním zalomcovali, keď pri vstupe do salónku našiel Milicu s Ľudovítom pri
         piane a počul ich spievať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Žije Boh! Večne verná je
        </em>
       </span>
       <span class="emphasis">
        <em>
         Jeho svätá vôľa.
        </em>
       </span>
       <span class="emphasis">
        <em>
         Kliatba rabstva Jeho pravde
        </em>
       </span>
       <span class="emphasis">
        <em>
         navždy neodolá.
        </em>
       </span>
      </span>
     </p>
    </div>
   </p>
   <p>
   </p>
   <p>
    Napadol mu odkaz Jurka Orfanidesa, ktorý mu pre Milicu zanechal.
   </p>
   <p>
    Úbohá, nešťastná, zaslepená Milica! On jej to nemohol povedať, nie: od
    <span class="emphasis">
     <em>
      neho
     </em>
    </span>
    bolo by to ako pomsta pre Ľudovíta. Ľudovít sa musel odhaliť
         sám, ak bol v ňom ešte kúsok citu.
   </p>
   <p>
    „Dovoľte, nech aj ja si niečo zahrám a zaspievam,“ vraví, keď zakončili pieseň.
         Oblednutý, zrumenený Ľudovít okamžite robil mu miesto. Milica ochotne vstala od piana.
         Danko mohol i chcel spievať. ,Ó, to on sa už potešil!‘ jasala v duchu.
   </p>
   <p>
    Zazvučali akordy pod štíhlymi prstami hudobnej ruky, zazvučali, sťa ohlas hromov; k nim
         pridružil sa mocný, srdce krásou a citom prenikajúci hlas, a salónkom, smerom k zatvoreným
         oknám, akoby si nimi chcel preraziť cestu von do tichej noci, letela pieseň, nikým
         nečakaná:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Smrť zradcom, ktorí v rodu našeho
        </em>
       </span>
       <span class="emphasis">
        <em>
         kruh jarý zhubne vrazili,
        </em>
       </span>
       <span class="emphasis">
        <em>
         aby sťa chrobač druhu špatného
        </em>
       </span>
       <span class="emphasis">
        <em>
         najlepšie kvety strávili,
        </em>
       </span>
       <span class="emphasis">
        <em>
         ktorí nám sily staršie odviedli
        </em>
       </span>
       <span class="emphasis">
        <em>
         a roztrhaných k sebe priviedli.
        </em>
       </span>
       <span class="emphasis">
        <em>
         Smrť a zničenie falošným radcom!
        </em>
       </span>
       <span class="emphasis">
        <em>
         Smrť zradcom!
        </em>
       </span>
       <span class="emphasis">
        <em>
         Smrť zradcom, čo sa démonsky hnusným
        </em>
       </span>
       <span class="emphasis">
        <em>
         spôsobom, v peknej podobe
        </em>
       </span>
       <span class="emphasis">
        <em>
         priplietli k silám mladým, neskús’ným,
        </em>
       </span>
       <span class="emphasis">
        <em>
         učili hračkám ich zlobe.
        </em>
       </span>
       <span class="emphasis">
        <em>
         Peľ pravdy, krásy z duše im strhli,
        </em>
       </span>
       <span class="emphasis">
        <em>
         v porobu divých vášní uvrhli,
        </em>
       </span>
       <span class="emphasis">
        <em>
         tým nevinnosti, čistoty kradcom,
        </em>
       </span>
       <span class="emphasis">
        <em>
         smrť zradcom!
        </em>
       </span>
      </span>
     </p>
    </div>
   </p>
   <p>
   </p>
   <p>
    Mladíkov hlas triasol sa ku koncu primocným dojmom. Líca mu horeli, oči žiarili. Ani
         jeden z poslucháčov nezostal bez záchvevu. Milicino srdce ochladalo primocným návalom sebe
         odporujúcich pocitov. Neodvážila sa pozdvihnúť očí k Ľudovítovi. Zato hľadel na neho Janko.
         Videl kamdiaľ väčšiu bolesť v jeho líci i to, že len s núdzou udržuje sa, aby hlasite
         neskríkol. Prišlo mu mladíka veľmi ľúto. Ó, keby bol mohol pozrieť do jeho duše!
   </p>
   <p>
    Pieseň presadila Ľudovíta do pracovne profesora M. ,Áno, on mi vzal tam všetko. Kde je
         peľ pravdy a krásy z mojej duše? Veď ja som už len biedny, opovrhnutiahodný luhár; on vzal
         mi čistotu, nevinu, on uvrhol ma do poroby divých vášní. Veď som stratil sám seba. K nim
         patriť nemôžem, a svojeť som si zapredal. — No, ak bude ešte dlho spievať, musím mu padnúť
         k nohám a vyznať — a potom ma oni zavrhnú, a Milicu stratím, stratím navždy!“
   </p>
   <p>
    Ešte nestačil mladík domyslieť, dospieval Danko a obrátil sa temer veselo k tetinke i
         ostatným.
   </p>
   <p>
    „Aký som teraz šťastný, voľný! Už ma nič neväzní, len čo mi všetko vzali; nemusím sa
         viac ostýchať povedať pravdu. Tá prednosť mi pred tebou zostala, Ľudovít. Ty teraz mnoho
         musíš skrývať, aby pravda nevyšla najavo a neodhalila ťa v pravej podobe. So mnou je to
         teraz tak, ako s našimi predkami, keď prekonali mučenie, keď sa už nemuseli ničoho báť, keď
         už vedeli, že musia umrieť, a mali na to dosť sily.“
   </p>
   <p>
    „Syn môj drahý,“ objala pani mladíka, „veď ty preto ešte nie si odsúdený na smrť!“
   </p>
   <p>
    „Myslíš, tetinka, že by som Bohu neďakoval, keby ma radšej boli odsúdili na smrť? Dovoľ,
         nech ti zaspievam ešte jednu pieseň, veď to bude posledná, ktorú si na vašom piane zahrám.“
   </p>
   <p>
    „A čo tu robiť, drahá Milica? Mne treba ísť za mamičkou a potom preč, čím skôr, tým
         lepšie. No, nechajte ma zaspievať.“
   </p>
   <p>
    Nuž nechali ho. Ale akými pocitmi v srdci ho počúvali, pero neopíše:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Letel, letel nad horami
        </em>
       </span>
       <span class="emphasis">
        <em>
         sokol divý, sivo-biely;
        </em>
       </span>
       <span class="emphasis">
        <em>
         pierka sa mu striebrolesklé
        </em>
       </span>
       <span class="emphasis">
        <em>
         prudkým letom bystro chveli.
        </em>
       </span>
       <span class="emphasis">
        <em>
         Letel divo, mocná túžba
        </em>
       </span>
       <span class="emphasis">
        <em>
         k rýchlosti ho pobádala;
        </em>
       </span>
       <span class="emphasis">
        <em>
         vo dne, v noci odpočinku,
        </em>
       </span>
       <span class="emphasis">
        <em>
         oddychu mu nepopriala.
        </em>
       </span>
       <span class="emphasis">
        <em>
         Letel sokol, láskou vrúcnou
        </em>
       </span>
       <span class="emphasis">
        <em>
         k vlasti drahej pobádaný,
        </em>
       </span>
       <span class="emphasis">
        <em>
         v ríšu nebotyčných Tatier,
        </em>
       </span>
       <span class="emphasis">
        <em>
         ta, ach ta, v tie rodné strany.
        </em>
       </span>
       <span class="emphasis">
        <em>
         Letel, letel k rodným krajom
        </em>
       </span>
       <span class="emphasis">
        <em>
         sokol divý, sivo-biely,
        </em>
       </span>
       <span class="emphasis">
        <em>
         priletel až na hranicu, —
        </em>
       </span>
       <span class="emphasis">
        <em>
         sklesol ranou ostrej strely.
        </em>
       </span>
       <span class="emphasis">
        <em>
         Šťastný, komu temnosť hrobu,
        </em>
       </span>
       <span class="emphasis">
        <em>
         smrti osteň doma kynie.
        </em>
       </span>
       <span class="emphasis">
        <em>
         Lepšie zhynúť na hranici,
        </em>
       </span>
       <span class="emphasis">
        <em>
         ako roky mrieť v cudzine.
        </em>
       </span>
      </span>
     </p>
    </div>
   </p>
   <p>
   </p>
   <p>
    Dospieval mladík, ale malá spoločnosť nezabudne túto jeho pieseň. Sám uviedol rozhovor
         na iný predmet, poprosiac Janka, aby im niečo rozprával zo svojho života v Bukurešti, čomu
         priateľ s porozumením a s radosťou vyhovel.
   </p>
   <p>
    *
   </p>
   <p>
    Bola noc. V izbičke, ktorú Ľudovít Černej a Danko Žilinský roky spolu obývali, kde tak
         mnohé blažené chvíle spoločne prežili, odpočívali teraz každý na svojom lôžku. Svetlo
         elektrickej lampy zvonku — lebo rolety neboli spustené — ožiarovalo útulnú izbičku. Dlhý
         prúd padal na Dankovu posteľ, tvoriac svätožiaru okolo tváre spiaceho mládenca, obostretej
         tichým snom. Po mnohých prebdených nociach spal Danko skutočne spokojne, spal vďaka
         tichému, peknému zakončeniu večernej chvíle. Vyžiadal si bol Janko Žilinský dovolenie,
         prečítať rodine odsek zo Slova Božieho. Volil z Izaiáša kapitolu 49 a prehovoril
         jednoducho, no s celým srdcom o veršoch 13 — 16, o tej v nich obsiahnutej materinskej láske
         Pána Ježiša, o menách vyrytých na Jeho dlaniach tam na Golgote.
   </p>
   <p>
    Ó, čo tejto malej, ubolenej rodine bolo treba, bolo slovo Božej lásky, na ktorej by sa
         mohli zahriať títo cudzinci vo vlastnej zemi otcov — uistenie, že jestvuje Niekto, kto
         skutočne sa stará, nezabudne, pomôže. Po prvý raz počula Karolína Žilinská a jej deti tak s
         celým presvedčením hlásať o Božej láske, a že táto Božia láska patrí jej i jej deťom. A keď
         potom nakoniec vyzval Janko k spoločnej modlitbe, privolili ochotne všetci. A dobre im
         padlo po prvý raz počuť dôverný rozhovor s Bohom, vyliatie celej duše pred Ním.
   </p>
   <p>
    Uľavilo sa malej rodine úľavou, akú vždy so sebou prináša takéto priblíženie sa k Bohu,
         ktorý je láska, pravda a pokoj. Uľavilo sa obzvlášť Dankovi. Ach, veď jestvovala ešte
         spravodlivosť a porozumenie i pre ujarmeného Slováka. Veľké Božské srdce bilo v hrudi Syna
         Božieho láskou i pre ten zmučený a mravne zničený jeho rod.
   </p>
   <p>
    Táto veľká, nadzemská Kristova láska ukolísala mladíka v sen. I prisnilo sa mu, že stojí
         na dunajskom moste, že hotuje sa skočiť a utonúť vo vlnách. Vtom zastal mu niekto cestu,
         ale nebol to Janko. „Tak poďme domov!“ volal ho hlas nikdy nepočutý. Vzhliadol do tváre
         rušiteľa. Bol to Kristus, taký, ako Ho maľujú na obraze, keď podáva ruku tonúcemu Petrovi.
         Áno, bol to Kristus a volal: „Poď so mnou!“ Poslúchol, vložil ruku do vystretej pravice,
         zišli spolu na vodu a kráčali po rozbúrených dunajských vlnách. Dankovi bolo i sladko i
         úzkostne pri tej prechádzke.
   </p>
   <p>
    „Kam ideme?“ spýtal sa konečne. A hlas, ktorý nemožno zabudnúť, odvráva láskavo:
   </p>
   <p>
    „Z Mezopotámie do Kanaánu.“
   </p>
   <p>
    Potom hmly zastreli všetko, a kdesi zďaleka bolo počuť plač. Násilne zobudil sa mladík.
         Otvoril oči; — leží na posteli v izbe. Krásnej vidiny už niet — no plač znie ďalej. Pozrie
         vedľa seba — a temer sa zľakol tej mladej, tmavovlasej hlavy, ktorá oprená ležala na jeho
         poduške. Ach, Ľudovít, jeho Ľudovít kľačí pri ňom a plače. Oplakáva vinu; — tie horké slzy
         nezmyjú viac škvrnu zrady z duše pokalenej ňou.
   </p>
   <p>
    Hlboká sústrasť zachvela mladým srdcom. Veď Kristus miloval aj jeho! Kde sa vzala, kde
         nie, zaznela v duši, výpoveď:
    <span class="emphasis">
     <em>
      Keď sme my ešte hriešnici boli Kristus umrel za
            nás.
     </em>
    </span>
    My — či sme my oba rovnako hriešni, on, zradca, — a ja, zradený?
         Podivné!
   </p>
   <p>
    Zase letela myseľ tam na most. ,Nebyť Janka — ba nebyť Boha, ktorý ho včas poslal, ja by
         som ležal už dakde na dne rieky ako studená mŕtvola, biedny slaboch, zbabelec, ktorý nebol
         schopný vziať kríž a niesť ho za Kristom — a duša? Veď by som sa vtedy bol navždy odtrhnul
         od Krista, s Bohom nezmierený, samovrah — aké hrozné to slovo! No, aký hrozný to hriech: ja
         bohoslovec, ktorý chcel kázať o Kristu, ktorý som mal ľudí viesť k Bohu…!‘
   </p>
   <p>
    Hľadel mládenec do prázdna. Priateľov plač nebránil mu upadať do myšlienok nečakanej
         sebaobžaloby. Bol to síce len sen, ale Dankovi nad všetky poklady vzácnejším zdalo sa, môcť
         tak kráčať s Kristom po tých rozbúrených vlnách života z Mezopotámie do Kanaánu.
   </p>
   <p>
    Kto môže opísať tie veľké okamihy, keď duše zobúdzajú sa zo spánku smrti, keď rodia sa k
         novému životu, keď svätý Boh so svojou láskou tak blízučko priblíži sa k človeku, že,
         bleskom pravdy náhle ožiarený, taký aký je, musí sa Mu poddať, hodiť k nohám!?
   </p>
   <p>
    Zdvihol Ľudovít Černej hlavu, pozrel slzou skaleným zrakom do tváre priateľa, ako si tu
         ležal taký tichý, bledý, oči zavreté, na čele mrak sťa v boji, okolo pier odblesk slova
         prosby. Inokedy zobudil by ho, spýtal by sa: „Čo ti je?“ Dnes nemal nato právo —
    <span class="emphasis">
     <em>
      on
     </em>
    </span>
    — dnes nie a nikdy nie.
   </p>
   <p>
    No zrazu ožiaril priateľovu tvár blesk zvláštneho svetla. Hruď si z hlboka vzdychla,
         ruky sťa k modlitbe zopäl sa na nej, pery sa pohli a splynulo z nich:
    <span class="emphasis">
     <em>
      Kristus
            Ježiš prišiel na svet, aby hriešnych spasil, z ktorých ja prvý som!
     </em>
    </span>
    i primalo
         Ľudovíta Černeja rýchlo povstať. Pri jeho ľahkom zašramotení pozdvihli sa dlhé Dankove
         riasy — a dvoje očí hľadelo na seba dlhým, nepopísateľným pohľadom. Konečne znova podlomili
         sa Ľudovítove kolená.
   </p>
   <p>
    „Danko, odpusť, som vinný; zradil som vás, áno, zapredal. Neospravedlňujem sa; ale ver,
         nebolo vo mne sily odolať. No, keby som bol vedel, aké muky ma čakajú, radšej by som bol
         umrel. Podpísal som nezmyselný reverz, a musím ho teraz držať, lebo, keď vy ma odvrhnete,
         odvrhnúť musíte, mne nik nezostane, len oni. — Mne je hrozné na to myslieť! Zradcovi nikto
         nemusí veriť, ale pri pamiatke tej doby, keď som bol ešte nevinný, ti prisahám, že nikdy
         neľúbil som svoj národ tak, ako ho milujem dnes, keď je pre mňa stratený. Ó, kto mi
         navráti, kto mi navráti, čo som hriešne sám utratil?“
   </p>
   <p>
    Zase klesla tmavovlasá hlava mladíka na podušku v nemej, zúfalej bolesti.
   </p>
   <p>
    „Brat môj, vzmuž sa! Či nevieš, že
    <span class="emphasis">
     <em>
      krv Krista Ježiša očisťuje nás od každého
            hriechu
     </em>
    </span>
    ?“
   </p>
   <p>
    Pozdalo sa Ľudovítovi, že Dankov hlas nikdy neznel krajšie a nežnejšie, ako v tejto
         chvíli.
   </p>
   <p>
    „Ty nazývaš ma bratom? Ó, Danko, chceš, môžeš mi odpustiť?“
   </p>
   <p>
    „Už áno, brat môj; sláva Pánu Bohu. Ty želieš, uznal si, aj prosil; mne to postačí — no
         i vyššiemu Sudcovi, než som ja, to postačí.
    <span class="emphasis">
     <em>
      Ak budeme vyznávať svoje hriechy,
            verný je Boh, aby nám odpustil hriechy a očistil nás od každej neprávosti.
     </em>
    </span>
    Ja
         ti môžem len odpustiť — no On môže i nevinu vrátiť.“
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2383">
       </a>
       10
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Po farskej záhrade prechodil sa s rukopisom v ruke kaplán Draškóci. Zajtra bude nedeľa,
         treba sa pripraviť na kázeň. Učil sa kaplán, — ale nešlo to dnes nijako. Doprostred viet,
         plných racionalistickej múdrosti, prepletenej citátmi, miešali sa slová devušky, ktorej
         zjav, podobný slnečnému lúču, či vo dne, či v noci prenasledoval mladého muža: „My zrovna
         tak žiť musíme, ako Kristus kázal. Darmo obviňujete zo sektárstva tých, ktorí tak činia.
         Ten, kto odpadol od Pána Ježiša je antikrist.“
   </p>
   <p>
    Keby mu to povedal muž, vedel by, čo na to odpovedať; — no, kto sa bude hádať s deckom!
         Koľkoráz si umienil, že sa na Irenu Strakoničovú ani neobzrie, bo že je to pod jeho
         hodnosť. — No, len čo sa ozvali jej ľahké kroky v blízkosti, ani dákej víly, či chcel, či
         nechcel, musel očami, sťa za magnetom, blúdiť za tým nebezpečným, ihravým zjavom.
   </p>
   <p>
    Čo bolo vlastne na nej? Či nemalo na stá dievčin takú kvetnú pleť, také ihravé oči? Nie,
         nemali; bola len jedna takáto kučeravá hlavička, a len jedna taká slnečná tvár. A ten zjav,
         vzácny svojou tajomnou prelesťou, mal dakedy, snáď dosť skoro, náležať Ľudovítovi Černejovi
         —
   </p>
   <p>
    Kaplán náhle dupol nohou.
   </p>
   <p>
    Včera večer, medzitým čo obe devušky pri piane hrali a spievali, poctila pani farárka
         kaplána svojou dôverou.
   </p>
   <p>
    „Viete, pán brat, ona bude mojou milou dcérou, a nahradí mi Aranku, až nám túto niekto
         odvedie.“
   </p>
   <p>
    Nie, také niečo by si nebol pomyslel! Ba, vedela ona, čo urobil Černej, že podpísal
         reverz a tak si zachránil kožku, no pritom akiste hodne zamočil ostatných — vedela to?
         Akože by? Veď to stálo iba v súkromnom liste profesora M., písanom principálovi, ktorý si
         tento na chvíľu zabudol v kaplánovej izbe a ktorý kaplán zo zvedavosti prečítal.
   </p>
   <p>
    Nestačil si sám zodpovedať otázku, bo smerom od besiedky zaznelo prekrásnym hlasom,
         hlasom, ktorý ho celého zelektrizoval:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kto za pravdu horí v svätej obeti,
        </em>
       </span>
       <span class="emphasis">
        <em>
         kto za ľudstva práva život posvätí,
        </em>
       </span>
       <span class="emphasis">
        <em>
         koho dar nezvedie, hrozba neskloní,
        </em>
       </span>
       <span class="emphasis">
        <em>
         tomu moja pieseň slávou zazvoní!
        </em>
       </span>
      </span>
     </p>
    </div>
   </p>
   <p>
   </p>
   <p>
    Zrýchlil kaplán krok. Čo nevidieť zastal vo dverách besiedky, potiahnutej viničom, kde
         na nízkej, pletenej stoličke s vyšívaním na lone sedela utešená speváčka. Dočkal, kým
         dokončila. Potom miesto pozdravu vraví akoby ledabolo:
   </p>
   <p>
    „No, túto pieseň si už Lajoš Černej nebude môcť spievať!“
   </p>
   <p>
    „Lajoš?“ ihravé devuškine oči zadivené vnorili sa do očí mladého muža. „Prečo by si on
         nemohol spievať?“
   </p>
   <p>
    „Či neviete?“ staval sa kaplán zadivený. „Podpísal reverz. Teraz, ak i všetci svoje
         odnesú, on už neprepadne.“
   </p>
   <p>
    Devušku akoby had uštipol, tak vyskočila a odhodila prácu na blízky stolík.
   </p>
   <p>
    „To nie je pravda!“ zvolali ústa v nenapodobiteľnom rozhorčení. „Ako mi také niečo
         môžete povedať? Náš Ľudovít by sa nikdy nemohol dopustiť podobnej podlosti; ó, nie.
         Odvolajte to upodozrievanie!“
   </p>
   <p>
    Zastala tesne pred ním. Oči len tak pálili; na nevinnom čielku odblesk pevného
         presvedčenia, okolo pier ťah urazeného srdca.
   </p>
   <p>
    „Ako si ho bráni!“ — zaburácala divo všetka krv v kaplánovi.
   </p>
   <p>
    „Nemám čo odvolať. Ak mne neveríte, spýtajte sa pána principála, čo mu písal profesor
         M.; v jeho liste som to čítal!“ Kaplán citoval maďarskú vetu.
   </p>
   <p>
    Na okamih zakryla si devuška ľaliovo obelievajúcu tvár malými rukami, potom ich
         spustila.
   </p>
   <p>
    „A hoci ste i čítali, ja predse neverím, nemôžem veriť, že by nás on bol zradil!“
         vravela rozhodne.
   </p>
   <p>
    „Vás? Však vás nezradil, vy ste s ním, hádam, neštudovali; — či áno?“ posmeškoval mladý
         muž.
   </p>
   <p>
    „Máte pravdu, ja som s ním neštudovala, ale študovali moji bratia; kto by ich zradil,
         zradil nás všetkých. To by Danko ani neprežil. A Milica — ach! Ba tetinka —“ Znovu zakryla
         si tvár. „Ó, keď ste mňa tak mohli raniť bez príčiny, prosím vás, aspoň Zlatuške to
         zamlčte! Uvidíte, že on príde, prídu i Žilinskí s ním, a potom sa skvele ospravedlní náš
         milý, dobrý kamarát!“ Zobrala svoju prácu i klobúčik, a hotovila sa k odchodu.
   </p>
   <p>
    Zastal jej cestu.
   </p>
   <p>
    „Hneváte sa na mňa bez príčiny. Hovoril som len to, čo moje oči videli. Ak sa pán Černej
         bude môcť ospravedlniť, bude ma len tešiť. Ale ak tak profesor písal pravdu, potom čo? Vari
         utiahnete tomu svojmu milému kamarátovi svoju vzácnu priazeň?!“ Hľadel skúmavo na ňu.
   </p>
   <p>
    Pozdvihla sklonenú hlavičku, ukázala kvetnú tvár, bez slnečného svitu; čosi smutné i
         prísne zároveň ležalo na nej.
   </p>
   <p>
    „Vy nie ste Slovák, vy nesnívali ste s nami naše sny, vy neprežívali ste naše spoločné,
         pekné šťastie, vás to, čo teraz vravíte, nebolí, a mňa vy pochopiť nemôžete! My sme tak v
         jeden celok splynuli, že, keby sa jeden zvrhol a umrel by pre nás, umrel by s ním kus nášho
         života, kus nášho srdca. Pýtate sa, čo potom? Keby sa vám niekto drahý zrútil do priepasti,
         a vy ucítite, že ho viac niet, že umrel, — tak čo učiníte? Môžete mi na to dať odvetu
         teraz, keď sa to ešte nestalo?“ Premerala si ho celého. Keď mlčal, vyšla popri ňom z
         besiedky a odišla.
   </p>
   <p>
    A on? Zaťal päsť a hovorí: „On je jej drahý. Ale ak sa stal zradcom, keby to ako chceli
         ukryť, ja si hodnoverné dáta zistím, a ona musí zvedieť pravdu, — bo ty ju nesmieš dostať,
         ani nikdy nedostaneš!“ —
   </p>
   <p>
    No, keby videl a počul devušku, ako horko plakala, snáď by mu jej predsa prišlo ľúto,
         hoci mala pravdu, no pochopiť ju nemohol. Slovenská ho zrodila mať, v slovenskej zemi, — a
         on predsa nebol Slovák. Jemu bolo úplne ľahostajné, či žije alebo umrie ten národ, ktorému
         patril. V jeho srdci nepohne sa ani nerv, keď počuje správu, že zase biedne zhynula jedna
         slovenská duša. Neporozumie, že, keď sa odtrhol úd z tela, rana síce zacelie, ale telo už
         zostane okaličené.
   </p>
   <p>
    Ach, nepočul ju plakať, nevidel, ako zalomila malými rukami a vraví v slzách: „Pane
         Ježišu, ó, Ty vieš, Ty vieš, či je to pravda. Ach, nedopusť na nás také súženie, taký žiaľ,
         veď my ho neunesieme. Ó, netrestaj tak Milicu; ona nechcela ešte s nami, ona nám napísala,
         že jej to šťastie, ktoré má, postačí. Ó, keby to bola pravda, — kde je potom jej šťastie?
         Stratené navždy, pochované. — No, keby len ono. — Ach, Ľudovít, Ľudovít —!“
   </p>
   <p>
    Skláňali sa staré stromy starého cintorína, kam devuška svoj žiaľ zaniesla, ponad vonnú
         hlavičku. A aby harmónia bola doplnená, začali zrazu zvoniť na pohreb, ani čo by zvonili na
         pohreb mladíkovi, ktorého smrť ona oplakávala. No, ešte si mohla povedať: „Načo žialim, veď
         Ľudovít ešte neumrel. Nebudem veriť zlým rečiam, nie,“ — mohla tak energicky zotrieť slzy,
         urovnať na sebe požmolené šaty i vlasy, aby, až sa vráti, nepoznali na nej zármutok. — Ale
         čo učiní, až smutná pravda bude odostrená, potvrdená? Ach. — — — Zlé činy siahajú ďaleko, a
         kam o nich zvesť príde, rodí zármutok a slzy.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2473">
       </a>
       11
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V pochmúrnej chyžke, kde polozapustená záclona len sporo púšťala dovnútra lúče svetla,
         ležal na lôžku starý, chorý muž. Na vráskovatej tvári vidíš zďaleka stopy dvojakého
         utrpenia. Pery zviera telesná bolesť, z vpadnutých očí hľadí smútok duše, s Bohom
         nezmierenej. Muž bol sám. A predsa nie sám — okolo neho stáli postavy a deje z minulosti, a
         ako v laterne magike
    <sup>
     [
     <a class="footnote" href="#ftn.d56e2482" name="d56e2482">
      13
     </a>
     ]
    </sup>
    prechádzal popri ňom celý život, strávený ďaleko, — ach, ďaleko od toho Boha,
         pred ktorého tvár sa dnes-zajstra musel postaviť.
   </p>
   <p>
    Ach, tak sa mu pred oči postavila rodná dedinka ďaleko na Slovensku, vysoko nad hlbokou
         priepasťou s mnohými ťažkosťami vystavaný chrám. K nemu neraz konal hore cestu medzi
         starými lipami aj ako chlapec-zvonár, aj pozdejšie ako muž, ktorému bola zverená úloha
         kostolníka. Kto by mu to bol povedal, že svoj život skončí tak ďaleko od rodiska, na Dolnej
         zemi, že ho nepochovajú vedľa jeho ženy a detí, ktoré mu tak dávno tam doma smrť vzala.
         Neprivykol nikdy v tejto rovine. Teskno bolo mu vždy po vrchoch a horách rodnej zeme. I
         teraz by radšej zaletel a umrel tam, v rodnej dedinke. Tam —? Nie, ach nie, nerád zomiera
         človek tam, kde hrešil.
   </p>
   <p>
    Pred mužom stála večerná hodina — tak, akoby sa to dnes stalo, hoci bol vtedy ešte
         mladý, a dnes šediny pokrývali jeho hlavu. Vracal sa z mestečka S., kde chodil lekárovi
         oznámiť smrť farára O. Ako zamieroval k fare, padalo von jedným oblokom veľké svetlo.
         Mimovoľne zamieril k tomuže oknu, pozrieť, čo to znamená. Vosková svieca, postavená so
         sviecňom na okne, osvecovala tam vnútri strašnú vec, ktorá sa nikdy, nikdy nemala stať. Tam
         ležal vystretý mŕtvy farár O., a živý pozdejší farár s.-ský podpisoval jeho mŕtvou rukou
         závet. Čo podpísal, nevolaný svedok vtedy nevedel; to zvedel až pozdejšie. Ó, by sa nikdy
         nebol na to pýtal! Ale zdesený výraz kaplána Černeja, keď sa vo farskej chodbe postretli,
         vyvábilo mu na pery otázku:
   </p>
   <p>
    „Čo robili, pán kaplán, s pánom farárom? Videl som cez okno.“
   </p>
   <p>
    Kaplán nemohol tajiť. Slovo dalo slovo, a kostolník musel dať za pravdu: rodina farára
         O. si to nezaslúžila, aby po ňom dedila. Kaplán Černej sľúbil i dal za odmenu mlčanlivosti
         pekný dar, áno dával každoročne až podnes.
   </p>
   <p>
    Dávno, dávno pálila táto mzda Martináka. Farár Černej istotne zabudol, čo raz učinil, že
         porušil svätosť smrti a použil mŕtvolu na podvod, — ale kostolník nezabudol nikdy. On — keď
         Černej, zvolený na Dolniaky za farára, opúšťal S. — nemohol vydržať v rodnej dedinke, bo
         vždy sa mu zdalo, že ich tie steny farskej budovy vyzradia. Dobre bude, odísť ďaleko,
         ďaleko. Veď i tak už nikoho niet, pre koho žiť: žena umrela, deti odvolala za sebou.
   </p>
   <p>
    Vtedy muž na to nemyslel; — dnes cítil, veril: to bola Božia odplata. Ach, jemu bolo tak
         zaplatené. — A Černej podnes všetko mal, čo si len duša požiadala, i pokoj duše — —
   </p>
   <p>
    Mal ho skutočne? Ako to bolo možné? Nevedel úbohý, hryzením svedomia trápený muž,
         ktorému evanjelium otvorilo oči, že je to veľmi nebezpečný, biedny stav pre nesmrteľnú
         dušu, keď zločinec má pokoj, a len pokoj duše.
   </p>
   <p>
    Keďže sa blížila smrť, myslel muž, že bolo by treba dať si prislúžiť Večeru Pánovu, —
         ale ako, komu? Mal Černej právo, vysluhovať Večeru Pánovu a vziať do tej poškvrnenej
         pravice kalich Pánov? Je pravda, bol tu kaplán, ale zavolať si jeho a obísť farára, to
         nešlo. A umrieť bez sviatosti — —. Nemyslieval Martinák na Boha, nemal Pána Ježiša
         zjaveného, ale Večeri Pánovej pripisoval čarodejnú moc, ako temer každý Slovák, hoci jej
         hlboký, prekrásny význam mu nikdy nikto nevysvetlil.
   </p>
   <p>
    Ako sa tak muž v bolestiach tela i duše na lôžku zvieral, vrzli málinko dvere, a na
         prahu v slnečnej záplave zastala devuška, zosobnená to slovenská piesenka. Na tácke niesla
         čerstvé ovocie. Muž si zhlboka vydýchol. A ako ju vítal, — sťa spasenie! Mohol; priniesla
         mu mnoho úľavy.
   </p>
   <p>
    Sotva vymenili pozdrav a ona zvedela, ako v noci spal, dala sa robiť poriadok. Otvorila
         okná, dvere. Pustila svieži, jemný vzduch. Poutierala vlhkou šatou nábytok, keď napred bola
         zamietla dlážku. Dala kytke, včera prinesenej, čerstvej vody, aby krajšie rozvoniavala.
         Potom umyla mužovi tvár i ruky, pričesala šedivé vlasy. Pritom rozliehal sa jej oživujúci
         hlas izbičkou, ako zlatý zvonček. Keď odstránila zbytky raňajok, a muž občerstvil sa
         prineseným ovocím, zavrela okná a pritiahla si drevenú stoličku tesne k posteli:
   </p>
   <p>
    „Teraz vám budem čítať.“
   </p>
   <p>
    Ó, ako sa tešil na tieto chvíle, keď tak, ako stálo v Slove Božom, toto „malé dieťatko“
         páslo ho na zelenej paši.
   </p>
   <p>
    Dnes prišla devuška až po 1. kap. v I. epištole Jánovej, kde je napísané, že
    <span class="emphasis">
     <em>
      Boh je svetlo, a v ňom niet nijakej tmy, a že ak budeme vyznávať svoje
            hriechy, verný je Boh a spravodlivý, aby nám odpustil hriechy, a očistil nás od všetkých
            neprávostí.
     </em>
    </span>
   </p>
   <p>
    „Čo myslíte, slečinka,“ spýtal sa zrazu muž, „čo to znamená, že Boh je svetlo?“
   </p>
   <p>
    Pozdvihla sklonenú hlavičku.
   </p>
   <p>
    „Ja myslím, Martinák, že, ako toto svetlo všade vnikne a všetko presvieti, tak aj On.
         Bližšie vysvetliť vám to neviem, ale cítim, ako teplé lúče toho svetla vnikajú do mojej
         duše i srdca, zahrievajú i obživujú ho. Tma je niečo zlé a smutné; a v našom Bohu nieto
         ničoho zlého, ani smutného.“
   </p>
   <p>
    „Áno, v Bohu niet hriechov. A tá duša, v ktorej je hriech, je tmavá,“ doložil muž.
   </p>
   <p>
    „Áno, Martinák, i moja bola tmavá; ale čím viac sa usilujem činiť vôľu Pána Ježiša, tým
         viac sa rozvidnieva. Lebo, keď Božiu vôľu prijímame za svoju a činíme ju, vtedy prejde do
         nás niečo z Božej bytnosti, tak, ako keď si ja stanem do týchto lúčov a nechám sa nimi cele
         prežiariť.“
   </p>
   <p>
    „Teda všetko, čo nie je podľa Božej vôle, je hriech, je tma,“ rozvažoval muž. „Ale tu
         stojí niečo o vyznávaní hriechov. Myslíte, že človek nemôže dostať odpustenie, len keď
         vyznal? Komu vyznať? Však Boh je svetlo, On vidí všetko.“
   </p>
   <p>
    Podoprela čielko do belostnej dlane. Ach, bol to taký dojemný pohľad, ten umierajúci
         muž, syn ľudu, o ktorého sa posiaľ nik nestaral, ani ho neučil, a to panské dieťa v útlom
         rozkvete; nemajúc učiteľa, pátrali po večných Božích pravdách — —.
   </p>
   <p>
    Áno, bolo to dojemné i smutné, že sa tak dialo v dome kňaza. Upomínalo to na tú
         izraelskú dobu, keď kniha zákona bola nájdená a mladučký, šestnásťročný kráľ začal v nej
         hľadať kňazmi zabudnutú Božiu pravdu.
   </p>
   <p>
    „Neviem, Martinák,“ povravela devuška. „No, myslím, keď tu stojí: verný je Boh a
         spravodlivý, keď budeme vyznávať hriechy, že nám ich odpustí, že, keď sme zhrešili proti
         Nemu, máme vyznať Jemu, a keď proti ľuďom, tak aj ľuďom. A včera som zase čítala v epištole
         Jakuba:
    <span class="emphasis">
     <em>
      Vyznávajte sa jedni druhým z hriechov
     </em>
    </span>
    . Ale čo vám je,
         Martinák?“ Naľakane položila malú ruku na bledé mužovo čelo.
   </p>
   <p>
    „Čo mi je? Ó, dieťa drahé, i ja mám čo vyznať, ale ako, komu? Mne tiež prv nemôže byť
         odpustené!“
   </p>
   <p>
    „Ublížili ste dakedy ľuďom? Žijú ešte? Dá sa to napraviť?“ doliehala otázkami, chcúc ho
         vytrhnúť zo strnulej bolesti.
   </p>
   <p>
    Zakrútil hlavou.
   </p>
   <p>
    „Nežijú, a nič sa napraviť nedá. Ja zhrešil som raz na mŕtvom, odškodení boli živí, to
         by mohlo byť napravené; ale neleží to v mojej moci.“
   </p>
   <p>
    „Povedali ste, že komu vyznať? Poprosím otca, aby za vami prišiel, on vám iste poradí,“
         ponúkala sa láskavo.
   </p>
   <p>
    „Váš pán otec?“ pozrel na ňu zvláštnym pohľadom. No zrazu sa narovnal. „Áno, máte
         pravdu; s ním budem hovoriť, on môže pomôcť, on jediný. Pomodlite sa ešte so mnou, a potom
         ho poproste, aby ma navštívil.“
   </p>
   <p>
    Poslúchla. Prv, než odišla, pohladila ho ešte po čele, urovnala mu ešte šedivé vlasy a
         zanechajúc po sebe slnečné stopy nežnej lásky, zmizla z chyžky.
   </p>
   <p>
    Kráčajúc v hlbokom zamyslení dvorom, nezbadala, že jej niekto ide v ústrety, že na ňu
         čaká, až keď mužné rameno privinulo ju k hrudi. Vzhliadla preľaknutá. „Ach, otče!“ Ten, za
         ktorým pospiechala, bol tu, a taký neobyčajne láskavý.
   </p>
   <p>
    Hoci farár Černej bol muž — ako sa vraví — viac chladnej, zdanlivo bezcitnej povahy,
         Aranka predsa bola jeho miláčikom. Ešte za detstva dokázala ona jediná vylúdiť úsmev na
         tých tesných perách. Pyšný bol na jej krásu, vlohy, — teraz na jej vydarené vzdelanie a na
         jej skvelú budúcnosť, akú jej chystal po boku Ferdinanda Adamiša. Adamiš so svojím majetkom
         mohol dnes-zajtra dať sa voliť za poslanca do snemu.
   </p>
   <p>
    Aké rozdielne boli v tomto okamihu myšlienky otca a dcéry, keď jeden k druhému sa
         privinuli a ona jeho nečasté bozky oplácala! Ona myslela na úbohého muža, za ktorým chcela
         otca — ako spovedníka — poslať v nádeji, že úbohému pomôže v pokoji umrieť. On predstavoval
         si ju v Pešti ako pani poslancovú, obklopenú leskom bohatstva a slávy sveta a krátkeho
         tohto života.
   </p>
   <p>
    Zodpovedala mu otázku, skadiaľ prichádza, a povedala Martinákovu žiadosť.
   </p>
   <p>
    „Dobre, pôjdem za ním,“ preriekol s istým mračnom na čele, a tak neprišla k tomu, aby mu
         vysvetlila, čo vlastne Martinák od neho chce. „Napred poď so mnou do mojej izby. Mám
         vyplniť tabelu,
    <sup>
     [
     <a class="footnote" href="#ftn.d56e2565" name="d56e2565">
      14
     </a>
     ]
    </sup>
    budeš mi diktovať mená.“
   </p>
   <p>
    Vedela od detstva, že otec nezniesol odvrávanie, nechcela ho teda rozhnevať prosbou, aby
         radšej najprv šiel za Martinákom. Vnišli spolu do jeho pracovne, zasadli k stolu; ona
         diktovala, on písal. Tabela čo nevidieť bola vyplnená.
   </p>
   <p>
    Tu zrazu kázal otec dcére, aby si sadla k nemu na pohovku.
   </p>
   <p>
    „Chcem sa ťa niečo spýtať,“ vravel po chvíľke mlčania. „Čo myslíš o Ferdinandovi
         Adamišovi?“
   </p>
   <p>
    Uprela na neho zadivený pohľad nevinných očí.
   </p>
   <p>
    „Nuž, ako sa ti pozdáva? Všakver je to pekný človek a príjemný, každý ho musí mať rád.“
   </p>
   <p>
    „Ó, áno“; prisvedčila úprimne.
   </p>
   <p>
    „Som rád, že sa v tomto zrovnávame,“ vravel skoro nežným hlasom; „bo vidím, že Ferdinand
         mieni to naozaj, uchádzajúc sa o tvoju pravicu. Buď pripravená, že dnes-zajtra požiada ťa o
         ruku. Vravím preto o tejto veci s tebou, bo chcem ti povedať — je to i moja túžba, — aby
         som vás videl spojených.“
   </p>
   <p>
    Ako keď ostrý mráz ošľahne útly kvet, tak zachvela sa devuška; kvetné líčka obeleli
         ľaliovo. Razom akoby ju niekto preniesol do tetinkinej izbičky, zaznelo v jej sluch:
   </p>
   <p>
    „Smiem si prísť pre teba, až budem hotový?“
   </p>
   <p>
    „Otče, ty sa mýliš,“ vravela. Vstávajúc oprela sa o policu s knihami, bo hlavička sa jej
         zakrútila návalom pocitov. „Medzi Ferdinandom a mnou nie je nič, len rodinné priateľstvo.“
   </p>
   <p>
    Usmial sa rozvážne.
   </p>
   <p>
    „To je predbežne dosť z tvojej strany; z jeho strany videl som viac. Moja dcéra je
         prikrásna, aby urobila len povrchný dojem na človeka, akým je Adamiš.“
   </p>
   <p>
    Vystrela prosebné malé ruky proti nemu.
   </p>
   <p>
    „Ja ten dojem ale nechcem, nesmiem vyvolať, lebo mi ho už nemožno opätovať.“
   </p>
   <p>
    „Hlúposti, dieťa!“ zamračil sa. Ty tomu nerozumieš. Si primladá. To všetko príde časom.“
   </p>
   <p>
    Zrumenela až po zlaté vlásky.
   </p>
   <p>
    „Á — mýliš sa, otče, ja láske už rozumiem; práve preto nesmiem dovoliť, aby ma Adamiš
         miloval. Ja nie som viac svoja; moje srdce i slovo je už zadané.“
   </p>
   <p>
    V pohľade, akým podíval sa Černej na dcéru, bolo viacej zadivenia než hnevu; zadivenia,
         že ona vôbec odvážila sa mu vzdorovať. Že sa v P. do niekoho zamilovala a v prenáhlení
         dievčenských citov i slovo dala, nemohol jej tak veľmi zazlieť; to slovo i tak nemalo
         platnosti kým ho on svojím povolením nepotvrdil.
   </p>
   <p>
    „No, teraz nebudeme ďalej o tomto predmete vravieť; vieš, že si prajem Ferdinanda, a
         žiadneho druhého. Idem za Martinákom.“ Pokývol jej prívetivo a odišiel.
   </p>
   <p>
    A ona stála ešte chvíľu tam na tom mieste, kde ju opustil, ako taký mrazom ošľahnutý
         kvietok. No, zrazu sa narovnala sťa v túhe striasť náhle naloženú ťarchu, zakrútila
         hlavičkou. „Neboj sa, Danko, tvoja Zlatuška zostane ti verná. Ja nikdy nebudem iného, len
         tvoja. Nikdy. Pane, pomôž mi!“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2482" name="ftn.d56e2482">
        13
       </a>
       ]
      </sup>
      <span class="emphasis">
       <em>
        laterna magica
       </em>
      </span>
      — druh prvotného premietacieho prístroja;
               čarovná (čarodejná lampa)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2565" name="ftn.d56e2565">
        14
       </a>
       ]
      </sup>
      <span class="emphasis">
       <em>
        tabela
       </em>
      </span>
      — prehľadná tabuľka
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2615">
       </a>
       12
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Medzitým zastal farár Černej nad posteľou svojho kočiša. Zamenili spolu obvyklý pozdrav.
   </p>
   <p>
    „Tak, čo ste ma dali volať?“ spytuje sa Černej, sadajúc na stoličku k posteli. Hlas jeho
         znie sucho, poloúradne, ako treba vravieť farárovi pri chorom.
   </p>
   <p>
    Odpoveď nepadá mužovi ľahko.
   </p>
   <p>
    „Vidím, ich Milosť, že sa to so mnou blíži ku koncu. Viem, že musím umrieť, — ako
         umrieť, keď človek nie je zmierený ani s Bohom, ani s ľuďmi. Keď na duši tlačí hriech, ako
         zastať pred vševedúcim Bohom?!“
   </p>
   <p>
    Muž zhlboka vydýchol. Pozrel na svojho duchovného pastiera. Tento hľadí do zeme a
         tenkými prstami bubnuje po operadle stolice.
   </p>
   <p>
    „Chcete, aby som vám prislúžil Večeru Pánovu?“ prehodil zase tým poloúradným tónom.
   </p>
   <p>
    „Rád by som prijal Večeru Pánovu, ich Milosť,“ vzdychol chorý bolestne, „ale nemôžem ju
         tak nehodne prijímať, ako som to činil tie dlhé roky.“
   </p>
   <p>
    Teraz pozrel farár hore. Hľadeli chvíľu obaja muži na seba a — rozumeli sa vzájomne.
   </p>
   <p>
    „Od tej noci,“ pokračoval bývalý kostolník s.-ský, „leží na mne ten hriech; ja viem,
         cítim, že Boh mi ho neodpustil.“
   </p>
   <p>
    „Aký hriech?“ zamračil chladné čelo farár. „Tá vec bola predsa moja, a nie vaša. Keď ja
         mám s tým pokoj, čo vás to nepokojí!“
   </p>
   <p>
    „Ach, ich Milosť,“ znova zastonal muž; „keď vraj ten, kto pomáha ukrývať, je práve taký,
         ako ten, kto vzal!“
   </p>
   <p>
    „Snáď len nechcete povedať, že to považujete za krádež?!“
   </p>
   <p>
    „Ach, pán farár, cez roky chcel som si nahovoriť, že ja s tým nič nemám, že oni museli
         vedieť, čo robia, ale keď má človek pred Bohom zastať, vidí veci v inakšom svetle. On mal
         predsa rodinu, chudobnú rodinu. A keby aj bohatá bola bývala, všetko jedno; patrilo to im.
         Mňa veľmi páli tá lož, ktorú som vyslovil, aj môj podpis na záveti, — ale nadovšetko tie
         peniaze, ktoré ste mi vtedy dali. Prosím, ich Milosť, nech si vezmú tam v tej kasničke mám
         sporiteľnú knižku; je tam viac, než som dostal, to bude za úroky, ja s tým umrieť nemôžem.
         Vždy som si myslel, že to vašej Zlatovláske poručím — ale nemôžem, ó, nie, to je prekliate,
         falošne nadobudnuté, neprinieslo by jej tiež len kliatbu.“
   </p>
   <p>
    „Z vás tuším vraví horúčka!“ vstal Černej.
   </p>
   <p>
    „Nevraví, pán farár. Nech vezmú tú knižku, prosím ponížene, nech ma sprostia toho
         bremena!“ Muž zalomil prosebne chudé ruky.
   </p>
   <p>
    „Vyrazte si také myšlienky z hlavy,“ vetí farár prísne. „A to vám hovorím, nech to pred
         nikým nespomínate! Ak to bol vtedy podvod, previedli sme ho spolu, a musí s nami do hrobu,
         nezabudnite!“
   </p>
   <p>
    „Ach, pán farár, a nedá sa už nič napraviť? V Slove Božom stojí,
    <span class="emphasis">
     <em>
      ak budeme
            vyznávať svoje hriechy, verný je Boh a spravodlivý, aby nám odpustil hriechy a očistil
            nás od každej neprávosti
     </em>
    </span>
    .“
   </p>
   <p>
    „Vyznávať, vyznávať!“ rozhorlil sa neobyčajne Černej. „Však vyznajte Bohu; dajte si
         prislúžiť Večeru Pánovu, a bude dobre.“
   </p>
   <p>
    „Mne duša hovorí,“ zakrútil vážne muž hlavou, „že sa ten citát tak nerozumie. Pánu Bohu
         vyznať nepotrebujeme, ten aj tak zná, čo sme my dvaja urobili.“
   </p>
   <p>
    „No snáď len nebudete chcieť vedieť viacej, ako ja, váš farár?! Hovorím vám, nehýbajte
         staré veci, na ktoré Boh dávno zabudol!“
   </p>
   <p>
    „Nech sa nehnevajú, ich Milosť, ale v žalme stojí:
    <span class="emphasis">
     <em>
      Neprávosti naše položil si
            pred seba
     </em>
    </span>
    . Keď ich má pred sebou, nemôže zabudnúť.“
   </p>
   <p>
    „Nuž, či neviete, že krv Krista Ježiša očisťuje nás od každého hriechu? Môj hriech je
         očistený. Tak dajte aj vy váš očistiť, a bude dobre.“
   </p>
   <p>
    Farár priateľsky poklepal chorému po pleci, povedal ešte niekoľko citátov a tým
         podobných slov a odišiel.
   </p>
   <p>
    V izbičke zostala úbohá duša nad priepasťou. Uchopila by sa tých diktovaných citátov,
         keby nevedela, že farár im sám neverí, a že ony v takom prípade nemajú platnosti.
   </p>
   <p>
    „My sme spolu okradli mŕtveho i jeho rodinu. On nevstane, aby to od nás pýtal — ale sú
         tu deti jeho dedičov. Ó, Bože môj, daj mi nájsť niekoho, kto by im aspoň tie judášske
         peniaze odovzdal!“
   </p>
   <p>
    Muž plakal hlasite, ale nik ho nepočul na zemi, nik neprišiel, aby potešil! Počul ho
         Pastier, hľadajúci stratené ovce? Vyslyší jeho úpenlivú prosbu? —
   </p>
   <p>
    *
   </p>
   <p>
    Neďaleko loveckého zámku prechádzal sa v tom istom čase Ferdinand Adamiš. Chvíľami vyňal
         z náprsného vrecka listiny, ktoré mu včera pošta priniesla. Listiny tieto konečne
         oprávňovali ho, nazývať sa dedičom riaditeľa Adamiša. Prečo nejasal tak, ako si
         predstavoval, že jasať bude, až sa mu vyplní táto túžba srdca, ktorej tak mnoho obetoval?
         Mal už dedičstvo; statok strýca Adamiša zákonným právom patril jemu. Pravota bola skončená,
         česť jeho mena ratovaná, nik nemohol ju viac napadnúť; — tak prečo nejasal? — Prečo
         nejasali prarodičia v raji po páde? Vedeli už, čo je dobré a zlé, vyšinuli sa nad zákon
         Boží, dosiahli slobodu ducha, po ktorej zatúžili, otvorili oči a — poznali svoju nahotu.
         Poznali, že to, čo ich posiaľ ako rúcho zakrývalo — svätá nevinnosť — navždy bolo stratené.
         — I veľké stromy bývajú malým červíčkom rozožrané. Ten červík, ktorý vnútri mladého
         bohatiera žral, ustavične privolával: „Oklamal si; vzal si, čo nebolo tvoje, podhodil si
         falošný závet, zakryl si zlodejstvo krivou prísahou, a nikdy, nikdy viac nedá sa to už
         odčiniť!“ — Tento červ, čo ako zatlačený, dobrými dôvodmi umlčovaný, tak bude žrať a žrať,
         až ožltnú líca švárnej, mužnej tváre, zbrázdi sa hrdé čelo, obelejú čierne vlasy, vpadnú
         oči, ich oheň vyhasne — a z človeka, na obraz Boží stvoreného, zostane vrak — — ! Ach,
         škoda tej peknej mladosti!
   </p>
   <p>
    Je choroba ktorej ešte nenašli lekárstva na žiadnej lekárskej fakulte; je vnútorný,
         zhnisaný, boľavý vred, ktorý neoperujú na žiadnej klinike. Na túto chorobu deň čo deň
         umierajú tisíce. Na ňu — ó, beda! — umierajú i synovia a dcéry môjho ubiedeného národa;
         oni, ktorí by tento národ boli mali zdvihnúť! Ó, hriech, strašné slovo, kto zmeria tvoju
         skazonosnú hĺbku —!?
   </p>
   <p>
    Pohodil Ferdinand Adamiš hlavou, sadol na schodík, kde v ten prvý podvečer sedela Aranka
         Černejová. A dal sa horlivo premýšľať, ako si devušku vypýta, ako ona bude jeho, ako ju
         obklopí rozkošou bohatstva. Ak pri jej zmýšľaní nebude chcieť ísť do spoločnosti, tým
         lepšie, aspoň sa on sám bude kochať v jej blízkosti.
   </p>
   <p>
    Vedel s istotou, že mu ju Černej dá, rád dá. Že si ju získa, o tom nepochyboval. Veď aká
         bola k nemu prívetivá! Koľko si dala záležať na tom, aby ho priviedla k svojom náhľadom,
         predne náboženským, potom národným. Nebol od toho už ďaleko, stať sa k vôli nej Slovákom;
         jej národné, pekné nadšenie ho zahrievalo. No, čo sa náboženstva týkalo, pre neho bolo
         najlepšie, zostať hodne ďaleko od tých vecí. Bo keby to, čo ona vravela a z Biblie čítala,
         bolo pravdou, vtedy bol on zatrateným, biednym človekom, pre ktorého nebolo už milosti.
         Striasol dojatie, zahnal preč myšlienku na Krista a Jeho učenie; chcel sniť o šťastí, o
         pozemskom šťastí. A pekne sa mu to snilo, medzitým čo padali hmly, zvestujúc, že ide jeseň
         so svojimi orkánmi a plušťami, a blíži sa zima, zima studená; podkosí mraznou kosou každý
         kvet — zomrie život — —.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2695">
       </a>
       13
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Z ruky profesora M. v P. vypadla cigara, keď na jeho trochu bašovské zavolanie: „Ďalej!“
         vnišiel do pracovne Janko Žilinský! S netajeným podivením privítal bývalého žiaka, ktorý —
         mimochodom rečeno — svojou otvorenou povahou a smelým vystupovaním získal si bol do istej
         miery jeho priazeň. Domýšľal by si profesor, čo asi mladého muža vedie k nemu, keby bol
         prišiel pred týždňom. Dnes, keď bolo už pozde, prekvapovala táto návšteva.
   </p>
   <p>
    Asi desať minút viedli oba muži spolu rozhovor, pri ktorom bolo obom trápne. Konečne
         odkašlal si profesor a sám začal vyslovovať ľútosť nad poblúdením vyhodených teológov.
   </p>
   <p>
    „Dovoľte, pán profesor, práve táto záležitosť vedie ma k vám,“ vraví mladík vážne.
         „Prišiel som síce neskoro, povinnosťami zdržaný, no dúfam, že nie prineskoro, aby
         nespravodlivý rozsudok mohol byť ešte opravený.“
   </p>
   <p>
    Profesor zrumenel.
   </p>
   <p>
    „Nespravodlivý?“ Zmeral si smelca. No tento vydržal mračný pohľad s pokojom
         presvedčenia. „Áno, nespravodlivý. Podľa posledného rozsudku trestaný je Danko Žilinský, že
         za chrbtom profesorov založil protivlastenecký spolok, a udržoval ho bez ich dovolenia. Či
         sa mýlim?“
   </p>
   <p>
    „Nie. Faktá dokázali, a členovia sami dosvedčili.“
   </p>
   <p>
    „Dúfam, že i to bolo pánu profesorovi oznámené, že ten spolok utvoril som ja. Ráčte,
         prosím, pozrieť naše stanovy, či nie je to moje písmo a môj podpis. Zakladateľom spolku a —
         ako vy mňa nazývate — zvodcom som teda ja. Prosím, aby som ja bol braný na zodpovednosť. A
         pretože Ľudovít Černej, vraj ako zvedený, vyňatý je spod trestu, tak ten istý stupeň trestu
         prislúcha tak Dankovi Žilinskému, ako obzvlášť Jurkovi Orfanidesovi.“
   </p>
   <p>
    „Originálna myšlienka!“ sucho zasmial sa profesor. „Vy chcete teraz na seba trest brať,
         keď ste napred spod trestu unikli. Vtedy, keď ste boli pod našou mocou, utajili ste sa, a
         naučili tomuže tajeniu i vašich priateľov.“
   </p>
   <p>
    Do mladíkovej tváre šľahli ruže.
   </p>
   <p>
    „Kde nemožno dobrú vec konať verejne, tam ju nutno konať tajne. Sám Ježiš Kristus, Syn
         Boží, tajne vyšiel z prostriedku svojich nepriateľov. Je dosť smutné, že španielska
         inkvizícia nedohrala ešte svoju úlohu; že, prenesená teraz do Uhorska, obliekla na seba
         plášť národnostnej otázky.“
   </p>
   <p>
    „Čo sa opovažujete prirovnávať nás k inkvizičným súdom?“
   </p>
   <p>
    „Áno.“
   </p>
   <p>
    „Koho sme my nespravodlivo zamordovali?“
   </p>
   <p>
    „Či len to je vražda, keď telo na hranici zhorí? Či len to je hriech, zviesť k
         vierolomnosti v otázke viery a náboženského presvedčenia? Či mravná vražda, akej ste sa
         dopustili na Černejovi, že duševnou tortúrou donútili ste ho k zrade, nevolá pred Bohom
         práve tak o pomstu? Či nie je sto ráz horšie, trhať z duší presvedčenie, samým Bohom dané,
         a otravovať ich skazonosným morom renegátstva?“
   </p>
   <p>
    „Žilinský, vy sa opovažujete tu, v mojom dome…“
   </p>
   <p>
    „Povedať vám pravdu? Áno, pane; no, ešte som vám ju celú nepovedal. To, čo činil Danko,
         že vzdelával sa v reči svojho ľudu, v tej reči, v ktorej mal tomuto ľudu kázať Slovo Božie,
         obstojí i pred Božím súdom, i pred súdom všetkých čestných ľudí, tým viac kresťanov. Boh
         sám sankcionoval
    <sup>
     [
     <a class="footnote" href="#ftn.d56e2735" name="d56e2735">
      15
     </a>
     ]
    </sup>
    jeho skutok v deň päťdesiaty, keď všetky reči posvätil a kázal hlásať
         evanjelium všetkým národom. Kto odobrí váš skutok a ospravedlní, až raz pred Bohom
         zastanete? Kto zmyje z vás túto krivdu?“
   </p>
   <p>
    Teraz sa profesor zasmial.
   </p>
   <p>
    „Stíšte sa vo svojom pátose,
    <sup>
     [
     <a class="footnote" href="#ftn.d56e2745" name="d56e2745">
      16
     </a>
     ]
    </sup>
    streštenec! Vari si myslíte, že na vašej strane je Boh?“
   </p>
   <p>
    „Boh stojí na strane pravdy, bo On sám je pravda. Pán profesor, oba raz zastaneme pred
         súdnou stolicou Kristovou…“
   </p>
   <p>
    „O tom nebudeme vravieť,“ mávol potupne profesor rukou; „neklaďte národnostnú otázku na
         jeden stupeň s vierou.“
   </p>
   <p>
    „Boh stvoril národy, pán profesor, On ich udržuje. On stvoril i môj slovenský národ, On
         si ho nedá zničiť. A vy mu ho všetkými silami ničíte. Či možno vieru v Boha oddeliť od
         viery v existenciu tohože národa? Ním živí sme, hýbeme sa i trváme.“
   </p>
   <p>
    Teraz zadiveno utkveli profesorove oči na mladíkovej tvári. Takého bohoslovia ešte
         nepočul. On — mimochodom rečeno — neveril nič, a s ním temer všetci jeho kolegovia.
         Bohoslovie mu bolo len zdrojom obživy, a Slovo Božie len na to, aby ho v svojich
         prednáškach potieral, secíroval,
    <sup>
     [
     <a class="footnote" href="#ftn.d56e2760" name="d56e2760">
      17
     </a>
     ]
    </sup>
    a tak každú iskričku svetla, ktorú si úbohí študenti z domu priniesli, vyhášal
         svojou múdrosťou. No i to nutné povedať, že ešte nikdy nevidel takého presvedčenia, taký
         odblesk Božej sily na ľudskej tvári, aký žiaril z obličaja bývalého žiaka p.-ského.
   </p>
   <p>
    „Prečo bojujete s Bohom, pán profesor? Alebo myslíte, že, keby všemohúci Boh nebol na
         našej strane, že by ste nás už dávno neboli zničili?“
   </p>
   <p>
    Bolestný ťah pohral perami mladíka.
   </p>
   <p>
    „Prestaňte so svojimi prepiatosťami,“ striasol profesor dojatie, „a prestaňte toľko
         spomínať svoj národ. Národ — hŕstka drotárov, handrárov, sfanatizovaných premrštencov,
         umastených, hlúpych Horniakov, — a vraj národ — —!“
   </p>
   <p>
    „Máte pravdu, pán profesor,“ vetí mladík s pokojom duše povznesenej nad každú urážku.
         Jeho líca obeleli tak, že nedelia sa temer od belostného nákrčníka.
    <sup>
     [
     <a class="footnote" href="#ftn.d56e2774" name="d56e2774">
      18
     </a>
     ]
    </sup>
    „Ležíme na márach. Vy nesiete nás do hrobu. Ale, nemýľte sa — až sa Kristus s
         týmto sprievodom postretne, až nás On z duchovnej smrti vzkriesi, tu vy nás na márach
         neudržíte, a i vy i vaši potomci užasnú, čo Boh z toho národa drotárov učiní. No dnes, keď
         sme vám len za terč výsmechu a potupy, prečo neprajete nám aspoň evanjelium, prečo
         nestaviate nás aspoň na stupeň Zulukafrov
    <sup>
     [
     <a class="footnote" href="#ftn.d56e2780" name="d56e2780">
      19
     </a>
     ]
    </sup>
    a Hotentótov,
    <sup>
     [
     <a class="footnote" href="#ftn.d56e2786" name="d56e2786">
      20
     </a>
     ]
    </sup>
    <sup>
     [
     <a class="footnote" href="#ftn.d56e2791" name="d56e2791">
      21
     </a>
     ]
    </sup>
    veď i tým ho nesú misionári v ich reči!“
   </p>
   <p>
    „Preto, že vy všetci máte a musíte sa vliať do maďarského národa; tam je vaše
         vzkriesenie. Maďarská reč musí sa stať rečou ľudu; a kto sa tejto myšlienke protiví, každý
         je vlastizradca, burič, nebezpečný štátu!“
   </p>
   <p>
    „Kde to stojí napísané, že sa musíme preliať?“ narovnal sa mladík v celej výške.
         „Vytrhnite mi jazyk, potom nebudem vravieť po slovensky, ale ani po maďarsky. Vyrvite mi
         slovenské srdce z hrude, tak prestane cítiť citom slovenským, bude o jedného Slováka menej
         — no vám zostane len mŕtvola. Dajme tomu, že by sa vám maďarizácia podarila, že umŕtvili by
         ste môj národ nadobro, — mŕtvola do vášho domu prinesená mravne zničí i vás. No, to sa
         nestane. Lebo, keby ste môj národ i do hrobu uložili, — tak ako uložili po bitke
         belohorskej český národ, — príde Kristus, a Jeho mocné:
    <span class="emphasis">
     <em>
      Lazar, poď
            von!
     </em>
    </span>
    vyvolá ho k novému, slávnemu životu. No, nechajme to. Naše náhľady sa
         nemôžu nikdy stretnúť, nikdy zrovnať. Vy neveríte v Krista, ja verím; vy nič od Neho
         nečakáte, ja všetko. Čas ukáže, kto mal pravdu.“
   </p>
   <p>
    „Áno, čas ukáže,“ vytrhol sa zo zvláštnej strnulosti profesor. Sú chvíle, keď mravnú
         prevahu protivníka mimovoľne ucítia i tie najpodlejšie duše. Veľkosť a sila presvedčenia má
         v sebe istú podmaňujúcu moc. „Škoda vás, že sa naháňate za bludičkami, zviazaný falošnými
         ideálmi. Keby ste s týmto ohňom pracovali na našej veľkej myšlienke, kam by ste ten svoj
         ľud priviedli! Takto, až mladosť vyšumie a život vás ochladí, vytriezviete, poznáte, že
         predsa len na našej strane bola pravda. Veľký maďarský národ by vám bol najlepšou baštou na
         obranu.“
   </p>
   <p>
    „Tak asi, ako krásna hrobka. Ó, ďakujem. Nám chce sa žiť!“ temer veselo usmial sa
         mladík.
   </p>
   <p>
    „Tak vlastne čo ste ku mne prišli?“ skoro priateľsky vraví profesor.
   </p>
   <p>
    „Prišiel som vás žiadať o obnovenie procesu, a tak o prislúženie spravodlivosti
         ukrivdeným.“
   </p>
   <p>
    „Proces je skončený, mne nemožno ho dvíhať.“
   </p>
   <p>
    „Ó, možno, keď ja sa vám vydávam za pôvodcu.“
   </p>
   <p>
    „Chcete povedať, že ľutujete toho kroku, i že Danka Žilinského privediete k ľútosti?“
   </p>
   <p>
    „Z celej mojej minulosti toto jedno neľutujem, a nikdy ľutovať nebudem. Najvyšší poklad
         národa je jeho reč, a túto reč pestovať a vzdelávať je povinnosť každého vzdelanca.“
   </p>
   <p>
    „Tak nemôžeme vravieť o obnovení procesu.“
   </p>
   <p>
    „Máte pravdu, pán profesor; vidím, u vás nemožno čakať spravedlnosť; sláva Bohu, že si
         ju môžeme inde hľadať, kde nám istotne bude prislúžená. Môj Boh nech vám odpustí teraz, i
         keď zastanete pred Jeho súdnou stolicou, že ste existenciu mojich bratov zničili!“
   </p>
   <p>
    Krátka, vážna poklona, a než sa profesor M. nazdal, bol sám. A nie sám, bo kamkoľvek
         kročí, pôjde s ním i nezabudnuteľná predstava slovenského mládenca.
   </p>
   <p>
    *
   </p>
   <p>
    „Tak, čo si sa dozvedel?“ tými slovami vítal Danko bratanca.
   </p>
   <p>
    „Že niet pre Slovákov spravodlivosti, len u Boha. No, tam je, brat môj.“
   </p>
   <p>
    „Tak vidíš, nevravel som ti, že pôjdeš darmo?“
   </p>
   <p>
    „Nešiel som darmo. M. nezabudne náš rozhovor, nie som mu dlžen svedectvo. On neviedol ma
         ku Kristu, bo Ho nezná; smel som mu ukázať na Neho, ako na svoju nádej. A čo sa mňa týka,
         veľmi bol som vo viere posilnený, čo sa týka nášho národa.“
   </p>
   <p>
    Prechádzajúc sa zadunajským stromoradím, rozprávali sa obaja bratanci dlho, vážne, ba
         ešte i keď zastali neďaleko mosta nad speneným Dunajom. Pred Dankom otváral sa nový obzor
         myslenia, nový zdroj sily. Duša nachádzala konečne pôdu pod nohami. Ako tak nad riekou
         stáli, pripadli mu doterajšie národné sny, ideály, ako tieto veľké brehy, ktoré príliv vody
         môže kedykoľvek zaplaviť. Jankove ideály, pre ktoré srdce rozochvené zármutkom, otváralo sa
         dokorán, a osvojilo si ich s víťazoslávou, boli ako tie skaly nad Váhom pri Strečne: — i
         najdivokejší prúd rozrazí sa o ne.
   </p>
   <p>
    „My sme ako ten nainský mládenec,“ opakoval si. „Oni nás nesú do hrobu. No, Kristus
         príde, zastaví tých, ktorí nesú, oni nás musia pustiť; my ožijeme, tak ako ja som ožil.“
   </p>
   <p>
    „Máš pravdu, Janko. Pán Ježiš, ktorý vzkriesil mňa biedneho, vzkriesi i celý môj národ z
         duchovnej poroby a smrti, a potom príde sloboda. Na tomto vzkriesení budem pracovať; ako,
         to dnes ešte neviem. No, On mi ukáže.“
   </p>
   <p>
    „Áno, brat môj, i ty musíš pracovať na tom a smieš. No, vzkriesenie nasleduje vždy po
         smrti, a umretie predchádza bolestný zápas.“
   </p>
   <p>
    „Viem, Janko. U mňa sa už začal, a jedna z najťažších chvíľ leží predo mnou. Mne nutné
         ísť za drahou mojou matkou. Ako ona prežije to zrútenie budovy nádeje, ktorú si bola
         postavila?“
   </p>
   <p>
    Na okamih mladíkova hlava klesla k hrudi; no keď ho priateľ zavrel do náruče, zdvihol
         ju.
   </p>
   <p>
    „Pôjdem s tebou, brat môj; pomôžem ti tešiť, niesť.“
   </p>
   <p>
    „Nie, drahý, ďakujem. Máš medzi svojimi sväté povinnosti. Potešil by si iste skorej, ako
         ja; ale mne treba zvykať bojom. Veď hodený som na šíre more. No, sláva Bohu, už nie som
         sám, On podal mi ruku a povedie z Mezopotámie do Kanaánu i mňa, i môj národ.“
   </p>
   <p>
    Spoza Dunaja priletela harmónia zvonov, velebná i smutná zároveň, a za jej zvukov
         kráčali cez dlhý, klenutý most obaja slovenskí mladíci v hlbokých, vážnych myšlienkach. Asi
         v prostriedku Janko zastal.
   </p>
   <p>
    „Ale do A. pôjdeš s nami. Sľúbili sme i za teba, a Ľudovít by to ťažko niesol; on by
         myslel, že si predsa len neodpustil. Všakver pôjdeš?!“
   </p>
   <p>
    Mladý bohoslovec oprel sa o zábradlie mosta, a ako v myšlienkach stratený hľadí na
         osvietený pamätník kráľovskej jazdkyne.
    <sup>
     [
     <a class="footnote" href="#ftn.d56e2861" name="d56e2861">
      22
     </a>
     ]
    </sup>
   </p>
   <p>
    „Áno, pôjdem,“ vravel po chvíli. „Veď ju musím vidieť aspoň ešte raz, povedať: „S
         Bohom!“, presvedčiť ju, drahú, že si nezúfam, odstrániť podozrenie od Ľudovíta — bo mne
         najskorej uveria. Nech je odpustenie dokonalé, obeť celá. No musím i preto, čo len tebe
         poviem: Zlatuška dala mi slovo. Ale, ako veci stoja, mne nekynie budúcnosť takého druhu,
         aby som k svojmu boku mohol pripútať taký vzácny kvet; musela by dlho a snáď márne čakať. A
         oni by mi ju vôbec nikdy nedali, musím jej vrátiť slobodu. Ale poďme, je tu chladno.“
   </p>
   <p>
    Dali sa rýchlo kráčať. No, druh vedel, že tá zima začínala v mladom srdci, ktoré týmito
         slovami podpisovalo svoj ortieľ — —. Porozumel, pochopil až teraz, čo všetko stratil Danko
         Žilinský a aká mnohostranná, veľká to bola bolesť, ktorú v ten strašný večer tu v tých
         siných vlnách chcel ukryť.
   </p>
   <p>
    Sú chvíle, keď na vyjadrenie súcitu najlepšie postačí vrelé stisnutie bratskej ruky.
   </p>
   <p>
    Čo nevidieť zavrel sa za oboma mladíkmi útulný salónik pani Karolíny Žilinskej. A tu
         ešte raz museli rozprávať, ako Janko pochodil u profesora M.
   </p>
   <p>
    „Tak, čo myslíš, syn môj,“ starostlivo vyzvedala pani Karolína, „čo má teraz Danko
         začať?“
   </p>
   <p>
    „Predbežne nič, tetinka,“ ohlásil sa mladík sám. „Pôjdem najprv navštíviť svoju matku,
         potom spravím sľúbenú návštevu v A. Medzitým napíšem prosbopis na iné kolégium,
    <sup>
     [
     <a class="footnote" href="#ftn.d56e2879" name="d56e2879">
      23
     </a>
     ]
    </sup>
    snáď mi dovolia tam zložiť kandidátske skúšky. Ak nie, potom neviem, čo začnem.
         Keby som dnes viac než indy netúžil po možnosti, hlásať evanjelium, tak by som hneď zvolil
         inú dráhu. Takto sa pokúsim o všetko, len aby som sa predsa mohol stať kňazom. Je nás
         slovenských bohoslovcov tak málo. A čo náš národ napred potrebuje, je evanjelium, je
         Kristus.“
   </p>
   <p>
    „Neboj sa, Danko. On ti k tomu dopomôže, aby si mu evanjelium mohol hlásať, tak či tak,
         dnes či zajtra; On dráhu otvorí. — Teda, mamička, prihotovte, prosím, Dankovi jeho veci na
         cestu; zajtra hneď šiestym vlakom nech ide. My pozajtra pôjdeme do A.; v K. sa stretneme a
         pocestujeme ďalej.“
   </p>
   <p>
    „Dobre, Janko,“ pohladila pani syna, ktorý sa k nej sklonil, medzitým čo bratanec
         zamieril k pianu a otvoril ho.
   </p>
   <p>
    „Dovoľte, prosím, nech si ešte raz zahrám. Bude to snáď už naposledy, čo počujem milé
         zvuky tohto ľúbezného nástroja.“
   </p>
   <p>
    „Nevrav, Danko, a hraj len, budem ťa doprevádzať spevom.“
   </p>
   <p>
    „I ty si tu, Milica?“ Mladík sňal sestrenkino rameno zo svojej šije, pritisol si malú
         ruku na pery. „Čo ti zahrať, Milenka?“
   </p>
   <p>
    „Hraj, čo chceš, mne je všetko rovnako milé; trebárs trávnice.“
   </p>
   <p>
    „Nie, Milenka, zaspievajme si ešte raz: „Bože, svetov Stvoriteľu!“ bo to je modlitba.“
   </p>
   <p>
    „Tak sa mi zdá,“ rozmarne usmiala sa deva, „že sa Jankovi lepšie darí jeho misia pri
         tebe, ako pri mne. Teba, tuším, už obrátil, keď sa ti chce len modliť.“
   </p>
   <p>
    No, mladíkova tvár veľmi zvážnela.
   </p>
   <p>
    „Prišiel som k presvedčeniu, Milica, že nášmu národu už nič nepomôže, len modlitba. Čo
         sa mňa samého týka, i tu, keď ma všetko opustilo, keď vlny súženia siahali po ústa a
         hrozili zatopiť — bo nebolo človeka, ktorý by pomohol — zľutoval sa nado mnou len On, môj
         Spasiteľ, a vytrhol ma.“
   </p>
   <p>
    „To ty snáď tiež tak povieš,“ — deva trhala nervózne strapce na leňoške — „ako písala
         Irenka: ,My vybrali sme sa s Rebekou do Kanaánu‘.“
   </p>
   <p>
    „Ona a kto ešte?“ zrumenel i zbledol mladík rozčúlením.
   </p>
   <p>
    „Kto? Nuž Zlatuška. Nič už nechýba, len aby i mama s vami začala rovnako zmýšľať. Na
         šťastie Ľudovít je ešte tu a posiaľ triezvy, bo by som sa čo nevidieť cítila medzi vami
         celkom osamelá.“
   </p>
   <p>
    ,Nevrav,‘ zavolal by mladík najradšej, ,ak je komu modlitba treba, tak je to Ľudovít‘; —
         ale zavrel pevno ústa. Nevýslovné teskná sústrasť voči sesternici vtiahla do jeho srdca.
         Zatláčajúc predošlé radostné hnutie, položil ruku na klávesy a miesto:
    <span class="emphasis">
     <em>
      Bože,
            svetov Stvoriteľu,
     </em>
    </span>
    dal sa hrať:
    <span class="emphasis">
     <em>
      Kto za pravdu horí
     </em>
    </span>
    . Čo
         nevidieť spievali ju všetci, strhnutí mocným citom prekrásnej jeho hry.
   </p>
   <p>
    Všetci? Ach, nie! Neďaleko dverí posadil sa dovnútra potichu vkročiaci mladík, on, ktorý
         túto pieseň najnadšenejšie spievaval, ale dnes bol nemý. Veď ako spievať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Koho dar nezvedie,
        </em>
       </span>
       <span class="emphasis">
        <em>
         hrozba neskloní,
        </em>
       </span>
       <span class="emphasis">
        <em>
         tomu moja pieseň
        </em>
       </span>
       <span class="emphasis">
        <em>
         slávou zazvoní?
        </em>
       </span>
      </span>
     </p>
    </div>
   </p>
   <p>
   </p>
   <p>
    Podoprel mládenec čelo do oboch dlaní — a kto opíše jeho pocity, veď túto pieseň nebude
         on už nikdy spievať!
   </p>
   <p>
    *
   </p>
   <p>
    Bolo ráno. Hviezdy zhasínali a slnce ešte nesvietilo. Jesenné hmly stlali šedivé závoje
         po horách i dolinách, keď na stanicu p.-skú
    <sup>
     [
     <a class="footnote" href="#ftn.d56e2949" name="d56e2949">
      24
     </a>
     ]
    </sup>
    vyprevádzali dvaja priatelia tretieho. Kráčali strmo, bo čas náhlil. Zrazu
         povie Janko: „Idem ti kúpiť lístok, nemusíme všetci tak bežať.“
   </p>
   <p>
    Stalo sa. Oba priatelia osameli. Danko zastal a hodil dlhý, posledný pohľad späť po
         meste, kde tak prežil mnoho krásnych chvíľ, a kde vtlačila mu krivda na čelo pečať hany a
         vyhnala ho v šíry, studený svet. Ucítil, ako kŕčovite stisol mu druh ruku, a temný,
         vnútornou bolesťou studený hlas vraví: „Danko, ale prídeš do A., iste prídeš?!“
   </p>
   <p>
    „Prídem, Ľudovít, ak dá Boh. Prídeš prv, než ja; pozdrav Irenku i Zlatušku. A chráň sa,
         brat môj, aby si ani slovom nevysvetľoval, prečo teba uvoľnili a mňa nie, ja to svojim
         rodným sestrám vysvetlím sám.“
   </p>
   <p>
    „Danko! Ach, Danko!“ Mladíka premohla bolesť. Zabudol, že môže ho i niekto vidieť; s
         usedavým zaplakaním hodil sa priateľovi okolo hrdla. Chcel niečo povedať — vtom počuť
         signál, nutno náhliť, čas ubiehal. Vzchopili sa mladíci a len čo stačia dobehnúť, len
         krátke objatie oboch Žilinských, a už zavreli sa dvere vozňa. I jachal vlak a niesol snáď
         mnoho bolesti, ale najväčšiu v srdci osamelého mladíka.
   </p>
   <p>
    Chvíľu sedel pohrúžený do seba. No potom sa zrazu vzchopil: ,Mne treba niečo konať.‘
   </p>
   <p>
    Bol vo vozni sám. Ale z vedľajšieho počuť hlasitý rozhovor, smiech, kliatie, prisahanie.
         I tam sedeli Slováci. Vnišiel k nim.
   </p>
   <p>
    Vozeň bol objemný a — až na niekoľko Židov a dvoch pánov — preplnený sedliakmi a
         sedliačkami. Bol to ľud robotný, vracajúci sa z práce. V P.
    <sup>
     [
     <a class="footnote" href="#ftn.d56e2968" name="d56e2968">
      25
     </a>
     ]
    </sup>
    nocovali po krčmách. Zďaleka šiel z nich zápach liehovín, tabaku a špiny.
   </p>
   <p>
    Práve také špinavé boli i tváre, šaty, ruky, a — čo najsmutnejšie — táto špina pozerala
         kalnými očami, vychádzala pustými rečami z úst.
   </p>
   <p>
    Zabolelo srdce mladíka. ,Veď ty, úbohý môj národ, si už v tom Naim! Nie, ty si už v
         hrobe; zďaleka ide od teba zápach hniloby. A my sme chceli tomuto národu pomôcť, chceli sme
         ho zdvihnúť našimi ideálmi. Ó, tu márna pomoc ľudská; ak nezdvihne ťa Kristus, ľud môj
         biedny, kto na zemi ti pomôže?‘
   </p>
   <p>
    Sadol si mladík k starému sedliakovi, spýtal sa prívetivo, prečo má ruku zaviazanú.
         Zvonný hlas mladého pána, ktorý sa nehanbil sedliakov, zelektrizoval všetkých. Zatíchli.
         Tak slovo dalo slovo. Ľud, spočiatku trochu nedôverčivý, pustil sa do živšieho rozhovoru, z
         ktorého až príliš vyzerala tá duchovná tuposť a nevedomosť. Počúvali mladého pána, keď im v
         ťažko pochopiteľných zvratoch objasňoval zahynulý stav človeka.
   </p>
   <p>
    Mladík so žiaľom cítil, že ho nerozumejú. Prečítal im teda kúsok zo Slova Božieho,
         pretože však vlak na stanici zastal a ľud odchádzal, musel sa s nimi rozlúčiť. Cítil
         bolestne, že im neposlúžil, a predsa ako vďačne podávali mu ruky! Nerozumeli jeho slovám,
         ale rozumeli jeho láske.
   </p>
   <p>
    Prišiel späť do vozňa, položil hlavu do dlane a premýšľal. ,Keby som teraz nebol pod
         procesom, boli by mi dali zložiť skúšky, vysvätili ma za kňaza, a ja by som — neznajúc
         Krista, nemajúc sám žiadneho vnútorného života — bol kázal takémuto ľudu, a ten ľud by bol
         tieto moje naštudované kázne práve tak rozumel, ako teraz títo chudáci moje slová. Ach, my
         študujeme, pripravujeme sa, nás učia kázať, akoby sme mali pred sebou vzdelancov — a tie
         kázne počúva opilstvom otupený, zanedbaný, duchovne mŕtvy, ako som bol ja, potom môže mŕtvy
         mŕtveho vzkriesiť!‘
   </p>
   <p>
    Mladíkovi bolo, akoby stál nad veľkou priepasťou. Keď konečne volali skomolené,
         pomaďarčené meno jeho rodnej dediny, a on sa ocitol v šírom poli, pozrel po tom slovenskom
         svete, a polohlasný závzdych vydral sa mu z hrude: ,To vzkriesenie — ak sa má nášmu národu
         pomôcť — musí zasiahnuť popredne tých, ktorí ľud vedú.‘
   </p>
   <p>
    Sám nevedel, ako, ocitol sa — ešte vždy v hlboké myšlienky ponorený — vo dvore nízkej,
         slamenou strechou krytej chalúpky. Zavrčanie veľkého psa i hlasné, lenivé zaštekanie
         vytrhlo ho konečne. „Ticho, Belko! Čo ma už nepoznáš?“ zavolal na psa. Dvoma skokmi ocitol
         sa huňáč pri ňom; a nebolo konca skákaniu, zavýjaniu a rôznym psím prejavom radosti, akými
         vítal starý kamarát z detstva svojho dlho chýbajúceho kamaráta.
   </p>
   <p>
    Konečne rozbehol sa pes; silou vrazil do slabých dverí, a tieto sa mu otvorili. Zvnútra
         zaznel výkrik, aký môžu vyraziť len matkine pery. Rozbehol sa mladík a zavieral čo nevidieť
         v náručí radosťou plačúcu matku. Ľúbal jej peknú, priskorými šedinami objatú tvár,
         oplácajúc tak celovanie, akým vedia celovať len jedny pery. Tak prešlo privítanie.
   </p>
   <p>
    Potom prešli dotazy na rodinu v P., odovzdanie pozdravov. Pritom bolo treba odovzdať
         darčeky; bolo ich mnoho a pekné. Rozradostnená matka zhľadávala miláčkovi synovi olovrant.
         No, keď toto všetko pominulo, prišla konečne s úzkosťou očakávaná otázka.
   </p>
   <p>
    „Syn môj, a máš už aj po kandidátskych skúškach?“
   </p>
   <p>
    Pozrel syn na matku neskonalé ľútostivo, do tej prešťastnej, blahom omladnutej tváre.
         Ako vyhasiť tento úsmev, ako pokaliť toto pekné šťastie? Keď neodpovedal, vzhliadla k nemu.
         Mohol ju krátkym:,Skúšky sú odložené,‘ oklamať, však len na jej dobré; indy nepovažoval by
         to za hriech, dnes akýsi prísny hlas velil v ňom: ,Hovor pravdu!‘ Matka, v domnení, že ju
         nepočul, zopakovala otázku. Odložila pritom šálku, ktorú predtým utierala, a sadla si do
         starej leňošky. Pristúpil k nej. Sklonil sa napred, potom i pokľakol k nej, objal ju, oprel
         si hlavu o jej hruď a šetrne, mierne, veľmi mierne povedal jej všetko, čo ho postretlo, a s
         ním i ju, že jej nádeje sa posunuli na neurčitú dobu.
   </p>
   <p>
    „Ja som vedela, že to tak príde,“ zahorekovala bolestne. A v horkom žiali vytýkala i
         tetinke Karolíne, i jemu samému, že prílišnou horlivosťou v národnej veci sami mnoho
         zavinili. Pripomenutia, čo teraz ona na starosť bude robiť, keď on nikde nedostane chleba,
         padali ako skaly na srdce i tak ubolené, on jej predsa nezazlieval. Pripravoval sa na toto
         utrpenie, preto nechcel Janka vziať so sebou, pretože vedel, čo ho čaká. Ticho nechal ponad
         smutnú dušu preletieť tento výbuch bolesti.
   </p>
   <p>
    „Mamička moja,“ preriekol konečne, „ja som myslel, že ma máš rada!“
   </p>
   <p>
    Ustala v plači. Pozrela mu do bledej, opadnutej tváre a videla až teraz, čo už musel
         vytrpieť. Privinula ho náruživo k sebe, a znovu pustila sa plakať. No pritom celovala mu
         tvár, čelo i pery akoby bol ešte dieťaťom. Vymanil sa jej, vstal.
   </p>
   <p>
    „Vec sa už stala,“ preriekol vážne. „Boh ju dopustil; lebo bez Jeho dopustenia oni
         neboli by mohli s nami tak naložiť. Boh, ktorý bol, je a zostane Otcom vdov a sirôt,
         postará sa i ďalej o teba, matka moja. Prosím, nerozodieraj moje rany výčitkami; ty pre
         svoju osobu ešte zo svojej maličkej penzie vyžiješ, a o mňa postará sa Boh, ktorý mi dal
         život. Čo sme my robili, bolo dobré; naše svedomie je čisté, a ja viem, že by ma moja matka
         tiež radšej videla na márach, ako by som sa bol mal stať zradcom.“
   </p>
   <p>
    Potom jej vysvetlil, že ešte chce skúsiť, či by mohol kandidátske skúšky zložiť inde.
   </p>
   <p>
    Ó, nádej, ty si veľké slovo! Pani Žilinská zabudla celkom na seba, na všetko, keď len
         mohla dúfať, že jej syn predsa nebude takým postrkom v svete, ako ho už v minulej chvíli
         oplakala. Keď jej potom rozprával, že len do zajtra tu bude, bolo jej to síce ľúto, ale
         myslela si: ,Dobre bude, keď úbohý pôjde sa niekam rozveseliť; veď hoci to tak zmužile,
         krásne niesol, ale predsa sa to jeho veľmi a popredne týkalo.‘
   </p>
   <p>
    Ó, mamička, keby si ty vedela — že medzi tvojím synom a smrťou bol už len krok — či
         neobeleli by hrôzou ešte viac tvoje už šedivé vlasy?
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2735" name="ftn.d56e2735">
        15
       </a>
       ]
      </sup>
      <span class="emphasis">
       <em>
        sankcionovať
       </em>
      </span>
      — uzákoniť
     </p>
    </div>
    <div class="footnote">
     <p>
      <sup>
       [
       <a class="para" href="#d56e2745" name="ftn.d56e2745">
        16
       </a>
       ]
      </sup>
      <span class="emphasis">
       <em>
        pátos
       </em>
      </span>
      — oduševnenie; vzletný spôsob prejavu
     </p>
    </div>
    <div class="footnote">
     <p>
      <sup>
       [
       <a class="para" href="#d56e2760" name="ftn.d56e2760">
        17
       </a>
       ]
      </sup>
      <span class="emphasis">
       <em>
        secírovať
       </em>
      </span>
      — pitvať
     </p>
    </div>
    <div class="footnote">
     <p>
      <sup>
       [
       <a class="para" href="#d56e2774" name="ftn.d56e2774">
        18
       </a>
       ]
      </sup>
      <span class="emphasis">
       <em>
        nákrčník
       </em>
      </span>
      — kravata
     </p>
    </div>
    <div class="footnote">
     <p>
      <sup>
       [
       <a class="para" href="#d56e2780" name="ftn.d56e2780">
        19
       </a>
       ]
      </sup>
      <span class="emphasis">
       <em>
        Zulukafer
       </em>
      </span>
      — prezývka afrických černochov
     </p>
    </div>
    <div class="footnote">
     <p>
      <sup>
       [
       <a class="para" href="#d56e2786" name="ftn.d56e2786">
        20
       </a>
       ]
      </sup>
      <span class="emphasis">
       <em>
        Hotentot
       </em>
      </span>
      — príslušník pastierskeho juhoafrického kmeňa
     </p>
    </div>
    <div class="footnote">
     <p>
      <sup>
       [
       <a class="para" href="#d56e2791" name="ftn.d56e2791">
        21
       </a>
       ]
      </sup>
      <span class="emphasis">
       <em>
        hotentot
       </em>
      </span>
      — nechápavý človek
     </p>
    </div>
    <div class="footnote">
     <p>
      <sup>
       [
       <a class="para" href="#d56e2861" name="ftn.d56e2861">
        22
       </a>
       ]
      </sup>
      <span class="emphasis">
       <em>
        pamätník kráľovskej jazdkyne
       </em>
      </span>
      — socha cisárovnej Márie Terézie
               na koni (na dunajskom nábreží v Bratislave-Prešporku, kde v súčasnosti stojí Štúrovo
               súsošie)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2879" name="ftn.d56e2879">
        23
       </a>
       ]
      </sup>
      <span class="emphasis">
       <em>
        kolégium
       </em>
      </span>
      — zbor pracovníkov rovnakého zadelenia; skupina
               vedúcich pracovníkov dajakej inštitúcie; zhromaždenie týchto pracovníkov
     </p>
    </div>
    <div class="footnote">
     <p>
      <sup>
       [
       <a class="para" href="#d56e2949" name="ftn.d56e2949">
        24
       </a>
       ]
      </sup>
      <span class="emphasis">
       <em>
        p.-ský
       </em>
      </span>
      — prešporský
     </p>
    </div>
    <div class="footnote">
     <p>
      <sup>
       [
       <a class="para" href="#d56e2968" name="ftn.d56e2968">
        25
       </a>
       ]
      </sup>
      <span class="emphasis">
       <em>
        P.
       </em>
      </span>
      — Prešporok
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3013">
       </a>
       14
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dávno nepanoval v a.-skej fare taký živý ruch, nekonalo sa — obzvlášť v kuchyni — toľko
         príprav, ako teraz. Pani farárka celkom strácala sa v svojom kuchárskom umení, a až tak
         mladla radosťou. Po prvé čakala syna, po druhé švagrinú i neter, ktoré — pretože boli
         veľkomešťanky — umienila si pansky uctiť, tým viac, že i Janko Žilinský strojil sa
         navštíviť rodinu, ako svedčila posledná správa. Že i ten chudák Danko mal prísť, malo len
         toľko váhy, nakoľko pani farárka mladíka ľutovala za to, že si vlastnou vinou skazil
         budúcnosť, hoci kvôli Ľudovítovej budúcnosti by bolo lepšie potrhať s ním všetky styky. Ale
         veď, keď toľkí prídu, on sa medzi nimi stratí; a nech trochu okreje a obživí sa, veď čože i
         tak z neho ďalej bude!?
   </p>
   <p>
    Uznala pani farárka za dobré, nepovedať obom dcéram — ako devušky nazývala — čo sa stalo
         v P. Vedela, že sa tam u Karolíny všetko dobre znášalo, nechcela ich zarmútiť. Že sa
         Ľudovít na otcov rozkaz podrobil všetkému, čo profesor M. žiadal, uznávala za správne; veď,
         darmo je, čelom sa nedá stena preraziť.
   </p>
   <p>
    Keď sa už nížil podvečer, upratovala pani Terézia s Arankou v komore čerstvé pečivo. A
         tu sa pozrie matka bokom na svoju ľúbeznú dcéru. ,Aká je zamyslená! Ba či už Ferdinand
         vravel s ňou? Musím predsa zvedieť a dať jej aspoň pokyn. Tak sa zdá, že sa posledné dni
         správa k nemu akosi vzdialenejšie. To mi je síce milšie, ako to rodinné kamarátstvo, bo z
         toho nikdy veľa nebýva, no predsa —.‘ Tu dcéra pozdvihla zlaté riasy a oči sa im stretli.
   </p>
   <p>
    „Praješ si niečo, mamička moja?“
   </p>
   <p>
    „Nie, Aranka. Vlastne chcela som sa ťa len spýtať, či ste sa niečo s Ferdinandom
         nepohodli, keď si včera nechcela s ním na prechádzku; a vôbec vidím akúsi cudzotu pri
         tebe.“
   </p>
   <p>
    Dcéruška položila pečivo, odhrnula zlaté vlasy z jemného čielka.
   </p>
   <p>
    „Mamička moja, ja ináč nemôžem, ver mi!“ povráva, a ružičky na líčkach jej obeleli. „Mne
         by bolo vôbec milšie, keby on už odišiel.“
   </p>
   <p>
    „Aranka!“ zamračila sa pani. „Či takej zdvorilosti a pohostinstvu učili ťa v P.?“
   </p>
   <p>
    Dcéra ešte viac obelela.
   </p>
   <p>
    „Nemrz sa, mamička. Vieš, že som bola k nemu zdvorilá, i že som sa spolu s Irenkou
         namáhala, aby bol u nás šťastným; no on si to ináč vykladal, a to nemá a nesmie byť.“
   </p>
   <p>
    „A prečo nesmie?“ dráždive usmiala sa pani. „Snáď nie je dosť švárny, dosť bohatý, vari
         by neposkytol vyvolenej svojho srdca dosť skvelú a šťastnú budúcnosť, aby si smel robiť
         nádeje, že sa ňou stane moja dcéra?“
   </p>
   <p>
    „Ale načo robiť si nádeje, ktoré nikdy nemôžu byť splnené?“ ticho zašopkali devuškine
         pery.
   </p>
   <p>
    „Aranka moja, len nie žiadne prenáhlenie. Rozváž si dobre, čo vravíš,“ temer prísne
         podotkla pani. „Za dnešných dní také partie nerastú na stromoch, ako je Adamiš. O kom si
         snívaš ešte, čo chceš viac?“
   </p>
   <p>
    I dcérina tvár akosi sprísnela; odrazilo sa na nej niečo tragické, keď, narovnajúc sa v
         celej prelestnej výške, preriekla:
   </p>
   <p>
    „Pre mňa bohatstvo nemá ceny; čo ja chcem, je láska. Pri zasnúbení musí nevesta srdce
         zadať — a ja mám len jedno na zadanie.“
   </p>
   <p>
    „Snáď len nechceš povedať, že si ho už zadala?!“ zľakla sa pani Terézia, bo zmocnil sa
         jej pocit neblahého tušenia, akoby za takých okolností jej vysnívaná budova dcérinho
         šťastia sa mala práve tak zrútiť, ako sa zrútilo pečivo pod jej rukami. „Aranka, dieťa
         zlaté, nemuč ma, povedz pravdu, komu si zadala svoje srdce?“
   </p>
   <p>
    Devuška oboma rukami zakryla si tvár, zružovela až pod zlaté vlasy, keď ústa sotva
         zašopkali:
   </p>
   <p>
    „Dankovi Žilinskému!“
   </p>
   <p>
    „Komu?“ V paninom zvolaní ležalo niečo, čo okamžite primälo devušku spustiť ruky.
   </p>
   <p>
    „Dankovi!“ vravela s nehou, s akou možno vysloviť len jedno meno.
   </p>
   <p>
    „Hlaďmeže, o akého zaťa by sa nám postarala!“ zažartovala pani Terézia. „Vari ste si aj
         sľúbili!“
   </p>
   <p>
    „Áno, mamička, sľúbila som Dankovi, že na neho počkám, kým bude hotový.“
   </p>
   <p>
    „Ó, dieťa moje, kým ten bude hotový, ošedivieš; veď pre neho niet žiadnej budúcnosti.“
   </p>
   <p>
    „Prečo tak vravíš, mamička?“ prosebne vystrela dcéra ruky proti matke. „Však už má
         zložiť kandidátske skúšky. Bohoslovcov je málo, fara sa mu iste skoro trafí, Pán Ježiš to
         dá, a keby aj nie hneď, veď ja počkám. Nie mi je tak náhlo utekať od rodičov, ako im je
         náhlo vystrojiť mňa zo svojho domu.“
   </p>
   <p>
    Slová pichli matku. Privinula dcéru k sebe.
   </p>
   <p>
    „Nuž veď ani nám by nebolo náhlo, ale Ferdinand čakať nebude!“
   </p>
   <p>
    „Veď ani nemusí,“ vymanila sa dcéra z matkinho objatia; „bo márne by čakal. Ja nikdy
         dané slovo nezruším, nikdy!“
   </p>
   <p>
    Na okamih stála pani celá zdesená. Veď to, čo dcéra vravela, nemohlo, nesmelo sa stať.
         Potom striasla dojatie.
   </p>
   <p>
    „Aranka moja, nechcela som ti povedať celú pravdu, no teraz už musím. Nezazlievam ti, že
         si sa zamilovala i v prenáhlení sľúbila. Sama sa však presvedčíš, až on príde — bo, dúfam,
         že bude mať toľko cti v sebe, že tak učiní. — Nuž až on príde, vráti tebe svoje slovo i
         slobodu, bo pre neho v Uhrách niet budúcnosti. Pre ten študentský — ako oni vravia,
         panslávsky — spolok, ktorý založil a udržoval, je z p.-skej akadémie vyhodený. Skúšku mu
         zložiť nedali, prirodzene, kandidátske skúšky zložiť nemôže, a keby aj, nik ho nevysvätí.
         Tak iné nezostáva, len vziať batôžok a ísť za hranicami šťastie hľadať. Takýto mladík,
         ktorý ľahkomyseľne uvrhol seba i iných do celoživotných ťažkostí, by ti bol slabou oporou
         pre život, i keby sa to nebolo stalo. No, ako veci stoja, pre takého chudáka, ktorý sotva k
         čomu poriadnemu v svete príde, nechovali sme my našu jedinú dcéru, nevynaložili toľko na
         jej výchovu a vzdelanie.“
   </p>
   <p>
    Pani chcela ešte niečo dodať, vzhliadla hore a výkrik zdesenia vyrval sa jej z hrudi.
         Veď sťa kvet, ostrou kosou náhle podkosený a k zemi zložený, padla jej ľúbezná dcéra na
         studenú, tvrdú dlažbu.
   </p>
   <p>
    „Aranka, Aranka!“ zdvihla pani devuškinu hlavu. Obrátila k sebe tú milostnú tvár na
         ktorej veľkými písmenami písala neviditeľná ruka:
    <span class="emphasis">
     <em>
      Uprostred pokoja stala sa mi
            horkosť najhorkejšia.
     </em>
    </span>
   </p>
   <p>
    „Ako si to ona vzala k srdcu!“ vzdychla pani, kriesiac všemožne dcéru k životu. Konečne
         zodvihli sa zlaté riasy, a tie krásne, sirôtkové oči tak žiaľne pozreli na matku, akoby sa
         pýtali: ,Načo ma voláš späť do života, keď si napred vyhasila svetlo môjho šťastia?‘
   </p>
   <p>
    Pani neodvážila sa dcére pripomenúť, čo predtým spolu vraveli. Jej srdce sa zovrelo pri
         pohľade na dcéru, ktorá tak ticho, bez slova vstala z chladnej dlažby, a práve tak ticho
         odchádzala. ,Ide sa niekam vyplakať,‘ myslela pani, ,to jej najskôr uľaví. Darmo je, raz sa
         to musela dozvedieť, a dobre len, že som jej to mohla povedať prv, než oni prišli. Ale‘ —
         sľubovala si pani — ,Karolíne poviem, ako mi to strážila dcéru, dovolí jej romány za mojím
         chrbátom a sľuby! A jemu tiež poriadne vyčítam, nech len príde! Aj keby ho neboli vyhodili,
         čo sa on opovážil, — taký bedár, ktorý ktovie, kedy by bol dostal nejakú brdárku — čo on
         mal pozdvihnúť oči k mojej dcére, ktorá dostane pár tisíc vena, a pár tisíc po našej
         smrti!‘
   </p>
   <p>
    Rozhorčená pani farárka v spechu dokončila prácu a šla do kuchyne dozrieť, či sa
         prasiatka dobre pečú. „Veď ona sa vyplače, a bude dobre,“ bol posledný dôvod, ktorým seba
         uspokojila.
   </p>
   <p>
    Škoda, že sa nešla pozrieť za dcérou! Ba dobre, veď devušku, kľačiacu pri okne, —
         zalomené ruky na ňom vyložené, a hlávku na nich — by ona i tak pochopiť nemohla. To more
         súženia, ktorého kalné vlny tam v P. pred pár dňami pokrývali celú rodinu, ktorá sa mohla k
         sebe túliť a navzájom tešiť, toto more prelialo sa nad osamelým, jarným kvetom. Merala
         devuška jeho hĺbku, videla v tých kalných čiernych vlnách tonúť milovaného mladíka. Cítila
         nával temer telesnej belosti k srdcu. Do uší zneli jej úryvky matkiných slov: „Pre neho v
         Uhrách niet budúcnosti, ani miesta — vziať batôžok a ísť za hranice hľadať šťastie — príde,
         aby ti vrátil slovo —.“ Zakrútila hlavičkou. „Nie,“ vraveli ústa. „Všetko ti mohli vziať,
         drahý, milovaný, budúcnosť, jestvovanie, vlasť, domov — len mňa ti nik vziať nemôže, tvojou
         som bola v šťastí, keď slnce nad nami svietilo, tvojou budem, i keď tie kalné vlny súženia
         sa zavreli nad tebou; pokryli nás oboch, ale nerozlúčia. Ach, Pane, Ježišu!“ chcela sa
         devuška modliť, no zdalo sa jej, že hovorí do prázdna — že ju Ten, ktorého tak odo dňa ku
         dňu viac milovala, opustil. Ach, iste ju opustil, veď či by bolo mohlo prísť na nich toto
         súženie, keby On bol býval prítomný? Mohol On dopustiť takú krivdu? Bolo pravdou, čo
         hovoril:
    <span class="emphasis">
     <em>
      Hľa, ja s vami som až do skonania sveta?
     </em>
    </span>
    Alebo bolo to
         všetko, čo ju týždne blažilo, klam, prelud? Ach, ocitla sa devuškina duša na pokraji
         strašnej priepasti. „Pane Ježišu!“ skríkli zrazu ústa zúfale, „neopúšťaj ma, ja chcem v
         Teba veriť, keby sa mi dostalo ísť aj cez údolie tieňa smrti. Ó, ak je to všetko pravda, čo
         som uverila, poteš, ó, poteš ma Ty sám, veď nikoho nemám, kto by ma potešil. Irenku
         zarmútiť nemôžem, a ona by mi nepomohla. Pomôž Ty mne prežiť tie hodiny, než oni prídu, i
         potom, i potom. Ó, Pane Ježišu, poteš ma, poteš ma!“
   </p>
   <p>
    V izbičke stíchlo. Pomaly stišovala sa hruď, prudkým dychom hýbaná. Miesto strnulej
         bolesti divný pokoj pokrýval bledú tváričku slovenskej piesenky, pomaly zavinul i celú
         nežnú postavu.
   </p>
   <p>
    Zrazu otvorili sa krásne oči, zahľadeli dlhým pohľadom k nebesiam. — „Ďakujem, dobrý,
         drahý Pane Ježišu,“ vraveli ústa tichučko. „Tak, ako potešil si teraz mňa, tak iste bol si
         i s ním a potešíš i jeho. Ty mi dáš silu, aby som jeho nezarmútila, až príde hodina
         rozlúčenia, lebo už snáď nie za živa, ale až po smrti, tam u Teba, v tej poludňajšej
         krajine, tam budeme svoji.“
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3105">
       </a>
       15
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Zase plávala loď po siných dunajských vlnách. Unášala z horných strán Uhorska na Dolnú
         zem rodinu, ponáhľajúcu vyplniť daný sľub, a zájsť sa podívať za uletenými holubičkami.
         Podvečer nížil sa nad svetom. Jesenné hmly pokrývali ďaleko brehy; nič si nevidel, len
         šedivé nebo a modrozelenú vodu. No zrazu na západe povstal ohnivo-červený stĺp. Slnce
         razilo si cestu — ako Botto
    <sup>
     [
     <a class="footnote" href="#ftn.d56e3114" name="d56e3114">
      26
     </a>
     ]
    </sup>
    spieva — zlatými šabľami, trhalo ťažké závoje hmly. Chcelo sa ešte raz pozrieť
         na svet, chcelo vidieť ľudí a povedať im: „S Bohom, a dobrú noc“. Nebo, voda i loď poliate
         boli tekutým zlatom, zorovými červánkami
    <sup>
     [
     <a class="footnote" href="#ftn.d56e3120" name="d56e3120">
      27
     </a>
     ]
    </sup>
    a kde-tu purpurom. „Aké krásne,“ zvolali by nejedny pery. No cestujúcim
         nechcelo sa v hmlách na palube čas tráviť, zašli do kajuty.
    <sup>
     [
     <a class="footnote" href="#ftn.d56e3126" name="d56e3126">
      28
     </a>
     ]
    </sup>
    A predsa volali tak rozkošné ústa osamelej devy, ktorá posiaľ stála v hlbokej
         dume uprosted tej hmly. „Hľa, odpoveď na moje strastné dumy,“ vravela polohlasne; „svetlo
         prišlo. Tak príde svetlo i môjmu ujarmenému, biednemu národu.“
   </p>
   <p>
    Unikla deva z kajuty, vyhnaná rozhovorom, aký tam panoval. Maďari, židovskí, nemeckí a
         zaiste i slovenskí maďaróni bavili sa tam. Keď počuli Janka s ňou vravieť po slovensky,
         začali schválne rozhovor, tupiaci Slovákov. Zrazu strhol sa na medzipalubí, naplnenom
         Slovákmi, Rumunmi a Srbmi, krik; do toho miešalo sa maďarské zlorečenie matrózov,
    <sup>
     [
     <a class="footnote" href="#ftn.d56e3134" name="d56e3134">
      29
     </a>
     ]
    </sup>
    končiace slovami: „Táto háveď, títo slovenskí psi!“ To devu tak rozbúrilo, že
         vybehla z kajuty.
   </p>
   <p>
    Janko bol už vyšiel prv. Vravel teraz s rozhnevanými kormidelníkmi. Dvaja opití Slováci,
         špatné zlorečiac, nechceli sa prestať biť. Žena bitého bránila muža jednou rukou, druhou
         túlila k sebe vreštiace, naľakané dieťa.
   </p>
   <p>
    Deva strnula. Nikdy ešte nevidela slovenský ľud tak zblízka a z takejto stránky.
         Vídavala ho len strojne odený v utešenom kroji, ako prichádzal na púte na p.-skú kalváriu a
         poznala ho len z časopisov, „ten dobrý, tichý, krotký slovenský ľud, ten holubičí národ“.
         Takýchto dravcov, akí si to tam stáli oproti, obklopení tupou, bezcitne sa smejúcou chasou,
         v špinavých halenách, alebo aj len v hrubých, kúdeľových košeliach a gatiach, ktoré do roka
         vody nevideli, si nikdy ani nepredstavovala. Jedni napchávali si mastnými prstami fajky,
         druhí strkali to, čo z fajok vytriasli, do úst; tretí zavdávali si z veľkej fľaše pálenku,
         štvrtí upierali kalné oči na fľašu, ktorá nebola ich. Špinavé ženy — a ešte špinavšie deti
         — tmolili sa pomedzi to.
   </p>
   <p>
    Deva najradšej zapchala by si uši, aby nepočula tie milé zvuky rodnej reči a tak
         nerozumela tie pusté, ohavné, necudné reči, to hrozné zlorečenie.
   </p>
   <p>
    Stála ešte celá bledá, keď tu ozval sa detský výkrik. Surovo odstrčil muž brániacu sa
         ženu; potočila sa, padla. Pádom vyletelo jej dieťa z rúk, udrelo hlavičkou o debnu a
         omráčené prestalo plakať. Krik stíchol. Muži prestali sa biť. Deva zhrozená utiekla na
         palubu. Tamstadiaľ skláňajúc sa cez zábradlie schodov, videla, ako Janko dieťa zdvihol,
         položil na debnu a začal kriesiť; pritom rozkázal ženám, aby prebrali taktiež omráčenú
         ženu. Z hlavičky dieťaťa rinula sa krv a na Jankovo volanie, ktorý ju pristavil vlastnou
         šatkou a prosil, aby mu druhú, namáčanú niekto dal, nikto sa ani nehol. A keď konečne jedna
         žena strhla umastený ručník z krku a chcela ten namáčať a to prijať nemohol — tu vzhliadli
         bezradne hľadiace mladíkove oči ku schodom:
   </p>
   <p>
    „Milica, si tu? Poď mi pomôcť!“ zavolal jasavo.
   </p>
   <p>
    No jej akoby olova nalial do žíl. Zísť ta dolu, medzi tú opitú, pustú chasu, zmocnila sa
         jej priam hrôza.
   </p>
   <p>
    „Milenka, poď!“ zvolal ešte raz.
   </p>
   <p>
    No deva si vydýchla. „Ja ti pomôžem, syn môj!“ Mamička stála pri Jankovi. A už prebrala
         sa i matka, pribehla k dieťaťu. Janko mohol im ho ponechať a obrátiť sa konečne k mužom. Čo
         k nim vravel, Milica pre hukot vody nerozumela, videla len, ako ho počúvali so sklonenými
         hlavami. Odbehla na najďalší koniec paluby nešťastná, nespokojná sama so sebou. Ó, aké
         bezradostné, strastné boli jej dumy!
   </p>
   <p>
    Ba že ešte mohla v jej národe jestvovať takáto luza!
    <sup>
     [
     <a class="footnote" href="#ftn.d56e3159" name="d56e3159">
      30
     </a>
     ]
    </sup>
    To zaiste v krajoch, kde ten ľud nik nekriesil. A že práve oni ukazovali sa
         svetu a robili špatnú povesť celému národu! No, keď zhubný systém tak každú možnosť
         slovenskej osvety ničil, kedy prenikne ona až po tento ľud! Však po tento nie, z toho už
         nikdy nič nebude, ten je už nadobro zničený a stratený.
   </p>
   <p>
    Tu prerúbalo sa slnce a oživilo v nej nádej. Rozhliadla sa, a asi päť krokov od nej stál
         Janko v záplave ružového svetla, zahľadený ta, skadiaľ prichádzalo. Pribehla k nemu, oprela
         si hlavu o jeho rameno. Boli si tak veľmi podobní, — a predsa veľmi rozdielni.
   </p>
   <p>
    „Všakver’ je to krásne!“
   </p>
   <p>
    „Ach, Milenka, tu si?“ ovinul rameno okolo štíhleho pásu, privinul ju k sebe. „Kúsok
         krásy nášho Boha.“
   </p>
   <p>
    „Ako to?“
   </p>
   <p>
    „Boh je svetlo; tmy v ňom nieto.“
   </p>
   <p>
    „Janko, ako sa to skončilo tam dolu? Čo je s dieťaťom?“ zahovárala. Nechcela, aby s ňou
         vravel o Bohu.
   </p>
   <p>
    „Prebralo sa.“
   </p>
   <p>
    „Odpusť, že som neprišla, keď si ma volal, bála som sa,“ priznávala sa úprimne. „Mne
         bolo hrozne medzi nimi.“
   </p>
   <p>
    „Tebe? Ó, Milenka, keď my sa ich budeme báť, keď my si ich budeme oškliviť, tak kto sa k
         úbohým zníži? Veď je to tam ten náš nešťastný slovenský ľud, ktorý kriesiť sme sa
         pripravovali roky!“
   </p>
   <p>
    „Ako môžeš tú luzu tam nazvať slovenským ľudom?“ stiahla hrdé čielko. „To nie je ten
         ľud, ktorý ja milujem, v ktorom leží jediná záruka našej budúcnosti. Má každý národ svoje šuminy,
    <sup>
     [
     <a class="footnote" href="#ftn.d56e3186" name="d56e3186">
      31
     </a>
     ]
    </sup>
    nože i to tam sú len šuminy. Ináče vyzerá to peknoduché jadro nášho spevného
         ľudu, ktorý ospievali naši básnici.“
   </p>
   <p>
    „Ó, Milenka, takého ľudu, ako ten ospievaný, snáď nikdy nebolo, a ak aj, tak ho už niet.
         Tí, ktorí ešte žijú v utiahnutosti od sveta, ktorých ešte prúd našej doby nezachvátil, sú,
         pravda, rýdzejší, prostejší. No je to zväčša katolícky, Rímom v hlúposti udržovaný ľud. Tí
         ostatní viac-menej podobajú sa tamtej úbohej luze, ako si ju ty nazvala. No, keď ty ich
         nazveš luzou, keď ty povieš, že ich nemôžeš milovať, čo čakáš od otročiteľov? Ak sú to
         šuminy, tak čo s nimi?“
   </p>
   <p>
    Zmiatol ju veľký, vážny pohľad drahých očí, i smutný výraz bratovej tváre.
   </p>
   <p>
    „Nuž, šuminy nutno oddeliť, aby sa polievka očistila a stala stroviteľnou,“ pokúsila sa
         o veselý úsmev.
   </p>
   <p>
    „Keď ale tých šumín je polovica, a tieto šuminy majú deti, a tie deti sú podrost,
    <sup>
     [
     <a class="footnote" href="#ftn.d56e3200" name="d56e3200">
      32
     </a>
     ]
    </sup>
    od ktorého závisí budúcnosť jestvovania, tak čo potom?“
   </p>
   <p>
    Otvorila veľké oči.
   </p>
   <p>
    „Ale veď ich predsa nemožno získať. Pováž, čo môže už vykonať pri tej spitej chase
         literatúra? Či pochopia, keby ich aj zasiahlo divadelné umenie? Či zaujme ich sebalepšia
         prednáška, sebakrásnejšia báseň? Ach, nie, ich nemožno už vzkriesiť!“
   </p>
   <p>
    „Máš pravdu, oni nič nepochopia, len samožertvennú lásku. Bo láska je slnce, ono kriesi,
         hreje, živí; ono je svetlo.“
   </p>
   <p>
    „Káraš ma, že som im nedokázala lásku,“ vzdychla bolestne, „že som ti nešla pomôcť?
         Všetci nemôžeme jednako pracovať. Snáď som sa ja zrodila pre tie druhé vrstvy; toho
         talentu, tuto zakročiť, ja nemám. Mňa strašne odpudzuje špina, drzosť, surovosť, a videla
         som jej tak mnoho!“
   </p>
   <p>
    „Milenka, a kto môže očistiť nečistého? Či nie ten, kto je sám čistý? Kto môže zdvihnúť?
         Či nie ten, kto stojí? Či nemusí byť napred človek zdravý, aby mohol statne pomôcť
         nemocnému? Či netreba napred mať, prv než dáme? Nuž ty máš vzlet duše, máš ideál, máš
         zdravie, máš vzdelanie, chudoba ťa netlačí; oni nič nemajú — a predsa ty nemôžeš im nič
         poskytnúť, lebo, čo tento stratený ľud zachrániť môže, je evanjelium. A tomuto sa ty,
         drahá, zopieraš, pred ním svoje srdce zatváraš. Ver mi, až Kristus, môj Pán, bude tvojím
         svetlom, vtedy i tento biedny ľud, i tie šuminy spoza plotov budeš milovať ako kus
         vlastného ,ja‘, a to pre ten vzácny, drahý poklad, skrytý v ňom, pre tie ich drahé,
         nesmrteľné duše. Ak neprijmeš sama Krista, tvoj život na zemi zostane napriek všetkým darom
         a ideálom bez účinku, lebo duše jednotlivcov a celých národov kriesiť môže len On a s Ním
         tí, ktorí sa Mu oddali.“
   </p>
   <p>
    Vrava hlasov na palubu vystupujúcej spoločnosti znemožnila ďalšie slová.
   </p>
   <p>
    „Poď, Milica, ideme sa pozrieť za tým dieťaťom, či áno?“
   </p>
   <p>
    „Áno, áno,“ zvolala okamžite. Veď chcela, musela mu dokázať, že nemá pravdu, že i ona
         vie milovať i znížiť sa, hoci by aj neprijala tie prepiate zásady. Ach, keby nebol to on —
         jej jediný, drahý brat — z tej duše by ho nenávidela — a keby nebol taký dobrý, taký
         šľachetný, že ani hnevať sa na neho nebolo možno!
   </p>
   <p>
    Zišli na medzipalubie. Tu mimovoľne sa zardela sama nad sebou. Ako úctive, dôverne
         rozstupoval sa ľud Jankovi — a ako cudzo pozerali na ňu! Žena s dieťaťom na lone, keď k nej
         prikročili, prv, než sa nazdal, siahla po jeho ruke a vrele pritisla si ju na pery.
         Neďaleko sedel zarmútený a ustaraný muž. Janko pristúpil k nemu, a medzitým čo ona
         spytovala sa ženy na dieťa a zodpovedala otázky, či je sestrou mladého pána, a či tá dobrá
         pani bola jej matka, začal on rozhovor s mužom, kam cestujú.
   </p>
   <p>
    Spytoval sa tak srdečne, súcitne, ako sa len dobrý brat spytovať môže; rozohrial nielen
         muža, ale i vedľa stojacich. Začali s ním rozhovor, a boli to teraz také krotké, dobré
         tváre.
   </p>
   <p>
    Slzy vstúpili jej do očí. „Mne chýba nie talent, ale srdce k tomu ľudu. On ich miluje
         takých, akí sú; ja len takých, akí by mali byť — — —“
   </p>
   <p>
    Šla pohľadať matku a pozrieť, čo robí Ľudovít, že ju tak neodpustiteľne zanedbáva.
         Kúrňava cigarového dymu valila sa jej v ústrety. V kabíne, dosť i prázdnej, bolo už
         rozožaté. Matka sedela s dvoma paniami v rohu pohovky, počúvala s jej vrodenou, zdvorilou
         láskavosťou žaloby svojej lámkou trápenej susedky. Keby bola sama, šla by za ňou, takto sa
         iba vzájomne na seba usmiali.
   </p>
   <p>
    A deva blúdila zrakom ďalej, až i našla, koho hľadala. Pri okne, s maďarským denníkom v
         ruke, sedel Ľudovít. Staval sa, že číta, ale nečítal. Na tvári sídlilo mu toľko strasti.
         Mimovoľne to devu pichlo. Nevšímajúc si zvedavých pohľadov niekoľkých starších dám,
         zamierila tým smerom a sadla si k nemu.
   </p>
   <p>
    „Ľudovít, čo ti je?“ Tu jej nechýbal dar lásky. Ó, kúzlo, keď srdce srdcu sa ohlási!
         Mraky mladíkovej tváre zmizli. Keby stála na tom, aby jej povedal, čo mu chýba, priviedla
         by ho do veľkých rozpakov; — ale nestála.
   </p>
   <p>
    „Kde si bola, Milica? Hľadal som ťa.“
   </p>
   <p>
    „Že si ma hľadal? Bola som predtým na palube, potom na medzipalubí i s Jankom.“
   </p>
   <p>
    „Museli sme sa minúť. Zajtra o takomto čase sme už u nás. Ba, Milica, ako sa ti tam bude
         pozdávať? Nevidela si ešte dolnozemskú pustatinu. Však u nás v A. ešte tak pusto nie je, no
         než sa tam privezieme!“
   </p>
   <p>
    Zahovorili sa. Ona bola rada, že prišla a zaplašila jeho trúchlivé myšlienky. Keď na
         svete je tak málo pravdy a ľudia ju radi sami pred sebou zakrývajú, dakedy preto, aby
         nebolela…!
   </p>
   <p>
    A loď unášala ich po siných dunajských vlnách ďalej a ďalej. Ba čomu v ústrety?!
   </p>
   <p>
    *
   </p>
   <p>
    ,Ba čomu v ústrety?‘ dumala na druhý deň ráno pani Karolína Žilinská. Stála na palube
         sama, bo slnko ešte len vstávalo a zlátilo nebies báň.
   </p>
   <p>
    Ó, keď človeka tak mnoho tlačí, ako paniu vtedy tlačilo, nemôže ani doma spať, tým menej
         na ceste. Keby nebolo daného sľubu, nešla by pani teraz do A. Vedela, že otcovým zakročením
         stal sa Ľudovít zradcom; písal jej o tom obšírne Jurko Orfanides. Lístok bol krásny; celé
         vďačné mladíkovo srdce ležalo v ňom, obzvlášť v tých vetách, kde ju prosil, aby Milici
         oznámila pravý stav vecí, aby neprivolila jej spojeniu s Ľudovítom; veď pre Milicu by to
         znamenalo celoživotné nešťastie. Hoci mladík obratne skrýval svoje srdce, poznala pani
         predsa, že starosť o devu, tú najdrahšiu, dohnala ho k tomuto listu. Ona mala Milici
         povedať — ona? Mladík mal pravdu. Kto mal varovať Milicu, keď nie matka? A predsa, ako
         varovať? Či neznamenalo to, zlomiť dcérino srdce? A ako potom zachrániť Ľudovíta? Snáď, keď
         ona dakedy mu zastane po boku, on — on zostane tým, čím sa stal. — Ale veď do tej doby bolo
         ešte ďaleko; treba zložiť skúšky, a potom snáď roky čakať, než on dostane faru; medzitým
         dokáže on sám, čo je v ňom. Dnes či zajtra, Milicina bolesť bude jednaká; medzitým ona sama
         príde k zrelším náhľadom. Ach, nech je ešte aspoň začas dobrým duchom úbohého mladíka!
   </p>
   <p>
    Milovala pani mladíka, akoby bol jej vlastným synom; či div, že chcela i jemu usporiť
         bolesť, kým mohla? Netešilo ju, že teraz musí do A., že tam sa má zísť s bratom. Nikdy
         neviazala ich pravá, rodná láska. Ju vychovala bohatá krstná matka, aj vydala. Bola ešte
         veľmi mladá, keď odišla so Žilinským; tak s bratom sa dobre ani neznali a v ničom
         nezhodovali. Po mužovej smrti čakala, že ju príde navštíviť, ale písal, že cesta je ďaleká,
         drahá; videli sa, až keď už bývala v P. Ó, nešla by za ním, keby nie detí; no Aranku by to
         bolelo.
   </p>
   <p>
    ,Aranka, — ach, drahé, drahé dieťa, až on príde, aby sa s tebou rozlúčil, rozlúčil
         navždy — ako mi pred odchodom povedal — čo ty učiníš? Nikdy tak dve srdcia a dve duše spolu
         nepristali, ako vaše; ako budete žiť, až vás zlý osud rozlúči? Janko vraví, že niet osudu,
         že všetko riadi Boh. Keby som tomu mohla veriť! No také nešťastie aby riadil Boh? Keby som
         videla východ k dobrému — ale takto —! Prečo, — keď On všetko riadi — nechal ma vychovať
         ich tak spolu, takých dobrých, zachovalých, aby potom jeden druhému boli predmetom
         nešťastia!?‘
   </p>
   <p>
    Úzkostne vzhliadla pani k nebesiam.
   </p>
   <p>
    „Prečo dopustil, aby sa môj Ľudovít zvrhol, ach, prečo?“
   </p>
   <p>
    Ach, sú otázky, na ktoré pozde, alebo nikdy na zemi nedostaneme odpoveď. I tieto boli
         také.
   </p>
   <p>
    Sklonila sa pani a zaplakala. Tak žalostne neplakala ani nad čerstvým rovom milovaného
         manžela. Tak plakať možno len, keď budova, na ktorej sme s veľkou vytrvanlivosťou a
         sebazaprením pracovali, zrúti sa nám pred našimi očami a nám sa zdá, že už niet čomu žiť.
   </p>
   <p>
    Nestrojila pani Karolína už naďalej brať žiakov k sebe; no teraz, i keby bola chcela, už
         by jej to neboli profesori viac trpeli. Syn volal ju do Bukurešti. Bol tam tak sám; srdce
         tiahlo ju k prvorodenému, ale ako opustiť dcéru? Mala táto sľúbené miesto učiteľky v
         blízkosti; ak ho dostane — pôjde pani Karolína predsa len s ňou. O syna sa nemusela báť,
         ten sa pri svojich terajších zásadách už nezvrhne. Bolo predsa niečo veľké v takom pevnom
         opieraní sa o Krista a Božie Slovo! Pani aj preto radšej by šla za synom, bo cítila, že
         nemá opory, oprela by sa o neho; — ale kto podoprie Milicu? „Ach,“ — plakala pani, — „tak
         som si mnoho na tom zakladala, že ich dobre vychovám; no tie náuky, ktoré som im vštepila,
         sú len pre slnečnú dobu, ony v búrkach žitia neostoja. Ak má niečo byť stále, musí mať
         večné základy; a mne ich nikdy nikto nepoložil. Lež či tak možno žiť bez základov? Až po
         smrť; a potom?“ — —
   </p>
   <p>
    Zatúžila pani opýtať sa syna. No bola príliš dlho vzorom svojim deťom a chovancom, bola
         im do istej miery ideálom. Či nepodkope si v synovom srdci všetku úctu, keď sa prizná k
         úplnej nevedomosti v Božích veciach? Aké smutné to slovo, a aké pravdivé zároveň! Nie, pani
         nemala sily, stúpiť na seba, zostúpiť tak nízko. Ona nechá syna, aby jej, tak ako dosiaľ po
         tieto dni, čítal Slovo Božie. Nechá ho, aby sa s ňou modlil. Bude čítať Slovo Božie, ako mu
         sľúbila, keď ju prosil, — ale priznať sa mu nemôže. — —
   </p>
   <p>
    „Mamička moja, čo plačeš?“ Tmavovlasá synova hlava sklonila sa k nej. Oprela si svoju o
         jeho hruď, nechala si zľúbať čelo, líco, pery, ba i slzy z rias. „Čo plačeš, mamička moja?
         Pozri, hľa, aký krásny svitá deň; noc pominula, tmy zmizli. Ver, neboj sa, čakaj; veď i nad
         nami zasvieti svetlo Božej milosti. Tvoje deti časne i večne budú šťastné. Povedz mi,
         prosím, čo si plakala?“
   </p>
   <p>
    Pozrela mu do tváre, obostrenej synovskou láskou.
   </p>
   <p>
    „Plakala som nad sebou, že mne nikto nepoložil do duše tie večné základy, a tak že ani
         ja som vám ich nepoložila, a následkom toho nedostalo sa vám tej výchovy, ktorá by vás
         učinila schopnými, odolať v búrkach žitia.“
   </p>
   <p>
    „Ó, mamička moja, ja ti do smrti budem vďačný za výchovu, ktorú si mi poskytla. Z tisíc
         matiek jedna by to nedokázala, čo si ty dokázala pri nás. Ak je v nás čo dobré alebo
         ušľachtilé, všetko tebe dlhujeme, ty si to v nás vyvolala. Po Pánovi len tebe môžem
         ďakovať, že v hodine obrátenia mohol som sa pozrieť naspäť do minulosti mravne nepokalenej,
         telesnou špinou nepošpinenej. Čo všetko od prirodzenia vo mne žilo, skúsil som, keď nebdeli
         už nado mnou tvoje oči. A tak viem, že dávno, dávno by som bol utratil ten poklad, ktorý ma
         dnes, keď moje srdce je už obmyté krvou Baránkovou, veľmi blaží: mládeneckú čistotu. A tak
         nežiaľ, drahá, po Pánovi nadovšetko milovaná moja matka! Všetko, čo si mala dobrého, dala
         si nám. Čo si nemala, to si nám dať nemohla, to dal Pán Ježiš nehodnému tvojmu synovi, to
         dal Dankovi, Irenke, Zlatuške — to dá všetkým tvojim deťom. No, popredne chce ten skvostný
         poklad, mier duše a radosť srdca, dať tebe, moja drahá, milovaná matka! Ó, dovoľ, aby som
         svoj veľký dlh aspoň trochu mohol splatiť: daj sa mi priviesť k Nemu, ktorý tak nevýslovne
         miluje nás oboch! Či dáš, mamička moja? Smiem ti ukázať tú cestu, na ktorú sám len nedávno
         som vkročil — z Mezopotámie do Kanaánu, do onej zeme poludňajšej, kde „kráľa v jeho okrase
         uvidia oči naše?“
   </p>
   <p>
    Ó, kde tu bolo aké pokorenie pre paniu? Ach, žiadne! Videla, že je i bude synovi tým,
         čím mu bola kedysi, a vďačne, v povedomí: ,O neho sa môžeš oprieť‘, vložila ruku do jeho
         ruky, a s rukou i svoju do krajnosti rozochvenú dušu. V tom okamihu pretrhlo slnce poslednú
         prekážku a vzišlo v celej kráse i osvietilo na tichej posiaľ palube syna a matku,
         kľačiacich po prvý raz spoločne pred Bohom, ktorý im dal život, pred Kristom, ktorý za
         tento ich život vlastnou smrťou zaplatil, pred Duchom Svätým, ktorý, keďže mu od tejto
         hodiny bolo otvorené, začal svoje dielo v duši a v srdci panej. A čo započal, i slávne
         dokoná.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e3114" name="ftn.d56e3114">
        26
       </a>
       ]
      </sup>
      <span class="emphasis">
       <em>
        Botto
       </em>
      </span>
      — Botto, Ján (1829 — 1881) slovenský básnik
               (najznámejšia jeho báseň Smrť Jánošíkova)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3120" name="ftn.d56e3120">
        27
       </a>
       ]
      </sup>
      <span class="emphasis">
       <em>
        červánky
       </em>
      </span>
      — zore
     </p>
    </div>
    <div class="footnote">
     <p>
      <sup>
       [
       <a class="para" href="#d56e3126" name="ftn.d56e3126">
        28
       </a>
       ]
      </sup>
      <span class="emphasis">
       <em>
        kajuta
       </em>
      </span>
      — menšia obytná jednotka na lodi
     </p>
    </div>
    <div class="footnote">
     <p>
      <sup>
       [
       <a class="para" href="#d56e3134" name="ftn.d56e3134">
        29
       </a>
       ]
      </sup>
      <span class="emphasis">
       <em>
        matróz
       </em>
      </span>
      — námorník
     </p>
    </div>
    <div class="footnote">
     <p>
      <sup>
       [
       <a class="para" href="#d56e3159" name="ftn.d56e3159">
        30
       </a>
       ]
      </sup>
      <span class="emphasis">
       <em>
        luza
       </em>
      </span>
      — zberba
     </p>
    </div>
    <div class="footnote">
     <p>
      <sup>
       [
       <a class="para" href="#d56e3186" name="ftn.d56e3186">
        31
       </a>
       ]
      </sup>
      <span class="emphasis">
       <em>
        šuminy
       </em>
      </span>
      — peny
     </p>
    </div>
    <div class="footnote">
     <p>
      <sup>
       [
       <a class="para" href="#d56e3200" name="ftn.d56e3200">
        32
       </a>
       ]
      </sup>
      <span class="emphasis">
       <em>
        podrost
       </em>
      </span>
      — dorast
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3281">
       </a>
       16
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Než sa Milica nazdala, loď pristála. Farár Černej stál už na mostíku. Privítal sestru,
         synovca i neter; so synom vymenili chladné objatie a obapolne mračný pohľad, a nevšímali si
         viac jeden druhého. Černej spytoval sa i na Danka Žilinského. Zvediac, že ešte dnes príde,
         nariadil jednému z drožkárov,
    <sup>
     [
     <a class="footnote" href="#ftn.d56e3290" name="d56e3290">
      33
     </a>
     ]
    </sup>
    aby potom takého a takého pána priviezol, začo mu Milica zaslala veľmi vďačný
         pohľad. Potom sadli do Černejovho kočiara. Ľudovít vzal opraty kočišovi, a už leteli
         pustinou blíž a blíž k A. i k spriazneným srdciam. Cesta — keď sa všetci usilovali skrátiť
         ju hovorom — míňala sa dosť rýchle. A keď slniečko strojilo sa zapadať, zadupotali kone vo
         dvore a.-skej fary. a v ústrety znelo jasavé: „Vitajte, vitajte!“
   </p>
   <p>
    Irenka so Zlatuškou temer na rukách zniesli svoju drahú tetinku, a skoro udusili vo
         vrelom objatí Milicu. Černej predstavoval Jankovi i Milici bratanca, Ferdinanda Adamiša, i
         pána kaplána Draškóciho. Na Irenkino: „A Danko?“ volala Milica radostne: „Nebojte sa,
         drahé, veď Danko príde; išiel navštíviť matku! Len dakoľko hodín strpenia; strýc bol taký
         láskavý, už mu aj drožku
    <sup>
     [
     <a class="footnote" href="#ftn.d56e3298" name="d56e3298">
      34
     </a>
     ]
    </sup>
    obstaral pri prístave. Budete nás tu mať všetkých!“
   </p>
   <p>
    „No, veď tak sa patrí,“ dosviedčala pani farárka, uvádzajúca švagrinú do domu. Ona
         naposledy vítala, bo zabavila sa so synom, ktorý, zoskočiac z kočiara, bežal za ňou.
         Nevedela, pravda, že tento nezvykle vrelý prejav synovskej lásky môže pripísať tomu, že jej
         syn nevedel, ako privítať sa s oboma kamarátkami, ako vydržať pohľad tých nevinných očí,
         keď sa uprú na neho.
   </p>
   <p>
    ,Čo on tu chce?‘ podumal, keď predstavili i jemu Adamiša. ,Tento podvodník, ktorý olúpil
         rodinu a iste i krivo prisahal — pre hrudu a mamon zapredal dušu za chlieb tak ako ja. Ako
         sa len na mňa díva, ako protivne sa usmial, ani čo by chcel povedať: ,Hja, Lajoško, my sme
         si rovní!‘
   </p>
   <p>
    Mladík najradšej zaškrípal by zubami v muke, aká srdcom zvládla. No treba udržať jasnú
         tvár, treba byť šťastný, hrať veselého, veď priviezli sme si domov hosťov. A čo by si
         pomyslela Milica, úbohá, zaslepená Milica —!
   </p>
   <p>
    Zaviedla si pani Terézia milých hosťov do fary. Dámy prezliekli si v Arankinej izbičke
         uprášené, cestovné šaty, zmyli špinu z cesty. Milicu prizdobili priateľky ešte poslednými,
         pre ňu zachovanými ružami. Pretože bola ona prv hotová, vzala si ju Irenka so sebou do
         rodinnej izby, kde spolu dohotovili ešte nezakončenú tabuľu.
    <sup>
     [
     <a class="footnote" href="#ftn.d56e3312" name="d56e3312">
      35
     </a>
     ]
    </sup>
    Tu zvedela Irenka, ako skončil proces, a stálo ju to veľkú námahu, aby skryla
         svoje pohnutie. Veď razom akoby ju niekto presadil do besiedky, a povrával jej strašné
         slová: ,Ľudovít podpísal reverz.‘
    <sup>
     [
     <a class="footnote" href="#ftn.d56e3318" name="d56e3318">
      36
     </a>
     ]
    </sup>
    Ach, bola to predsa len pravda!
   </p>
   <p>
    No Milica, úbohá Milica nevedela nič. Veď či by sa mohla ešte kedy usmiať, ona, ktorá ho
         milovala? Ach, ona ho milovala — a on bol zradcom!
   </p>
   <p>
    „Odpusti, Milica,“ vravela, objímajúc družku; „no mne je tak ľúto Danka, Jurka i
         všetkých! Udusila by som sa, musím trochu von, premôcť seba, aby Aranka nevidela. Všakver’,
         odpustíš?!“
   </p>
   <p>
    „Prirodzene, Irenka!“ Tvár devina obelela. „My sme to už prežili i vpravili sa do toho.
         No môžeš si predstaviť, čo sme vytrpeli; veď museli sme vidieť trpieť ich, a nemohli im
         pomôcť. A potom prišlo to strašné odsúdenie; a čo najstrašnejšie: keďže Ľudovítovi dovolia
         zložiť skúšky, podozrenie padlo na neho. Jeho — hoci je nevinný — to veľmi trápi. A že je
         nevinný, dokáže Danko, keď príde sem. Janíčko nám prišiel v tých najhorších dňoch. Ale
         choď, lebo sa potom nevymaníš.“
   </p>
   <p>
    A devuška šla — nie,
    <span class="emphasis">
     <em>
      bežala
     </em>
    </span>
    — von do záhrady, naplnenej jesennými
         hmlami. Tam v besiedke, kde pred niekoľkými dňami tak horlivo bránila kamaráta proti
         nespravedlivému obvineniu, hodila sa do pleteného kresla, a zakrývajúc malými rukami tvár,
         plakala. Ach, plakala žalostne, že tak sa zakončili všetky ich p.-ské ideály. Plakala nad
         Dankovým zničeným životom, nad Ľudovítovou zahynulou dušou a nad úbohou, oklamanou Milicou.
         Bolo jej milé, že zvonia, veď ten kov akoby plakal s ňou nad dosnívanými snami a zlomenými
         nádejami. Nepočula ľahké, mužské kroky, nevidela, že rozhrnul niekto húštie, ani akým
         pohľadom dívajú sa na ňu dve, Miliciným tak podobné oči. Nevedela, že oprel sa Janko
         Žilinský o osamelý bor a že i na neho prešlo niečo z jej žalosti.
   </p>
   <p>
    Vedel mládenec, čo dievčina oplakáva, domýšľal si, a jeho duša zaplakala s ňou. No, či
         sa môže mladík dlho dívať na plač dievčaťa a na svete najdrahšieho? Prebehol Janko Žilinský
         medzeru, deliacu ich oboch.
   </p>
   <p>
    „Irenka, neplač, prosím! Veď Pán Ježiš i toto zlé obráti na dobré; už i obrátil.“
   </p>
   <p>
    Spustila ruky z tváre, vzhliadla a usmiala sa na neho medzi slzami. Ach, bolo toľko
         dobroty, detskej nežnosti, nevinnej prelesti v tom úsmeve a v tých slzami ligotavých
         očiach!
   </p>
   <p>
    Pokľakol mladík ku kreslu, vzal podávané ruky do svojich, pritisol si ružové, malé prsty
         ku perám.
   </p>
   <p>
    „Ó, Janko, či jestvuje dosť sĺz, aby mohli dostatočne oplakať to, čo sa stalo a už
         neodstane, oplakať naše strasti?“ Bolestný ťah zovrel malé ústka.
   </p>
   <p>
    „Máš pravdu, drahá. My zaiste, keď hľadíme len na vec samu, musíme volať s Jeremiášom:
    <span class="emphasis">
     <em>
      Ó, kto mi to dá, aby moja hlava bola plná sĺz, aby som tak mohol oplakať
            zmordovanie môjho ľudu!
     </em>
    </span>
    No musíme hľadieť ďalej, na Neho, ktorý nám
         privoláva:
    <span class="emphasis">
     <em>
      Nie sú moje myšlienky, ako vaše myšlienky, ani moje cesty, ako vaše
            cesty; ale jako vysoko sú nebesia nad zemou, tak prevyšujú moje cesty vaše
            cesty.
     </em>
    </span>
    — Bez Božieho dopustenia sa nestala ani táto vec. Srdce Márie, matky
         nášho Pána, musel preniknúť meč, aby bolo zjavené zmýšľanie mnohých sŕdc. Keby neprišlo
         vonkajšie zlo, nikdy by sme nepoznali zlo, ktoré je v nás. Zlo a vonkajší hriech je tá
         magnetická ihla, priťahujúca a dvíhajúca vnútorné zlo a náš hriech. Choroby, ktoré
         vystúpili na povrch, môžu sa omnoho ľahšie vyliečiť, ako vnútri hnijúce, ktoré život
         podožrali a človeka nechali v domnení, že je zdravý. Hrozné bolo, čo dopustil Pán na Danka,
         ale že ho tak priviedol k Pánovi Ježišovi, že mu dal samého seba, celý život môže Mu byť
         vďačný za skúšku, do ktorej ho teraz postavil. Raduj sa, Irenka, i on pôjde už s nami z
         Mezopotámie do Kanaánu.“
   </p>
   <p>
    „Čo nevravíš!“ vzrušila sa radostne. „Keby si vedel, ako on to bral!“
   </p>
   <p>
    „Viem; písal mi. No teraz už i on volá, tak ako ja som volal:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Mne dostalo sa zmilovania
        </em>
       </span>
       <span class="emphasis">
        <em>
         bez všetkých zásluh, hodností.
        </em>
       </span>
       <span class="emphasis">
        <em>
         Bárs pyšné srdce nežiadalo,
        </em>
       </span>
       <span class="emphasis">
        <em>
         mne dostalo sa milosti.
        </em>
       </span>
       <span class="emphasis">
        <em>
         Znám to a plesám radosťou
        </em>
       </span>
       <span class="emphasis">
        <em>
         nad nevídanou milosťou.
        </em>
       </span>
       <span class="emphasis">
        <em>
         Ja som si iné nezaslúžil
        </em>
       </span>
       <span class="emphasis">
        <em>
         od Boha, iba samý hnev,
        </em>
       </span>
       <span class="emphasis">
        <em>
         a hľa, zmierenie vyzískala
        </em>
       </span>
       <span class="emphasis">
        <em>
         mne Syna Jeho vzácna krv.
        </em>
       </span>
       <span class="emphasis">
        <em>
         Jak k tomu prídem? Čo to je?
        </em>
       </span>
       <span class="emphasis">
        <em>
         Milosrdenstvo, iné nie!
        </em>
       </span>
       <span class="emphasis">
        <em>
         Tebe to musím, Bože, vyznať,
        </em>
       </span>
       <span class="emphasis">
        <em>
         i ľuďom, keď sa spýtajú.
        </em>
       </span>
       <span class="emphasis">
        <em>
         Milosťou Tvojou chcem sa chváliť,
        </em>
       </span>
       <span class="emphasis">
        <em>
         veď väčšie nad ňu nemajú.
        </em>
       </span>
       <span class="emphasis">
        <em>
         Klaniam sa, plesám radosťou
        </em>
       </span>
       <span class="emphasis">
        <em>
         nad Tvojou, Jezu, milosťou!
        </em>
       </span>
      </span>
     </p>
    </div>
   </p>
   <p>
   </p>
   <p>
    Irenka, či pre taký vzácny dar nie je hodno i trpieť? Ja verím, Pán Ježiš si týmto
         utrpením Danka preto k sebe priviedol, aby, keď mu svet všetko vzal, On sám mohol sa mu
         stať všetkým.“
   </p>
   <p>
    „Ach, to verím. Ale, Janko, keď veci tak stoja, či práve to nie je veľká strata, že
         vzali mu možnosť stať sa farárom a hlásať poznanú Božiu pravdu nášmu ľudu!“
   </p>
   <p>
    „Nie je ešte všetko stratené. Náš Boh je všemohúci. Až On bude chcieť, veď oni musia
         Dankovi dovoliť skúšky zložiť; ak nie — ani to nebol farár, ktorý mne dopomohol k poznaniu
         pravdy. Dnes v noci som mnoho premýšľal o jeho ďalšom živote. A tu som si sľúbil — mám, ako
         vieš, dobré postavenie, a dá Pán, o krátky čas bude ešte lepšie — chcem sporiť, žiť
         striedmo, aby on mohol ešte ďalej vyštudovať, a potom sa vrátiť späť do vlasti a pracovať
         tu ako slobodný, nikým neviazaný evanjelista. Ceremónia
    <sup>
     [
     <a class="footnote" href="#ftn.d56e3429" name="d56e3429">
      37
     </a>
     ]
    </sup>
    a miesto žiadneho nespraví spaseným, živé hlásanie Slova Božieho a krv Krista
         Ježiša, tak blízko prinesená ľuďom, že ju musia prijať.“
   </p>
   <p>
    ,Amen!‘ zahučal kov zvonu ešte raz a stíchol.
   </p>
   <p>
    „Janko, ja tiež chcem k tomu pomôcť. No svojho ešte nič nemám,“ narovnala sa devuška,
         vstala, — i mladík vyskočil — „zato mám niektoré cenné šperky, tie sú moje a len moje, ja
         ti ich dám. Mne i tak, ako Pánovej učenici, neprislúcha nosiť zlato. To speňažíš a dáš na
         jeho potreby. Ja nemohla by som mu to dať, lebo by ho to snáď bolelo, hanbila bych sa. Od
         teba ho to nezabolí, pravda; vezmeš to odo mňa?“
   </p>
   <p>
    „Ó, Irenka!“ mladík spravil posunok, akoby mal vôľu zavrieť devušku v náruč, no ovládal
         sa. Pristúpila sama k nemu a oprela si hlavu o jeho rameno.
   </p>
   <p>
    „Vezmeš?“
   </p>
   <p>
    „Vezmem, drahá,“ pritúlil jej ruku k svojej hrudi. Ó, keby vedela, akú mu pôsobí muku,
         do akého ohnivého prúdu ho vrhá, utiahla by vonnú, rozkošnú hlavičku z jeho ramena.
   </p>
   <p>
    No, ona myslela, že je to ešte tak, ako pred dvoma rokmi, keď ona bola nedospelým
         dievčaťom, a on nevedel, akým meno nazvať pocit, ktorý k nej choval. No, dnes vedel, vedel
         dobre, že jej nemôže byť len bratom, že jeho srdce dávno prekročilo hranice toho pekného
         priateľstva, zmietané túžbami, ktoré nikdy nemohli dôjsť splnenia. Keby nebola bohatou
         Irenkou Strakoničovou, vtedy — ach, vtedy použil by tento nečakaný, vytúžený, obavami
         strašný i šťastný okamih, privinul by dievča, vonný kvet, k srdcu, ktoré hrozilo si
         preraziť cestu z mladej hrude. Takto načo vrhnúť ju do víru boja, pokušenia? Strakoničova
         rodina mala s ňou zaiste veľké úmysly. Dobrovoľne by mu ju nedali, a kresťan si nikdy
         násilne nemohol privlastniť ženu, ani vtedy nie, keď by ju tým vytrhol zo sveta. Veď Pán
         to, čo bolo Jeho, mohol i v tom svete zachovať. Dosť bolo na Zlatuškinom ranenom srdci.
         Toto mladé, dôverčivé srdce nevydá tiež na pospas biedeniu; musí si podržať to pekné,
         blažiace, či čisté priateľstvo za každú cenu.
   </p>
   <p>
    ,Tak čo nič nevravíš?‘ káral rozum. ,Kúp obeťou svojho srdca mier jej duše!‘ Násilne
         zavrel mladík oči. Odtrhol tak pohľad z tej drahej, predrahej tváre, nezbadajúc v svojom
         rozrušení, ako zvláštne na nej svitalo svetlo. Veď okamih tej tíšiny, keď tu spolu stáli
         objatí jesennými hmlami a nič nepočuli, len ohlas vlastných mladých sŕdc, bol taký
         kratučký. — A predsa dosť dlhý, aby pod vplyvom mladíkovho pohľadu, aký predtým na ňu
         upieral, zabudla devuška i na kamaráta, o ktorého sa chceli starať, i druhého, na ktorého
         sa len chcela spýtať. — Zabudla všetko pre sladkosť pocitu, ktorý, sťa zorové červánky,
         objal náhle jej celé srdce, a naplnil májovou vôňou fialôk, rezied a ruží. ,Už viem
         všetko,‘ preletelo mysľou devušky; ,aj prečo mi tak strašne bolo v povedomí, že on sa vydal
         na púť z Mezopotámie do Kanaánu a ja nie, že nás taká priepasť delí. On vznáša sa k nebu a
         ja som prikutá k zemi. Už viem, prečo ma to tak veľmi blažilo, že zase budeme kráčať spolu
         — ach, už viem všetko. Viem, že by sme si mohli zaspievať, ako Danko raz spieval:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kam ty pôjdeš, pôjdem aj ja,
        </em>
       </span>
       <span class="emphasis">
        <em>
         radi sa my máme dvaja;
        </em>
       </span>
       <span class="emphasis">
        <em>
         keď zájdeš v šíre nebe,
        </em>
       </span>
       <span class="emphasis">
        <em>
         aj tam budem pri tebe.
        </em>
       </span>
      </span>
     </p>
    </div>
   </p>
   <p>
   </p>
   <p>
    Hľadeli devuškine oči do mladíkovej tváre. A keď konečne mladík dobojoval víťazne boj
         srdca s povinnosťou a otvoril oči, stretlo sa týchto dvoje očí. Nad tým, čo mu devuška v
         svojom sladkom, čistom pohľade podávala, mladík zvíťaziť nemohol. Nezavrel ju síce v náruč,
         nepovedal, že a ako ju ľúbi, ale bez ďalšieho pokusu zložil zbraň, a nechal nad sebou
         zvíťaziť jasavo blaženému povedomiu: ,Aj ona mňa miluje, aj ona‘ —
   </p>
   <p>
    „Irenka, Irenka!“ zaznel zo dvora hlas pani farárky.
   </p>
   <p>
    Devuška sa strhla. Kúzlo bolo pretrhané, pekné priateľstvo na povrch zachované, — a
         mladík zostal sám, zahľadený za svojím unikajúcim šťastím. Obrátila sa devuška, zaslala mu
         ešte jeden pohľad; ešte jeden dobrý, nevýslovné pekný úsmev ožiaril tu slnečnú tváričku, —
         potom húštie zapadlo a pod šuhajom podlomili sa kolená.
   </p>
   <p>
    „Pane Ježišu, ja som to nehľadal, vieš. Ja som chcel zamedziť, nepokúsil som sa to
         vyvolať; ja za to nemôžem, ale ani zvíťaziť nemôžem, ak mi Ty sám nepomôžeš. Ach, Pane
         Ježišu, alebo vysloboď nás oboch z toho kúzla, alebo mi ju daj. Veď ty si všemohúci! Či
         leží v bohatstve šťastie? Či nebola by ona šťastnejšia v obapolnej láske na mojom srdci? Ty
         si všemohúci. Sľubujem Ti, že ani krok neurobím, aby som si ju získal, ale ak mi ty sám
         cestu prekliesniš a dáš mi ju, celý život budem ti za ňu ďakovať.“
   </p>
   <p>
    Vyskočil mladík a domýšľajúc si, že i jeho budú hľadať, ponáhľal sa k fare.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e3290" name="ftn.d56e3290">
        33
       </a>
       ]
      </sup>
      <span class="emphasis">
       <em>
        drožkár
       </em>
      </span>
      — majiteľ drožky; kočiš na drožke
     </p>
    </div>
    <div class="footnote">
     <p>
      <sup>
       [
       <a class="para" href="#d56e3298" name="ftn.d56e3298">
        34
       </a>
       ]
      </sup>
      <span class="emphasis">
       <em>
        drožka
       </em>
      </span>
      — nájomný kočiar pre osobnú dopravu
     </p>
    </div>
    <div class="footnote">
     <p>
      <sup>
       [
       <a class="para" href="#d56e3312" name="ftn.d56e3312">
        35
       </a>
       ]
      </sup>
      <span class="emphasis">
       <em>
        tabuľa
       </em>
      </span>
      — slávnostný stôl — hostina
     </p>
    </div>
    <div class="footnote">
     <p>
      <sup>
       [
       <a class="para" href="#d56e3318" name="ftn.d56e3318">
        36
       </a>
       ]
      </sup>
      <span class="emphasis">
       <em>
        reverz
       </em>
      </span>
      — písomné vyhlásenie o uznaní dačoho
     </p>
    </div>
    <div class="footnote">
     <p>
      <sup>
       [
       <a class="para" href="#d56e3429" name="ftn.d56e3429">
        37
       </a>
       ]
      </sup>
      <span class="emphasis">
       <em>
        ceremónia
       </em>
      </span>
      — slávnostný úkon, obrad
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3482">
       </a>
       17
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Zamestnaný uväzovaním tabličiek,
    <sup>
     [
     <a class="footnote" href="#ftn.d56e3491" name="d56e3491">
      38
     </a>
     ]
    </sup>
    stál v svojej izbe pred zrkadlom kaplán Draškóci. Zvonenie, ktoré tak dojemne
         harmonizovalo s plačom Irenky Strakoničovej, volalo ho k povinnosti, pochovať dieťa, ktoré
         sa len včera bolo narodilo. Ako tak hľadel do zrkadla, videl v ňom i okno a pri ňom
         stojaceho Ferdinanda Adamiša.
   </p>
   <p>
    „Počujte, pán Adamiš,“ obráti sa zrazu k zamyslenému mladému mužovi, „viete, že Černej
         podpísal reverz, a len tak odniesol celú kožku z P.?“
   </p>
   <p>
    „Tak? Nie, nepočul som. Kto vám to povedal?“
   </p>
   <p>
    „Ja to viem z listu profesora M. Okrem toho principál, keď som mu list vrátil, sám sa
         predo mnou vyslovil v tom zmysle, že synovi napravil hlavu.“
   </p>
   <p>
    „Nuž to vlastne bolo celkom múdro. Načo pre nejaký ideál, z ktorého sa človek nenasýti,
         pokaziť si budúcnosť? No, to mi je temer divné, že oni predsa prišli sem; veď je tu tiež
         Žilinský, ktorý bol odsúdený.“
   </p>
   <p>
    „Hm,“ významne položil kaplán prst na čelo, „tu treba kombinovať. Či ste videli, ako
         veľmi radostne vítala Aranka Černejová bratanca Žilinského, a že on ju skoro na rukách
         zaniesol, keď sa stretli na chodbe?“
   </p>
   <p>
    „Čo tým chcete povedať?“ chladno spytuje sa Adamiš, zohnúc pritom pravítko tak, že sa
         div na poly neprelomilo.
   </p>
   <p>
    „Ach, nuž nič. Pani farárka ma poctila dôverou, že vraj Irenka Strakoničová sa má stať
         pani Černejovou. To ostatné si domýšľam: práve tak môže sa stať Aranka Černejová pani
         Žilinskou. Žilinský je pekný chlapík. Je dobrý Slovák, národovec; oni v P. spolu rástli,
         iste si dobre rozumejú. Jeho postavenie v Bukurešti — ako mi pani farárka včera povedala —
         je vraj výnosné. Má dobrú podporu ešte z čias, kde jeho otec bol tam lekárom viacerých
         rumunských bojarov
    <sup>
     [
     <a class="footnote" href="#ftn.d56e3511" name="d56e3511">
      39
     </a>
     ]
    </sup>
    — dnes-zajtra postúpi. Bude to neškodná partia. A nás dvoch zavolajú snáď za
         družbov — vás ako rodinu, mňa ako domáci prídavok. Ale povinnosť ma volá. Do videnia, pán
         Adamiš!“
   </p>
   <p>
    Páni sa navzájom poklonili.
   </p>
   <p>
    Kaplán na chodbe škodoradostne luskol si prstami: „Ale som mu zakúril! Nebudem sa len ja
         zožierať; zožieraj sa aj ty!“ a išiel vykonať poslednú povinnosť lásky k blížnym.
   </p>
   <p>
    A Adamiš na okamih stál ešte nehnuto pri okne. Potom sa zrazu prudko uderil do čela.
   </p>
   <p>
    „Ja som predsa vykonal kardinálnu hlúposť, že som si ju už nevypýtal. Že som ich nechal
         prísť sem — —! Je pravda, chcel som; ona prekazila. Nuž, prirodzená dievčenská hanblivosť.
         Ale mal som ísť za otcom, vypýtať si ju, a požiadať o súkromný rozhovor s ňou, a potom
         konať. Takto čo? Vari budem čakať, aby mi ju niekto vzal? Nie. Musím so strýcom ešte dnes
         prehovoriť, a potom i napriek celej spoločnosti dostanem sa k nej. Pochybujem, že by
         zanedbala starého Martináka i dnes; počkám si na ňu čo aj tam. A keď pôjdem späť, musím
         dostať ,áno‘, musím. No, keď to teraz prišla taká panslávska spoločnosť, treba si zahrať na
         dobrého národovca. Kým ťa dostanem, Aranka, budem Slovákom s vami; potom ty prejdeš na moju
         stranu. Si Lajošova sestra, dcéra svojho otca — a krv nie je voda — — a — — —“
   </p>
   <p>
    Nedomyslel. Vnišiel Černej.
   </p>
   <p>
    „Ty si tu len sám, Ferdinand? Kde je Žilinský?“
   </p>
   <p>
    „Aha,“ bodlo mladého muža, ,už sa na neho pýta.‘
   </p>
   <p>
    „Keď sa prezliekal, povedal, že sa ide pozrieť do záhrady a pred dom, aký vraj tu máme
         výhľad.“
   </p>
   <p>
    ,No, teraz ťa nenechám len tak odísť,‘ podumal pritom mladý muž. A keď si Černej,
         zavierajúc matriku, sadol, pristúpil zrazu k nemu.
   </p>
   <p>
    „Strýčko, len dakoľko slov!“
   </p>
   <p>
    ,Aha!‘ pomyslel Černej teraz. „Čo si praješ?“ povráva ľahostajne.
   </p>
   <p>
    „Strýčko, daj mi Aranku za ženu!“ Mladý muž násilne dusil v sebe náruživé hnutie.
   </p>
   <p>
    „S ňou si už vravel?“
   </p>
   <p>
    „Nie. No keď mi ty sľúbiš, postarám sa o to, aby som sa k nej dostal.“
   </p>
   <p>
    „Vieš, ja som ju ešte nemienil vydávať, je ešte mladá,“ vyhováral Černej. „Počkaj aspoň
         rok.“
   </p>
   <p>
    „Veru, to!“ zaburácalo všetko v mladom mužovi, ,aby si jej zatiaľ našiel druhého! I
         teraz si už nechávaš dvere otvorené.“
   </p>
   <p>
    „Čakať nemôžem; potrebujem sa oženiť. Aranka nie je primladá, však má už osemnásť
         rokov.“
   </p>
   <p>
    „Napriek tomu. No, ja ti nechcem prekážať; hovor s ňou. Moje zvolenie máš, ak aj ona
         privolí.“
   </p>
   <p>
    Černej ani na okamih nepochyboval, že dcéra rozhovor, ktorý s ňou viedol, nezabudla.
         Jeho plány prišli do pravej koľaje, kärovali k vytúženému cieľu.
   </p>
   <p>
    Tu vnišiel listár, prinášajúci poštu i telegram. Černej otvoril telegram a vyskočil.
   </p>
   <p>
    „Čo to máš, strýčko?“
   </p>
   <p>
    „Telegram od Strakoniča:
    <span class="emphasis">
     <em>
      „Prídeme dnes večer.“
     </em>
    </span>
    To je znamenité;
         musím ísť oznámiť Terézii, aby sa podľa toho zariadila.“
   </p>
   <p>
    Oba páni vyšli z izby. Pre túto zvesť volali Irenku zo záhrady.
   </p>
   <p>
    Pani Karolína vymohla od švagrinej, že im nebude večeru dávať, až keď prídu hostia. No,
         museli prijať aspoň olovrant a zákusky.
   </p>
   <p>
    Všetky tri devušky pomáhali pripravovať všetko pre noc. V telegrame stálo:
    <span class="emphasis">
     <em>
      „Prídeme.“
     </em>
    </span>
    Márne premýšľala Irenka: ,Kto to môže byť?‘
   </p>
   <p>
    Ľudovít s Jankom šli do školy — kde i tak jedno miesto mali zahovorené — vyžiadať ešte
         druhé.
   </p>
   <p>
    Adamiš s kaplánom vyhľadali si u kurátora — bohatého dolnozemského sedliaka — pohodlný a
         veľmi vďačne sľúbený nocľah.
   </p>
   <p>
    No tak môžu už hostia prísť, už ich čakajú.
   </p>
   <p>
    *
   </p>
   <p>
    Keď už na uvítanie boli hotové všetky prípravy, ocitli sa vo farskej kancelárii Černej
         so synom samotní.
   </p>
   <p>
    „Pretože v poslednom čase mal som veľkú príčinu, hnevať sa na teba — bo, nech
         nezakročím, bol by si dnes práve tak na tom, ako ten chudák, Žilinský — dúfam, že to teraz
         napravíš. Prajem si, abys’ na direktora Strakoniča spravil dobrý dojem, vôbec na všetkých
         Strakoničovcov — na koho popredne, to ti nemusím vravieť.“
   </p>
   <p>
    Ľudovít skoro zadivene pozrel na otca.
   </p>
   <p>
    „Nesprával som sa ešte nikdy v spoločnosti ako nejaký mameluk
    <sup>
     [
     <a class="footnote" href="#ftn.d56e3592" name="d56e3592">
      40
     </a>
     ]
    </sup>
    alebo orangutan;
    <sup>
     [
     <a class="footnote" href="#ftn.d56e3598" name="d56e3598">
      41
     </a>
     ]
    </sup>
    v A. sa spoločenským mravom učiť nemusím,“ povráva rozmrzene.
   </p>
   <p>
    Otcove oči zmerali syna chladným pohľadom; ale keď zo synovho zraku pozrelo oproti čosi
         cudzie, nepriateľské, mimovoľne sa vyhli.
   </p>
   <p>
    „Akým tónom to vravíš so mnou? A to za to, že som ťa ratoval?“
   </p>
   <p>
    „Ratoval?“ zasmial sa šuhaj divoko. „Ba otrávil, povedz radšej! Nazval si Danka
         chudákom; ó, to je boháč! Ja som bedár, zoblečený sám zo seba!“
   </p>
   <p>
    Černej neoplýval nikdy prílišnou citlivosťou voči svojim deťom, ale zo synovho hlasu
         vyznel taký rozlad chorej duše, že sa ho to predsa dotklo.
   </p>
   <p>
    „Nebuď prepiatcom, mysli triezvo,“ povráva skoro láskavo, nakoľko jeho studený hlas
         láskavosť pripustil.
   </p>
   <p>
    „Ó, ja som bol triezvy; triezvy, lebo som bol zdravý. Teraz je moja duša opitá
         zármutkom, uštvaná ako divá zver, očakávajúca, kedy ju trafí strela. Mám byť triezvy — a čo
         minúta čakám, že vyjde najavo, že som zradcom. Už teraz nemôžem vydržať pohľady drahej
         Zlatušky a Irenkiných sladkých očí — a čo potom! Otče, keď si mi mal tak nohy podraziť, to
         si ma mohol priamo doraziť.“
   </p>
   <p>
    „Mlč, nezdarný chlapče! A čo som mal nechať, aby ťa boli zahnali z P. ako psa? Mal som
         dopustiť, aby všetky moje mozole vyšli nazmar? Čo má Žilinský zo svojej tvrdohlavosti?
         Miesto toho, aby už bol svojej biednej materi pomáhal, bude jej teraz sedieť na krku. Tu
         mučeníctvo o suchom chlebe je veľmi krušná sláva.“
   </p>
   <p>
    „A zrada za mastným hrncom je veľkolepá sláva, pravda?! Čo mám ja z nej?“
   </p>
   <p>
    „Nekrič!“ Zložíš skúšky, čím skôr, tým lepšie. Požiadam farára B., aby si ťa dal
         vysvätiť — on chce na penziu — staneš sa tam administrátorom a konečne farárom.“
   </p>
   <p>
    „Tak? To bude tých tridsať strieborných, za ktoré som zapredal dušu? A ja mám byť
         farárom, ja? No pekný, čistotný farár: podvodník pred oltárom a komediant na kancli! Otče,
         ak máš ku mne kúsok citu, tak nebudeš žiadať, aby som sa stal kňazom; ja sa viac za kňaza
         nehodím, ani do žobráčne — nie to pred oltár! Vysluhovať sviatosti, hlásať odpustenie
         hriechov — ja, ktorý som svojich bratov zahubil, a ktorého hriech nie je odpustený — lebo,
         keď ľudia neodpustia, ani Boh nemôže odpustiť!? Danko odpustil, ale Jurko nikdy neodpustí;
         a keby on — ale jeho otec nie. Nenúť ma byť farárom, nechaj ma študovať práva. Taký švindler
    <sup>
     [
     <a class="footnote" href="#ftn.d56e3625" name="d56e3625">
      42
     </a>
     ]
    </sup>
    ako ja, hodí sa lepšie za advokáta.“
   </p>
   <p>
    Ktovie, čo bolo v synových slovách takého, že až toľkú bledosť vyvolalo na tvár farára
         Černeja!? No ku koncu vrátila sa mu farba.
   </p>
   <p>
    „Myslíš, že zmetám peniaze na ulici? O tom mi nevrav a nehnevaj ma; lebo ak ešte jedno
         slovo počujem, vyženiem ťa z domu, živ sa sám!“
   </p>
   <p>
    Posledné slovo zaznelo tak tvrdo, tak studeno, že mladíka zamrazilo do najhlbších hlbín
         duše.
   </p>
   <p>
    Ach, a v ňom nebolo sily povedať: ,Áno, pôjdem, radšej pôjdem, ale druhý raz svoje
         svedomie a svoju dušu nezapredám!‘ Stíchol a bez slova opustili s otcom izbu.
   </p>
   <p>
    *
   </p>
   <p>
    Nedohovárala pani farárka švagrinej za dcéru, hoci i našla bola Aranku kľačať pri
         tetinkiných nohách ešte hneď z príchodu, keď jej pomáhala pri prezliekaní. Nedohovárala, bo
         cítila sa akosi stiesnená v blízkosti pani Karolíny. Cítila mimovoľne, že tým, čím bola
         švagriná všetkým svojim chovancom — popredne svojim deťom — ona Aranke byť nemôže.
   </p>
   <p>
    ,Ja som ju tak ranila, že až zamrela; — a na jej hrudi hľadala si úľavu,‘ podumala vtedy
         a povedomie viny mimovoľne zavieralo jej ústa. ,Nuž ona má iné zásady, ale ja to s mojou
         dcérou myslím najlepšie; a keď ma Aranka poslúchne, bude mi niekdy vďačná. Z ideálov sa
         ešte nik nenasýtil.‘
   </p>
   <p>
    K Milici cítila sa pani viac priťahovaná. Imponovalo jej nenútené, voľné vystupovanie, i
         to niečo, čo všetkým veľkomešťanom je vrodené, a čo na dedine ani za drahý peniaz nekúpiš.
         Bavili sa spolu dobre.
   </p>
   <p>
    Nevedela, pravda, pani, že si Milica povedala: ,Hoci ona nie je ako moja matka, ale je
         to Ľudovítova matka, chcem ju milovať; a postarám sa, aby ona zase milovala mňa.‘
   </p>
   <p>
    Tak prišiel pozdný večer a s ním i opovedaní, očakávaní hostia.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e3491" name="ftn.d56e3491">
        38
       </a>
       ]
      </sup>
      <span class="emphasis">
       <em>
        tablička
       </em>
      </span>
      — súčasť odevu evanj. farára (akoby kravata)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3511" name="ftn.d56e3511">
        39
       </a>
       ]
      </sup>
      <span class="emphasis">
       <em>
        bojar
       </em>
      </span>
      — šľachtic
     </p>
    </div>
    <div class="footnote">
     <p>
      <sup>
       [
       <a class="para" href="#d56e3592" name="ftn.d56e3592">
        40
       </a>
       ]
      </sup>
      <span class="emphasis">
       <em>
        mameluk
       </em>
      </span>
      — neotesaný človek, grobian
     </p>
    </div>
    <div class="footnote">
     <p>
      <sup>
       [
       <a class="para" href="#d56e3598" name="ftn.d56e3598">
        41
       </a>
       ]
      </sup>
      <span class="emphasis">
       <em>
        orangutan
       </em>
      </span>
      — druh opice
     </p>
    </div>
    <div class="footnote">
     <p>
      <sup>
       [
       <a class="para" href="#d56e3625" name="ftn.d56e3625">
        42
       </a>
       ]
      </sup>
      <span class="emphasis">
       <em>
        švindler
       </em>
      </span>
      — podvodník
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3653">
       </a>
       18
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    „Čo, len dve drožky — a jedna už prenajatá?!“ ozvalo sa niekoľko hodín po odchode
         Černejovských hosťov v prístave k.-skom. „Kam by sme sa mestili? Treba vyhľadať toho, komu
         drožka patrí, snáď ju prepustí!“
   </p>
   <p>
    „Nemrz sa, otče; veď sa to nejak spraví.“
   </p>
   <p>
    „Ba, strýčko, snáď aby sme posadali na tie paripy?“
   </p>
   <p>
    „Netáraj, Miloš, nehnevaj strýca! To má zato, že chcel nasilu najprv do A. a až potom k
         nám.“
   </p>
   <p>
    Rozhovor viedli štyria páni. Posledne vraviaci bol statný sedemdesiatnik šedivých
         vlasov, obočia i fúzov. Ten, ktorý prvý dal výraz svojej nevoli, bol muž asi
         päťdesiatročný, vo vojenskej rovnošate, s odznakmi a radmi prezrádzajúcimi vysokého
         dôstojníka. Jeho syn i synovec krútili sa okolo neho, udobrujúc ho. Oba boli pekne urastení
         švárni mladíci, podľa rysov tváre i dľa reči synovia Srbie.
   </p>
   <p>
    Starec i s oboma mladíkmi pokročili za lodným úradníkom a za nosičom ich batožiny.
         Dôstojník zostal sám pri prázdnej drožke, tvrdiac, že ju vraj musí dostať, keď tu pristúpil
         mladík, ktorého viedol kočiš k drožke, a hodil dnu neveľký kufrík i svoju paličku.
         Pozdravil pritom zdvorile dôstojníka.
   </p>
   <p>
    „Ach, vy ste Srb? A vám patrí tá drožka?“ rýchle, temer radostne obrátil sa muž. „Kam
         idete, prosím?
   </p>
   <p>
    „Do A.“
    <sup>
     [
     <a class="footnote" href="#ftn.d56e3676" name="d56e3676">
      43
     </a>
     ]
    </sup>
   </p>
   <p>
    „Do A.? No, to je znamenité. A len sám?“
   </p>
   <p>
    „Len, pane.“
   </p>
   <p>
    „Výborne. Tak vy nás ratujete. Aj my ideme do A. Sme štyria, i batožiny máme mnoho; tak,
         braček, zvezte sa s nami a prepustite nám drožku.“
   </p>
   <p>
    „Páni idú tiež do A.? Ku komu tam prosím, ak sa smiem spýtať?“ zaujate spytuje sa
         mladík.
   </p>
   <p>
    „K farárovi Černejovi. Vy sa usmievate; dokonca i vy tam idete —“
   </p>
   <p>
    „Áno, pane.“
   </p>
   <p>
    „No, tak nám iné nepozostáva, len sa predstaviť. Hľa aká šťastná náhoda!“ volal
         dôstojník naspäť prichádzajúcim pánom. „Tu; hľa pán — —?“
   </p>
   <p>
    „Žilinský,“ poklonil sa mladík.
   </p>
   <p>
    „…Žilinský ide do A. Jemu patrí drožka; zvezieme sa spolu.“
   </p>
   <p>
    „Žilinský? — Ktorý, Danko či Ján!“ vpadol do reči mladší mládenec.
   </p>
   <p>
    „Danko.“
   </p>
   <p>
    „A ja som Miloš Strakonič, brat Irenky Strakoničovej. No, dovoľte, prosím: môj deduško,
         direktor Strakonič, môj milý strýc, nevlastný jeho brat, generál Strakonič, a môj úctyhodný
         strýc, dr. Sáva Strakonič,“ dodal so smiechom, ukážuc na staršieho mladíka.
   </p>
   <p>
    „To je originálne,“ mädlil si ruky generál. „No tak, sadnime čím skôr a jachajme. Ja
         hneď tu zostanem.“
   </p>
   <p>
    „Ba, otecko, tamtá drožka je lepšia. My dvaja s pánom Žilinským nasadneme tuto, a vy
         dvaja to budete mať pohodlnejšie.“
   </p>
   <p>
    „Á, pravda, aký šarmantný! Nič, môj drahý; mne sa chce trochu pohovoriť.“
   </p>
   <p>
    „Tak poď, Sáva, musíš sa už uspokojiť len s dedovou spoločnosťou; veď si v A. nahradíš;“
         dobrodušne mienil direktor.
   </p>
   <p>
    Páni si posadali, a už dvíhali sa okolo nich kúrňavy prachu.
   </p>
   <p>
    „Veď vy tedy nie ste Srb!“ začal generál, keď už jachali.
   </p>
   <p>
    „Nie, pane. Som Slovák.“
   </p>
   <p>
    „A ako správne vravíte po srbsky!“
   </p>
   <p>
    „Som Slavian.“
   </p>
   <p>
    „Dobre povedané, sem pravicu! To sa mi páči. No, či ste ma snáď počuli, rozkríkať sa, že
         ste hneď začali po srbsky?“
   </p>
   <p>
    „Počul som vás, páni, ešte na lodi vravieť po srbsky.“
   </p>
   <p>
    „Vy ste sa i na lodi s nami viezli? My sme vás nevideli!“ užasol Miloš.
   </p>
   <p>
    Mladík sa usmial;
   </p>
   <p>
    „Neboli sme v jednej triede.“
   </p>
   <p>
    „Keby sme to boli vedeli, vy by ste boli museli prejsť k nám, Irenkin kamarát! Čo mne
         ona o vás všetko popísala, obzvlášť o vašej hudbe, to je až úžasné!“
   </p>
   <p>
    Okolo mladíkových pier pohral úsmev.
   </p>
   <p>
    „Naša Irenka, náš slnečný lúč, vidí všetko zo slnečnej strany. No, odpustite, že sa
         opovažujem slečnu Strakoničovú tak pred vami nazývať. Žili sme štyri roky pod jednou
         strechou ako jedna rodina, prežívali spolu radosť i žalosť. Spolu snívali sme sny aj ideály
         mladosti pod záštitou a na srdci matky, ktorá nahrádzala nám vlastné naše matky, hoci i
         nebola našou matkou. A nie je to ešte tak dávno, čo sme sa rozišli. Ťažko a cudzo padá nám
         vpraviť sa do spoločenských formalít.
   </p>
   <p>
    „Ba, rád by som vedel,“ zamračil generál čelo, „prečo by ste sa do nich mali vpravovať?
         Vravte len o našej Irenke tak, ako ste predtým vraveli; mne je to milé. Ale je pravda,
         počuli sme, že pani Karolína Žilinská so synom i dcérou majú byť v A.; sú skutočne tam?“
   </p>
   <p>
    „Myslím, že asi v tomto čase dorazia. Prišli predošlou loďou. A keďže vedeli, že prídem,
         obstarali mi túto drožku.“
   </p>
   <p>
    „No, to je dobre, bo už som sa bál. Brat môj sa mrzel; jemu nebolo milé teraz ta ísť; no
         ja nemám dlhý čas voľnosti. Irenku vidieť chcem; a chcem popredne poznať jej
         vychovávateľku, a i tú — ako ste povedali — rodinu, čo si tie štyri roky v P. tak pekne
         žila.“
   </p>
   <p>
    „Aj, pán generál vie niečo o našom peknom živote?“
   </p>
   <p>
    „Prirodzene. Veď, tu hľa, Miloš bol u mňa. A keď prišiel list od Irenky, všetci sme ho
         čítavali; pravda, boli tie ohlasy nečasté.“
   </p>
   <p>
    „Ako ste sa usmiali! Vari Irenka moje suchopárne listy tiež čítavala vo vašom krúžku?“
         namietol mladý Srb.
   </p>
   <p>
    „Prepáčte. Tvorili sme jednu rodinu; čo jedného blažilo alebo rmútilo, zdôveril sa
         všetkým.“
   </p>
   <p>
    „No, keby som to bol vedel, bol by som si dal lepší pozor!“ vnišiel si mladík do
         havraních vlasov.
   </p>
   <p>
    „Ale, Miloš, ani sme sa nespýtali posiaľ, čo bolo ďalej s vami? V poslednom liste
         podotkla Irenka, že ste pod akousi obžalobou z panslavizmu.“
   </p>
   <p>
    „Skutočne. To nám musíte bližšie objasniť; začnite tam, kde to malo svoj pôvod.“ Generál
         oprel sa do rohu starého kočiara.
   </p>
   <p>
    Mladíkovi bolo to i milé i trápne zároveň, že má práve on o tom rozprávať. Ale veď prídu
         do A., a tam sa o veci i tak bude vravieť. Ak to povie teraz, môže oboch pánov poprosiť,
         aby aspoň oni nevraveli; usporí Ľudovítovi i tetinke strasť a obzvlášť jej, drahej
         milovanej Zlatuške. Chcel povedať len v krátkosti, nedalo sa. Generál mal mnoho otázok.
         Treba bolo objasniť nutnosť literárneho spolku, jeho cieľ i prácu. Ešte raz prežil mladík
         tortúru minulých týždňov, dobu inkvirovania
    <sup>
     [
     <a class="footnote" href="#ftn.d56e3766" name="d56e3766">
      44
     </a>
     ]
    </sup>
    i konečného rozsudku. Keď skončil, mimovoľne zavrel na okamih oči. Bolo mu,
         akoby stál znova na dunajskom moste, pod nohami spenené vody — a dolu pod ním peklo, jeho
         ohlas v srdci, naplnenom zúfalstvom. Strhol sa, bo silné rameno objalo ho náružive. V sluch
         zneli nebárs vyberané slová, sypané na hlavu p.-ských profesorov a celého toho systému.
         Mimovoľne oprel si mládenec hlavu o širokú mužovu hruď. Ach, veď opustenému nečakaný prejav iskrennej
    <sup>
     [
     <a class="footnote" href="#ftn.d56e3772" name="d56e3772">
      45
     </a>
     ]
    </sup>
    sústrasti býva taký drahý!
   </p>
   <p>
    „Tak čo teraz, Danko?“ zvolal zo strnutia vytrhnutý Miloš Strakonič. „Nechajme tých
         ,pánov‘ stranou, vravme ako brat k bratovi. Čo teraz? Teda nedali ti skúšky zložiť, nemôžeš
         byť kňazom?“
   </p>
   <p>
    „No, veď to práve nie je to najvýhodnejšie postavenie vo svete!“ zmraštil čelo generál,
         medzitým čo sa mu mladík vymanil z objatia. „Vy mi aj tak pripadáte príliš nadaný na popa.
    <sup>
     [
     <a class="footnote" href="#ftn.d56e3782" name="d56e3782">
      46
     </a>
     ]
    </sup>
    Aj keď vaši evanjelickí kňazi sú trochu vzdelanejší ako naši pravoslávni popi —
         ale vás predsa škoda za popa. Ste ešte mladý; vyštudujete iný odbor vedy. Ak chcete mať
         nezávislé postavenie a voľný prístup k ľudu, staňte sa lekárom. Pansláv alebo nie, keď duša
         sedí na jazyku, lekára zavolajú predsa.“
   </p>
   <p>
    Bôľny ťah pohral mladíkovými ústami.
   </p>
   <p>
    „Necítim síce v sebe žiadneho povolania stať sa lekárom, no i keby som cítil, nemám
         možnosti študovať ďalej, bo nemám prostriedkov. Čo popredne potrebujem, je nejaké miesto,
         kde by som si mohol toľko usporiť, aby som mohol vôbec pomýšľať na ďalšie štúdiá. No,
         predbežne sa ešte pokúsim zložiť skúšky na inej uhorskej akadémii. Viem, že ma môj Boh
         neopustí.“
   </p>
   <p>
    „To miesto ale, ktoré spomínate, ešte nemáte?“ podoprel generál čelo do dlane a hľadel
         tak bokom, so zrejmým súcitom na mladíka.
   </p>
   <p>
    „Nie, pane. A neviem vôbec, ako by som si ho mal hľadať. To, čo nás postretlo, zastihlo
         ma celkom nepripraveného; musím sa ešte len vpraviť do toho.“
   </p>
   <p>
    „Ja by som o jednom mieste vedel.“
   </p>
   <p>
    „Vy, pán generál?“ ožil mládenec.
   </p>
   <p>
    „Strojil som sa hľadať pre svojich dvoch najmladších synov vychovávateľa, ktorý by im
         pomohol dobre zložiť matúru.
    <sup>
     [
     <a class="footnote" href="#ftn.d56e3803" name="d56e3803">
      47
     </a>
     ]
    </sup>
    Vy krásne vravíte po srbsky. Vám štúdium bolo rozkošou. Vy iste viete zachvátiť
         mládež i zapáliť ju za dobré veci; ak je vám ľúbo, prijmite miesto u mňa. Postarám sa, aby
         ste boli v mojej rodine ako syn a usporili si na ďalšie štúdiá. Teda sem ruku!“
   </p>
   <p>
    No, mladík bol príliš zmätený. Prišlo to tak náhle a nečakane — táto pomoc. Keď súženie
         a núdza dosiahli najvyšší stupeň, veľkosť Božej lásky, Božieho riadenia — ktorú v tom
         poznával — temer ho ohromila. Nie div, že nevkladal hneď ruku do podávanej pravice. No
         generál, vidiac jeho dojatie, znovu objal mladíka.
   </p>
   <p>
    „Tak, ujednané: Ak vám nedovolia zložiť skúšky, prídete ku mne; ja na vás počkám.“
   </p>
   <p>
    „A ja si už vopred predstavujem Irenkinu radosť. Strýčko, to Irenku potom skôr k vám
         dostaneš. Bude sa jej zdať, keď Danko je u nás, že má tu kúsok svojho p.-ského domova.
         Musíš totiž vedieť, že strýc vyžiadal od našich starých rodičov, že mu Irenku začas dajú, a
         teraz chce ju na to naviesť. Sáva a ja máme pomáhať.“
   </p>
   <p>
    „Mám totiž troch synov a žiadnu dcéru. Hoci som si vždy prial mať dcéru, nebola mi
         dopriata. No tak aspoň neter chcem začas uvítať v našom orličom hniezde,“ dokončil generál
         živo. Zrejme mal dobrý úmysel vrátiť mladíkovi na okamih stratenú rovnováhu.
   </p>
   <p>
    Cesta vo veľmi príjemnom hovore míňala sa, ani si nezbadal.
   </p>
   <p>
    Vedel Danko Žilinský, že bola Irenka sirotou, i že mala brata, s ktorým sa málo znali.
         Teraz sa dozvedel obšírnejšie, ako veci stoja. Direktor Strakonič mal len toho jedného
         syna, ktorý, vyštudoval v dosť mladom veku hospodársku akadémiu a stal sa správcom
         rozsiahlych panstiev grófa B. Oženil sa s dcérou advokáta Milinského. Za krátky čas povýšil
         ho starý gróf na riaditeľa. No prišla rusko-turecká vojna. Demeter Strakonič neodolal túžbe
         vradiť sa medzi osloboditeľov ujarmených bratov. Bol dôstojníkom. Horúca krv kolovala jeho
         žilami. Opustil výnosné miesto, ženu, dieťa a tašiel do paľby a ohňa. Medzi víťazmi, ktorí
         zostali na bojisku a krvou i životom zaplatili vymanenie svojich bratov spod tureckého
         jarma, bol aj on. Dojemné bolo počúvať syna, ako rozprával o chrabrom, sebaobetavom otcovi.
   </p>
   <p>
    „Ja sa ako vo snách pamätám na neho. Krásny junák, pravý hrdina. A hoci ma bolí, že ho
         niet, že už tak dávno hnije v zemi, predsa mi je milšie, že ho rodná čierna zem pokryla, že
         mu bol určený hrob hrdinu, osloboditeľa, ako mal celý život byť otrokom maďarského grófa,
         závislým od jeho priazne.“
   </p>
   <p>
    „Irenka však nikdy otca nevidela?“ namietol Danko.
   </p>
   <p>
    „Nie. Narodila sa, až keď on bol už na bojisku,“ odvetil generál. „Potom som vzal Miloša
         k nám a vychoval ho so svojimi chlapcami. A babička si vzala vnučku k sebe.“
   </p>
   <p>
    „A Irenkina matka?“
   </p>
   <p>
    Generálova ruka spočinula na ruke pýtajúceho sa. Pohľad akoby vravel: ,Ďalej sa
         nepýtaj!‘ Nuž mladík sa nepýtal, ale v kočiari zavládlo na okamih trápne mlčanie. ,Čo v tom
         bolo?‘ dumal Danko. Irenka vravela, že matka nežije. No musel to byť tragický koniec, že i
         generála — obzvlášť však syna — ešte dnes tak dojímal. — Ale musí Miloša potešiť.
   </p>
   <p>
    „Však vy, pravda, znáte Nikolovu hymnu?“ mladý Srb sa strhol.
   </p>
   <p>
    „Prirodzene!“
   </p>
   <p>
    „No tak si ju spievajme, ak chcete.“ Danko priamo zanôtil: „Onamo, onamo!“ Miloš vpadol.
         Trápny dojem bol strasený. Odznievala pieseň; za ňou druhá, tretia. Súmrak zaľahol už nad
         svetom. Zrazu zastala prvá drožka. Z nej vyskočil Sáva Strakonič.
   </p>
   <p>
    „Čo je?“ volal generál.
   </p>
   <p>
    Zastavil i druhý koč.
   </p>
   <p>
    „Ale, vy sa tu tak zabávate. Kto vídal, odsúdiť mňa k tortúre mlčania!“ odvráva syn
         polomrzuto, polo káravo.
   </p>
   <p>
    „No, abys’ nepovedal, že som ti otčimom, tak sadni; ja idem za bratom. A dobre sa
         bavte.“
   </p>
   <p>
    „Tisíckrát vďaka!“ Doktor vrele objal otca.
   </p>
   <p>
    „Tak, nechajme ich,“ hovorí generál k bratovi, prechádzajúc do jeho drožky. A sadajúc
         vedľa neho, dokladá: „Nech sa bavia. Je to iskrenný mladík ten Žilinský.“
   </p>
   <p>
    Jachali
    <sup>
     [
     <a class="footnote" href="#ftn.d56e3853" name="d56e3853">
      48
     </a>
     ]
    </sup>
    ďalej, a dolnozemskou pustatinou niesli sa čo nevidieť v čistom trojspeve
         hrdinské srbské piesne — ohlasom troch spriaznených slavianských sŕdc.
   </p>
   <p>
    V hovore, speve letel čas ako sen, takže temer prekvapené: ,Už?‘ ukĺzlo obom Srbom, keď
         prvá drožka zastala.
   </p>
   <p>
    Danka sa zmocnil podivný, nepochopiteľný pocit; i radosť bola v ňom, i žalosť na
         neopísanie. Veď uvidí Zlatušku, — ale prišiel sa od nej odobrať; prišiel sem dosnívať sen
         jedinej, prvej mladíckej lásky, prišiel túto lásku pochovať. ,Nech akokoľvek potom zúri
         bolesť, keď len ešte aspoň raz ju uvidím — — — Prečo som bol taký veselý? Mám príčinu k
         veselosti? — A prečo netešil by som sa blahu svojich blížnych? Či nemôžem veriť, že i
         tamtie hodiny šťastnej, bratskej zhody dal mi môj dobrý Boh, aby mi cestu sem uľahčil a
         umožnil mi prísť šťastnému, a oblažiť ešte raz, naposledy všetkých, ktorých srdce
         milovalo?‘ No kočiar zastal, a dumy boli pretrhnuté. Keď napred privítala sa Irenka
         Strakoničova s rodinou, a táto rodina priateľsky pozdravila jej vychovávateľku i priateľov,
         keď Černejovci uvítali vzácnych hosťov, prišiel konečne rad i na Danka Žilinského,
         stojaceho trochu v úzadí. Pani farárka i predtým si ho všimla, a mimovoľne podumala: „Aký
         švárny mladík! Ako pansky sa drží! Nik by v ňom nepoznal učiteľovho syna. Nuž škoda ho, ale
         pre moju dcéru taký chudák nie je.“ No temer sa zarazila, uvidela ako všetci za mladíkom
         pobehli: Ľudovít, Janko, Milica, Irenka. Prvá, ktorá k nemu pokročila, bola Karolína, a
         posledná popošla mu v ústrety Zlatuška. Paniu mimovoľne bodol pohľad, akým sa krásne
         dcérine oči podívali na mladíka, keď bez slova na okamih vložila svoju ruku do jeho ruky.
   </p>
   <p>
    Čo nevidieť ocitla sa celá spoločnosť na fare, a o malú štvrťhodinu pri skvostnej
         dolnozemskej tabuli. Privítala pani farárka vnútri ešte raz všetkých hosťov, medzi nimi i
         Danka. Nastala nálada taká živá a veselá, že podobnej v a.-skej fare nikto posiaľ nevidel.
         Mnoho prispieval k nej živý, zhovorčivý generál Strakonič. A čo potom po večeri, keď všetka
         mládež podľa najlepších síl rozvinula peknoduchú zábavu! Veď ani čo by si p.-ský salónik s
         jeho hudbou a poéziou do A. bol preniesol.
   </p>
   <p>
    Už týždne nebol Ľudovít tak iskrenne naladený, ako dnes. Veď prišiel Danko! A nielen že
         prišiel, ale aký! Ani čo by mu znova tie v P. ostrihané krídla boli narástli. Hral srbským
         bratom slovenské piesne i na piane i na husliach. Prednášal srbské hrdinské básne, a pritom
         bolo v jeho bytosti čosi také nezvykle dobré a jasné, čo mimovoľne utvorilo slávožiaru
         okolo jeho uchvacujúcej bytosti. Boh, Kristus tvorili základný tón jeho rozhovorov. Či div,
         že rozveselila sa i Zlatuška, že jasala Irenka, že jemná tvár pani Karolíny oživovala
         novými nádejami? Ach, veď on nebol zlomený; jeho ideály nehasli; ony položené — na pevnejší
         základ — pretrvajú i túto strašnú skúšku.
   </p>
   <p>
    Ľudovítova povznesená nálada rozohriala blahom Milicino srdce tak, že rozvinula celé
         kúzlo svojej príťažlivej povahy. Bavila sa obzvlášť so Sávom Strakoničom. Jej bolo tak
         voľno a milo v blízkosti mladého Srba! A jemu? — Jemu ešte nikdy do cesty neprišla deva
         taká prelestná, nielen telesnou krásou (videl už väčšie krásavice na juhu), zato umom,
         nehou pravej ženskosti a pritom slávskym zápalom, schopným uchvátiť i masy.
   </p>
   <p>
    Starší hostia cítili sa pri šťastnej mládeži výborne. Ich obzvlášť zabával Janko
         Žilinský. Ferdinand Adamiš hral znamenite Slováka, natoľko, že mu generál pochvalne
         poklepal po pleci: „Veľmi ma teší, že vás nezachvátil prúd maďarstva. Zostaňte svojmu rodu
         verným; to ctí každého muža. Slávstvo má veľkú budúcnosť.“
   </p>
   <p>
    Počas večera pozval riaditeľ Strakonič všetkých Černejovcov, Žilinských i Adamiša na
         svoj statok. Volal i kaplána Draškóciho. Keď i farár Černej a pani farárka nesľúbili,
         ostatní nemohli odoprieť. Ba práve naopak, prijali pozvanie radi; veď išlo o to, spraviť
         radosť i drahej Irenke.
   </p>
   <p>
    Už bolo hodne neskoro, keď konečne rozišla sa spoločnosť na odpočinok; všetkým hosťom
         padol po dennej únave znamenite.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e3676" name="ftn.d56e3676">
        43
       </a>
       ]
      </sup>
      <span class="emphasis">
       <em>
        A.
       </em>
      </span>
      — Bačko Crno Brdo (Bács Fekete Hegy), terajšia
               Vojvodina
     </p>
    </div>
    <div class="footnote">
     <p>
      <sup>
       [
       <a class="para" href="#d56e3766" name="ftn.d56e3766">
        44
       </a>
       ]
      </sup>
      <span class="emphasis">
       <em>
        inkvirovanie
       </em>
      </span>
      — vypočúvanie, vyšetrovanie
     </p>
    </div>
    <div class="footnote">
     <p>
      <sup>
       [
       <a class="para" href="#d56e3772" name="ftn.d56e3772">
        45
       </a>
       ]
      </sup>
      <span class="emphasis">
       <em>
        iskrenný
       </em>
      </span>
      — vrelý, srdečný
     </p>
    </div>
    <div class="footnote">
     <p>
      <sup>
       [
       <a class="para" href="#d56e3782" name="ftn.d56e3782">
        46
       </a>
       ]
      </sup>
      <span class="emphasis">
       <em>
        pop
       </em>
      </span>
      — kňaz, farár (v pravoslávnej cirkvi)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3803" name="ftn.d56e3803">
        47
       </a>
       ]
      </sup>
      <span class="emphasis">
       <em>
        matúra
       </em>
      </span>
      — záverečná skúška pri ukončení strednej školy
     </p>
    </div>
    <div class="footnote">
     <p>
      <sup>
       [
       <a class="para" href="#d56e3853" name="ftn.d56e3853">
        48
       </a>
       ]
      </sup>
      <span class="emphasis">
       <em>
        jachať
       </em>
      </span>
      — uháňať
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3878">
       </a>
       19
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Prvý, kto sa na druhý deň vo fare zobudil, bola Zlatuška. Povedomie, koho všetko tu má,
         a že prišiel i Danko, nedalo devuške spať. Pudená nevýslovnou túžbou po samote, v ktorej by
         ju nik nezmýlil, schystala sa rýchlo. Prehodila na seba jemný vlnený ručník proti jesennému
         rannému chladu a hmlám, ktoré padali na kraj, a kradmo pocelujúc spiace družky, vykradla sa
         von z domu i zo záhrady. Sama ani nevedela ako, kedy, len keď už v hlbokých myšlienkach
         ocitla sa pri starej zrúcanine.
   </p>
   <p>
    Tu bola sama. Ó, sem zaiste nikto nepríde, aby ju zmýlil v modlitbe. Ach, tak veľmi
         potrebovala posilnenia. Veď dnes, dnes snáď príde Danko za ňou, aby jej vrátil dané slovo.
         Včera neprišli k tomu jediné slovíčko zameniť súkromne. Ach, jedno predsa. Ó, a to bolo
         práve také krásne: „Zlatuška, sme už zase spolu na jednej ceste, z Mezopotámie do Kanaánu.“
         Ó, veď ona by to bola i tak videla, i keby jej nebol povedal. Veď či nevravel o tom celý
         jeho zjav? Či nehlásali túto pravdu jeho slová? Ach, jeho malo už čo potešiť v tom
         zármutku!
   </p>
   <p>
    Hodila sa devuška na kolená a vrúcna modlitba vďaky, spojená s túžobnou prosbou za
         miláčika, ukrivdeného ľuďmi, ale milovaného Bohom, plynula z duše, aj keď ústa mlčali.
         Neodvážila sa devuška ani slovom rušiť okolitú tíšinu, v ktorej bezprostredne cítila
         blízkosť veľkého Boha. Keď sa po chvíli narovnala, bolo jej tak voľno, ako čo by niekto jej
         ťarchu bol na seba vzal, aby ju nemusela ona niesť.
   </p>
   <p>
    „Hoci aj osamele kráčať budem životom,“ vravela tichúčko, „keď ma Dankovi nedajú, však
         Ty budeš so mnou, drahý Pane Ježišu. A keby chceli na mňa viacej vložiť, ako ja môžem
         zniesť. Ty to prekazíš a mňa ochrániš.“ Ba, tak tie m.-ské hory zašumeli, tak teskno, akoby
         šopkali: „Neboj sa, Zlatuška, On si ťa ochráni!“
   </p>
   <p>
    Devušku akosi zamrazilo. Pevnejšie okrútila sa do hebkého vlniaka. Ach, škoda, že nemala
         so sebou svoj Zákonček,
    <sup>
     [
     <a class="footnote" href="#ftn.d56e3895" name="d56e3895">
      49
     </a>
     ]
    </sup>
    bola by si niečo prečítala zo Slova Božieho. Knihu nemala; ale zopakuje si
         aspoň tie výpovede, ktoré už pozná spamäti.
   </p>
   <p>
    Zopäla si ruky na hrudi — a keď napred zopakovala si niekoľko výpovedí, nevýslovne
         dojemným hlasom vraveli nežné ústa:
   </p>
   <p>
    <span class="emphasis">
     <em>
      Hospodin je môj pastier, nebudem mať nedostatku. Na pastvách zelených pasie ma, k
            vodám tichým ma privádza. Aj keby som išiel dolinou tône smrti, nebudem sa báť zlého,
            lebo Ty si so mnou.
     </em>
    </span>
   </p>
   <p>
    Nevedela celý žalm, tak tu postála. A tak uprostred tých jesenných hmiel, ktoré nad ňou
         a okolo nej zapadali, dala sa rozoberať tajomstvo smrti a merať cestu vysoko nad oblaky,
         domov, domov. V najtajnejších hlbinách jej vnútra zazvučala struna takým nevýslovne
         túžobným akordom: „Áno, domov, — domov!“
   </p>
   <p>
    Z horných strán Slovenska na Dolnú zem presadená kvetina len s núdzou — hoci bola pod
         rodičovskou strechou — premáhala stesk. No teraz to nebola túžba po milovanom P., po horách
         a luhoch drahého Slovenska, — ach, nie. Ďaleko, vysoko, ponad ujarmenú rodnú zem, domov,
         domov, do vlasti slobody a svetla, a za Ním, ktorý miloval a čakal.
   </p>
   <p>
    Ovinula devuška ruky vôkol kolien. Čierne, sirôtkové oči hľadeli ďaleko, vysoko, cez tie
         hmly. Ach, a tak bola ďaleko, že ani dobre známe kroky, tie najmilšie, ju nevyrušili.
   </p>
   <p>
    Nevedela, že rozhrnulo sa húštie, a že o strom opretý stojí mladík, ten najdrahší, ktorý
         si pevno zovrel pery, aby nezavolali, a ktorý teraz bojoval boj, ten najťažší v živote —
         boj so svojím srdcom.
   </p>
   <p>
    Ušiel i mladík z domu, kde nocoval. Hľadal tiež samotu i posilu v tíšine; zablúdil,
         neznajúc kam, a našiel, čo nehľadal: našiel poklad srdcu najdrahší i príležitosť,
         prehovoriť bez svedkov; no i príležitosť, dať „s Bohom“ snu lásky navždy.
   </p>
   <p>
    „Bože, pomôž mi!“ vzdychol bezhlasne. A než sa devuška nazdala, sedel už vedľa nej na
         skale, machom pokrytej.
   </p>
   <p>
    Strhla sa.
   </p>
   <p>
    „Danko!“
   </p>
   <p>
    „Dobré ráno, Zlatuška!“
   </p>
   <p>
    Blaženosťou zrumenené devuškine líčka obeleli. Pokúsila sa začať rozhovor. Zodpovedal
         otázky — ach, ale nešlo to.
   </p>
   <p>
    „Danko, nebuď smutný; veď nám Pán Ježiš pomôže!“ Oprela si hlavičku o jeho rameno.
         Chcela mu uľahčiť prvé slová.
   </p>
   <p>
    „Ach, Zlatuška!“ zavrel ju pevno v náruč. Cítila, ako prudko mu bilo to úbohé, ranené
         srdce v mladej hrudi. — „Zlatuška, piesenka moja ľúbezná, prišiel som do A., aby som ti
         povedal „s Bohom“, a teraz niet vo mne na to sily.“
   </p>
   <p>
    Pohladila ho po bledej tvári.
   </p>
   <p>
    „Načo by si mi vravel „s Bohom?“ Či môže diaľka rozlúčiť naše srdcia? Či čas nad našou
         láskou rozhoduje?“
   </p>
   <p>
    „Zlatuška moja drahá, však vieš, čo sa mi stalo?! Som snáď načas, snáď nadlho v Uhrách
         znemožnený, nemám pred sebou žiadnu určitú budúcnosť. Keď som ťa žiadal o tvoju ruku, stáli
         veci ináč; vtedy som ti mohol ponúknuť časom skromný domov — dnes ani sám ten domov nemám.
         A snáď dosť skoro zavrie sa more cudziny nado mnou. Verím pevne, že ma môj Boh neopustí; i
         že mi umožní žiť ku cti Jemu, a k blahu mojich blížnych. Áno, i to už verím, že Ježiš
         Kristus mi dá ešte možnosť hlásať evanjelium na Slovensku; ach, ale nebude to tak skoro.
         Konal by som nečestne, keby som teba chcel viazať. Prišiel som, aby som ti vrátil tvoje
         slovo — aby som ťa uvoľnil,“ vravel mierne, s mužným opanovaním. Pozrel na tichúčko sediacu
         kamarátku.
   </p>
   <p>
    Taký zvláštny úsmev prelietol jej zádumčivou tváričkou.
   </p>
   <p>
    „A keď si mi teraz vrátil slovo, prestaneš ma už milovať?“ vzhliadla k nemu.
   </p>
   <p>
    „Teba? — Nikdy! Všetko mi môžu vziať, ale moja pekná, čistá láska k tebe, tá je so mnou
         zrastená. Tá môže zomrieť len so srdcom; i to len na zemi. Až duch môj oslávený, prostý
         pút, vznesie sa k výšinám — ona i ta pôjde so mnou.“
   </p>
   <p>
    Na bledých lícach mladíka zahoreli temné ruže. Ich odblesk zfarbil devuškino líčko.
   </p>
   <p>
    „Ach, Danko, Danko! Mne chceš dať slobodu? Či nevieš:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kam ty pôjdeš, pôjdem aj ja,
        </em>
       </span>
       <span class="emphasis">
        <em>
         radi sa my máme dvaja?
        </em>
       </span>
       <span class="emphasis">
        <em>
         Keď zájdeš v šíre nebe,
        </em>
       </span>
       <span class="emphasis">
        <em>
         aj tam budem pri tebe?
        </em>
       </span>
      </span>
     </p>
    </div>
   </p>
   <p>
   </p>
   <p>
    I mne môžu teba vziať, no moju lásku, danú samým Bohom, mi nik zo srdca nevyrve.
         Nechcem, aby povedali, že si konal nečestne, že si ty skazil moju budúcnosť: nech je teda
         tak, že si mi vrátil sľub i slobodu — no ja som i budem tvoja, keď nie tu, tak tam hore,
         kde večne budeme svoji. Nikdy nepodám ruku druhému mužovi. Tvoja som a tvojou zostanem.“
         Ovinula obe ruky okolo jeho šije, privinula sa k nemu. Na okamih zotrvali tak v nemom
         objatí.
   </p>
   <p>
    Potom sklonil sa šuhaj: poceloval nežné, spevné ústa.
   </p>
   <p>
    „Áno, si moja a mojou zostaneš; naše srdcia ani v smrti nemožno rozdvojiť, bo to, čo nás
         spojilo, prišlo z neba; a ta to raz zanesieme. Ver, Zlatuška akokoľvek tvrdý bude môj
         pozemský život — tvoja láska mu bude dodávať poéziu. No, jedno ťa prosím: netráp sa nikdy
         nado mnou; a nemysli, že sa mi stala krivda.“
   </p>
   <p>
    Pustil ju z náručia. Sadol si nižšie k jej nohám. Ponechal iba malé ruky v svojich
         rukách a dal sa jej rozprávať všetko; i svoje poblúdenie na dunajskom moste, i ako ho Pán
         zachránil skrze Janka. I za tým nasledujúcu noc jej opísal, ako prešiel na breh spásy, ako
         vydal sa na púť do Kanaánu.
   </p>
   <p>
    Potom jemne, veľmi jemne porozprával jej Ľudovítovo poblúdenie. Prosil ju, aby sa
         zaujala brata, keďže teraz ľutuje, a — čo je prirodzené — už napraviť nemôže. No že i jeho
         práve toto môže priviesť k obráteniu.
   </p>
   <p>
    Potom — aby nad tým nesmútila — rozprával jej, akú ponuku spravil mu generál; a že je
         hotový, túto ponuku prijať. A pritom pokúsi sa ešte raz hľadať svoje právo.
   </p>
   <p>
    „Budem mať dosť času privátne študovať,“ hovoril jej a opisoval i poznanie svojej
         neschopnosti tam na železnici.
   </p>
   <p>
    Ležala pred devuškou odostretá celá jeho duša. A keď jej to všetko povedal, videl sám
         ten krásny súzvuk Božieho riadenia.
   </p>
   <p>
    Potom ju žiadal, aby mu opísala, ako sa ona vydala na púť do Kanaánu i ako sa jej
         viedlo. Povedala i ona jemu všetko — len jedno nie, aby ho nezarmútila: že ju chcú vydať za
         Adamiša. Rozprávala mu i o Martinákovi a prosila ho, aby toho muža navštívil.
   </p>
   <p>
    Ach, dobre im tu bolo, dobre za toho jesenného rána, v tej horskej tíšine; dobre
         obzvlášť potom, keď on vyňal svoj Nový zákon a hľadeli spolu vniknúť do Božej pravdy.
         Hľadali potešenie pre úbohú, hriechom zmietanú dušu.
   </p>
   <p>
    „Študoval som síce bohoslovie,“ priznával sa mladík, „ale ja by som mu ešte nepriniesol
         to, čo prinesie mu Janko. Pôjdeme oba k nemu.“
   </p>
   <p>
    „Ach, poďme hneď,“ vzchopila sa devuška. „Než prídeme, bude Janko už iste hore. Snáď
         mohli by ste ísť pred raňajkami; bo neviem, či sa potom naskytne príležitosť. Odpoludnia
         ideme ku Strakoničovcom a zabavíme sa tam.“
   </p>
   <p>
    „Pôjdem rád, Zlatuška. No, ešte sa napred pomodlime. Či áno?“
   </p>
   <p>
    „Prirodzene!“
   </p>
   <p>
    Pomodlil sa mládenec z hlbín srdca rozochveného vďakou, že tak zakončila chvíľa, ktorej
         sa oba toľko báli, a odovzdal ich oboch do všemohúcej ruky svojho veľkého Boha a Spasiteľa.
   </p>
   <p>
    Doložila i devuška niekoľko slov, a potom šli ruka v ruke dve krvou Baránkovou očistené
         deti Božie.
   </p>
   <p>
    Budúcnosť ležala pred nimi zakrytá. Nič nepredvídali, len tŕnie, bodlačie a boje; nič
         nevideli, len mrákavy. No cez tie mrákavy uchopili vierou ruku Božiu, a vložili sa v
         bezmocnej dôvere do tejto všemohúcej pravice.
   </p>
   <p>
    Neprešli ešte ďaleko, zastavil ich spev.
   </p>
   <p>
    „To spieva Janko!“
   </p>
   <p>
    „Skutočne je to on!“ Rozbehli sa smerom skadiaľ zaznieval hlas. Rozhrnuli húštie a stáli
         čo nevidieť zoči-voči tomu, ktorého sa vybrali hľadať.
   </p>
   <p>
    *
   </p>
   <p>
    Kto by to bol chorému Martinákovi povedal, že keď po noci, strávenej v bolestiach,
         otvorí oči, vyplnia sa hneď za rána jeho úzkostné túžby!? Včera, keď počul od slečny
         Irenky, kto príde do A., bolo mužovi, akoby on mal poprednú a najväčšiu príčinu na radosť.
         Darmo si nahováral, že veď on nemá právo myslieť, že ho ten dobrý mladý pán z Bukurešti
         navštívi — on, ktorý znal cestu spasenia, i sám po nej kráčal, i druhým na ňu ukazoval.
         Keby bol zdravý, išiel by naproti a začul by aspoň na kozlíku
    <sup>
     [
     <a class="footnote" href="#ftn.d56e4016" name="d56e4016">
      50
     </a>
     ]
    </sup>
    nejaké dobré slovo. — No takto k lôžku prikovaný — —
   </p>
   <p>
    Celú noc tešili muža nádeje a zmietali obavy. Nádeje, že Zlatuška k nemu privedie
         bratanca — a obavy, že snáď nebude môcť prísť. A hľa, zasvitávalo. Ó, kto vypovie radosť
         mužovu! Prišiel pán Ján Žilinský!
   </p>
   <p>
    A neprišiel sám. Pri lôžku k smrti sa blížiacej staroby posadili sa dvaja mladíci v
         najkrajšom kvete jarného života.
   </p>
   <p>
    Doviedla ich Zlatuška oboch. A keď upratala, prevetrala izbičku, odišla, zanechajúc mu
         vzácnu návštevu.
   </p>
   <p>
    „Prišli sme vám prečítať niečo zo Slova Božieho,“ začal starší pán Žilinský. A už i
         vyňal malú Bibliu; prehrnul listy a vstal. „Napred sa pomodlíme.“
   </p>
   <p>
    Pokľakli oba.
   </p>
   <p>
    Muž, divno dojatý, zopäl si ruky. Jeho srdce i duša sa zachveli; tak modliť sa on ešte
         nepočul. Padali tie precítené slová ako rosa na jeho ubolené vnútro.
   </p>
   <p>
    „Otče, daj sa poznať tomuto nášmu spolubratovi. Omilosti ho pre zásluhy a krv svojho
         milého Syna, Pána Ježiša Krista!“
   </p>
   <p>
    Ach, to bolo, čo on potreboval, aby sa mu Boh dal poznať a aby ho omilostil!
   </p>
   <p>
    Ani nedýchajúc, počúval potom čítané a vysvetľované Slovo Božie. Bolo to to večne
         platné, veľkosť svoju nikdy netratiace evanjelium o márnotratnom synovi, ktoré mladík
         čítal.
   </p>
   <p>
    Ten syn utratil všetko. A keď už nič nemal, čo by otcovi priniesol, prišiel taký, aký
         bol, v svojich handrách, polonahý, znúdzený biedou a hriechom, — a otec ho prijal. Veď ten
         otec roky vyzeral deň čo deň, kedy sa syn vráti; lebo on ho miloval a milovať neprestal.
   </p>
   <p>
    Tak jednoducho, tak zreteľne, prosto vravel mladík o tej veľkej Božej láske, tak
         presvedčene svedčil o nej z vlastnej skúsenosti, tak určite povedal mužovi, že ten Otec
         nebeský čaká i na neho a čaká dnes, aby tomu teraz uveril, aby dnes šiel taký, aký je, a že
         bude prijatý.
   </p>
   <p>
    Muž nemohol nerozumieť. Ó, on bol smädný, vyprahnutý až na smrť uštvaný. A tie slová
         boli ako prúd živej vody, tečúcej do večného života.
   </p>
   <p>
    Už sa zdalo, že úbohý priloží svoje ústa k tomuto prameňu a bude piť a ožije. Ach, ale
         kedy prepustil Satan svoju obeť bez boja a prekážok? Zvalil sa náhle na muža jeho hriech
         ako skalný balvan. Zastonal pod tou ťarchou, zakryla mu ona milostivú Otcovu tvár nadobro.
   </p>
   <p>
    „Čože, vy nechcete sa vrátiť k Otcovi?“ sklonil sa Danko Žilinský k nemocnému. „Ó,
         poďte! — my vás doprevadíme pred Jeho obličaj. On Vás čaká.“
   </p>
   <p>
    „Ach, ja nemôžem. Medzi mnou a Ním leží ten hriech. Ó, keby ste vy vedeli!“
   </p>
   <p>
    „Tak počujte,“ narovnal sa Ján Žilinský:
    <span class="emphasis">
     <em>
      Vyznávajte sa jedni druhým z
            hriechov, a modlite sa jedni za druhých
     </em>
    </span>
    . Keď sa nám vyznáte zo svojho
         hriechu, svedok je Hospodin, že my to zachováme vo svojich srdciach. Vy učiníte podľa
         Božieho rozkazu a uľahčí sa vám; a my budeme vedieť, či je ten váš hriech na smrť, alebo
         nie je. Ak nie je na smrť, dal nám Pán tú moc, oznámiť vám Božie odpustenie v Baránkovej
         krvi. — Danko, prosím ťa, zamkni dvere, aby sme neboli zmýlení.“
   </p>
   <p>
    Stalo sa. Oba mladíci pristúpili naspäť k lôžku. Janko si kľakol chorému k hlave; Daniel
         oprel sa o posteľ tak, že on síce mohol mužovi vidieť do tváre, no tento jemu nie.
   </p>
   <p>
    „Ach, dobrý pán môj,“ zadržal kŕčovite Martinák mladíkovi ruku, „keď ja nemôžem svoj
         hriech zjaviť bez toho, aby som neobžaloval osobu vami ctenú a váženú!“
   </p>
   <p>
    „Niet nič tak tajného, aby nebolo zjavené. Vy nesmiete brať ohľad na nič a na nikoho; tu
         ide o spasenie vašej duše, ktorá stála Krista Ježiša život; len vravte.“
   </p>
   <p>
    Ešte chvíľu mlčal muž. No zrazu zmocnil sa ho asi taký pocit, ako keď väzeň nadľuskou
         silou vrhne sa na mreže, zavierajúce mu už roky slobodu, a prelomí ich. Muž začal. A keď
         raz hať bola prelomená, kto ju zastaví? Oba bledí kamdiaľ bledší mladíci sa o to
         nepokúsili. Oni iba mlčky pohliadli na seba; a tým pohľadom akoby sa jeden druhého
         spytovali: ,Môžeš tomu veriť?‘
   </p>
   <p>
    „Tak vidíte, páni moji,“ končil muž, „tak sme my oklamali mŕtveho i živých; tak sme
         okradli rodinu o dedičstvo! Farár O. nepríde, aby som ho mohol odprosiť, on mi neodpustí; a
         jeho rodinu nemám možnosti odprosiť a napraviť. Mohol by som dať napísať lístok, vy by ste
         to iste pre mňa urobili, ale musel by som vyzradiť pána farára Černeja. Vec vyšla by
         najavo, a padlo by to na jeho drahé, nevinné deti ako škvrna. On hovorí, že ten hriech je
         pred Bohom vyrovnaný aj odpustený; no ja — hoci som sprostý človek — cítim, že to nie je
         pravda. A zdá sa mi, že — skôr či neskôr — padne to na tie drahé, nevinné hlavy jeho detí
         ako kliatba. Napriek tomu ja nemôžem na neho žalovať a tak spôsobiť žalosť Aranke; aká ona
         je, snáď by to ani neprežila, keby vedela, čo jej otec raz urobil. A ako veľmi bolelo by to
         nášho mladého pána!“
   </p>
   <p>
    „Ó, však vy jej to nepoviete, pravda nie?!“ sklonil sa Danko k mužovi. Vášnivá úzkosť
         lásky vyznela z hlasu, žiarila z jeho očí.
   </p>
   <p>
    Pred smrťou mávajú ľudia sluch i zrak pre poryvy duše i srdca veľmi zostrený. Pozrel muž
         na mladíka a pochopil, porozumel razom, kto sa to tu za jeho Zlatušku prihovára i čím ona
         je tomu mladému, poľakanému srdcu.
   </p>
   <p>
    „Nepoviem, i keby som mal zhynúť,“ zakrútil hlavou. „Ja ju nezničím!“
   </p>
   <p>
    Medzitým klesala Jankova hlava hlbšie do rúk, tlačená prudkým návalom myšlienok. To, čo
         sa oni tu dozvedeli, bol podvod, ktorý mohol síce odkryť Martinák, — ale priznať sa k nemu
         a vrátiť to, čo bolo ukradnuté mŕtvemu — ach, strašná myšlienka — mohol jedine strýc
         Černej. No, urobí to on?
   </p>
   <p>
    Musí, ak nechce, aby kliatba stihla jeho obe deti. On je síce kňaz, zná Bibliu — ale
         nemá život z Boha. Je neobrátený, mŕtvy vo vinách a hriechoch. Nik mu to posiaľ
         nepredstavil pred oči, aký veľký hriech spáchal. Ja mu ho predstavím, a budem ho prosiť,
         aby odvrátil tú kliatbu od svojho rodu. Úbohý Ľudovít! Úbohá Zlatuška!‘ —
   </p>
   <p>
    Mladík strhol sa až pri mužovej otázke:
   </p>
   <p>
    „Keď ja nemôžem napraviť, môže pre mňa jestvovať milosť a odpustenie?“
   </p>
   <p>
    „Vy ste urobili čo ste urobiť mohli, milý starček. Priznali ste sa k spoluvine, odkryli
         vinníka. A moja povinnosť je teraz, prehovoriť s mojím nešťastným strýcom. Bo jeho vina je
         strašná; a i on raz bude zomierať. Jeho zahynutie nemešká, ak neurobí pokánie. Zverte mne
         tú judášsku mzdu; v príhodný čas to odovzdám ta, kam to patrí. Nie rodine farára O., bo s
         tou vy nič nemáte; ale farárovi Černejovi. Alebo vráti všetko tam, kam to patrí, — alebo
         vezme si na svedomie celú ťarchu a celú kliatbu.“
   </p>
   <p>
    „Vy tak myslíte, pane? Vy to vezmete?“ zajasal muž. A nemohol sa uspokojiť, dokiaľ
         mladík nemal v rukách sporiteľnú knižku a nezastrčil ju k sebe. Potom sa rozplakal a plakal
         dlho; stíšil sa, až keď v sluch zneli mu slová modlitby oboch mladíkov. Keď stíchla, dal sa
         modliť sám.
   </p>
   <p>
    Ťarcha padla. Márnotratný syn navrátil sa so slzami bolesti k Otcovi, a Otec ho prijal.
   </p>
   <p>
    Keď položil mu Ján Žilinský ruku na vlhké, horúce čelo so slovami: „Ver, bratu Kristus
         Ježiš umrel za teba, On ťa Bohu obmyl svojou krvou, tvoje hriechy sú ti odpustené,“ — a
         čisté pery mladíkove vtlačili naň bozk bratskej lásky, rozložil sa v mužovom vnútri pokoj,
         o ktorom hovorí Pán:
    <span class="emphasis">
     <em>
      Pokoj svoj dávam vám. Poďte ku mne
     </em>
    </span>
    , — privoláva
         On,
    <span class="emphasis">
     <em>
      ktorí ste obťažení a ja vám dám odpočinutie
     </em>
    </span>
    .
   </p>
   <p>
    Nuž muž šiel, poslúchol a našiel odpočinutie.
   </p>
   <p>
    Mládenci opúšťali muža vysileného predošlým priveľkým rozrušením. Odnášali si
         rozpomienky na tichú, miernu tvár uštvaného dieťaťa, ktoré konečne spočinulo pri Otcových
         nohách. — Odnášali zároveň v svojom srdci kus tej ťarchy, ktorá ho roky tlačila k zemi.
   </p>
   <p>
    Mlčky prechádzali dvorom, kde z každého kúta hľadel im v ústrety pravý dolnozemský
         blahobyt, — a kde všetko privolávalo im:
   </p>
   <p>
    „Nakradnuté, nakradnuté.“
   </p>
   <p>
    Tu zrazu Danko zastal. Zadržal pevne bratancovu pravicu; pritiahol si ju k hrudi.
   </p>
   <p>
    „Nemám, kde by som hlavu sklonil; ale žehnám v hrobe svojmu drahému otcovi, že zanechal
         mi po sebe krásne dedičstvo: svoju čestnú, hriechom nepokalenú chudobu!“
   </p>
   <p>
    „Ó, i ja môjmu žehnám. Blahá im pamäť!“ prisvedčil Janko Žilinský z hlbín rozochvenej
         duše.
   </p>
   <p>
    „Ty si ale sľúbil, Janíčko, že prehovoríš s ním. Myslíš, že ťa on bude počúvať, že vydá
         svoju korisť, svoj tak draho zaplatený lup? Neverím. Kto v mladosti tak mohol sa dať
         ovládať lakomstvom, kto roky s takým hriechom mohol žiť, toho — —“
   </p>
   <p>
    „Toho Božia moc môže ešte potriasť!“
   </p>
   <p>
    „Ó, by si sa nesklamal! No ak ťa vysmeje, slová chorého vyhlási za blúznenie, — čo
         potom?“
   </p>
   <p>
    „Nič nerobí. Aspoň zobudím to jeho zaspaté svedomie, a Hospodin nebude viac z mojej ruky
         požadovať jeho krv.“
   </p>
   <p>
    „No myslíš, že keď on nepovolí, nevráti, že to i jeho nevinné deti stihne ako kliatba?
         Čím je to zaručené?“ teskno spytuje sa mladší Žilinský.
   </p>
   <p>
    „Len Achan zhrešil, len on vzal prekliatu vec — a vyše tridsať ľudí zaplatilo to
         životom, lebo Hospodin bol proti svojmu ľudu na zlé. Ak sa budú chcieť Černejove deti
         očistiť od kliatby, musia to prekliate od seba odhodiť. Som ešte príliš neskúsený, aby som
         to vedel iste; ale hlas duše mi tak vraví. Ak máme v nasledovaní Pána ruku, nohu uťať a oko
         vylúpiť, keď by nás pohoršovala — čím viac nakradnuté imanie!“
   </p>
   <p>
    „Ale všetko nie je nakradnuté. Voľačo iste priniesla pani farárka — ostatné spolu
         prihospodárili.“
   </p>
   <p>
    „Myslím, že, keď pár zrniek pšenice nedá sa nijako oddeliť od množstva kúkoľa, že lepšie
         je oboje zahodiť, ako roľu zanečistiť a kúkoľ šíriť. Ja aspoň — na Ľudovítovom mieste —
         nechcel by som časť z takto zhospodáreného základu. Sotva tetinka viac priniesla, ako oba
         naši milí v školách strovili. Je pravda, že a.-ská fara je výnosná; no pobyt môjho strýca v
         nej je vôbec veľkou krivdou pre ten úbohý, zaslepený ľud, ktorý si v ňom ctí duchovného
         pastiera. Zlodeji patria do kriminálov a nie pred oltár a na kazateľňu. Ó, čo na to povie
         Kristus?!“
   </p>
   <p>
    Odzneli bolestné slová. Mladíci stíchli a mlčky prešli tých niekoľko krokov k domu, kde
         chodbou i v izbách ozývali sa už svieže, živé hlasy. Hostia povstávali a schádzali sa na
         raňajky.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e3895" name="ftn.d56e3895">
        49
       </a>
       ]
      </sup>
      <span class="emphasis">
       <em>
        Zákonček
       </em>
      </span>
      — Nový zákon (časť Biblie)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4016" name="ftn.d56e4016">
        50
       </a>
       ]
      </sup>
      <span class="emphasis">
       <em>
        kozlík
       </em>
      </span>
      — vyvýšené sedadlo na voze pre kočiša
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4134">
       </a>
       20
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pripadal pani farárke Černejovej pobyt milých hosťov ako sen, keď pred večerom toho
         istého dňa chodila po pustej a.-skej fare, zamestnaná upratovaním.
   </p>
   <p>
    Odišli Strakoničovci a odviezli so sebou do T. i Černejovcov i Žilinských. Zviezli so
         sebou i farára Černeja i kaplána Draškóciho.
   </p>
   <p>
    Zostala pani sama, ale neľutovala samotu, bo videla sa hodne zblížená k svojim pekným
         plánom. No veľa by dala za to, keby sa mohla pozrieť, čo jej deti teraz robia. „Snáď sú
         teraz pri večeri,“ dumala. „Čo im asi dala prihotoviť pani Strakoničová, u ktorej hostiny
         bývali chýrne?“
   </p>
   <p>
    Nuž bolo by to stálo za podívanie — i tá skvelá tabuľa, i pobyt v parku t.-skom, ktorý
         za ňou nasledoval.
   </p>
   <p>
    Ležalo síce panstvo grófa B. v neprehľadnej rovine, zato bol zámok obtočený — (ktorého
         južný front obýval riaditeľ Strakonič) — báječne krásnym parkom. Tu tienisté, dávnoveké
         háje vzhliadli sa vo veľkom prirodzenom a menších umelých jazerách. Tu uprostred znova
         kvitnúcich ruží šumeli striebropenné vodomety a z malebne napodobených skál vytekali
         rozkošné kaskády.
   </p>
   <p>
    Na menších jazierkach plávali snežné labute, väčšie jazierko nieslo na siných vlnách
         lodice, plné šťastnej mládeže.
   </p>
   <p>
    Keďže grófi B. nestrojili tohto roku navštíviť svoje sídlo, ponechali Strakoničovcom —
         ako už neraz počas dlhej riaditeľovej služby — úplnú voľnosť použiť — okrem privátnych
         komnát panstva — všetko v zámku. Knihovňu, obrazáreň, skleníky, ekvipáže
    <sup>
     [
     <a class="footnote" href="#ftn.d56e4155" name="d56e4155">
      51
     </a>
     ]
    </sup>
    — všetko im stálo k službám. Spravil síce generál Strakonič dakoľko vtipných
         poznámok o požičanej sláve, no bolo mu milé, že si bude môcť zajazdiť na bujnom tátošovi z
         grófskej maštale.
   </p>
   <p>
    Ach, veľa krásy znajú bohatí ľudia utvoriť okolo seba. I tu jej bolo veľa. Temer by
         človek zabudol, že je na Dolnej zemi, zabudol, že nikde, nikde — i keby si si oči vyhľadel
         — nevidíš rodné vrchy a hory. Veď za ďaleko siahajúcou ohradou parku už nič nevidíš, len
         púšť, — aj keď, pravda, úrodnú, — po ktorej tak hlucho, bez ozveny, zanášal sa jesenný
         vietor.
   </p>
   <p>
    Dal riaditeľ Strakonič park osvetliť — obzvlášť pri jazere; ale nadovšetko báječnejšie
         osvecovala ho nebeská nočná lampa, nazerajúca svojím blýskavým svetlom do najtajnejšieho
         úkrytu.
   </p>
   <p>
    Neďaleko jazera, opretý o strom, stál farár Černej. Hľadel na osvietené lodice, na
         spoločnosť na nich.
   </p>
   <p>
    Počúval snáď ich krásny spev? Ach, nie! On rátal. Nikdy nezdalo sa mu spojenie so
         Strakoničovcami také vytúžené, ako práve v tejto chvíli. Tá nádhera jedálne i tabule, od
         ktorej nedávno vstali, táto prelesť tu dovôkola…! Veď vravelo sa, že Strakoničovci
         spojenými kapitálmi kúpia od grófa T., a tak bude toto všetko čo nevidieť ich. Mladí grófi
         boli už dnes svojmu riaditeľovi mnoho dlžni. Až umrie starý gróf, on doplatí, oni radi
         prepustia. Dobré im to bude prehrať v Monte Carlo…!
   </p>
   <p>
    Vysoko stúpali vlny plánov a projektov v mužovej hlave, až sa celé, indy tak studené
         srdce nimi zahrialo. A od jazera letelo v čistom štvorspeve:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kolíše sa čln na jazere sinom,
        </em>
       </span>
       <span class="emphasis">
        <em>
         a búrlivá ho tam vlna metie;
        </em>
       </span>
       <span class="emphasis">
        <em>
         i neni kormánu, neni vesla pri ňom,
        </em>
       </span>
       <span class="emphasis">
        <em>
         ni vetrilá nie sú rozostreté.
        </em>
       </span>
       <span class="emphasis">
        <em>
         Tak aj ja v tom šírošírom svete
        </em>
       </span>
       <span class="emphasis">
        <em>
         po tých vlnách sťa ten člnok plyniem.
        </em>
       </span>
       <span class="emphasis">
        <em>
         Neraz myslím: Kam ma, vlny, nesiete?
        </em>
       </span>
       <span class="emphasis">
        <em>
         Život či nájdem tam, či zahyniem?
        </em>
       </span>
      </span>
     </p>
    </div>
   </p>
   <p>
   </p>
   <p>
    Nevýslovne žalostne letel zvuk nad vodou. A vedľa zamysleného farára zaznelo:
   </p>
   <p>
    „Dovoľ, strýčko, rád by som s tebou prehovoril!“
   </p>
   <p>
    Odtrhol Černej chladné oči od jazera; utkveli zadivene na tvári Janka Žilinského.
   </p>
   <p>
    „Ty si tu? — A čo nie si medzi nimi?“
   </p>
   <p>
    „Bol som, strýčko,“ odvráva šuhaj, a vážnou tvárou preletela akási bôľna tôňa, — „ale
         túžim po dakoľko okamihoch súkromného rozhovoru s tebou.“
   </p>
   <p>
    „So mnou?“ opravdivo zadivil sa farár. „Neviem, čo by sme my dvaja mohli mať spoločné.
         Ale vrav, som ti k službám.“
   </p>
   <p>
    „Dovoľ, zavediem ťa asi desať krokov; je tam akási napodobená pustovňa, bude dobre, keď
         vnídeme do nej.“
   </p>
   <p>
    Pokročili. Černej nepovedal nič. Iba bokom pozrel na švárneho mladíka a mysľou ako blesk
         prelietla mu myšlienka: ,Snáď je to on, koho si moja Aranka zvolila, a chce ma teraz žiadať
         o jej ruku. Ó, môj drahý — hoci si mi sestrin syn — pre teba taký kvet nevyrástol!‘
   </p>
   <p>
    Vkročili do jaskyne zmenenej v pustovňu, osvietenej iba červenkavým svetlom malej
         lampičky. Usadil sa na jedinú kamennú lavičku s chladnou dôstojnosťou, primeranou
         odmietnutiu, ktoré malo zatým nasledovať.
   </p>
   <p>
    Mladík oprel sa o kľakadlo pod obrazom akéhosi svätého. Chvíľu zavládlo skoro príšerné
         mlčanie. Iba zvonku priletovalo sem tak žalostne — a rozoznal si zvlášť čistý Zlatuškin
         hlas:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Zaveje vietor, oj, zaveje neraz,
        </em>
       </span>
       <span class="emphasis">
        <em>
         prístav kým nájde svoj duša moja!
        </em>
       </span>
      </span>
     </p>
    </div>
   </p>
   <p>
   </p>
   <p>
    ,Ó, sestrička moja, keby si ty znala, čo ja teraz hýbať musím, nenašla by prístav tvoja
         duša až pri sklenom mori!‘
   </p>
   <p>
    „No, Janko, na to sme sem prišli? Ak máš chuť snívať, ja som už von zo snov,“ zažartoval
         Černej. Pozrel strmo na mladíka, ale keď stretol sa s pohľadom plným akéhosi sústrastného
         zármutku, mimovoľne stiahol čelo.
   </p>
   <p>
    „Ani ja nesnívam, milý strýčko,“ vraví mladík vážne. „Bárs by som si prial, aby to, čo
         som dnes ráno počul v Martinákovej izbe, bol iba strašný, bez následkov dosnívaný sen.“
   </p>
   <p>
    „K d e si počul?“ vyšiel si Černej. Jeho na okamih zdesená tvár schladla, zľadovela
         znovu.
   </p>
   <p>
    Mladík nemohol hľadieť na neho. Oči mu padli na jeho pridlhú ruku s tenkými prstami, a
         mimovoľne sa zachvel. Pozdalo sa mu, že v nej zároveň vodí druhú, žltú ako vosk, a tá ruka
         že píše.
   </p>
   <p>
    „U Martináka, tvojho kočiša a bývalého kostolníka v Š.“
   </p>
   <p>
    „A čo ti môj kočiš mohol také dôležité rozprávať, že to musíš až mne povedať?“
         ľahostajne povráva Černej. Položil si pravú nohu cez druhú.
   </p>
   <p>
    „Ó, strýko, veď ty vieš, čo mi asi Martinák mohol rozprávať, ktorý bol svedkom smrti
         farára O.!“ Mladík zrumenel.
   </p>
   <p>
    „Ja nič neviem!“ Čelo mužovo pokryl mrak. „Martinák má horúčku, blúzni. Môžem ja vedieť,
         čím ťa zabával?“
   </p>
   <p>
    „Strýko, ty skutočne nevieš, čo stalo sa v tú noc medzi smrťou farára O. a jeho
         pohrebom? — No tak dovolíš, aby som ti to opísal tak, ako mne bolo povedané.“
   </p>
   <p>
    „Nedbám,“ hotovil sa farár počúvať so studeným úsmevom na bezfarebných perách.
   </p>
   <p>
    Lež úsmev hasol, až i nadobro zhasol.
   </p>
   <p>
    Mladík opisoval tak živo, tak strašidelne. K tomu toto osamelé svetlo, toto príšerné,
         hrobu podobné okolie prispievalo k tomu, aby na pamäť človeka prišlo späť všetko.
   </p>
   <p>
    Zrazu Černej vyskočil.
   </p>
   <p>
    „Prestaň!“ zvolal hnevlivo. No i cez hnev poznať, ako sa mu hlas trasie. „Vari som
         chlapec, aby som počúval videnia starého, blúzniaceho muža, a držal ich za pravdu. Alebo
         snáď sa len neopovážiš tomu veriť!?“
   </p>
   <p>
    „Strýko! Na smrteľnej posteli ľudia neklamú. A Martinák neblúznil!?“
   </p>
   <p>
    „Žilinský!“ Dvaja muži stáli si oproti. Kto opíše, čo v jednom i v druhom búrilo?!
   </p>
   <p>
    Dvoje očí meralo sa rovnako nezlomným pohľadom.
   </p>
   <p>
    Konečne bol Černej prvý, ktorý svoje studené musel sklopiť.
   </p>
   <p>
    „Martinák nemá žiadneho svedka, ktorý by mu jeho lži dosvedčil,“ vetí studeno.
   </p>
   <p>
    „Ó, jedného predsa!“
   </p>
   <p>
    „Koho?“ Zdalo sa, že farár k mladíkovi priskočí. Jeho oči zaiskrili temným bleskom.
   </p>
   <p>
    „Boha, ktorý všetko videl, počul, vie a bude súdiť. On hovorí:
    <span class="emphasis">
     <em>
      Nieto nič také
            tajné, aby nebolo zjavené
     </em>
    </span>
    .“
   </p>
   <p>
    „Aj, ako to tebe krásne sluší, keď sa dáš kázať farárovi!“
   </p>
   <p>
    „Odpusti, strýko, ja teraz nekážem farárovi; nebol to vtedy farár, ktorý zhrešil, ale
         človek. A tento človek má deti, a tie deti ponesú trest za jeho hriech.“
   </p>
   <p>
    „Poznať, ako výborne znáš Bibliu. Či si tam nečítal:
    <span class="emphasis">
     <em>
      Nebudú synovia trestaní
            za otcov?“
     </em>
    </span>
   </p>
   <p>
    „Ó, viem, že to tam stojí; ale aj — — —“ mladík nedovravel.
   </p>
   <p>
    Z diaľky počuť kroky, hlasy. Zdalo sa, že vnídu sem; ale nevnišli, stratili sa vo
         vedľajšom stromoradí.
   </p>
   <p>
    Černej sadol späť na lavičku. V tej chvíli kľačal už mladík pri jeho nohách.
   </p>
   <p>
    „Ó, strýko, z celého nášho rozhovoru vidím, čo sa stalo v p.-skej fare, nemožno ti
         odtajiť. Nerobím si nároky smieť ťa súdiť, nie; prišiel som ťa len prosiť: Čiň pokánie,
         zanes tento strašný zločin ta, kam patrí, k nohám Pána Ježiša. Lebo, kým to neučiníš, leží
         kliatba na tebe i na celom tvojom rode. Ó, uváž, kliatba Božia na zlatovlasej hlavičke
         tvojej dcéry, tvojho nevinného, dobrého dieťaťa!“
   </p>
   <p>
    „Vstaň! Čo kľačíš?“ odsotil Černej synovca nohou.
   </p>
   <p>
    „Nuž, predpokladajme, že vec by bola pravdivá; čo myslíš, potreboval by som teba? Či by
         som nevedel sám, že treba činiť pokánie?“
   </p>
   <p>
    „A činil si ho, strýko? Ja nevidím!“
   </p>
   <p>
    „Čo? Vari pokánie!? Môže to niekto vidieť?“
   </p>
   <p>
    „Biblické pokánie áno. Zlodej musí vyznať, vrátiť a nahradiť nad to; to je pokánie, a to
         si ty neučinil. Martinák ma prosil, aby som túto knižku poslal rodine farára O.“ Mladík
         vyňal z náprsného vrecka knižku. „No, ja ju tam oddať nemôžem. Kde je ostatné, tam musí byť
         i toto; lebo celý obnos musí byť prinavrátený, aj s príslušnými úrokmi. Tak, strýko, dokiaľ
         všetko nevrátiš, opatruj i toto. Martinák sprostil sa ťarchy; nech leží ona na tebe a tlačí
         ťa tak veľmi, že by si nemohol vydržať a musel ju tak striasť, ako ju striasol tvoj sluha.“
   </p>
   <p>
    Studené zasmiatie preletelo pustovňou. Černej vzal knižku a než mohol mladík zabrániť,
         potrhal ju na kúsky.
   </p>
   <p>
    „Toľko dostane odo mňa rodina farára O., aj s úrokmi. Čo ja mám, je moje a bude moje. Ak
         chcete, choďte ma žalovať. Ty povedz, čo si videl vo fare O.-vej, a on nech blúzni. Táto
         knižka bola ako-tak ešte jedným dôkazom, a ty nemáš ani svedka, ktorý by dosvedčil, že som
         ju ja potrhal. Čo je moje, je moje. A ak má farár O. čo pohľadávať, no tak nech príde a
         žiada; s ním sa vyrovnám.“
   </p>
   <p>
    „Pamätaj, strýko, nebude to dlho trvať,“ vravel na smrť bledý mladík, „a ty sa budeš
         musieť s farárom O. vyrovnať. On si pre svoje príde. A to, čo si si neprávom prisvojil,
         zmizne spred teba, takže tvoje oči budú na to hľadieť;
    <span class="emphasis">
     <em>
      lebo Boh nebude
            posmievaný
     </em>
    </span>
    . Máš pravdu: na svete nikto ťa nemôže žalovať; Martinák
         dnes-zajtra umrie, a ja som nič nevidel. No obžalovaný si dávno, a prídeš raz na súd; a
         prídete tam spolu: farár O. i ty.“ Mladík málinko zdvihol klobúk, poklonil sa zdvorilo a
         odišiel. Za ním letelo ešte jedno studené, vynútené zasmiatie.
   </p>
   <p>
    *
   </p>
   <p>
    V tom čase sedeli na pohodlnom diváne v utešenej izbičke, pripravenej pre Irenku, pani
         Hadviga Strakoničová a pani Karolína Žilinská — dve výzorom i povahou zaiste veľmi
         rozdielne dámy. Pani Strakoničová, i napriek prekvitajúcim už šedinám, prezrádzala bývalú
         južnú krásavicu. Impozantná postava ohnivých očí i dnes ešte v skvostnom svojom úbore
         predstavovala peknú starú dámu. Videl si na nej, že vedela život užívať tak, aby jej
         priniesol všetko, čo od neho požadovala.
   </p>
   <p>
    Panie mali pred sebou utešený šperk, ktorý sa len tak jagal bleskom zlata a drahokamov,
         a pani Strakoničová rozprávala, že raz má zdobiť Irenkinu hlavu a šiju.
   </p>
   <p>
    Už bola ukázala dobrej Irenkinej vychovávateľke, — pocťujúc ju tak najvyššou dôverou —
         prekrásnu devuškinu výbavu i striebro, aké pre ňu určila. Už sa pani Karolína bola
         dozvedela, že polovica tejto výbavy náležala jedinej dcére pani Hadvigy, ktorá ale v
         pätnástich rokoch umrela, krátko po smrti svojho jediného brata. A tak to odložené bolo pre
         milovanú vnučku. Tak prišli až po šperky, až po tento vzácny skvost.
   </p>
   <p>
    „Nemôžem vám ani vypovedať, pani Žilinská, ako veľmi túžim už po okamihu, keď moja
         Irenka zastane predo mnou v plesovom úbore, zdobená týmto skvostom,“ rozprávala pani živo,
         obracajúc drahokamy k svetlu. „No nedovolím, aby jej prvý krok do sveta, jej prvý triumf
         bol inde slávený, ako doma. Vy máte vzácny podiel na výchove mojej vnučky; vám sa môžem so
         všetkým zdôveriť. Mám vzácny plán: Nechám teraz Irenku ísť so strýcom — keď si to on tak
         veľmi žiada, — ale v karnevale
    <sup>
     [
     <a class="footnote" href="#ftn.d56e4339" name="d56e4339">
      52
     </a>
     ]
    </sup>
    vezmem ju späť k nám. Otvorím celý rad skvostných plesov. Na týchto plesoch
         prirodzene nesmú chýbať Irenkine priateľky a priatelia. Istotne rátam s tým, že mi vašu
         rozkošnú dcéru zveríte. Černejovci mi svoju Zlatovlásku neodoprú. Poistila som sa tým, že
         som Irenku teraz tak dlho v A. nechala. No dúfam, i váš syn bude sa potom môcť uvoľniť.
   </p>
   <p>
    Príde švagor so svojimi synmi i s mojím vnukom. Som už stará dáma, ale omladnem v tých
         deťoch ešte raz. Dokážeme okolitému svetu — ktorý sa kedysi, keď sme sem prišli, nad nás
         vypínal — čo sú Strakoničovci a čo oni zmôžu. Vám i to môžem povedať: je už len otázka
         času, kedy prevezmeme T. od B. Starý pán gróf je nemocný. Zo dňa na deň čakáme správu z Nizzy,
    <sup>
     [
     <a class="footnote" href="#ftn.d56e4347" name="d56e4347">
      53
     </a>
     ]
    </sup>
    že zomrel, a mladí —“ pani mávla pohrdlivo rukou — „jeden väčší lump, ako
         druhý; sotva čakajú, aby mohli predávať!“
   </p>
   <p>
    Dobre padlo panej tak živo rozprávať poslucháčke tak pozornej a mlčanlivej; ale v
         najlepšom prúde ju pretrhli. Povinnosť domácej panej volala do jedálne. Vložili teda panie
         šperk do škatuľky, zamkli prezreté poklady a vyšli spoločne na chodbu, skadiaľ si už pani
         Karolína sama chcela hľadať cestu za deťmi.
   </p>
   <p>
    O dakoľko minút kráčala už pani samotná cestami parku. Kráčala s hlavou hlboko
         sklonenou, divne dojatá, nezvyklé rozrušená. Zrazu postála a mimovoľne položila jemnú ruku
         na čelo.
   </p>
   <p>
    „Prečo ma to tak rozbúrilo? Či pred nedávnom nebola by som považovala podobnú budúcnosť
         za tú najkrajšiu a najlepšiu pre svoju Irenku? Či nedala som si na tom záležať, aby, až raz
         zastane ako hviezda spoločnosti, oslepila túto spoločnosť bleskom svojej dievčenskej
         čistoty? Vedela som predsa dávno, čo Irenku očakáva. Pravda, tak nádherne som si to
         nepredstavovala. Vedela som, že v zime uvedú ju do spoločnosti. Plán pani Hadvigy je ten
         najlepší: zvolať ten svet sem. Svet, — svet,“ — opakovala pani. „To je svet, — a ona sa
         oddala Kristu. — Dá sa to spojiť, ten zmysly omamujúci šperk, ktorý ju učiní každému srdcu
         nebezpečnou a presvedčí ju o jej kráse, tá projektovaná zimná rozkoš — a Kristus? Nie, to
         nemožno spojiť. No tu a takým spôsobom ona pri Kristu zotrvať nemôže.“
   </p>
   <p>
    Znala pani ešte veľmi málo z Božích vecí. Tak nevedela, že Ježiš tých, ktorí sa Mu
         zverili, ak len pri Ňom zotrvať chcú, verných zachová, a zo svojej ruky nepustí. Ale cez
         búrky a boje, cez tmy, vody i oheň dovedie k cieľu, vysoko, ta, kde za nimi nemôže svet,
         ktorý opustili.
   </p>
   <p>
    V hlbokých myšlienkach ponorená, nezbadala pani, že si pomýlila cestu, hoci vzďaľujúci
         sa spev ju mohol presvedčiť. Zastala konečne na rozhraní tienneho, mesačným svetlom magicky
         osvieteného stromoradia.
   </p>
   <p>
    Tu v diali rozprestieral sa pekný výhľad. Osvietené jazero, lodice a na nich pekná
         spoločnosť. No jej pohľad padol i bližšie, a pani mimovoľne ustúpila.
   </p>
   <p>
    Asi tri kroky od nej vzdialená sedela na lavici pri umelej skale akási dáma. Šat i výzor
         veľmi vznešené. Tvár, bokom sem obrátená, belostná, sťa z alabastru
    <sup>
     [
     <a class="footnote" href="#ftn.d56e4368" name="d56e4368">
      54
     </a>
     ]
    </sup>
    , pravidelná a krásna. Dáma mohla mať tak do štyridsať rokov.
   </p>
   <p>
    Kto bola ona? Čo tu robila? Ako sa to dívala? Sedela nahnutá vpred, majúc ruky okolo
         kolien ovinuté, a hľadela so strnulosťou človeka, ktorý nie a nie sa dosť vynadívať. Okolo
         krásnych pier neznámej spočíval taký divný výraz, že pani Karolína nemala tej smelosti,
         prejsť popri nej a vyrušiť ju.
   </p>
   <p>
    Vtom priletel od jazera čistý, vysoký zvuk slávičieho Irenkinho hlasu; niesol sa tichou,
         jesennou nocou. „Kolíše sa čln na jazere sinom,“ spievala devuška. Spievala tak dojemne a
         krásne, že, nech tak spieva na javisku veľkej opery, zasype ju dážď kvietia a vencov.
   </p>
   <p>
    Pri slohe:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Neraz myslím, kam ma, vlny, nesiete?
        </em>
       </span>
       <span class="emphasis">
        <em>
         Život či nájdem tam, či zahyniem?
        </em>
       </span>
      </span>
     </p>
    </div>
   </p>
   <p>
   </p>
   <p>
    lámalo sa celé srdce v cite a v clivých slzách. Toľko čara spočívalo v hlase speváčky,
         že pani Karolína ním natoľko zachvátená, zabudla na neznámu. No zvuk bolestného závzdychu,
         všade jednak pôsobiaci, upamätoval ju, že nie je sama. Obzrela sa.
   </p>
   <p>
    Neznáma nesedela už na lavičke. Stála pri skale, majúc zalomené ruky vyložené na nej,
         hlavu položenú na nich a plakala.
   </p>
   <p>
    Ak predtým nemala pani smelosti, prejsť popri nej, teraz pripadlo jej to tvrdo. No divný
         akýsi ostych bránil pristúpiť a spýtať sa: Čo plačeš?
   </p>
   <p>
    Spev znel len ďalej. Pri slohe:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Zaduje vietor, oj, zaduje neraz,
        </em>
       </span>
       <span class="emphasis">
        <em>
         prístav kým najde svoj duša moja
        </em>
       </span>
      </span>
     </p>
    </div>
   </p>
   <p>
   </p>
   <p>
    medzitým čo na jazere odmenil speváčku potlesk, zaznelo z pier dámy, ktorá sa náhle
         narovnala: „Moja ho nikdy nenájde.“
   </p>
   <p>
    „Prečo nie, pani moja?“ pristúpila zrazu pani Karolína. Okolnosť, že neznáma prehovorila
         po slovensky, dodala jej razom smelosti.
   </p>
   <p>
    No, ani rachot hromu nebol by ju mohol viac poľakať, ako tá jemná, tichá otázka.
   </p>
   <p>
    Dáma sebou trhla. Spravila posunok, akoby mala vôľu utiecť. Potom, medzitým čo siná
         bledosť pokryla jej líce, narovnala sa s akousi hrdou urputnosťou.
   </p>
   <p>
    „Odpustite,“ mierne ospravedlňovala sa pani, „poľakala som vás nemiestnou otázkou.“
   </p>
   <p>
    „Nemám čo odpustiť,“ s hrdou vzdialenosťou vetila neznáma. „Pani patrí iste k tamtej
         spoločnosti!?“
   </p>
   <p>
    „Áno. Sú tam i moje deti i moje chovanky.“
   </p>
   <p>
    „Chovanky?“ prchavý rumenec preletel lícami neznámej. „Smiem paniu prosiť, aby mi to
         vysvetlila? Som grófka B.,“ dodala, ako v náhlom rozhodnutí.
   </p>
   <p>
    „Tak? Dcéra alebo nevesta majiteľa veľkopanstva?“ užasla pani Karolína.
   </p>
   <p>
    „Nie. Som žena grófa Gejzu B.“ Veľké, krásne grófkine oči hľadeli priamo do paninej
         tváre akoby chcela povedať: ,Myslím, teraz už vieš dosť.‘ No na panej vidno, že ešte nič
         nevie.
   </p>
   <p>
    Ako bolo, ako nie, sedeli obe panie čo nevidieť na lavičke, a pani Karolína objasnila,
         prečo nazýva väčšinu členov spoločnosti svojimi chovancami.
   </p>
   <p>
    Grófka podoprela hlavu do priehľadnej dlane a počúvala.
   </p>
   <p>
    „Tak ste vy teda vychovali i vnučku riaditeľa Strakoniča?“ splynulo jej konečne z pier.
   </p>
   <p>
    „Áno. Bola som taká šťastná, nazývať to dobré dieťa svojou milou dcérou.“
   </p>
   <p>
    Grófkina hlava klesla do oboch rúk.
   </p>
   <p>
    „A vie Irena Strakoničová, čo stalo sa s jej matkou?“ spytuje sa akosi tvrdo.
   </p>
   <p>
    „S jej matkou? Zomrela vraj, keď bola ešte v perinke.“
   </p>
   <p>
    „Nie je to síce pravda,“ vstala grófka, „ale lepšie pre ňu, že verí, čo jej za dobré
         uznali povedať. No vy sa so mnou bavíte, pani Žilinská. Ďakujem za dôveru. Spevom dolákaná
         prišla som sa podívať, kto oživil mŕtve sídlo predkov môjho muža. Bývam neďaleko. Môj kôň
         by mohol stratiť trpezlivosť, tak pôjdem.“
   </p>
   <p>
    Pani pevnejšie omotala hodvábny šál okolo hrdla, posadila na hlavu stranou odložený
         jazdecký klobúk, zdvihla bičík a rukavičky — uklonila sa jemne, a už zmizla v húšti. No
         zrazu postála. Obzrela sa ešte raz smerom k spoločnosti i sem.
   </p>
   <p>
    „Dovoľte jednu prosbu!“
   </p>
   <p>
    „S radosťou!“
   </p>
   <p>
    „Nespomínajte pred nikým zo Strakoničovcov, že ste ma tu videli; usporíte im nepríjemné
         rozpaky.“
   </p>
   <p>
    „Divné“ — myslela pani Karolína, zachádzajúc za deťmi — „grófka B., a vraví tak krásne
         po slovensky. Pritom akoby sa divila, že o nej nič neviem a nemám ju vraj spomínať. Prečo
         plakala?“
   </p>
   <p>
    Nik nedal odpoveď. Škoda — ba snáď dobre. —
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e4155" name="ftn.d56e4155">
        51
       </a>
       ]
      </sup>
      <span class="emphasis">
       <em>
        ekvipáž
       </em>
      </span>
      — prepychový koč so záprahom a sprievodcom
     </p>
    </div>
    <div class="footnote">
     <p>
      <sup>
       [
       <a class="para" href="#d56e4339" name="ftn.d56e4339">
        52
       </a>
       ]
      </sup>
      <span class="emphasis">
       <em>
        karneval
       </em>
      </span>
      — fašiangová zábava
     </p>
    </div>
    <div class="footnote">
     <p>
      <sup>
       [
       <a class="para" href="#d56e4347" name="ftn.d56e4347">
        53
       </a>
       ]
      </sup>
      <span class="emphasis">
       <em>
        Nizza (Nice, franc.)
       </em>
      </span>
      — prístavné mesto v južnom
               Francúzsku
     </p>
    </div>
    <div class="footnote">
     <p>
      <sup>
       [
       <a class="para" href="#d56e4368" name="ftn.d56e4368">
        54
       </a>
       ]
      </sup>
      <span class="emphasis">
       <em>
        alabaster
       </em>
      </span>
      — jemnozrnný sadrovec (druh horniny); používa sa v
               ozdobnej keramike
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4469">
       </a>
       21
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Po krásnom večierku do hlbokého spánku pohrúžení, odpočívali hostia pani riaditeľovej
         Strakoničovej, i ona sama. Tu tichúčko otvorili sa dvere, vedúce na masívny balkón, z
         ktorého, divokrásnymi liánami zatiahnuté, spúšťalo sa schodište do záhrady, a pod oblúkom
         zelene zastala prelestná postava „slovenskej piesenky.“ Sirôtkové oči norili sa okamih do
         krásy parku, tichúčko rozloženého pri nohách.
   </p>
   <p>
    „Aký krásny domov má naša Irenka,“ myslela devuška, „a akú milú rodinu!“
   </p>
   <p>
    Deduško i babička Irenkini páčili sa Aranke; nie menej Miloš, jej brat, a Sáva Strakonič
         a jeho otec; áno, všetci. Ona je aj bude milovaná aj tu, aj keď odíde do Srbska.
   </p>
   <p>
    Snivo oprela sa zlatovlasá hlávka o múr oblúka. Prečo sa jej zdalo, že ona nemá nikoho?
         „Či nemám otca, mamičku?“ Prečo sa jej zdalo, že po predvčerajšom rozhovore v komore medzi
         ňou a matkou otvorila sa priepasť? „Veď ja budem svoju matku milovať, budem,“ — sľubovala
         si, — „a všetko spravím; ale žiadosť ani jej, ani otcovi splniť nemôžem.“ Mimovoľne
         zopakovalo si srdce všetky tie matkine slová, ponižujúce milovaného mladíka.
   </p>
   <p>
    „Hľa,“ — myslela so zadosťučinením, — „Danko už ani dnes nie je chudák; on má čestné
         miesto. Ach, aký dobrý bol Pán Ježiš; on bude u Strakoničov spoločne s Irenkou zase v
         peknom rodinnom kruhu. Tam on rozvinie všetky svoje dary ducha. Včera išlo o to, že má
         Pavla Strakoniča učiť hudbe; sám bude sa môcť viac venovať pritom i tejto svojej záľube
         duše. V P. zase kamaráti vraveli o jeho profesorských vlohách; i tie bude môcť uplatniť. Že
         to všetko v podriadenom postavení — čo na tom? Či mnoho svetových veľduchov neprešlo práve
         takýmito cestami? A či nebol on synom toho už tisícročie podriadeného národa, ktorý — cez
         všetky veky sám popoluškou — dával svetu veľkých mužov, ktorí tvorili svetlé body v
         histórii sveta a Slávstva?“
   </p>
   <p>
    Nemyslela devuška na to, čo ona bude robiť v tej dolnozemskej pustatine tak sama s otcom
         a matkou, ktorí ju nerozumeli, až i brat odíde. — Ona myslela a žila so svojím miláčikom.
         Viera v jeho budúcnosť dodávala ceny jej vlastnému životu.
   </p>
   <p>
    Vábilo ju to ta dolu, k jazeru, kde si včera tak krásne spievali. Zdalo sa jej, že ešte
         vždy ho počuje, ako hral: Bože, svetov stvoriteľu, — ach, tak, že každý zvuk svedčil: On sa
         modlí za náš ubiedený národ. Rozbehla sa devuška dolu schodmi; zastala až nad jazerom. Tam,
         upierajúc pohľad do tých modrých hlbín, zvolala jasave: „Neboj sa, národ môj slovenský!
         Hoci je to pravda, že musíme spievať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Svet len berie, čo tu dáva
        </em>
       </span>
       <span class="emphasis">
        <em>
         Tvoja nám dobrota,
        </em>
       </span>
       <span class="emphasis">
        <em>
         ľudské uberá nám práva,
        </em>
       </span>
       <span class="emphasis">
        <em>
         i právo života,
        </em>
       </span>
      </span>
     </p>
    </div>
   </p>
   <p>
   </p>
   <p>
    ty nezhynieš, keď tvoji synovia a dcéry, aj keď v cudzine, zostanú ti verní. Veď dá to
         náš Boh, že oni prídu; tá cudzina ti ich vráti. S otuženými silami, zdokonalení, prečistení
         prídu, aby s tebou žili i mreli.“
   </p>
   <p>
    Ľúbezný devuškin hlas stratil sa v tíšine.
   </p>
   <p>
    Ako odveta zaznelo jej pekné súzvuk rušiace: „Ach, sesternička, tuším vediete
         samovravu?“
   </p>
   <p>
    Devuška sa zľakla i zrumenela.
   </p>
   <p>
    „Ferdinand, vy ste už hore?“ V zmätku všetko zabúdajúc, podávala srdečne ruku mladému
         bohatierovi.
   </p>
   <p>
    „Myslíte, že len vy máte privilégium
    <sup>
     [
     <a class="footnote" href="#ftn.d56e4523" name="d56e4523">
      55
     </a>
     ]
    </sup>
    na skoré vstávanie, Zlatuška?“
   </p>
   <p>
    „Sú snáď už i druhí hore?“ obzrela sa.
   </p>
   <p>
    „O druhých neviem. No nebol by som si nikdy odpustil, keby som bol teraz zostal v izbe.“
   </p>
   <p>
    „Je tu veľmi pekne,“ prisvedčila úprimne.
   </p>
   <p>
    „To hej. A Strakoničovci nemajú zlý vkus, že si chcú T. kúpiť; panstvo veľké, budovy
         krásne, zachovalé; a myslím, dostanú to v cene veľmi nízkej. Generál ma včera poctil
         dôverou: mám s ním dnes poobzerať veľkostatok i majery.“
   </p>
   <p>
    „A až by to tak kúpili, potom by prešli sem bývať?“
   </p>
   <p>
    Počul jej zaujatý hlas; nezbadal, ako zrumenela blahým vzrušením. Tešilo ho, že ju môže
         niečím zaujať, a že v rozhovore odvádza ju ďalej a ďalej.
   </p>
   <p>
    Ó, veď konečne bol s ňou osamote a pri cieli; teraz len nebudú zmýlení.
   </p>
   <p>
    Dal sa horlivo svedčiť, že Strakoničovci prídu sem a utvoria rodinu vôkol svojho
         slnečného lúča. Netušil, akú jej tým pôsobí radosť. Veď, keď oni sem prídu, to Danko príde
         s nimi. Tá cudzina sa nad ním nezavrie.
   </p>
   <p>
    Ó, Boh bol dobrý. Mimovoľne pritisla si devuška malú ruku na pery, aby hlasno
         nezajasali.
   </p>
   <p>
    „A to je čo?“ spýtala sa, ukazujúc na pustovňu v diali viditeľnú, len aby niečo
         prehovorila a ukryla tak svoje vzrušenie.
   </p>
   <p>
    „Poďme sa ta podívať!“ radil, a oči mu zažiarili radosťou.
   </p>
   <p>
    Šli. Čo nevidieť objala ich báječná samota.
   </p>
   <p>
    Devuške sa zdalo, keď prekročila prah, že tie steny rozprávajú čosi smutné. Ale prečo?
         Však to tu bolo miesto určené na modlitbu! Keby bola sama, i ona by sa tu pomodlila, keď aj
         nie k tomu svätému tam nad starobylým oltárom.
   </p>
   <p>
    Sadla si na kamennú lavičku, na to isté miesto, kde včera večer sedel jej otec.
   </p>
   <p>
    „Aranka!“ zaznelo jej zrazu pri nohách. Pred ňou kľačal mladý muž, ktorý zrejme nemyslel
         na modlitbu. Z jeho očí, na ňu uprených, žiaril oheň prácne posiaľ udržovanej vášne. Zavrel
         jej malé ruky do svojich a zasypal ich náruživým celovaním. Chcela, ale nemohla si ich
         vytrhnúť.
   </p>
   <p>
    „Ferdinand, pustite ma! Čo robíte? Vstaňte!“ zvolala úzkostne.
   </p>
   <p>
    „Nevstanem prv, drahá, zbožňovaná, dokiaľ ma nevypočuješ. Včera vyprosil som si ťa od
         tvojho otca; on mi ťa dal. Milujem ťa; ako, to sa nedá vysloviť, to sa dá len dokázať. Buď
         mojou, Aranka! Skladám k tvojim nohám celý svoj život. Sprav zo mňa, čo chceš, Slováka,
         kresťana, všetko, čo chceš, len buď mojou. Však mojou si už,“ pokračoval náruživo, keď,
         upadajúc v strnutie, hneď ho nepretrhla, „otec mi ťa dal. No pripoj k jeho privoleniu i
         svoje ,áno‘, Aranka moja!“
   </p>
   <p>
    Vyskočil, že schváti ju do náruče. Bral jej mlčanie za detskú ostýchavosť.
   </p>
   <p>
    No i devuška sa vzchopila a uskočiac k oltáru, zachytila sa jeho rohu, ani v chráme
         jeruzalemskom ten, kto chcel ratovať svoj život.
   </p>
   <p>
    „Nenazývajte ma svojou,“ vravela s dievčenskou výsosťou, „nie som vaša, Ferdinand!“
   </p>
   <p>
    „Nuž nie si, ale budeš!“ vravel ešte v dobrej nálade.
   </p>
   <p>
    „Aranka, nemuč ma, podaj mi ruku; povedz „áno“, poď dobrovoľne na moje srdce; bo ma
         prinútiš, aby som tvoje spevné ústka zľúbal i bez dovolenia, krásna moja nevesta. Poď!“
   </p>
   <p>
    „Prestaňte, Ferdinand!“ narovnala sa devuška v celej prelestnej výške. „Kto vám dáva
         právo, takto so mnou vravieť a tak ma urážať?“
   </p>
   <p>
    I on sa narovnal. Tvár mu zbledla. Kde sa vzala, tu sa vzala rozpomienka na rozhovor s
         Draškócim.
   </p>
   <p>
    „Kto mi dáva právo? Nemyslíte predsa, že by som sa k vám blížil ako nejaký
         ľahkomyseľník? Zaručujem sa vám čestným slovom, že súhlas vašej matky ma posmelil žiadať
         vašu ruku od strýca, a on mi ju dal.“
   </p>
   <p>
    „Ale ja som vám ju nedala,“ pevno vetili chvejúce sa pery, „ani nikdy dať nemôžem!“
   </p>
   <p>
    „Nemôžete? A prečo?“ Jeho pohľad div ju nespálil.
   </p>
   <p>
    „Preto, Ferdinand, že ruku len tomu môžem dať, komu i srdce dám. A ja vás nemilujem. Ste
         mi milý ako rodný brat, priateľ; no to nie je láska, ako sa, myslím, vyžaduje pre také
         spojenie.“
   </p>
   <p>
    „Povedzte to inými slovami: Milujem Janka Žilinského, toho fantastu;
    <sup>
     [
     <a class="footnote" href="#ftn.d56e4590" name="d56e4590">
      56
     </a>
     ]
    </sup>
    on si ma pripútal, on mi vzal slovo a slobodu.“
   </p>
   <p>
    Pozdvihla k nemu sirôtkové oči v úžase.
   </p>
   <p>
    „Ó, mýlite sa,“ zakrútila hlavou, „mne nikto slovo nevzal, ani slobodu. Som voľná, a
         chcem zostať voľná.“
   </p>
   <p>
    Ó, aká bola rada, že jej Danko vrátil slobodu! Bo vnútorný hlas akoby ju varoval:
         Nevyzraď ho jemu.
   </p>
   <p>
    Prešla popri ňom a vyšla z pustovne. Dohonil ju.
   </p>
   <p>
    „Ako vidím, chcete, aby som si vás vybojoval,“ vravel s ťažko nadobudnutým pokojom.
         „Nuž, nechže je tak. Milujem vás, mám slovo vášho otca a neustanem, kým i vás neprinútim,
         aby ste ma milovali, a stali sa mojou.“ Nasledovala zdvorilá poklona, a devuška osamela.
   </p>
   <p>
    Chcete vedieť, ako je kvetinke, ktorá vyrástla v tôni mohutných stromov a ľúbezných
         krov, keď ľudia stromy i kry pozotínali a ju nechali napospas vetrom a víchrom? Keby vedela
         cítiť, porozumela by devuška, pomaličky zachádzajúca do hája, objatého tajomnou tíšinou.
   </p>
   <p>
    Ó, kde bolo srdce, ku ktorému by sa privinula v tomto náhlom, veľkom žiali, aký doľahol
         na ňu! V takýchto chvíľach chodieva dcéra za matkou, utieka sa o radu a pomoc k otcovi — a
         ona? I otec i matka vedeli, že zadala svoje srdce, že žiaden muž nemal a nesmel mať viac
         práva, milovať ju a blížiť sa k nej, pretože by sa tým prehrešoval na svätých právach
         druhého. Oni vedeli; a mamička vraj posmelila, a otec mu ju dal. „On ma dal jemu, on, môj
         otec?“ zalomila rukami a pritisla si ich na čielko. Veď tam akoby sa chcelo niečo puknúť
         prílišným návalom. A svätý Boh kázal ctiť otca i matku; kázal poslúchať. Žiadal to i
         Kristus.
   </p>
   <p>
    Ó, kto dá radu? Spýtať sa Janka, bránila dievčenská ostýchavosť. Povedať tetinke, pýtať
         si radu? Ach, veď to akoby žalovala na rodičov. Družky by neporadili; Ľudovít — ó, Ľudovít
         už nebol tým, čím býval. Darmo sa devuška namáhala, v blízkosti bratovej nemohla sa ubrániť
         studenému pocitu cudzoty. Irenka oplakala ho ako mŕtveho. Zlatuška cítila od chvíle, keď
         pery ukrivdeného miláčika tak jemne, šetrne informovali ju o pravde, akoby v P. boli jej
         milovaného brata pochovali a na jeho miesto poslali sem za nimi Lajoša Černeja, toho
         drsného, rozorvaného Lajoša s tým zradným srdcom. Cítila devuška bolesť cudzoty a nedôvery
         v bratovej blízkosti; ale že už nemá brata dôverníka, poznala až v tejto tíšine. Ó, ona už
         nikdy nemohla oprieť hlavu dôverne o jeho hruď v povedomí porozumeného ideálu, veď tam už
         všetky ideály zhasli!
   </p>
   <p>
    Zapredal otec bratovo presvedčenie za mamonu, a teraz chceli i ju tak predať.
   </p>
   <p>
    „Sprav zo mňa, čo chceš, kresťana, Slováka, len buď moja!“ hovoril Adamiš. Tým svedčil,
         že nebol ani kresťanom, ani Slovákom, — a ona ho mala ním spraviť. — Čo a koľko si dal
         Danko záležať na Ľudovítovi! Už sa zdalo, že je a bude roduverným Slovákom. A hľa, keď
         prišiel oheň, on nevydržal, nevyšiel z boja ako víťaz. To isté by bolo i s Adamišom.
   </p>
   <p>
    A ju chceli za neho predať! — Nie, to nemohol Kristus žiadať. On, ktorý vedel, ako zrada
         bolí, nemohol rozkazovať: „Poslúchni otca, matku: zraď Danka i svojeť a umri!“ ,Nie, ó
         nie!‘ zakrútila rozhodne hlavou. „Kristus priniesol lásku, svätosť; no i rozdelenie. Ten
         Ježiš Nazaretský, ktorý zachránil Danka na dunajskom moste, on zachráni aj ju.
   </p>
   <p>
    Ucítila devuška zvláštnu istotu v srdci, že pre ňu cesta z Mezopotámie do Kanaánu
         nevedie cez Adamišov veľkostatok. A čokoľvek na ňu prišlo — vyvolajúc v nej nejednu
         pochybnosť — v tom nikdy nepochybovala, že konala a konať bude správne, keď sa predať nedá.
   </p>
   <p>
    V zamyslení, neznajúc, čo robí, uhla z cesty. Zastala na rozhraní hája, kde otváral sa
         výhľad po nepriehľadnej dolnozemskej pustine. A po ceste ňou sa hadiacej, pripadlo jej, že
         i ona je teraz ako v tomto háji, a že ten boj, o ktorom vedela, že jej nastáva, skončí
         takou ďalekou, ďalekou cestou, a že pôjde po nej sama — — —
   </p>
   <p>
    *
   </p>
   <p>
    Medzitým zamieril prudkým krokom odchádzajúci Ferdinand Adamiš k ohrade, k veľkej
         bažantnici, a strácal sa v jej tajomnom zátiší.
   </p>
   <p>
    „Ona musí byť moja!“ znelo mu znova a znova v duši. Lebo nikdy nezdá sa nám daktorý
         človek, vec alebo predmet tak vzácnym, ako keď vyskytla sa možnosť jeho straty. „Černej mi
         ju sľúbil. On príliš dobre vie rátať, aby dal prednosť Žilinskému predo mnou. Tetinka je na
         mojej strane. Až len oni odídu — bárs by to bolo čím skorej! — ona sa vráti sama do A., veď
         ju matka prehovorí, a ona bude mojou.“
   </p>
   <p>
    Že mu povedala: „Ja vás nemilujem,“ — bolo by to, aby si jej lásku nezískal, až len budú
         svoji! „To sa všetko podá,
    <span class="emphasis">
     <em>
      musí
     </em>
    </span>
    podať; ona
    <span class="emphasis">
     <em>
      musí
     </em>
    </span>
    byť mojou. Rád by som videl toho, kto by mi v tom prekazil!“ i dupol nohou.
   </p>
   <p>
    Nad hlavou rozhnevaného mladého bohatiera zakrákal kŕdeľ čiernych havranov. Znelo to
         temer ako príšerný výsmech. Zohol sa mladý muž, zdvihol hrudu a hodil za ulietajúcimi
         vtákmi; zakškriekali, vzbudili tak ozvenu druhov a rapot strák.
   </p>
   <p>
    Ožilo na chvíľu v tichej bažantnici; bo z diali počuť brechot psov. Za ohradou kráčal
         hájnik s troma hafanmi. Pozdravil zdvorilo hosťa pána riaditeľa. Tento, rád, že vidí a
         počuje človeka, oprel sa o strom; a tak cez ohradu začali spolu rozhovor.
   </p>
   <p>
    „Viete vy, milý L., že váš pán riaditeľ dnes-zajtra bude pánom a majiteľom T.?“ prehodil
         Adamiš. Zachcelo sa mu počuť mienku grófskeho služobníctva.
   </p>
   <p>
    „Ó, áno. A priali by sme si, aby sa tak čím skôr stalo,“ horlivo prisvedčil hájnik. „Pán
         riaditeľ by potom cele iné poriadky uviedol, než aké sú teraz, keď má troch pánov, a každý
         z nich by sa mohol menovať „pán Ber“. Veľkostatok toľko nenesie, koľko oni potrebujú v
         herniach; a tak i to ide preč, čo by sa malo venovať na zveľadenie hory a zeme. Dane už
         roky nie sú vyplatené; a keby pán riaditeľ nebol taký dobrý a láskavý človek, my sluhovia a
         úradníci museli by sme tiež na svoje služné čakať.“
   </p>
   <p>
    „No, to je zábavné!“ zasmial sa Adamič. „Ale povedali ste, že troch pánov; — gróf B. má
         predsa len dvoch synov. Riaditeľ viac nespomínal.“
   </p>
   <p>
    „Synov má len dvoch; ale je tu ešte mladší brat, ten má tiež isté legáty
    <sup>
     [
     <a class="footnote" href="#ftn.d56e4650" name="d56e4650">
      57
     </a>
     ]
    </sup>
    v T. Ale toho pán riaditeľ spomínať nebude.“ Muž sa obzrel.
   </p>
   <p>
    „A prečo nie?“ zinteresovalo Adamiša. Prial by si temer, aby počul niečo, čo by,
         akokoľvek málo, ale predsa vrhlo nejakú škvrnôčku na Strakoničovcov. Boli mu príliš
         čestnými a bezúhonnými.
   </p>
   <p>
    Hja, keď máme na minulosti machuľu, radi stopujeme a pátrame po podobných úkazoch pri
         blížnych; lebo človek so svojím hriechom nikdy nechce byť sám.
   </p>
   <p>
    „Prečo ten grófsky strýc nie je v priazni u pána riaditeľa?“ prehodil akoby ledabolo.
   </p>
   <p>
    „No, mal by ho veru za čo mať rád,“ zamračil sa muž, „keď mu odviedol synovi ženu!“
   </p>
   <p>
    „Čože? Povedzte mi, ako to bolo, však ja vás nezradím.“
   </p>
   <p>
    „Ach, nuž celkom jednoducho. Keď sa mladý pán Strakonič oženil s krásnou Oľgou
         Milinskou, boli i oba páni grófi na svadbe. A gróf Gejza, ešte slobodný, hneď vtedy
         zahľadel sa na peknú ženu riaditeľovho syna, ktorý bol práve povýšený za direktora do Z. A
         potom —“
   </p>
   <p>
    „Potom si viem predstaviť,“ pretrhol ho Adamiš. „Krásna Oľga stala sa svojmu mužovi
         nevernou.“
   </p>
   <p>
    „Ó, nie, pane; to ju musím zastať. Moja žena bola u nej chyžnou; tá tvrdí, že napriek
         všetkému grófovmu dvoreniu ona svojho muža milovala, a boli spolu šťastní. Ale potom prišla
         tá nešťastná turecká vojna.
    <sup>
     [
     <a class="footnote" href="#ftn.d56e4673" name="d56e4673">
      58
     </a>
     ]
    </sup>
    Pán Strakonič išiel — ako hovoril — bratom na pomoc. Ona zostala so synáčikom
         samotná. A keď sa tam na bojisku prelievalo najviac krvi, narodila sa jej dcéruška, to
         pekné dieťa, ktoré sa jej dnes veľmi podobá, len oči má otcove. Správy chodili kamdiaľ
         horšie. Páni riaditeľovci vtedy zle spravili, že ju nevzali k sebe do T., ale nechali ju v
         Z., kde pán Strakonič bol riaditeľom. A Z. už vtedy starý pán gróf prepustil bol bratovi.
         Nuž gróf tam býval. On chodil tešiť i opustenú ženu, i potom mladú vdovu, keď prišla správa
         o smrti jej muža — a konečne zvíťazil. Nemyslite, že bol pritom nejaký škaredý hriech, ako
         páni robievajú. Ó, pani Oľga Strakoničová bola krásna a hrdá osoba; ona sa za panskú
         milenku nehodila. Gróf čestne musel sa uchádzať o jej ruku a vziať si ju za ženu.“
   </p>
   <p>
    „No ako ste mohli povedať, že gróf odviedol ženu synovi pána Strakoniča?“ pozastavil sa
         Adamiš. „Však ten syn už nežil — —“
   </p>
   <p>
    „To áno; ale boli tu deti po ňom. Strakoničovci nikdy nemohli dovoliť, aby deti ich
         syna, ktorý v boji proti Turkom vylial svoju mladú krv, dostali sa do domu maďarského
         grófa. Však viete, pane, že Maďari držali s Turkami a ešte aj šabľu jednému z tých
         ukrutníkov poslali, aby lepšie mohol ňou stínať hlavy našim slávskym bratom. Tak prišli
         deti o matku. Starý pán gróf, ktorý sa na brata za tú ženbu hneval, pomohol svojmu
         riaditeľovi, aby neveste nemusel vydať ani jeho dieťa. Gróf Gejza naoko síce robil, akoby
         žene chcel dopomôcť k jej deťom; no my sme videli, že v skutočnosti pomáhal, aby len
         zostali u Strakoničov. On chcel mať pani Oľgu pre seba, a deti by jej boli vždy pripomínali
         muža, a my sme jej tiež nikto nemohli odpustiť, že mohla na neho tak rýchle zabudnúť.“
   </p>
   <p>
    „No, originálna história. A zomrela už ona?“
   </p>
   <p>
    „Ach, čoby! Žije teraz v Z. Predtým boli ktovie kde po svete. Je to ešte vždy krásna a
         na svoj vek mladá pani. Práve včera som ju videl jazdiť. Snáď sa dozvedela, že jej deti
         prišli k starým rodičom, chcela ich vidieť. S grófom detí nemá. Ba či je šťastná?“
   </p>
   <p>
    „A vedia jej deti, že im je matka tak blízko?“
   </p>
   <p>
    „Ach, čoby; však dcéra vôbec o celej veci nevie nič. Chceli jej to povedať, až keď
         dospeje; a bolo by dobre, keby sa dlho ešte nedozvedela, že má a nemá matku. Prosím, pane,
         neprezraďte sa pred ňou. Je to milé, dobré dieťa; škoda ju zarmútiť; však či ona vie alebo
         nevie, tá vec sa už nikdy nenapraví.“
   </p>
   <p>
    Brechajúci psi upozornili hájnika na povinnosti, a Adamiš osamel.
   </p>
   <p>
    „Tak, hľa, dobrá príučka,“ pohodil hlavou; „gróf Gejza tak dlho dobýjal pevnosť, až
         žena, ktorú chcel pre seba dostať, i muža i deti zabudla a konečne stala sa jeho. A ja by
         som nedostal Aranku Černejovú, ktorá je ešte voľná? Veď tak sama povedala. Zmeníme
         taktiku,“ zahvízdol si mladý bohatier, v ktorého srdci sa ani nerv nepohol pri práve
         počutej rodinnej tragédii, bo on cele stál na strane sebeckého muža-víťaza.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e4523" name="ftn.d56e4523">
        55
       </a>
       ]
      </sup>
      <span class="emphasis">
       <em>
        privilégium
       </em>
      </span>
      — výhradné právo, výsada
     </p>
    </div>
    <div class="footnote">
     <p>
      <sup>
       [
       <a class="para" href="#d56e4590" name="ftn.d56e4590">
        56
       </a>
       ]
      </sup>
      <span class="emphasis">
       <em>
        fantasta
       </em>
      </span>
      — blúznivec, rojko
     </p>
    </div>
    <div class="footnote">
     <p>
      <sup>
       [
       <a class="para" href="#d56e4650" name="ftn.d56e4650">
        57
       </a>
       ]
      </sup>
      <span class="emphasis">
       <em>
        legát
       </em>
      </span>
      — závetom poručená suma
     </p>
    </div>
    <div class="footnote">
     <p>
      <sup>
       [
       <a class="para" href="#d56e4673" name="ftn.d56e4673">
        58
       </a>
       ]
      </sup>
      <span class="emphasis">
       <em>
        turecká vojna
       </em>
      </span>
      — rusko-turecká vojna r. 1877 (rozhodujúca
               bitka pri meste Plevno)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4697">
       </a>
       22
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V tom istom čase vnišla Irenka Strakoničová do svojho, láskou starých rodičov v malý raj
         zmeneného salónku. Všetko, čo mladá dáma nášho veku pre svoju prácu a pohodlie potrebuje,
         nazhromaždené stálo jej k službám. Mladosť miluje krásu; a krásy bolo tu dosť. Ani krásny
         výhľad na jazero a hmlami pokryté háje nechýbal.
   </p>
   <p>
    No dievčina zastala pred písacím stolíkom, umiesteným pri nárožnom okne, kde z vedľajšej
         steny z obrazu životnej veľkosti pozeral mladý muž, akoby sa chcel prizerať na toho, kto tu
         bude pracovať. Pred týmto obrazom zastala dievčina v nemom, posvätnom obdive. Pozadie
         tvoril mu o kríž opretý zlomený prápor a nad ním slová: „Za otčinu a bratov na plevenskom poli
    <sup>
     [
     <a class="footnote" href="#ftn.d56e4708" name="d56e4708">
      59
     </a>
     ]
    </sup>
    padlý Miloš Demeter Strakonič.“
   </p>
   <p>
    Či znáte, ako môže sa cítiť srdce dcéry pri pohľade na obraz nikdy nevideného
         otca-hrdinu. Veď ešte k tomu hľadí na ňu tvár taká milá, obostretá pelom hrdinského
         idealizmu. Veď pery akoby sa práve chceli otvoriť a zavolať slovo dobré, úchvatné, a z
         podlhovastých očí pozerá tá dumná, zápalistá duša!
   </p>
   <p>
    Mimovoľne sklonila sa devuška a pritisla chvejúce sa pery na spustenú pravicu, ktorá ju
         mala viesť životom, a ktorá už tak dávno práchnivela v spoločnom veľkom hrobe plevenských
         hrdinov.
   </p>
   <p>
    „Otecko môj!“ Slzy skanuli z očí dievčaťa; a tieto mimovoľne hľadeli do neba. Tam, tam
         sa uvidíme. Ty si opustil všetko, aby tvoji bratia boli vymanení spod tureckého jarma. Nie
         Mohamed, ale Kristus mal vládnuť nad Srbiou. Kristus — —! Veď on pre Krista bojoval. Nikdy
         som ešte na to nemyslela. Ó, otecko môj, tvoja dcéra vstúpi do tvojich šľapají. I ona má
         meč, a teraz pôjde do Srbie, za ktorú si ty zomrel, aby jej priniesla Krista.“ Včera sa tá
         cesta do Srbie zdala len milým povyrazením. Dnes, za tohto tichého rána tu pred otcovým
         obrazom bolo jej, akoby šla vykonať svätú povinnosť k tým, za ktorých jej otec život
         položil.
   </p>
   <p>
    Posadila sa na nízku pohovku pred obrazom, a podopierajúc vonnú hlávku do ružovej dlane,
         hľadela naspäť, i pred seba. Nechala mysľou prebiehať minulosť s jej krásnou slovanskou
         výchovou, končiacu rozhodným aktom, žiť na zemi pre Krista, a budúcnosť v ktorej mala
         všetko to, čo dobré ju Boh i ľudia naučili, uviesť do života. Jej matka bola Slovenka,
         evanjelička, tak i jej dostalo sa podľa toho vychovania. No ani ona, ani tí, ktorí ju
         posiaľ viedli, nikdy nezabudli, že jej otec zomrel ako roduverný Srb za slobodu svojho
         rodu.
   </p>
   <p>
    „My musíme a môžeme milovať celé Slávstvo,“ hovorieval Janko; „popredne, pravda, ten
         ľud, z ktorého pošli naši otcovia. Ak ťa kedy Boh postaví do Srbska, ži tam ako roduverná
         dcéra Srbie, dcéra svojho otca. Ak zostaneš v Uhrách, buď dcérou svojej matky; buď s nami
         Slovenkou a buď Slovankou, veď my sme veľká rodina.“ Tak hovorieval vtedy. A včera povedal:
         „Buďme verní svojmu rodu; Kristus zomrel i za naše národy. Ale popredne žime pre Neho a
         veďme k Nemu tých, ktorých nám zverí. Verte mi, bratia, sestry, sloboda národov aj ich
         sláva ležia v rukách Ježiša Nazaretského, nášho prvorodeného Brata.“
   </p>
   <p>
    „Áno,“ narovnala sa devuška, „ja budem v Srbsku Srbkou, v Uhrách Slovenkou, ale popredne
         kresťankou.“
   </p>
   <p>
    Nevedela devuška, prečo, ale cítila, že sa musí ešte raz pevnejšie oddať Pánovi Ježišovi
         a prosiť, aby ju Duchom Svätým viedol z Mezopotámie do Kanaánu a chránil každej nevernosti.
         Učinila tak hneď. Keď vstávala od modlitby, bolo jej, akoby otcove oči z obrazu na ňu
         uprené spočívali na nej so žehnaním.
   </p>
   <p>
    O dakoľko minút opúšťala obliekáreň v jazdeckom úbore. Umienila si, kým ešte milí hostia
         spia, sprobovať trochu, či nezabudla, čo ju vlani o prázdninách naučil starý otec.
   </p>
   <p>
    S úľubou hľadelo staršie i nové služobníctvo za šumnou jazdkyňou, keď ju asi o
         štvrťhodinu videli odjazdiť cez park do hájov.
   </p>
   <p>
    „Celý otec!“ myslel starší muž, štolba,
    <sup>
     [
     <a class="footnote" href="#ftn.d56e4735" name="d56e4735">
      60
     </a>
     ]
    </sup>
    jazdiaci za ňou v úctivej vzdialenosti.
   </p>
   <p>
    Muž bol Srb. Bol odišiel so svojím pánom, u ktorého slúžil, do boja ako dobrovoľník, a
         vrátil sa sám s nemnohými pamiatkami po svojom drahom veliteľovi, ale bez neho; najdrahšiu
         nosieval ešte vždy pri sebe. Bola to pekná kader pánových vlasov, ktorú mu tento kázal
         ustrihnúť a zaniesť svojej milovanej žene, ako posledný pozdrav lásky od neho.
   </p>
   <p>
    Keď sa ranený štolba vrátil, bola už pani Oľga zasnúbená s grófom Gejzom B., a muž v
         horkosti nad tým nedal vlasy horekujúcej matke. Sľúbil si ich opatrovať pre to malé,
         osirotené nemluvniatko, ktoré otcove pery nikdy nepocelovali. Ak sa podá na otca, ak nebude
         ako jej matka, nevernou svojeti, dá jej ich. Ó, ako sa radoval, keď včera prišla medzi nich
         do čeľadníka a tak krásne po srbsky vravela s nimi, ktorí boli Srbi, a po slovensky s
         ostatným služobníctvom.
   </p>
   <p>
    Nuž nebol div, keď ju tá dobrá pani vychovala, a keď medzi tými milými ľuďmi vyrástla.
         Snáď by jej mal tie vlasy dať hneď teraz, aby nezabúdala na svojho otca, a aby — — muž sa
         zamračil — nejako neprišla do osídiel jej, tej zhavranenej matky a nevernej ženy. Ona je tu
         teraz tak blízko; darmo neprišla, iste sa chce zísť, spoznať. To zlaté dieťa nič nevie. Krv
         nie je voda; mohla by si ju nakloniť tak, že by sa zmierila; — a len to nie!
   </p>
   <p>
    Naraz mimochodom obzrela sa devuška, oči sa im stretli.
   </p>
   <p>
    „Čo sa tak na mňa dívate, Petrovič,“ zadržala koňa, aby ju mohol dohoniť, „ako čo by ste
         mi chceli niečo povedať?“ Slnečný úsmev pohral jej nežnou tvárou.
   </p>
   <p>
    Mala muža v detinstve rada. Vedela, že bol s jej otcom v boji; ale hoci babička ináč
         robievala jej po vôli, nenechala ju nikdy dlho s ním osamote. Nemala to rada, keď jej
         rozprával. Načo vraj dieťa zarmucovať rozpomienkami na strateného otca, keď jeho to už i
         tak nevzkriesi? „Tak čo mi chcete povedať?“ pomkla zviera bližšie k nemu. Keby i nechcel,
         musel by, veď tak na neho hľadela, ani čo by videl svojho pána.
   </p>
   <p>
    „Nielen povedať by som chcel voľačo, ale aj odovzdať slečne pamiatku, ktorú už roky
         nosím pri sebe,“ priznával sa s dojatým hlasom. Konečne bol ten okamih, po ktorom dávno
         túžil, tu. Malá, dosť i ušpinená, v zažltnutom papieri okrútená škatuľka ocitla sa čo
         nevidieť na nežnej devuškinej dlani. Medzitým čo ju ružové, nanáhlo rukavičky pozbavené
         prsty rozbaľovali, rozprával muž, aký poklad už roky opatroval.
   </p>
   <p>
    Dve veľké slzy skanuli jej po oblednutých líčkach. Zarosené oči hľadeli na tmavý,
         stužkou okrútený závitok vlasov. To bolo viac, ako obraz; to bol kúsok z osoby nepoznaného
         otca.
   </p>
   <p>
    Devuška nevedela by vysloviť, čo cítila, keď v úctivej láske pritisla pery na ten
         studený, neživotný, a predsa taký drahý a vzácny predmet.
   </p>
   <p>
    Muž hľadel na ňu, a po počernej tvári ostrých rysov kanula slza za slzou. Ešte raz v
         celej hrôze videl pred sebou pole smrti, to pole plevenské. Videl svojho pána zomierať a
         počul: „To odovzdaj mojej hviezde, mojej drahej ruži, a povedz jej, že posledný môj dych i
         žehnanie patril jej i našim deťom. Nech ich vychová pre Srbiu a Slávstvo. Tak podaj mi tie
         vlasy, nech ich pobozkám; ten posledný bozk zanes jej, im, a modli sa. Kristus ukrižovaný
         nech je milostivý mojej duši. Jeho kríž som bránil pred zhubou polmesiaca. Umieram z lásky
         za bratov, dobrovoľne, ako On kedysi za mňa, a… Christos — voskres —“
   </p>
   <p>
    Roky prešli, muž tie slová vedel spamäti. On videl pánovu tvár utíšenú, krásnu v smrti,
         ako ožiarenú tým svetlom lásky a tou nádejou vzkriesenia. Prečo by to konečne neporozprával
         dcére, čo bol by jej tak rád za detinstva bol porozprával? Áno, prečo by jej to nepovedal,
         keď teraz vedľa seba v tej rannej tíšine, objatí jesennými hmlami, prejazdievali hájmi a
         horou?
   </p>
   <p>
    Ó, veď nikdy nemal žiaden človek lepšiu a pozornejšiu poslucháčku! Rozprával, ako sa
         spolu chystali, ako bojovali, a ako pán dokonával, majúc zlomený prápor pod mladou hlavou.
   </p>
   <p>
    „Nebol dokaličený, len veľmi postrieľaný. Odchádzal temer bez bolesti. Ušla mu krv; a
         nemal ju kto zastaviť a nebolo ani času. On umieral, aby Kristus a nie Mohamed vládol nad
         Srbiou,“ končil svoje vypravovanie.
   </p>
   <p>
    Čo sa dialo v dcérinom srdci? Tie posledné otcove slová, tá nádej v Krista, Jeho smrť a
         vzkriesenie — ó, ako nevýslovne blažili dušu na ceste z Mezopotámie do Kanaánu do tej zeme poludňajšej
    <sup>
     [
     <a class="footnote" href="#ftn.d56e4770" name="d56e4770">
      61
     </a>
     ]
    </sup>
    za Ježišom.
   </p>
   <p>
    Mimovoľne hľadali oči nebo.
    <span class="emphasis">
     <em>
      Toho, kto ku mne príde, nevyvrhnem von.
     </em>
    </span>
    On prišiel k Nemu a je tam doma; a Kristus oplatil mu jeho lásku.
   </p>
   <p>
    Smieť byť dcérou takéhoto otca, smieť radovať sa na večné stretnutie s ním, smieť
         vstúpiť do jeho šľapají, — ó, aká to opora pre mladú, zápalistú dušu, láskyplné srdce!
   </p>
   <p>
    V tejto rannej chvíli dal svätý Boh devuške anjela, aby na klzkej pôde sveta, v ktorom
         musela žiť, neklesla. Tým anjelom mala jej byť rozpomienka na jej osláveného, hrdinného
         otca.
   </p>
   <p>
    Či div, že devuška akosi prepočula, komu vlastne otec kader vlasov posielal? Veď ona o
         matke nevedela nič, nikdy nepočula ju spomínať. Matkina bytosť bola babičkou úplne
         zatlačená do úzadia. Babička starala sa bedlivo, aby vnučke nahradila oboch rodičov.
   </p>
   <p>
    Devuškina myseľ, zaujatá popredne otcovým spasením, nestačila ešte uspieť ďalej, keď
         zrazu zopäl sa Petrovičov kôň na znak, že ho pán príliš potiahol.
   </p>
   <p>
    Aj devuškin Vranko zaerdžal, otriasol hrivou; primäl utešenú jazdkyňu vzhliadnuť po
         príčine. No devuška užasla.
   </p>
   <p>
    Asi desať krokov pred nimi, ako zo zeme vyrástla, a jesennými hmlami sťa závojom objatá,
         stála jazdkyňa. Irenke sa pozdalo, že nikdy ešte dokonalejšiu krásu nevidela. Tvár, pleť,
         oči, postava, ruky i malé nôžky, všetko na panej bolo také súmerné a krásne, že až dobre
         hľadieť na ňu. Na prvý pohľad zdala sa tá nežná, belostná tvár hrdá a chladná; ale cez tú
         hrdosť ležal závoj hlbokej zádumčivosti. A v tých podlhovastých tmavých očiach, plných
         nebezpečného lesku a krásy, tam akoby si čítal stesk poviazanej duše.
   </p>
   <p>
    Bol to divný, nepochopiteľný cit, ktorý náhle, keď oči sa im stretli, ovládol srdce
         dcéry Dimitrija Strakoniča. Celá jej vnútorná bytosť akoby sa pohla v ústrety tej neznámej,
         nikdy nevidenej.
   </p>
   <p>
    Petrovič hľadel z jednej na druhú. Videl, ako rumenec s bledosťou vystriedali sa na
         bielych paniných lícach. Videl posunok, akoby mala vôľu povoliť uzdu pyšnému sivkovi a
         preletieť a — — a čo? Snáď objať dcéru jeho pána? Hlboké mračno opovrhnutia a revnivosti
         pokrylo mu tvár. Táto zostrila ako oceľ. Na čele zasadlo rozhodnutie.
   </p>
   <p>
    „Drahá slečna! Pani grófka B. si ide iste pozrieť háje; snáď aby ste jej neprekážali,“
         vravel tak hlasno, že ho pani musela počuť.
   </p>
   <p>
    Kúzlo padlo. Obe dámy poklonili sa navzájom. Grófka pobodla koňa a stála čo nevidieť po
         boku devušky, zdvorile sa predstavujúcej.
   </p>
   <p>
    „Ak vám je ľúbo jazdiť hájmi, mne neprekážate,“ vravela hlasom, ktorý tak ako i celý
         zjav kúzlil devušku. Bolo v ňom čosi — ach, čo v ňom bolo, keby to ona len vedela! — také
         čosi príbuzné, — hoci pani vravela v čistej maďarčine.
   </p>
   <p>
    Irenka poponáhľala sa jej povedať, že po štyroch rokoch vrátila sa domov, že našla tu
         mnoho zmeneného, a že sa chce pozrieť, aký je týmito hájmi výhľad, pretože nikdy ešte
         nebola tam ďalej v túto stranu veľkostatku t.-ského.
   </p>
   <p>
    „Tak poďte so mnou,“ vravela grófka. A čo pozostávalo štolbovi, ako zaujať zase tú
         vzdialenosť, aká sa pre neho slušala?
   </p>
   <p>
    „No, len no“ — myslel rozhorčene — „však ja sa o to postarám, aby naša holubička po
         druhý raz s tebou nejazdila.“
   </p>
   <p>
    Medzitým jazdili obe dámy v milom hovore. Grófka s takou peknou zaujatosťou spytovala sa
         na devuškine osudy, že tejto nebolo ináče možno, len v krátkosti povedať, kde cez tie štyri
         roky bola.
   </p>
   <p>
    „A teraz budete uvedená do spoločnosti?“ spytovala sa pani.
   </p>
   <p>
    „Ešte nie. Idem napred k strýcovi do Srbska; na ako dlho, neviem, to závisí od babičky.“
   </p>
   <p>
    „Sotva cez zimu; pán Strakonič bude chcieť vnučku doviesť na nejaký ples. Bude to váš
         prvý ples, slečna Irenka?“
   </p>
   <p>
    „Bol by prvý,“ slnečne usmiala sa devuška, „ale nebude.“
   </p>
   <p>
    ,Musíš tejto peknej aristokratke vydať svedectvo!‘ vnzniko v jej duši.
   </p>
   <p>
    „Nebude? Ako to?“
   </p>
   <p>
    „Nepôjdem nikdy na nijaký ples.“
   </p>
   <p>
    „Vy že nepôjdete na ples?“ Pani veľkým pohľadom zahľadela sa v slnečnú tvár dievčaťa.
   </p>
   <p>
    „Nie, pani grófka. Odovzdala som sa raz navždy Kristu; kam by On nemohol ísť so mnou, ta
         ani ja nepôjdem.“
   </p>
   <p>
    „To nerozumiem,“ stiahla pani čelo. ,Aká krásna príležitosť!‘ zajasala devuška. „No
         divno, že prvá osoba, ktorej smiem svedčiť o Tebe, Pane, je táto cudzia, pekná pani; pomôž
         mi svedčiť tak, aby som ju zaujala.“
   </p>
   <p>
    Nuž Pán pomohol. Zaiste že ešte nikdy nepočula pani také krásne, radostné svedectvo o
         láske Kristovej a o odovzdaní sa Jemu, ako v tejto chvíli.
   </p>
   <p>
    „A máte tú brožúru, ktorá vás priviedla k takej zmene náhľadov?“ spýtala sa pani
         zamysleno.
   </p>
   <p>
    „Mám. A ak dovolíte, pošlem vám ju, pani grófka. Smiem?“ čarovné devuškine oči vnorili
         sa do tých tmavých, záhadných.
   </p>
   <p>
    „Áno; — totiž nie — prijmem ju, ak mi ju prinesiete sama. Bývam tamhľa!“ vztiahla pani
         ruku. V rozhovore vyšli z hájov, a na východe ležal krásny letohrad, obtočený parkom,
         podobný viac nejakému loveckému zámku. „Som teraz sama; nik nás nezmýli. Povedali ste, že
         chcete svoje šťastie v Kristu prežívať s ľuďmi, s ľuďmi zblúdenými. Nuž o grófke B. vám
         iste vaši povedali doma, že je zblúdená, začnite s ňou.“
   </p>
   <p>
    „Mne moji nič podobného nepovedali.“
   </p>
   <p>
    „A čo vám povedali o Oľge B.?“
   </p>
   <p>
    „Nič, pani grófka; nikdy som to meno nepočula.“
   </p>
   <p>
    Bôľny ťah skrivil panine pery.
   </p>
   <p>
    „Tak, vy ste to meno ani nepočuli? No, to tým ľahšie môžete ma navštíviť. Či, je pravda,
         snáď by vás nepustili?“
   </p>
   <p>
    „Neviem, či by ma pustili, pani grófka. Ale ja sa pýtať nebudem. Kde ide o to, priniesť
         svetlo, tam ani tými najdrahšími nesmieme si dať prekaziť. Keď vám smiem tú knižku
         priniesť, pani moja, to ja prídem rada. No teraz sa už musím vrátiť, aby moji hostia
         nečakali na mňa.“
   </p>
   <p>
    „Tak choďte, a zajtra do videnia!“
   </p>
   <p>
    Devuška pocelovala podanú ruku a hľadela ešte chvíľu za miznúcou, hmlami objatou
         jazdkyňou. Potom i ona obrátila vranka a do hlbokých radostných myšlienok ponorená, vracala
         sa naspäť medzi drahých hosťov, ktorí nielenže už boli vstali, ale temer všetci prechodili
         sa popri jazere.
   </p>
   <p>
    Prv než ich zavolali na raňajky, utiahol sa malý p.-ský krúžok — okrem Milice a Ľudovíta
         — do Irenkinho salónika. Tam im povedala, čo sa dozvedela dnes o svojom otcovi a čo sľúbila
         grófke Oľge B. Ó, s akým dojatím hľadeli potom oba Žilinskí i Aranka Černejová na obraz
         Dimitrija Strakoniča! Všetci prežívali Irenkinu istotu: On je u Krista!
   </p>
   <p>
    Janko vyzval k spoločnej modlitbe za grófku B. Predtým ešte prečítal odsek zo Slova
         Božieho, a posilnení, občerstvení vradili sa čo nevidieť medzi ostatnú spoločnosť; srdcia
         mali plné krásnych nádejí do neznámej budúcnosti.
   </p>
   <p>
    Milica prišla posledná na raňajky. Musela ju chyžná i hľadať.
   </p>
   <p>
    Hľadala deva chvíľu samoty. Veď nutno bolo vybojovať dosť ťažký boj. Prosil ju Janko
         včera, aby nechala matku ísť s ním. Nemohla mu to zazlieť; na mamičku mali rovnaké právo. A
         keď mala povedať pravdu, priala si radšej sama prebojovať tie prvé ťažkosti. Povedomie, že
         mamička — presadená z P. do neveľkého mestečka — bude cítiť, veľmi cítiť náhlu zmenu
         doterajšieho života, bolo pre ňu trápne.
   </p>
   <p>
    Ó, dobrá mamička nechcela dcéru opustiť prv, než jej zriadila domov a pomery; — ale bolo
         tak správne? Veď ona bola v poslednom čase tým utrpením ako nalomená. Či neslušalo sa na
         dcéru, aby ju nechala ísť so synom miláčikom, ktorý mal pre ňu — Milica s utajeným
         závzdychom musela si priznať, že on mal pre ňu viac svetla a potešenia!?
   </p>
   <p>
    Nuž mamička prijala Jankove náhľady, a to ich tak úzko spojilo.
   </p>
   <p>
    „No,“ — pohodila Milica hlavou, „veď i bez toho, aby človek vyšiel z Mezopotámie do
         Kanaánu, môže milovať, blažiť, seba zapierať a starať sa o blaho svojeti. A ja im dokážem,
         áno, dokážem; nechám mamičku ísť, áno, uprosím ju, aby šla, a pustím sa sama do boja so
         životom. Sporiadam domov sebe i svojej matke; a keď to najhoršie bude prekonané, potom si
         prídem pre ňu.“
   </p>
   <p>
    Nuž podobné rozhodnutie nie je hotové za päť minút. Ale Milica vracala sa šťastná, hrdá
         sama na seba a na svoju zmužilosť. Dumné jej oči premerali jasným pohľadom spoločnosť,
         sediacu už vôkol stola. Zastihla pohľad, akým sa Janko díval na matku. „No, neboj sa,“ —
         podumala, „ja ti ju načas prepustím; buď šťastný. Raz išiel si sám boriť sa so životom, —
         teraz pôjdem ja; budeme si rovní.“
   </p>
   <p>
    No zastihla i krátky pohľad matkin, a mimovoľne hľadala, kam tie drahé oči tak smutno
         hľadia.
   </p>
   <p>
    „Ľudovít“ — Deva ucítila bodnutie v srdci. Zrazu poznala, že to, čo ju akosi od tej
         dodnes najdrahšej bytosti delí, nie je to len matkina náklonnosť k Jankovým náboženským
         náhľadom, ale — ach, matka Ľudovítovi neverila. Ona pochybovala o ňom, a to dcéru bolelo.
   </p>
   <p>
    „Ako žiť, milovať, a nemôcť miláčka smelo spomínať pred matkou, ktorá ešte len nedávno
         ho tak ľúbila, ani vlastnú krv?! Lepšie je nám obom rozísť sa zatiaľ, než sa Ľudovít
         dokáže, a potom — ó, potom mu zase všetci budú veriť.“
   </p>
   <p>
    No deve bolo tak úzko — veď tvár miláčika ani čo by už medzi tie jasné, mladícke tváre
         nepatrila. I tá veselosť, ktorú teraz dával najavo, niesla odblesk násilného vynútenia.
   </p>
   <p>
    „Ach, nie, nie; preč, zlé, hriešne myšlienky! Ja ti verím, Ľudovít; áno, ja ti verím, do
         smrti veriť budem!“
   </p>
   <p>
    Už ju videli; treba sa náhliť k stolu, zatlačiť stesk a vrelým nadšením strhnúť
         všetkých, zaplašiť každú tôňu, i z toho najdrahšieho čela.
   </p>
   <p>
    *
   </p>
   <p>
    Po raňajkách rozišla sa spoločnosť. Mládež odviedol Miloš Strakonič ešte raz na jazero.
         Starší páni Strakoničovci i s farárom Černejom a Ferdinandom Adamišom vybrali sa obzerať
         veľkostatok, pravda, vozmo. Pani riaditeľová mala prácu, a pani Karolína utiahla sa do
         Irenkinho salónku, písať listy, ešte v P. zaležané.
   </p>
   <p>
    Ale nepísala pani. Sedela s hlavou do nežnej dlane podopretou pri peknom chovaninom
         písacom stolíku. Z obrazu hľadeli na ňu dve iskrenné, dumné oči, a ako by mali tie smelé
         pery vôľu spýtať sa: „Čo tak kloníš hlavu, šľachetná vychovávateľka peknej mládeže?“
   </p>
   <p>
    Okno salónku bolo otvorené, a tam od jazera priletovali nádherné zvuky srbskej hymny. A
         keď tá odoznela, ozvali sa vysoké, čarovné zvuky husieľ. A dolnozemskými nivami niesli sa v
         kráse a nenapodobiteľnom cite slovenské trávnice.
   </p>
   <p>
    Lež divné. Paniu tá hudba, a obzvlášť keď pridružil sa k nej ľúbezný spev, tuším ešte
         viac zarmucovala. Prečo? Veď spievali to tam deti jej ducha, jej deti. Ach, áno; ale
         spievali takto spolu naposledy. Udrie hodina rozlúčenia. Janko odíde späť do Rumunska,
         Milica na novú postať, na ktorú sa pripravovala, Aranka samotná do A., späť k rodičom,
         ktorí ju nerozumeli, Irenka do Srbska, Danko ako vyhnanec tiež, len Ľudovít vráti sa do P.
         A ja — ach — kam ja mám ísť? Milica i Janko prosia, aby som šla do Bukurešti. A ja šla by
         som rada s miláčkom synom, no ako nechať ísť dcéru samotnú?
   </p>
   <p>
    „Dovoľ mi, mamička, nech sprobujem svoje krídla a sily.“
   </p>
   <p>
    „Ó, dieťa!“
   </p>
   <p>
    Pani zaplakala. Pred ňou ležal list Jurka Orfanidesa, iba dnes zodpovedaný.
   </p>
   <p>
    „Úbohé moje dieťa, moja oklamaná Milica! Keby aspoň mala oporu; ale ona jediná nevložila
         ešte ruky do rúk toho nebeského Eliezera. Je to správne, aby som šla so synom, ktorý už má
         pevnú pôdu pod nohami, a nie radšej s ňou?
   </p>
   <p>
    Žiť s ňou a nepovedať jej pravdu, nevyviesť ju z omylu, to by bola krivda a zrada na jej
         srdci; a vo mne niet sily, raniť tak hlboko.
   </p>
   <p>
    Jurko, ja jej to teraz ešte nemôžem povedať, tak radšej musím preč. A musím s Jankom i
         pre spásu svojej duše. Dnes ja sama potrebujem oporu, a on mi je ňou, môj synáčik milý! Až
         vo mne bude celkom jasno, až Kristus bude mi tým, čím je jemu, potom sa vrátim; a ty mňa
         budeš potrebovať, úbohé moje dieťa!“
   </p>
   <p>
    Na chodbe počuť jasný hlas pani riaditeľovej. Pani Karolína zodvihla hlavu, zotrela
         slzy; zastrčila zodpovedané listy do obálok.
   </p>
   <p>
    Odvetu Jurkovi si ešte raz prečítala. Posledné vety zneli nasledovne:
   </p>
   <p>
   </p>
   <p>
    <font color="red">
     &lt;blocquote&gt;
     <p>
      <span class="emphasis">
       <em>
        Milý syn môj!
       </em>
      </span>
     </p>
     <p>
      <span class="emphasis">
       <em>
        Myslím, že mi uveríte, keď napíšem, že Vaša bolesť v prvom rade je mojou
                  bolesťou. Vy stratili Ste kamaráta, ja syna. Vy želiete, že zradil Vás. — Popredne
                  zradil a zapredal mňa, ktorá som ho vychovala. Viem, že srdce môjho dieťaťa je
                  spojené s jeho srdcom. No viem to, čo i Vy viete, že Milica Žilinská zradcovi
                  svojeti nikdy ruky nepodá. A znáte, čo je to pre matku, už napred vžívať sa do
                  bolesti dcérinej, až táto zvie pravdu? Žiadate skutočne, aby som ja do jej srdca
                  tento meč vrazila? Pravda nie!? On to urobí dosť skoro sám, alebo tak učiní niekto
                  z tých, ku ktorým sa pridal. Im Milica uverí: mne by neuverila.
       </em>
      </span>
     </p>
     <p>
      <span class="emphasis">
       <em>
        V tom zármutku Vás i mňa len Kristus môže potešiť.
       </em>
      </span>
     </p>
     <p>
      <span class="emphasis">
       <em>
        Verte, najnešťastnejší z nás je on, náš úbohý, zničený Ľudovít; ani by Ste
                  ho nepoznali. Nezlorečte mu. On kliatbu nosí v srdci. Boh je spravodlivý a dobrý;
                  On sa o vás všetkých postará. Môj Janko hovorí, že i vo Vašom živote ešte všetko
                  môže byť napravené; ale čin Ľudovítov už nikdy napravený nebude. Modlime sa za
                  neho. Vidíte tú škvrnu, ktorá na papieri povstala; je to slza matky, ktorá
                  vychovala národu slovenskému zradcu; a to je jediné, čo poslať Vám môže Vaša úbohá
                  materinská priateľka
       </em>
      </span>
     </p>
     <p>
      <span class="emphasis">
       <em>
        Karolína Žilinská.
       </em>
      </span>
     </p>
     &lt;/blocquote&gt;
    </font>
   </p>
   <p>
   </p>
   <p>
    Dobre, že zdržali pani riaditeľovú na chodbe. Mala pisateľka tých smutných riadkov čas,
         zobrať sa natoľko, aby vstupujúca stará pani nevidela smútok milého hosťa.
   </p>
   <p>
    „Tak ako sa vám pozdáva Irenkina izbička, milá pani Karolína?“ spytuje sa, keď si spolu
         sadli na malý divánok.
   </p>
   <p>
    „Veľmi krásne všetko; no najkrajší a najcennejší predmet je tamten obraz.“
   </p>
   <p>
    „Zaiste,“ vzdychla pani. „Môj Demeter je ale aj vystihnutý na ňom; len prehovoriť. Tak
         vyzeral, keď posledný raz stál predo mnou. A na všetky moje prosby vetil: „Otčina je krvou
         poliata; moji bratia zomierajú. Chrabrá junač Ruska nastavuje za nich životy — a ja by som
         mal žiť v bezpečnom zátiší? Turci zneucťujú naše srbské ženy, naše sestry — a ja smel by
         som byť hluchým oproti ich výkriku o pomoc? Nie, matka moja; radšej budem na márach, ako
         byť zbabelcom.“
   </p>
   <p>
    Pani zotrela si slzy z dobrotivej, starej tváre. Jemné rameno ju objalo a pritúlilo.
   </p>
   <p>
    „Vy ma rozumiete, Karolína. Máte tiež syna idealistu, pekného junáka; aj on by bol
         schopný tak vás odísť, keby sa mu zdalo, že ho povinnosť k ľudstvu volá. No, to mal pravdu.
         Želela som veľmi, ale už neželiem. Radšej nech je pochovaný na bojisku, kde nikdy ani len
         jeho hrob slzami nezrosím, ako byť zbabelcom a zradcom svojeti. No, je to veľká bolesť, mať
         tak len jedného, i toho stratiť, a tak stratiť — — —?“
   </p>
   <p>
    „Povedala vám, pani moja, vaša milá vnučka, čo jej dnes Petrovič odovzdal?“ spytuje sa
         pani Karolína v túžbe po potešení skormútenej matky.
   </p>
   <p>
    „Petrovič? Nie; — a čo?“
   </p>
   <p>
    Pani vyrozprávala.
   </p>
   <p>
    „Ach, on že mal tak dlho vlasy môjho syna, a mne ich nedal?!“ zalomila stará pani
         rukami. „Komuže to Demeter poslal, dcére? Však o nej nevedel!“
   </p>
   <p>
    „Nie dcére; on že to posielal svojej žene. No, čo vám je, pani Strakoničová?“
   </p>
   <p>
    „Ó, dieťa, čo je mne? On s posledným dychom myslel na ňu — a ona už vtedy zabúdala na
         neho; a sotva ho zem pokryla, zabudla, a tašla za druhého!“ Pani v strnulej bolesti, bez
         sĺz, s mračnom na čele a horkosťou okolo chvejúcich sa pier hľadela na obraz. „Vy ma
         nemôžete rozumieť; no boli ste Irenke matkou na miesto jej vlastnej, zhavranenej, tak máte
         zvedieť.“
   </p>
   <p>
    Nuž, pani Karolína zvedela, prečo Irenke nikdy nikto z rodiny v liste matku nespomenul,
         keď táto matka i žila, a predsa nežila pre svoje úbohé, otca pozbavené deti.
   </p>
   <p>
    Mimovoľne pýtala sa pani Karolína: „Bolo to možno, tamtoho mladého muža raz milovať, a
         potom zabudnúť?“
   </p>
   <p>
    Sú ženy, ktoré po mužovej smrti ani myšlienkou nikdy viac nezavadia o druhého muža; ich
         láska a vernosť rozumie sa sama sebou až za hrob. Medzi ne patrila i pani Karolína. Ona
         verila vo večnosť a čakala na spojenie so svojím mužom za bránou hrobu. Pre ňu smrť doktora
         Žilinského bola rozlúčením, ako keď naši drahí idú do ďalekej krajiny, ale nie rozdelením,
         rozdvojením. Preto úplne dala za pravdu starene, urazenej v hlbinách srdca nevernou ženou
         Dimitrovou.
   </p>
   <p>
    „Tak, on ju vozil po svete, chválil sa tam jej krásou. Ona si hrala na grófku, na
         maďarskú magnášku.
    <sup>
     [
     <a class="footnote" href="#ftn.d56e4988" name="d56e4988">
      62
     </a>
     ]
    </sup>
    Len kedy-tedy prišiel sem. Ja však som ho odvtedy nevidela, a ju tým menej od
         tej hodiny, keď sa prišla odo mňa odobrať, aj od detí. No, deti boli preč, a ja som ich
         nedala priniesť. Načo mal zradný pohľad nevernej manželky spočinúť na nevinnej tváričke
         mojich vnúčat! Snáď keby bola poprosila; no zostala ako tá skala, a tak i odišla. Nikdy by
         nikto nebol čakal niečo také od nej.
   </p>
   <p>
    Keď počujem vašich chovancov rozprávať a spievať, to mi vždy pripomína, ako ona prišla
         do nášho domu, taká prebudená Slovenka. My — poviem pravdu — sme si veľmi nevšímali národné
         veci, okrem Dimitrija; ten si ju však hlavne preto zamiloval, sotva raz vkročil k
         Milinským. Keď som ich tak vídala takých šťastných — veď oni boli ako dve deti, a musím
         povedať, všetci mali sme ju radi, páni i sluhovia — nikdy by som to nebolo považovala za
         možné, aby sa niekto mohol tak zvrhnúť.
   </p>
   <p>
    Nebolo dosť na tom, že zabudla na Dimitrija, ale ona zapredala i svoj národ. Tak, ako sa
         odtrhla od vlastnej krvi, aby sa len mohla stať grófkou, tak sa odtrhla aj od svojej
         slovenskej rodiny. — Dnes však nikto z nich už nežije, vtedy ešte otec žil, i jej babička,
         — a to všetko kvôli takému lumpovi, ako bol gróf Gejza, a kvôli tej grófskej korunke a
         ekvipáži.
   </p>
   <p>
    No, však jej to ešte príde draho, že pohrdla nami Strakoničovcami. Stane sa ešte i to,
         že, až Strakoničovci budú sa voziť v bývalých b.-ských ekvipážach, pani grófke B. dobrá
         bude drožka!“ dokončila starena s istým vychvaľovačným zadosťučinením.
   </p>
   <p>
    „Dovoľte, pani riaditeľová,“ ohlásila sa konečne pani Karolína, „prečo ste všetko toto
         zadržali pred Irenkou v tajnosti? A kedy jej to hodláte povedať?“
   </p>
   <p>
    „Neviem, dieťa. Prv povedať a otráviť ju nebolo možno. Ale Petrovič vie, aj druhí vedia;
         oni sa môžu ľahko podrieknuť. No verte, mne veľmi ťažko padne tak zarmútiť náš slnečný
         lúč.“
   </p>
   <p>
    „To verím, pani moja. No, ak dovolíte, ja Irenke celú vec napíšem priamo do Srbska;
         urobím tak čo možno najjemnejšie. Bola by som radšej, keby som jej to mohla povedať ešte
         tu; lebo —“ pani položila si ruku na čelo, — „mne niečo napadá. Naša milá spoločnosť mala
         včera poslucháčku.“
   </p>
   <p>
    Pani Karolína vyrozprávala svoj rozhovor s grófkou B., v parku i ako sa pozastavila nad
         jej krásnou slovenčinou.
   </p>
   <p>
    „To bola ona,“ zbledla stará pani. „Teda je tu? To som nevedela. Chcela vidieť deti.
         Hja, teraz, keď s grófom nijaké nemá, zišli by sa jej moje krásne vnúčatká! Ó, ale mýliš
         sa; ony sú pre teba stratené navždy, navždy!
   </p>
   <p>
    No, máte pravdu: Irenka to musí zvedieť. A vy jej to iste tak poviete, aby to toľko
         nebolelo, a zároveň aby videla tú priepasť, ktorá ju delí od tej zradnej ženy, hoci je i
         jej matka. No odpustite, volajú ma!“ ospravedlnila sa stará pani. A šustiac hodbávnou
         vlečkou, zmizla z izbičky, kde však už ani pani Karolína viacej nemohla vydržať.
   </p>
   <p>
    Ó, veď príliv starostí a myšlienok bol taký veľký, že ho ani uniesť nemohla.
   </p>
   <p>
    Keď už kráčala parkom, ožili včerajšie rozpomienky tak mocne, že temer počula ten
         včerajší plač, akým plakala grófka B. nad vlastným zničeným životom. Pani Karolína
         mimovoľne cítila s ňou. Zahubená slovenská duša plakala pri zvukoch slovenskej piesne,
         plynúcej z perí opustených detí.
   </p>
   <p>
    Kde sa vzala rozpomienka v paninej mysli, kde nie, zazvučala sloka strašnej Dankovej
         piesne:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Smrť zradcom, čo sa démonsky hnusným
        </em>
       </span>
       <span class="emphasis">
        <em>
         spôsobom v peknej podobe
        </em>
       </span>
       <span class="emphasis">
        <em>
         priplietli k silám mladým, neskús’ným,
        </em>
       </span>
       <span class="emphasis">
        <em>
         učili hračkou ich zlobe;
        </em>
       </span>
       <span class="emphasis">
        <em>
         peľ pravdy, krásy z duše im strhli,
        </em>
       </span>
       <span class="emphasis">
        <em>
         v porobu divých vášní uvrhli;
        </em>
       </span>
       <span class="emphasis">
        <em>
         tým nevinnosti, čistoty kradcom,
        </em>
       </span>
       <span class="emphasis">
        <em>
         smrť zradcom!
        </em>
       </span>
      </span>
     </p>
    </div>
   </p>
   <p>
   </p>
   <p>
    Ach, čo to pani vzala na seba!? Veď jej zrazu prišlo nešťastnej, zblúdenej grófky tak
         ľúto, a ona mala Irenke povedať a mala ju učiť nenávidieť matku, ktorá jej život dala! A
         keď ju bude milovať, čo potom?! Veď tu je priepasť! Medzi sirotou po plevenskom hrdinovi a
         ženou maďarského grófa nikdy nebolo už spojenia, bo to bola priepasť. V nej ako prekážka
         ležal celý milovaný, tlačený, šliapaný, zaživa pochovaný slovenský národ. „Čo som ja to
         sľúbila?“ myslela pani. „Ó, Pane Ježišu, pomôž mi; chráň Ty sám moje deti, bo pred každou z
         mojich dcér zíva priepasť. Pomôž, zachráň!‘
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e4708" name="ftn.d56e4708">
        59
       </a>
       ]
      </sup>
      <span class="emphasis">
       <em>
        Pleven
       </em>
      </span>
      — mesto v Bulharsku, dejisko rozhodujúcej vojenskej
               bitky v rusko-tureckej vojne (1877)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4735" name="ftn.d56e4735">
        60
       </a>
       ]
      </sup>
      <span class="emphasis">
       <em>
        štolba
       </em>
      </span>
      — správca koniarne
     </p>
    </div>
    <div class="footnote">
     <p>
      <sup>
       [
       <a class="para" href="#d56e4770" name="ftn.d56e4770">
        61
       </a>
       ]
      </sup>
      <span class="emphasis">
       <em>
        poludňajší
       </em>
      </span>
      — tu: južný (poludňajšia krajina)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4988" name="ftn.d56e4988">
        62
       </a>
       ]
      </sup>
      <span class="emphasis">
       <em>
        magnáška
       </em>
      </span>
      — veľká pani, boháčka
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5056">
       </a>
       23
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ach, je to pravda, že akokoľvek krásne chvíle minú sa ako sen. Než sa Irenka nazdala,
         bola so svojimi milými rozlúčená. Prví odišli Černejovci s tetinkou, Milicou, Jankom a
         kaplánom Draškócim. Potom odobral sa Ferdinand Adamiš. S ním zároveň odvážali na stanicu
         Danka Žilinského, ktorý si šiel k matke pre svoje veci a zároveň sa od nej odobrať. Až sa
         vráti, potom oni, Strakoničovci, pôjdu do Srbska.
   </p>
   <p>
    Teraz bola Irenka sama s babičkou; lebo deduško a strýc generál mali veľa práce, a Miloš
         so Sávom vybrali sa s horárom na „poľovku“. Sáva zakázal, že ho Irenka nesmie titulovať
         strýcom, čo ona rada prisľúbila, lebo ako potom menovať generála!? A Sáva bol ešte taký
         mladý, málo starší od Miloša.
   </p>
   <p>
    „Mne je za všetkými teskno okrem tých farárov,“ hovoril Miloš, „ale najviac za Dankom;
         sotva sa ho môžem dočkať.“
   </p>
   <p>
    Za kým bolo Sávovi najtesknejšie, vedela by Irenka uhádnuť. Tri razy bol sa už odobral
         od Milice, keď Černejovci i Žilinskí odchádzali, a ešte i keď kočiar hnul sa dopredu, a
         Milica vykukla, spravil posunok, akoby mal vôľu rozbehnúť sa za ňou.
   </p>
   <p>
    „Škoda,“ — myslela devuška — „veď Milica je Ľudovítova!“
   </p>
   <p>
    Jej však sa niktorý z bratov nepýtal, za kým najviac teskní; veď odišli tak mnohí drahí:
         Aranka, Milica, tetinka, Danko, Ľudovít a — Janko Žilinský. No divno; veď on, hoci i
         zmizol, ako čo by ani nebol odišiel.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Veď srdce od srdca diaľka nerozdvojí,
        </em>
       </span>
       <span class="emphasis">
        <em>
         verné dietky Božie na veky sú svoji,
        </em>
       </span>
      </span>
     </p>
    </div>
   </p>
   <p>
   </p>
   <p>
    bol jej povedal.
   </p>
   <p>
    Bol to len okamih samoty tam v jej salónku; no aký krásny. Nič si nepovedali — a všetko.
         Rozlúčili sa tak, ako kedysi, keď ona pred štyrmi rokmi čo nedospelé dieťa prišla k
         tetinke, a on načas odchádzal preč čo taktiež nedospelý mladíček. Áno, tak sa rozlúčili:
         ona ovinula mu ruky okolo šije; on si ju na okamih pritúlil a bozkal, a ona mu ten bozk
         vrátila. Bolo to tak, ako vtedy, a predsa celkom ináč. „Svieť, Irenka, a blaž; ja to tiež
         chcem činiť. A Pán Ježiš dá zase „do videnia“. Nuž ona verila i vtedy, i teraz, že dá. A
         napriek stesku bola taká šťastná, že oblažila by najradšej celý svet.
   </p>
   <p>
    Začala si s babičkou. Lúč teploty jej srdca zahrieval i v kuchyni i na dvore; všade mala
         dobré, milé, pekné slovo.
   </p>
   <p>
    Obdivovala nielen pani riaditeľová, ale i kuchárka a chyžná praktickú Irenkinu výchovu.
         To dieťa s chuťou a rozvahou ku všetkému vedelo priložiť ruky. Vedela pani riaditeľová, že
         ju to v preparandii nenaučili. A keď po obede — pri ktorom boli len samy dve, páni sa mali
         vrátiť až k olovrantu — naprosila ju vnučka, aby si v jej salóniku odpočinula na pohovke,
         že budú trochu spolu besedovať. — Sama si sadla k nej na stolček — a babičku naraz
         prekvapila otázkou:
   </p>
   <p>
    „Tak, babička, a ako dlho mám vlastne byť u strýca?“
   </p>
   <p>
    „Dieťa moje, keby na mne záležalo, ani by som ťa vôbec nepustila; no keď už musím, tak
         najviac do Nového roku.“
   </p>
   <p>
    „Dobre, babička,“ vnučka pohládzala si paninou rukou svoje hodvábne líčko, „a potom čo
         tu budem robiť?“
   </p>
   <p>
    „Čo budeš robiť, dieťa? Ach, nuž to, čo si robila dnes, pomáhať svojej babičke.“
   </p>
   <p>
    „No, to by mi zostalo priveľa času k záhaľke; a škoda bolo by rokov, strávených v
         preparandii. Ak mi dovolíte, zriadim si školu. Vlastne až T. už bude deduškovo, poprosím
         ho, aby ju on zriadil, a aby do úradu povolal svoju diplomovanú vnučku.“
   </p>
   <p>
    „Ale, dieťa,“ zamračila sa stará pani, „čo ti napadá, ostúdzať sa
    <sup>
     [
     <a class="footnote" href="#ftn.d56e5110" name="d56e5110">
      63
     </a>
     ]
    </sup>
    so sprostými deckami bírešov a sluhov; veď tých iste myslíš. Kvôli tomu sme ťa
         do preparandie nedali.“
   </p>
   <p>
    „Pozri, babička,“ vztiahla vnučka ruku. „Ak si chcela, aby tvoja Irenka prelenošila
         život, tak si jej nemala tamten obraz tu postaviť. Mne otcove pery akoby privolávali: Ži,
         Irenka, k blahu svojeti, za slobodu ktorej som ja život položil! Babička moja, polovica
         našich sluhov nevie čítať, a sú následkom toho bez Slova Božieho, bez Boha, bez Krista. Tak
         ja chcem mať školu, nielen malých, ale i veľkých; a ty mi to dovolíš. Ty mi ešte i deduška
         pomôžeš pre to získať. Teraz v Srbsku naučím sa správnejšie cyriliku;
    <sup>
     [
     <a class="footnote" href="#ftn.d56e5119" name="d56e5119">
      64
     </a>
     ]
    </sup>
    no budem tých ľudí učiť i latinku, a Danko Žilinský ma pocvičí lepšie v
         slovenčine. Veď tie dve-tri hodiny denne, ktoré takto strávim, zase pilnosťou nahradím, aby
         si ty, babička moja, nebola ukrátená.“
   </p>
   <p>
    Čo mohla stará pani protirečiť, keď sa vnučka na otca odvolávala? To bola jej najslabšia
         stránka.
   </p>
   <p>
    Ako tu pred ňou sedela, hlavičku do dlane podoprenú, tak, celkom tak aj on sedával. Však
         sa mu len veľmi podobala!
   </p>
   <p>
    „Nuž, dieťa, ja spravím, čo budem môcť,“ sľúbila s ústupnosťou slabosti. A vnučka ju
         práve tak celovala, ako to kedysi syn robieval.
   </p>
   <p>
    „No, babička moja, ešte niečo by som ťa prosila,“ začala Irenka po chvíli, keď o inom už
         boli vraveli. „Viem, cítim, že bytosť mojej zosnulej matky obtáča akýsi tieň. Neraz myslela
         som nad tým, že mi ju nikdy nikto nespomína. „Až budeš veľká,“ povedal mi bol deduško raz,
         „potom ti povieme všetko. Je to smutná vec; nespomínaj ju babičke.“ Nuž, ja som poslúchla,
         ale čas je už tu; prosím, babička, povedz mi to; čo teba rmútilo, môžem i ja vedieť.
         Predvčerom odovzdal mi Petrovič kader môjho otca, ktorú tento poslal mojej matke i s
         posledným bozkom lásky. Prečo neoddal ju jej? Niečo ma zdržuje, spýtať sa muža. Prosím,
         povedz mi ty, babička: stálo snáď moje narodenie moju matku život?“
   </p>
   <p>
    „Nie, dieťa. Ale nepýtaj sa ma, nie; ja ti to povedať nemôžem.“
   </p>
   <p>
    Devuška zbledla.
   </p>
   <p>
    „Zná Miloš osudy našej matky?“
   </p>
   <p>
    „Miloš? Zná.“
   </p>
   <p>
    „No tak sa spýtam jeho. A nermúť sa, babička moja; nebudem potom nikdy viac o tej veci s
         tebou vravieť. Pán Ježiš hovorí:
    <span class="emphasis">
     <em>
      Nieto nič tak tajného, aby nebolo
            zjavené.
     </em>
    </span>
    Zvedieť to raz musím.“
   </p>
   <p>
    Nuž pani bola rada, že nemusí vnučke rozprávať. Veď od Miloša sa ona toľko dozvedieť
         nemôže. Ale aby predsa ďalej o tej veci nevraveli, dala sa radšej odprevadiť do spálne, že
         si ide trochu zdriemnuť.
   </p>
   <p>
    „A ja si zatiaľ trochu zajazdím.“
   </p>
   <p>
    Ba keby bola stará pani vedela, kam má vnučka namierené, či by ju to tak tešilo?
   </p>
   <p>
    Nebolo Petroviča doma; viezol pána riaditeľa. Pustila sa devuška samotná. A bolo jej
         milé, že nemá k tej návšteve svedka.
   </p>
   <p>
    Zadivene vítali v letohrade grófa Gejzu B. mladú dámu. A keď žiadala byť zavedená za
         pani grófkou a poslala svoju ružovú navštívenku ocitla sa čo nevidieť v salónku, kam ju
         pani grófka kázala doviesť; sama že hneď príde.
   </p>
   <p>
    Devuška neobzerala rozkošnú izbu. „Daj mi, Pane, jasné, určité svedectvo!“ modlili sa
         ústa. „Daj, aby som svoju lásku k Tebe mohla vyjadriť. Ó, by som mohla svietiť!“
   </p>
   <p>
    Počuť ľahké kroky. Záclony sa rozhrnuli; pani vnišla. Devušku až prekvapila krásou a
         oslnila milotou, ktorou ju privítala.
   </p>
   <p>
    „Teda ste predsa prišli, slečna!? Už som pochybovala.“ Pani viedla milého hosťa do
         útulného výklenku obloka.
   </p>
   <p>
    „Prv nebolo možno.“
   </p>
   <p>
    Irenka srdečne vysvetlila, čo všetko ju včera zdržovalo. Tak slovo dalo slovo. Ale
         napadlo Irenke, čo povedal Danko: „Nedaj sa zapliesť do rozhovoru; lebo ak hneď neprídeš k
         cieľu, tak sa ta nedostaneš.“
   </p>
   <p>
    „Priniesla som vám, pani grófka, sľúbenú knižku; ak dovolíte, prečítam z nej kúsok, aby
         sme mohli o tých veciach vravieť.“
   </p>
   <p>
    Pani prisvedčila.
   </p>
   <p>
    Irenka začala čítať. Ako bolo, ako nie, keďže ju pred ňou ticho sediaca dáma nemýlila —
         bo ten pozorný pohľad ju pobádal pokračovať — tak prečítala celú brožúrku. V salóne
         stíchlo.
   </p>
   <p>
    „Na základe tejto knižky,“ hovorí grófka po nemecky, „rozhodli ste sa, že nepôjdete na
         ples?“
   </p>
   <p>
    „Ach, nie, pani grófka, rozhodla som sa, že pôjdem s tými dušami, ktoré opustili svet a
         prišli k Pánovi Ježišovi. Šla som k Nemu, On mi odpustil, On ma prijal; som Jeho časne i
         večne, a chcem na zemi žiť pre Neho a s Ním.“
   </p>
   <p>
    „Chcete sa stať snáď diakonkou?“
   </p>
   <p>
    „Nie, drahá pani. Predbežne idem teraz do Srbska; tam pokúsim sa o to, žiť v svojej
         rodine tak, aby môj Kráľ, Pán Ježiš, bol so mnou spokojný. Potom, keď sa vrátim, ukáže mi
         zase, čo mám robiť tu; popredne budem blažiť svojich milých.“
   </p>
   <p>
    „Nakoľko ja znám pani Strakoničovú, ona iste túži po tom, uviesť svoju vnučku do
         spoločnosti, kam táto rodom i vzdelaním patrí; ona sotva bude spokojná s vaším
         predsavzatím.“
   </p>
   <p>
    „Mám dve zbrane, pani grófka, ktorými si hodlám vydobyť túto spokojnosť; jedna je
         modlitba, druhá láska. No dovoľte, pani grófka, čo súdite o tomto pozvaní vy?“
   </p>
   <p>
    „Ja?“ zmiatla sa pani. „O akom pozvaní?“
   </p>
   <p>
    „Prišla som k vám s týmto posolstvom Božej lásky, prišla som vám povedať, že Boh, Otec
         nebeský miluje i vás a že Pán Ježiš čaká, kedy sa pre Neho rozhodnete.“
   </p>
   <p>
    Zádumčivá panina tvár akosi schladla.
   </p>
   <p>
    „Myslíte, že je mne tak ľahko rozhodnúť sa, ako vám?“ Z hlasu vyznela horkosť.
   </p>
   <p>
    „Ó, ani mne to nebolo ľahko.“
   </p>
   <p>
    Devuška živými farbami opisovala svoj boj, prv než nechala padnúť ideál stať sa
         speváčkou.
   </p>
   <p>
    „Vy ste sa chceli venovať opere? Či smiem prosiť, aby ste mi niečo zaspievali, napríklad
         z tých piesní, ktorými ste chceli svojmu rodu získavať slávu?“
   </p>
   <p>
    Irenku zabolelo srdce; videla, že pani sa chytá príležitosti, ktorú jej nechtiac
         poskytla, aby mohla odbočiť od predmetu. No bola príliš dobrou Slovenkou, aby zároveň
         nezajasala, že smie tejto maďarskej magnáške tu v jej maďarskom dome zaspievať opovrhnutú,
         do chatŕč a hôr vyhnanú slovenskú piesenku svojho potlačeného národa.
   </p>
   <p>
    Pani viedla ju k skvostnému pianinu.
   </p>
   <p>
    „Neviem hrať, pani grófka, len toľko, čo sa môžem v samote ku spevu doprevádzať,“
         ospravedlňovala sa devuška mile. A ako bolo, ako nie, sama ani neznajúc, prečo, zanôtila
         svojím prekrásnym, pre spev slovenskej piesne akoby len stvoreným hlasom jednu z
         najzamilovanejších svojich slovenských pieseniek:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ta dala mati, ta dala dcéru
        </em>
       </span>
       <span class="emphasis">
        <em>
         za horu vysokú,
        </em>
       </span>
       <span class="emphasis">
        <em>
         rozkázala jej, zakázala jej,
        </em>
       </span>
       <span class="emphasis">
        <em>
         aby neprišla k nej.
        </em>
       </span>
       <span class="emphasis">
        <em>
         A ja sa spravím vtáčkom jarabým,
        </em>
       </span>
       <span class="emphasis">
        <em>
         pôjdem do záhrady,
        </em>
       </span>
       <span class="emphasis">
        <em>
         azdaj tam o mňa mamička moja
        </em>
       </span>
       <span class="emphasis">
        <em>
         pohľadom zavadí.
        </em>
       </span>
      </span>
     </p>
    </div>
   </p>
   <p>
   </p>
   <p>
    Nevedela devuška, akú spravodlivosť jej prisluhuje nevinná slovenská piesenka. Oknom
         milo vnikal jesenný vetierok, rozhúpal salónne palmy okolo pianina; ony akoby šumeli: „Čo
         to spievaš, Irenka, a komu!“
   </p>
   <p>
    Ach, devuška neznala, komu spieva tú prekrásnu piesenku s takým citom, nežnosťou, že
         rozplakať by mohla i tisíce poslucháčov. Ona, keď v P. tú piesenku spievala, vždy myslela
         si pod tou matkou Sláviu, a pod rozžalostenou dcérou ukrivdené, šírym svetom rozohnané deti
         slovenskkého národa. I teraz myslela na Sláviu, ale mimovoľne myslela i na rozhovor s
         babičkou, a bolo mladému srdcu tak teskno. Preto toľko žiaľu, srdce kradnúceho, spočívalo
         obzvlášť v poslednej slohe.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Z kríčka na kríčok, zo stromu na strom
        </em>
       </span>
       <span class="emphasis">
        <em>
         budem poletovať,
        </em>
       </span>
       <span class="emphasis">
        <em>
         a tak sa mojej mamičke milej
        </em>
       </span>
       <span class="emphasis">
        <em>
         žalostne žalovať.
        </em>
       </span>
      </span>
     </p>
    </div>
   </p>
   <p>
   </p>
   <p>
    „Nespievaj,“ — šumeli palmy, „veď utrápiš!“ Už pri prvých slohách klesla pani do rohu
         pohovky, pritisla bledé, zalomené ruky na tvár a sedela tak nepohnuto ako socha. Ba čo sa
         dialo v nej? Ó, to čaro Bohom darovanej slovenskej piesne, piesne národa ujarmeného,
         utláčaného, ale neusmrteného, kto mu kedy odolal? Ak na cudzinca nezostane bez dojmu, čo
         deje sa vnútri srdca, odcudzeného svojeti!
   </p>
   <p>
    Pred paňou padlo do mora zabudnutia posledných devätnásť rokov. Jej sputnaná, pokalená
         duša striasla na chvíľu putá cudzoty; niečo viac, než rozpomienka, pozachvelo srdcom. Na
         pohovke schúlená sedela terajšia grófka B., ona — a nie ona. Keď padli ruky, zakrývajúce
         tvár, pozreli na speváčku čierne panine oči, a z tých očí hľadela duša dakedajšej, z
         tvrdého spánku zobudenej Oľgy Milinskej. Tak cítila, milovala kedysi aj ona, s takým citom
         spievala aj ona tomu kedysi najdrahšiemu, ktorého tvár tam spomedzi tých palmových
         ratoliestok stranou bola sem obrátená. Snáď nikdy nespodobala sa Irenka otcovi tak, ako
         práve v tejto chvíli. „Ona je moja a jeho, a ja som si ju dala preč!“ — zaúpela pani. „Ona
         je jeho dcérou, je tým, čo sme si z našich detí vychovať túžili, a ja — ach — čo stalo sa
         zo mňa — —!“
   </p>
   <p>
    Kto by hľadel do tej temer ľadovochladnej paninej tváre, ani zďaleka by netušil muky,
         aké zvierali srdce na rozskočenie plné.
   </p>
   <p>
    No devuška prestala hrať; zvyknutá ešte z P., že po jej odspievaní v salóniku vládavala
         tíšina, nevšimla si, že pani grófka hneď zdvorile svoj súhlas nevyslovuje. A v túžbe, aby
         predošlý rozhovor mohla zase nejak nadpriasť, zanôtila ešte piesenku, ktorú si Zlatuška
         bola zložila na slávu nebeského Ženícha na utešený národný nápev.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Spasiteľu vyvýšený, Ježišu svätý,
        </em>
       </span>
       <span class="emphasis">
        <em>
         na trón Boží posadený, svetlom objatý.
        </em>
       </span>
       <span class="emphasis">
        <em>
         Za Tebou my pôjdeme;
        </em>
       </span>
       <span class="emphasis">
        <em>
         pre Teba žiť, mrieť chceme.
        </em>
       </span>
       <span class="emphasis">
        <em>
         Nebo Ti je trónom slávy, zem za podnož máš.
        </em>
       </span>
       <span class="emphasis">
        <em>
         Ty si Boh, Kráľ, pokoj pravý, svetlo, život náš.
        </em>
       </span>
       <span class="emphasis">
        <em>
         Za Tebou my pôjdeme;
        </em>
       </span>
       <span class="emphasis">
        <em>
         pre Teba žiť, mrieť chceme.
        </em>
       </span>
       <span class="emphasis">
        <em>
         Cestou úzkou cez Golgotu putoval si raz
        </em>
       </span>
       <span class="emphasis">
        <em>
         v slávu nebies, v ríšu svätú, ta voláš i nás.
        </em>
       </span>
       <span class="emphasis">
        <em>
         Za Tebou my pôjdeme;
        </em>
       </span>
       <span class="emphasis">
        <em>
         pre Teba žiť, mrieť chceme.
        </em>
       </span>
       <span class="emphasis">
        <em>
         Ach, na srdci Tvojom drahom odpočinku zdroj.
        </em>
       </span>
       <span class="emphasis">
        <em>
         Zanemie žiaľ lásky blahom v tom, kto už je Tvoj.
        </em>
       </span>
       <span class="emphasis">
        <em>
         Za Tebou my pôjdeme;
        </em>
       </span>
       <span class="emphasis">
        <em>
         pre Teba žiť, mrieť chceme.
        </em>
       </span>
       <span class="emphasis">
        <em>
         Ta, kde šťastie bez premeny, kde trón večný máš,
        </em>
       </span>
       <span class="emphasis">
        <em>
         za víťazstvo kde odmeny bojovníkom dáš,
        </em>
       </span>
       <span class="emphasis">
        <em>
         ta za Tebou pôjdeme,
        </em>
       </span>
       <span class="emphasis">
        <em>
         tam večne žiť budeme!
        </em>
       </span>
      </span>
     </p>
    </div>
   </p>
   <p>
   </p>
   <p>
    Doznel posledný akord, zašumeli palmy, a pri nohách strnule sediacej panej zaznela z
         pier ľúbeznej speváčky otázka rozhodujúca nad celou večnosťou:
   </p>
   <p>
    „Pôjdete aj vy s nami, pani grófka?“
   </p>
   <p>
    Grófka sa strhla s výrazom, ktorý devuška nemohla rozlúštiť a ktorý pozastrel jej
         krásnu, náhle rozchvenú tvár. Irenka, vášnivo privinutá, ocitla sa v náručí, na paninom
         srdci.
   </p>
   <p>
    „Dieťa, ó, dieťa!“ vzdychli chvejúce sa grófkine pery. „Čo chcete odo mňa?“
   </p>
   <p>
    „Aby ste išli s nami, pani grófka, z Mezopotámie sveta, ktorému ste posiaľ žili, do
         nebeského Kanaánu, pre ktorý bola stvorená i vaša duša.“
   </p>
   <p>
    „Nuž, veď ani vy tam ešte nie ste, Irenka.“
   </p>
   <p>
    „Nie som, pani moja, ale som na ceste, a Duch Svätý sa postará, aby som prišla do tej
         poludňajšej zeme.“
   </p>
   <p>
    „A ak nezotrváte? V Písme stojí, že
    <span class="emphasis">
     <em>
      kdo zetrvá až do konce, ten spasen
            bude
     </em>
    </span>
    .“
   </p>
   <p>
    Irenka sa narovnala. Veď až teraz zbadala, že vedú rozhovor po slovensky, keď pani
         použila český citát zo Slova Božieho. Ale náhle trhnutie zvonku, oznamujúce, že niekto
         žiada vstup, pretrhlo nečakane rozhovor. Vnišla komorná s telegramom. Obe vstali. Grófka
         popošla oproti, odobrala, rozbalila —. I dlho očakávané veci dakedy prekvapujú. Videla
         Irenka preľaknutie v zraku panej.
   </p>
   <p>
    „Oznámte služobníctvu, že starý pán gróf B. zomrel, a pripravte mi všetko na cestu;
         odchádzam hneď. Vy pôjdete so mnou,“ nariaďovala grófka.
   </p>
   <p>
    Asi o päť minút pozdejšie jazdila už Irenka von z letohradu. Odporúčala sa panej rýchle,
         nechcela ju zdržovať. Cítila ešte vždy to rýchle, vášnivé objatie a horúci grófkin bozk. A
         sprevádzal ju zvláštny, túžobný pohľad panej. Ba čo bolo v ňom? Niečo ako prosba a žalosť.
         Prečo?
   </p>
   <p>
    „Ona mi nedala odpoveď, nič som nezískala,“ myslela smutno. „Ach, škoda, že nás
         prerušili. Je Pán Ježiš so mnou spokojný? Keby tam bol šiel Danko, ten by to bol iste ináč
         začal; ja som taká neumelá! Ako to povedal Janko: „Vydaj tej panej svedectvo, a ak by ho aj
         hneď neprijala, ona bude naň myslieť, a my sa budeme za ňu modliť.“ „Áno, áno,“ rozveselila
         sa devuška, „my sa budeme modliť.“
   </p>
   <p>
    S modlitbou na perách i v srdci za grófku Oľgu B. vracala sa dcéra Dimitrija Strakoniča
         domov. Nik sa jej nepýtal, skadiaľ prichádza, lebo i tu mali už telegram o grófovej smrti,
         a robili sa prípravy na cestu. Deduško so Sávom mali ísť na pohreb —.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e5110" name="ftn.d56e5110">
        63
       </a>
       ]
      </sup>
      <span class="emphasis">
       <em>
        ostúdzať sa
       </em>
      </span>
      — robiť si nepríjemnosti
     </p>
    </div>
    <div class="footnote">
     <p>
      <sup>
       [
       <a class="para" href="#d56e5119" name="ftn.d56e5119">
        64
       </a>
       ]
      </sup>
      <span class="emphasis">
       <em>
        cyrilika
       </em>
      </span>
      — staroslovienske písmo
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5377">
       </a>
       24
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Letí čas rýchlosťou vtáka. Uletela do mora večnosti hmlistá stíšili sa náreky meluzíny,
    <sup>
     [
     <a class="footnote" href="#ftn.d56e5386" name="d56e5386">
      65
     </a>
     ]
    </sup>
    prestalo nebo plakať, veď mohlo sa spievať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Prišla zima, zima studená,
        </em>
       </span>
       <span class="emphasis">
        <em>
         v ríš drahokamov zem je zmenená!
        </em>
       </span>
      </span>
     </p>
    </div>
   </p>
   <p>
   </p>
   <p>
    A bola to taká pekná, jasná zima. Zem vyzerala ani kniežacia nevesta v snežnom rúchu,
         hmlistom závoji a s diadémom
    <sup>
     [
     <a class="footnote" href="#ftn.d56e5408" name="d56e5408">
      66
     </a>
     ]
    </sup>
    i náhrdelníkom z periel.
   </p>
   <p>
    V jedno z tých krásnych januárových odpoludní, keď po dedinách i v mestách požívali
         bohatí i chudobní rozkoš saníc, sedela v teplom, vykúrenom malom salónku pani Karolína
         Žilinská pri synovom písacom stolíku. Hľadela úzkym, vysokým oknom na značný kus rumunského
         sídelného mesta. Ale videl si na nežnej, akoby omladnutej paninej tvári, že duchom dlie
         ďaleko, ďaleko, v drahej, milovanej uhorskej vlasti, prenesená tam objemnými dopismi,
         ktoré, už dočítané spočívali jej na lone. Ani čo by sa všetky jej deti boli dohovorili, tak
         sa k nej dnes dostavili jeden a jedna po druhej. Nuž, vlastne možno to tomu pripísať, že
         pani slávila dnes deň svojho narodenia, a deti prišli jej aspoň listovne blahopriať.
   </p>
   <p>
    V tíšine a samote, aká ju objímala, nechala popri mysli mimovoľne preletieť svoj celý
         doterajší život. Po druhý raz bola teraz v Rumunsku, tu, kde strávila najkrajšie roky
         svojho života, svojej mladosti, kde snila sen prvej, jedinej lásky, kde blažila a bola
         milovaná, kde stratila a pochovala — a zdalo sa jej, že už nikdy nebude môcť byť šťastnou.
   </p>
   <p>
    Ach, podivné, musela pani priznať, že tak šťastnou, ako dnes, nebola ani vtedy po boku
         svojho miláčka a manžela. Vtedy snívala, dnes žila; vtedy opierala sa a slnila v tom, čo
         nemalo istotu, dnes — ach, pre to ,dnes‘ nebolo slova. Veď kto podá a popíše, čo udialo sa
         v duši a srdci panej za ten pominulý polrok, kým z tých veľkých vĺn súženia, ba nimi
         prihnaná, prešla na breh spásy!?
   </p>
   <p>
    Dnes, rozumela, že Ježiš je to svetlo, osvecujúce každého človeka, prichádzajúceho na
         svet. Poznávala s vďakou, že všetko to dobré, čo v jej srdci žilo, ľudí blažilo, za čo ju
         oni milovali, bolo spôsobené Ním, ktorého posiaľ znala len podľa mena, zato teraz milovala
         a vzývala ako svojho osobného Spasiteľa a Boha.
   </p>
   <p>
    Poznala pani Karolína, že, keď Ježiš Kristus, ten Baránok Boží, vtiahne ako kráľ do
         srdca, na ktoré má právo vlastníctva, pretože si ho kúpil na kríži, že On prinesie šťastie,
         vyššie a sladšie nad lásku milenca, manžela i detí.
   </p>
   <p>
    Preto pani vnútorne omladla, že zase bola milovaná, a to Ním,
    <span class="emphasis">
     <em>
      ktorým žijeme,
            hýbeme sa i trváme
     </em>
    </span>
    , a ktorý viac neumiera.
   </p>
   <p>
    Ó, ako žehnala v duchu svojim deťom, že ju k tomu naviedli, aby sem prišla! Nielen že
         svitlo večné svetlo v jej duši, ale dal jej svätý Boh príležitosť, poznať mužov i ženy,
         ktoré už dávno boli na tej ceste z Mezopotámie do Kanaánu, ba niektoré už blízko pri cieli.
         A ona smela a mohla umožniť Jankovi, aby k sebe zval tých pútnikov do Kanaánu.
   </p>
   <p>
    Poznala pani až teraz, aký plytký to bol prúd, ktorým posiaľ nesená, plávala, a pre
         ktorý svoje deti vychovávala. Vzdelávala sa kedysi pre svoje deti, aby nahradila a doplnila
         to, čo im v školách nedali. — Dnes musela sa vzdelávať znova, ak chceli brať účasť v
         rozhovoroch, ktoré odznievali v tomto salónku po večeroch. Veď svet bol trochu väčší a
         širší, než si to vzdelanci v Uhrách predstavovali. Ľudstvo tvorilo súhrn Kristom kúpených
         národov, ku ktorým patrilo i Slávstvo so svojimi národmi.
   </p>
   <p>
    „Načo trpíme, načo pracujeme, načo bojujeme, ak nezvíťazíme? Prečo sme žili? A ak
         zvíťazíme, kam nás to privedie pri našej príslovečnej neznášanlivosti?“ myslievala neraz
         doma. Dnes, keď poznala, že prvé miesto vo vesmíre zaujíma Boh, Stvoriteľ a Panovník
         všetkých pokolení, ľahko jej bolo položiť sa i s tým jej malým národom do všemohúcej ruky
         veľkého Boha. Keď Kristus vzkriesil jej dušu k večnému životu, poznala, že národy mali
         vyššie určenie, než bolo toto tu na zemi. Veď milióny rokov boli minútou z večnosti. A
         národy boli stvorené pre večnosť, — aj slovenský národ.
   </p>
   <p>
    Áno, tak šťastnou nebola ešte nikdy, ako teraz; veď teraz začala žiť ten večný život,
         ktorý smrť tela nepretrhne. A keď srdce, naplnené vďakou, spočinulo v zbožňovaní pred
         Spasiteľom a Pôvodcom všetkého toho blaha, v bezslovnej modlitbe dala sa pani znova čítať
         tie drahé listy jeden za druhým.
   </p>
   <p>
    <div class="blockquote">
     <blockquote class="blockquote">
      <p>
       <span class="emphasis">
        <em>
         Tetinka moja,
        </em>
       </span>
       písala Aranka,
       <span class="emphasis">
        <em>
         snáď nikto z vás
                  nepochopí a nepocíti tak, ako ja, čím je Pán Ježiš duši a srdcu. Veď ja som tu
                  taká samotná; nič nemám, len svoju Bibliu a tie dobré a krásne spisy, ktoré mi
                  posielate. Ani národne, ani duchovne neporozumená, som predsa v niektorých
                  hodinách taká šťastná, že to ústa nevyslovia. Obzvlášť ma blaží to, že za čokoľvek
                  prosím drahého svojho Pána, On mi všetko dáva.
        </em>
       </span>
      </p>
      <p>
       <span class="emphasis">
        <em>
         Pomysli, tetinka, prosila som o možnosť, stať sa učiteľkou. Otec moju
                  žiadosť zavrhol, a začiatkom decembra som sa ňou neočakávane stala. Náš mladší
                  učiteľ odišiel, a cirkevníci sami žiadali, že, keď mám diplom, načo by vraj koho
                  hľadali, nuž otec nemohol odoprieť. Teraz je už i on i mamička rada, a čo potom
                  ja! I to mi Pán môj dal, že deti ma majú veľmi rady, obzvlášť keď im rozprávam
                  biblické histórie.
        </em>
       </span>
      </p>
      <p>
       <span class="emphasis">
        <em>
         Ach, tetinka, prečo nám to tak nerozprávali? Aj my by sme boli Pána Ježiša
                  tak milovali, ako ho tie dietky začínajú milovať!
        </em>
       </span>
      </p>
      <p>
       <span class="emphasis">
        <em>
         Ako už vieš, pripravila som im, no vlastne pre celú školu, vianočný
                  stromček. Po tri nedele chodili večer do školy učiť sa spievať. Pán mi dal
                  niektoré piesenky, a Danko mi poslal nápevy, ktoré zase jemu bol daroval. Bola to
                  krásna slávnosť; len neviem, kto bol šťastnejší: tie deti, či ja. A boli to moje
                  prvé Vianoce, keď skutočne mohla som oslavovať narodeného svojho Spasiteľa; veď
                  zrodil sa bol už v mojom srdci. Ty mi, pravda, nezazlieš, keď napíšem, že ani tie
                  pekné Štedré večery v P. ma tak neuspokojili, ako tento.
        </em>
       </span>
      </p>
      <p>
       <span class="emphasis">
        <em>
         Keď už stromček bol obraný, svetlá zhasené, išla som navštíviť Martináka.
                  On ešte žije, ale nebýva už u nás; zaďakoval
         <sup>
          [
          <a class="footnote" href="#ftn.d56e5467" name="d56e5467">
           67
          </a>
          ]
         </sup>
         z kostolníctva, lebo pre chorobu nemohol by už vôbec zastávať tú
                  službu. Vzal si malý domček do prenájmu. Môžem povedať, že v tej jeho nízkej
                  chyžke je moja svätyňa. Nuž, niesla som i jemu nejaký dárok a išla som sa deliť so
                  svojou radosťou. Ach, vonku bolo tak krásne, tak jasne, mesiac i hviezdy svietili,
                  sneh sa trblietal. Vo všetkých oknách v dedine bolo vidno svetlá. Ľudia sedeli
                  okolo stolov a jedli štedrovečerné večere. Mne predstavil sa Betlehem, plný
                  pútnikov — i tam snáď tak večerali — a mne bolo, že idem s pastiermi ta do
                  maštale, Bohom posvätenej, hľadať narodeného Mesiáša a svojho Spasiteľa. Potom som
                  pozrela hore. Vznikla vo mne spomienka, že i tam nad hviezdami sú hody, že svätia
                  narodeniny Božieho Syna. A nebo sa tak ku mne znižovalo, až bolo v mojom srdci, a
                  moje srdce v ňom. Snáď až raz tam doma lepšie ti to popíšem, teraz na to slová
                  nestačia.
        </em>
       </span>
      </p>
      <p>
       <span class="emphasis">
        <em>
         U Martináka bolo niekoľko susedov, ktorí spolu s ním čítavajú Slovo
                  Božie. Tak sme si tam spolu tú dnešnú pamiatku sprítomnili, že nám všetkým bolo
                  okolo srdca, ako tým pastierom, ba mne tuším tak, ako tomu anjelovi, keď
                  volal:
        </em>
       </span>
       Zvestujem vám radosť velikú, ktorá bude všetkému ľudu; lebo
               narodil sa vám dnes Spasiteľ!
      </p>
      <p>
       <span class="emphasis">
        <em>
         To boli moje Vianoce. Dostala som od milých rodičov mnoho krásnych darov
                  (zdá sa mi, že aj ich moje darčeky potešili), no najkrásnejší čakal ma až po
                  večeri. Otec mi dovolil, že smiem šperk, ktorý mi Ferdinand Adamiš poslal, vrátiť,
                  a že ma nebudú nútiť za neho, totiž že mi ponechajú ešte jeden rok slobody. I to
                  je dôkaz, že Pán vyslýcha moje prosby. Ach, veď čo by som urobila, keby ma tak
                  nútili? Nikdy nemôžem ruku i srdce dať inému, len Dankovi; zhrešila by som. Veď
                  medzi nami nie je len srdcia spojujúca láska; tak ako Váh splýva do Dunaja, tak
                  splynuli dovedna naše duše a plynú do mora večnosti; viem, že ani tá ich
                  nerozdvojí. Ale veľké je prikázanie Božie, ono učí rodičov poslúchať. Sláva
                  Pánovi, oni mi dali voľnosť, kým vraj neskončím školský rok. A potom? — Ticho,
                  duša moja; dosť má deň na svojom trápení.
        </em>
       </span>
      </p>
      <p>
       <span class="emphasis">
        <em>
         Ó, aká som šťastná, že Danko je u Strakoničov, a že v Irenkiných listoch
                  i jemu môžem písať a on mne. Priala by som si niekedy krídla. Zaletela by som z
                  tejto cudziny — v ktorej srdce nevie si zvyknúť — buďto za drahou Milicou, s
                  ktorou si dopisujeme (obzvlášť odkedy mám školu) alebo za vami aspoň na jeden
                  večer k Tvojim nohám, oprieť hlavu o Tvoju hruď a počúvať svedectvo a poučenie z
                  úst tých, ktorí nás predišli na ceste z Mezopotámie do Kanaánu. Neviem, či je to
                  hriešna myšlienka, no niekdy sa mi zdá, že by mi ani oni nemohli dať toľko ako mi
                  dáva Duch Svätý v skorých ranných chvíľach samoty, keď On sám otvára mi Písma. Ó,
                  tetinka, mne je tá Kniha kníh taká jasná a taká drahá!
        </em>
       </span>
       „Budú všetci
               učeníci od Boha.“
       <span class="emphasis">
        <em>
         On si ma vyučuje, ako Eliezer Rebeku; i tá druhého
                  nemala. No keby som mala krídla, prišla by som veľmi rada medzi vás. A potom by
                  som zaletela do Srbska za našimi drahými a učila by som sa od Irenky svietiť. Ako
                  ďaleko som ja ešte za ňou! No pravdepodobne nikdy ju ani nedostihnem; ale viem,
                  cítim, že ma Pán Ježiš miluje a príde mi „v ústrety do oblakov“ a zavedie ma
                  napriek všetkej mojej nedokonalosti do tej krajiny poludňajšej.
        </em>
       </span>
      </p>
     </blockquote>
    </div>
   </p>
   <p>
    V dlhom Irenkinom liste, rozprestrenom na stolíku a obsahujúcom mnoho krásnych správ,
         znel najdlhší odsek nasledovne:
   </p>
   <p>
    <div class="blockquote">
     <blockquote class="blockquote">
      <p>
       <span class="emphasis">
        <em>
         Už viac ráz som sa chcela, tetinka moja, i tebe i Jankovi priznať k istému
                  poblúdeniu, ale buďto som k tomu neprišla, alebo mi nedalo srdce. Bála som sa, čo
                  by obzvlášť Janko povedal na to. No, keď Pán Ježiš môže vedieť a odpustil, tak i
                  vy máte vedieť, že vaša Irenka, sotva prišla do Srbska, už temer odbehla spod
                  vedenia Eliezerovho a uchýlila sa z cesty.
        </em>
       </span>
      </p>
      <p>
       <span class="emphasis">
        <em>
         Ó, tetinka, v knihách, ktoré mi posielate, čítala som o hrdinoch a
                  hrdinkách, ktorí vo veľkom utrpení a prenasledovaní zostali verní. No mne sa zdá,
                  že nadovšetko ťažšie je zotrvať, keď každý miluje, na rukách nosí,
                  chváli.
        </em>
       </span>
      </p>
      <p>
       <span class="emphasis">
        <em>
         Tak viedlo sa mne, keď sme prišli do B. Strýc ani len nevedel, čo ešte má
                  pre mňa urobiť. Miloš, Sáva (on mi zakázal, že ho nesmiem srýcom zvať, bo vraj ako
                  by som potom menovala jeho otca) i oba mladší jeho bratia, Pavel a Demeter, boli
                  by ma tuším na rukách nosili. Tak som bola tomu rada, že som sa usilovala utvoriť
                  medzi nimi krásny rodinný kruh, už i kvôli Dankovi, to si môžeš predstaviť.
                  Rozohriali sme i tetinku Milenu, sesternicu strýca generála, ktorá už roky vedie
                  domácnosť. Je to dáma, predčasne zostarnutá, utrápená životom. Povedala by som, že
                  už dávno nič dobré nezažila.
        </em>
       </span>
      </p>
      <p>
       <span class="emphasis">
        <em>
         Tak to išlo deň po dni, až tu naraz príde strýc generál so správou, že
                  kúpil lóžu v divadle. Dotedy divadlo nebolo ani v spomienke. V prvej chvíli
                  ucítila som veľkú radosť. Malo sa hrať „Život za cára“, a z Ruska bola tu
                  divadelná spoločnosť.
        </em>
       </span>
      </p>
      <p>
       <span class="emphasis">
        <em>
         „Irenka, to bude niečo pre teba!“ jasal Miloš.
        </em>
       </span>
      </p>
      <p>
       <span class="emphasis">
        <em>
         „I pre Danka,“ prisviedčal Sáva.
        </em>
       </span>
      </p>
      <p>
       <span class="emphasis">
        <em>
         Dodnes si to nemôžem vysvetliť, že sme oba tak rýchle v tom pokušení klesli
                  a privolili. Ba ja necítila som ani len nepokoj duše, ani som len nevedela, že
                  idem pred svojimi milými zaprieť môjho Kráľa. Počuť ruský spev, vidieť ruských
                  hercov hrať — celý deň bola som ako omámená, a čo potom večer, keď sme už sedeli v
                  lóži! Opera bola krásna, herci hrali výtečne. Všetky už pochované túžby, stať si
                  medzi nich, patriť k ním, zaburácali srdcom, každý slovenský nerv ožil, s ním
                  všetky sny a ideály. Najradšej by som bola tie Rusky vyobjímala a vybozkávala a
                  tým ruským bratom stisla pravice!
        </em>
       </span>
      </p>
      <p>
       <span class="emphasis">
        <em>
         Obecenstvo v divadle bolo ako vo vytržení, keď hudobný zbor začal hrať
                  ruskú hymnu. Počnúc od kráľovskej lóže všetko vstalo a vpadlo do spevu. Ja som tak
                  spievala, že sa mnohé kukátka otočili k našej lóži.
        </em>
       </span>
      </p>
      <p>
       <span class="emphasis">
        <em>
         Ako vo snách vrátili sme sa domov. Strýc bol natoľko radostne rozrušený, že
                  vzal lóžu ešte i na druhý deň.
        </em>
       </span>
      </p>
      <p>
       <span class="emphasis">
        <em>
         Tej noci spala som málo. Myslela som na veľkosť ruského národa, na
                  budúcnosť Slávstva. Pred spaním zbežne prečítala som si síce zo Slova Božieho, no
                  príliš rozrušená, poprvé nevedela som z čítaného nič.
        </em>
       </span>
      </p>
      <p>
       <span class="emphasis">
        <em>
         Ráno vstala som neskoro. Pri raňajkách, áno celé dopoludnie hovorili sme
                  medzi sebou najviac len o prekrásnom včerajšom výkone. Ja nemala som času ani na
                  čítanie, ani na modlenie.
        </em>
       </span>
      </p>
      <p>
       <span class="emphasis">
        <em>
         Odpoludnia volali ma bratia spraviť návštevu u primadony.
         <sup>
          [
          <a class="footnote" href="#ftn.d56e5555" name="d56e5555">
           68
          </a>
          ]
         </sup>
         Ó, išla som tak rada a bola som celá okúzlená jej láskavosťou. Neviem,
                  ako ma prezradili, že vraj krásne spievam. Slečna žiadala si počuť slovenskú
                  piesenku. Nuž ja, uisťujúc ju, že až teraz vlastne viem, čo je krásny spev, keď
                  som ju počula, spravila som jej po vôli. Všetky tie lichotivé slová, ktoré z jej
                  úst zneli ako hudba, nechcem opakovať. Ale moje srdce, to márnomyseľné srdce, bolo
                  nimi ako omámené. Tuším, keby ma bola vyzvala, aby som vstúpila do ich
                  spoločnosti, bola by som sľúbila bez rozmyslu. A, tetinka, celú hodinu sme boli u
                  slečny P., a ja ani len jediným slovom nespomenula som svojho Pána, k vôli ktorému
                  som sa bola vzdala myšlienky ísť k divadlu. Ba ani som si na to svoje odovzdanie
                  nepomyslela. Dnes, keď je už všetko odpustené, a ja šťastnejšia v pevnom objatí
                  Jeho ruky, dnes so zármutkom a zdesením pripomínam si to veľké nebezpečenstvo a to
                  zaprenie.
        </em>
       </span>
      </p>
      <p>
       <span class="emphasis">
        <em>
         Tak prežila som celý deň bez Krista. Prišiel večer. Hotová už do divadla,
                  zavinutá v bielu mantilu
         <sup>
          [
          <a class="footnote" href="#ftn.d56e5566" name="d56e5566">
           69
          </a>
          ]
         </sup>
         i kapku, vošla som do jedálne. Tu bolo iba slabé svetlo; niekto bol už
                  zhasil lampy. V tom šere sama nevidená a nerozoznajúc, kto tu je, počula som Sávov
                  hlas:
        </em>
       </span>
      </p>
      <p>
       <span class="emphasis">
        <em>
         „Ty že nejdeš s nami?“
        </em>
       </span>
      </p>
      <p>
       <span class="emphasis">
        <em>
         „Nie,“ odvetil Danko. „Mám na jednej bezsennej, výčitkami svedomia ťažkej
                  noci dosť.“
        </em>
       </span>
      </p>
      <p>
       <span class="emphasis">
        <em>
         „Ako to myslíš? Vari si si robil výčitky, že si bol v ruskom divadle, ty,
                  taký horlivý Slavian, slovenský mučeník?“
        </em>
       </span>
      </p>
      <p>
       <span class="emphasis">
        <em>
         „Vieš, Sáva, ja som nielen Slavian, ale popredne kresťan; a divadlo nie je
                  pôda, kde by mohla duša kresťana rásť a zosilnieť. Svet a Kristus — to sa nedá
                  spojiť. Raz v hroznej chvíli, keď sa vlny súženia už-už chceli nado mnou zavrieť,
                  vztiahol Kristus svoju ruku po mne, vzal, previedol ma po nich na breh spásy. Ja
                  oddal som sa Jemu; a včera neobstál som v pokušení, ale išiel som tam, kde On so
                  mnou ísť nemohol. V noci prežil som strašnú chvíľu. Veď ja nikoho nemám, len Jeho.
                  No, ucítil som a viem teraz, že všetko by som mohol stratiť a ešte žiť, ale Jeho
                  stratiť, to znamenalo by pre mňa smrť.“
        </em>
       </span>
      </p>
      <p>
       <span class="emphasis">
        <em>
         Danko vravel tak mierne, no tak, že Sáva nemohol ináč, len mlčky stisnúť
                  mu ruku. Ale ja — ó, tetinka, ako bolo mne! Šupiny i kúzlo padlo, spoznala som,
                  kde som, kam idem, a že zapieram toho Pána, ktorému som sa na večné veky oddala.
                  Nech nepríde táto chvíľa, nikdy by som nebola poznala, nakoľko má Slovo Božie
                  pravdu, keď hovorí:
        </em>
       </span>
       „Najľstivejšie od všetkého je srdce a je neduživé
               na smrť. Kto ho pozná?“
       <span class="emphasis">
        <em>
         Vnútri volal hlas: „Poď, Irena, odhoď to rúcho, tie
                  ozdoby, hoď sa k nohám svojho Spasiteľa, ach, vráť sa k Nemu!“ No srdce začalo sa
                  ešte ospravedlňovať a vtom volal deduško i Miloš, a vo mne nebolo sily vyznať. Veď
                  nemodlila som sa celý deň, neodprosila som. Tak šla som. No to už neboli tie
                  krásne včerajšie chvíle, s hrôzou obzerala som svet vôkol seba, svet na javisku.
                  Kus nebol ten istý, bolo v ňom mnoho zakrytej špiny; včera snáď v tom vytržení
                  nebola by som ju videla; dnes — ó, strašné! Darmo som si chcela nahovárať, že
                  divadlo je krásne umenie, ktoré zušľachťuje ducha, znova a znova zneli mi v ušiach
                  slová: „Išiel som tam, kde On so mnou ísť nemohol.“ Pane, si Ty tu so mnou? „Nie,“
                  vravelo srdce, „vo mne Ho niet — a vôkol mňa Ho tiež nebolo.
        </em>
       </span>
      </p>
      <p>
       <span class="emphasis">
        <em>
         Zrazu akoby mi niekto diktoval slová: „Sú duše, ktoré vybrali sa na púť z
                  Mezopotámie do Kanaánu a idú začas dobre po tej pravej, úzkej ceste, ale
                  nezotrvajú; ony vrátia sa späť do sveta.“ Medzi tie duše patrila som teraz i
                  ja.
        </em>
       </span>
      </p>
      <p>
       <span class="emphasis">
        <em>
         Napravo v lóži sedela dáma, ktorá mi pripomenula krásou i vekom grófku B.
                  Ó, čo by povedala, keby ma tu videla! — Nemohla by som veru povedať, čo ruskí
                  herci hrali.
        </em>
       </span>
      </p>
      <p>
       <span class="emphasis">
        <em>
         Ó, ako rada ocitla som sa konečne na čerstvom vzduchu. Vo svojej izbičke,
                  keď zapadla medzi mnou a svetom závora, ležala som napred dlho bez hnutia na
                  kolenách pri pohovke. Bolo mi tak hrozne úzko, ako by snáď bolo bývalo Rebeke,
                  nech tak utečie Eliezerovi a stratí sa mu na púšti. Ó, ja som bola na púšti a
                  nemohla nájsť cestu zpäť.
        </em>
       </span>
      </p>
      <p>
       <span class="emphasis">
        <em>
         Konečne siahli ruky po Biblii, a prvé slová, ktoré mi tamstadiaľ oproti
                  zasvietili, zneli:
        </em>
       </span>
       „Nemilujte svet, ani tie veci, ktoré sú na svete.“
       <span class="emphasis">
        <em>
         A keď prehrnuli sa listy samy, padli oči na podčiarnutú
                  výpoveď:
        </em>
       </span>
       „Nikto nemôže slúžiť dvom pánom. Nemôžete slúžiť Bohu i
               mamone.“
      </p>
      <p>
       <span class="emphasis">
        <em>
         Ó, ja som to poznala v tejto chvíli: alebo musela som sa s celým srdcom
                  vrátiť k svetu a vypiť pohár rozkoše, ktorý podával, milovať cele, horúcne ten
                  svet, slúžiť tej pomíjajúcej mamone, alebo navrátiť sa úplne ku Kristu a povedať s
                  Havergalovou: „Jedine, úplne, večne Tvoja.“ Kristu a svetu nebolo možno spolu
                  slúžiť; polovičatosť prinášala boj a zármutok.
        </em>
       </span>
      </p>
      <p>
       <span class="emphasis">
        <em>
         Ach, tetinka, to bol tuhší boj, než ten na lodi Z., ale sláva, sláva buď
                  môjmu Kráľovi, Eliezer vrátil sa pre Rebeku, našiel ju na púšti a vzal zase pod
                  svoju ochranu. Ó, ja už viem, čo sú to za muky, zostať bez Pána Ježiša. Danko má
                  pravdu.
        </em>
       </span>
      </p>
      <p>
       <span class="emphasis">
        <em>
         Hoci po polnoci moje svetlo zhaslo, zobudila som sa skoro za rána s
                  podivným pokojom a tíšinou v srdci. Ó, aké vzácne a jasné bolo mi Slovo Božie!
                  Nemohla som, len ďakovať a ďakovať.
        </em>
       </span>
      </p>
      <p>
       <span class="emphasis">
        <em>
         Keď som v neobyčajnú hodinu vošla do neveľkej izby pri jedálni, v ktorej sa
                  bratia vo dne učia, našla som už Danka tam zamestnaného usilovnou prácou. Tušila
                  som, že tam už bude. Tiahlo ma to za ním, povedať mu všetko a poprosiť ho:
                  „Pomodlime sa spolu.“ Sadla som si k nemu na nízky divánik, vzal moju ruku do
                  svojich; chvíľu dívali sme sa mlčky jeden na druhého.
        </em>
       </span>
      </p>
      <p>
       <span class="emphasis">
        <em>
         „Irenka, ideš mi povedať, že si sa vrátila k Pánovi?“ preriekol
                  konečne.
        </em>
       </span>
      </p>
      <p>
       <span class="emphasis">
        <em>
         „Áno, Danko.“
        </em>
       </span>
      </p>
      <p>
       <span class="emphasis">
        <em>
         A potom sme si povedali všetko, no i to, že každý deň v tejto hodine zídeme
                  sa tu spolu a posilníme spoločnou modlitbou, čo sme od tých čias ani raz
                  neopomenuli. A, sláva Pánovi, dnes už nemodlíme sa sami. Pán dal mi potom toľko
                  sily a radosti, že, keď sme po raňajkách v salónku sedeli okolo strýca, vyznala
                  som pred všetkou rodinou, ako si ma Pán Ježiš našiel, ako som sa Mu oddala, i ako
                  som Mu bola po tieto dva dni neverná. Prežila som v tej chvíli ešte raz muky,
                  vyzneli mi zo slov i hlasu. Prosila som svoju rodinu, aby mi dovolili žiť tu v ich
                  dome pre Krista, že so svetom nikdy viac žiť nemôžem. Ó, a Pán mi to dal, že oni
                  mi uverili. Danko pridal svoje osobné svedectvo; a vieš, čo je výsledok toho,
                  tetinka? Máme ráno po raňajkách domácu pobožnosť. Danko číta odsek z Biblie, a
                  zaspievame daktorú krásnu pieseň ku cti Pánovej.
        </em>
       </span>
      </p>
      <p>
       <span class="emphasis">
        <em>
         Zoznámili sme sa už odvtedy s misiou, ktorá v Srbsku pracuje. Majú krásne
                  piesne v srbčine; Danko niektoré už i preložil.
        </em>
       </span>
      </p>
      <p>
       <span class="emphasis">
        <em>
         Večer zase pripravujeme si okolo strýca generála buď literárne alebo
                  hudobné večierky. Minulý týždeň mi povedal; „Nikdy som si nepredstavoval, že by sa
                  opravdivé kresťanstvo dalo spojiť s takou veselosťou a šťastím, ako vidím pri
                  vás.“ Pán naše prosby vyslýcha; vidím, že milý náš strýc je už na rozhraní, on
                  pôjde s nami.
        </em>
       </span>
      </p>
      <p>
       <span class="emphasis">
        <em>
         Pavla daroval nám Pán za brata a spolupútnika. Miloš i Sáva sú ako
                  vymenení. Predtým ich pravidelné návštevy v klube i kasíne už celkom
                  vystávajú.
        </em>
       </span>
      </p>
      <p>
       <span class="emphasis">
        <em>
         Ako som rada, že to už len málo potrvá, a odídeme preč. Sáva sa chce usadiť
                  ako lekár v T.
        </em>
       </span>
      </p>
      <p>
       <span class="emphasis">
        <em>
         Je pravda, tetinka, však snáď už vieš, že deduško so strýcom kúpili T.
                  Miloš prevezme tam riaditeľstvo; deduško už bude odpočívať. Pavel s Demeterom idú
                  do Viedne, Danko s nimi; budú študovať pod jeho dohľadom. Strýc stojí na tom, aby
                  on tam doštudoval a zložil skúšky. Sáva išiel do Pešti; nemáme už pár dní správy
                  od neho. Demeter je trochu spurný charakter, ale Dankovi do krajnosti oddaný; až
                  ten milovať bude Pána Ježiša, iste Ho bude verne milovať.
        </em>
       </span>
      </p>
      <p>
       <span class="emphasis">
        <em>
         Ach, ja verím, že celá moja rodina vyberie sa na cestu do Kanaánu; už sa im
                  začína v Mezopotámii cnieť za niečím lepším a slávnejším.“
        </em>
       </span>
      </p>
      <p>
       *
      </p>
      <p>
       <span class="emphasis">
        <em>
         „Kto by mi to bol na Dunajskom moste povedal — keď celý môj život
                  pripadal mi zmrhaný a stratený, tak že už nič nezostávalo, len zomrieť — že budem
                  ešte krásne žiť a že toľko nádeje do budúcnosti bude mať moje zradené
                  srdce!?
        </em>
       </span>
       písal zase Danko v svojom liste.
       <span class="emphasis">
        <em>
         „Tetinka moja, smelo
                  môžem povedať, že Irenka priniesla sem do tohoto domu kus P. s jeho poéziou. Keď
                  sme sem prišli, bol to iskrenne milý, slaviansky dom; jeho obyvateľstvo — keby
                  neviazala k nim toľká vďaka za nevýslovné dobrodenie — musíš milovať; — tak na
                  povrchu, ale vnútri… Píšem to len Tebe, drahá naša matka, ale oni boli, počnúc od
                  pána generála, hodne zlumpovaní — ako sa zdá celá srbská spoločnosť, kasíno, klub
                  — a temer nikdy nie doma. Sám Pán mi dal získať si lásku oboch mojich žiakov a
                  pripútať ich. O ostatných postarala sa ona, náš slnečný lúč.
        </em>
       </span>
      </p>
      <p>
       <span class="emphasis">
        <em>
         Prvý podľahol čaru strýc. Načo by chodil starec von do nepohody, keď doma
                  mal také teplé hniezdočko a vzduch, ani v máji, keď ona mu spievala, čítala, hrala
                  s ním šach i domino?
        </em>
       </span>
      </p>
      <p>
       <span class="emphasis">
        <em>
         Potom začal vystávať zo spoločnosti Miloš. Jazdili spolu so sestrou; musel
                  ju vodiť po rôznych dobročinných ústavoch a pamätných miestach z vojny a z dôb pod
                  tureckým jarmom.
        </em>
       </span>
      </p>
      <p>
       <span class="emphasis">
        <em>
         Sáva preukazoval tú istú službu mne; spolu začali sme čítať daktorých
                  klasikov. On sa ponúkol učiť ma anglicky, čo som prijal s veľkou
                  radosťou.
        </em>
       </span>
      </p>
      <p>
       <span class="emphasis">
        <em>
         Irenka žiadala bratov, aby ju učili správne srbsky. I ja som sa k tomu
                  pripojil. Mňa zase žiadali o naučenie správnej slovenčiny; tu zase oni oba
                  pripojili sa k nej. Pomaly nezostávalo mnoho času pre svet.
        </em>
       </span>
      </p>
      <p>
       <span class="emphasis">
        <em>
         Potom prišla tá naša nevernosť s divadlom, o ktorej som vám už dávno písal,
                  a Irenka teraz — a začal sa iný, nový a krásny život. Kam sa podel ten dom, do
                  ktorého sme boli vošli? Už by si ho ani nepoznala, a tých ľudí temer tiež nie. Nie
                  sú ešte novým stvorením, ale značne zmenení; a hoci viem, že jedine Pánu Bohu
                  nášmu prislúcha česť, smiem dodať, že Irenka bola Mu nástrojom, zjemňujúcim týchto
                  srbských orlov.
        </em>
       </span>
      </p>
      <p>
       <span class="emphasis">
        <em>
         Mal som teraz príležitosť pozorovať, čo zmôže jemný vplyv nežnej ženskej
                  bytosti na nás mužov. Radujem sa, že som smel Irenke pomerne stáť po boku, že mi
                  môj Pán umožnil tie dary — ktoré mi dal, prv než som Ho poznal — uplatniť v tejto
                  rodine, ktorú vrelo milujem a ktorej som tak veľa dlžen. Sláva Pánovi i za to, že
                  oni všetci majú ma radi. Keď sa dakedy dostaneme i do tuhého sporu obzvlášť so
                  Sávom, keď príde reč i na veci Božie, to vybúši a zhasne.
        </em>
       </span>
      </p>
      <p>
       <span class="emphasis">
        <em>
         Posiaľ uctievali si len moje a obzvlášť Irenkine zásady — ako hovoria; —
                  ale Slovo Božie nevráti sa prázdne. Dnes už vedie svetlo so tmou tuhý boj v ich
                  srdciach; no boj skončí víťazstvom na strane Pána Ježiša. Veď my na modlitbách
                  vedieme boj za nich, a vy nám pomáhate.
        </em>
       </span>
      </p>
      <p>
       <span class="emphasis">
        <em>
         Tak ako som Jankovi už bol písal, máme teraz pred sebou cestu, Pavel,
                  Demeter a ja. Minulý týždeň bol som sám vo Viedni, a to ako sa patrí, rýchlikom.
                  Poslal ma pán generál vyhľadať byt, stravu, a hlavne dať nás zapísať. Modlite sa
                  za nás, aby sme v tom veľkom meste a v tých nevereckých školách duchovne
                  neutrpeli. Oba moji chovanci nie sú ďaleko od kráľovstva Božieho. Irenka myslí, že
                  Pavel je už obrátený od sveta k Bohu; no ja sa obávam, že je to pri ňom ešte len
                  nadšenie a cit, nie čin vôle. On je veľmi ideálny, taká hudobná, kvetná duša.
                  Demeter je viac mužný charakter, svojvoľný, dakedy vzdorovitý, vášnivý; ale
                  húževnate stály, čo si raz zaumienil. Až ho Duch Svätý premôže, on istotne bude
                  patriť medzi tie duše, ktoré sa cieľa neminú.
        </em>
       </span>
      </p>
      <p>
       <span class="emphasis">
        <em>
         A teraz niečo z mojich nádejí. Ach, tetinka, snáď len predsa nebudem musieť
                  žiť von z drahej mojej otčiny, snáď budem smieť kázať evanjelium nášmu ľudu.
                  Strakoničovci majú úmysel, usadiť sa v T., a pán generál chce, aby som až po
                  matúre pripravoval oboch jeho synov súkromne. Skúšky budú skladať v Belehrade. Do
                  Viedne ideme vlastne len preto, aby sa Demeter medzi ostatným študentstvom dostal
                  lepšie do učenia. — Pavel má popritom navštevovať konzervatórium kvôli hudobnej
                  technike — a ja aby som mohol zložiť kandidátske skúšky. Pán generál stojí na tom,
                  aby som ich zložil; keď teraz som znemožnený v Uhrách, aby som vraj neplatil za
                  nedouka. Až prídu lepšie časy (on iskrenne verí v lepšie časy pre Slovákov), až
                  nastane prevrat pri vláde, aby som i ja mohol na základe tých kandidátskych skúšok
                  zložených vo Viedni, zložiť pre formu ešte raz na daktorej uhorskej akadémii.
                  Neviem, ako bude; viem len, že sa z Viedne mám vrátiť do T., a že tam mi bude
                  možné pracovať medzi tamojším ľudom.
        </em>
       </span>
      </p>
      <p>
       <span class="emphasis">
        <em>
         Irenka ide už teraz konať predprácu, chce učiť čítať malých i veľkých.
                  Povolenie na otvorenie školy od deduška už dostala. Než príde, bude tu už
                  vykonané, aby Strakoničovci tú školu tam smeli mať. Aké krásne výhľady do
                  budúcnosti! Sláva Pánovi!
        </em>
       </span>
      </p>
      <p>
       <span class="emphasis">
        <em>
         Tak hľa, tetinka, už nás budeš mať všetkých v práci: Milicu, Aranku, Irenku
                  i svojho znovu šťastného Daniela. Všetci ponesieme osvetu národu, pre ktorý si nás
                  vychovala. No, aké krásne, že prv, než sme nastúpili, osvietil Kristus večným
                  svetlom naše srdcia a duše. „Ja som svetlom sveta,“ hovorí On; „kto mňa nasleduje,
                  nebude chodiť vo tme, ale bude mať svetlo života.“
        </em>
       </span>
      </p>
      <p>
       <span class="emphasis">
        <em>
         Že Aranka má školu, to však iste vieš a raduješ sa spolu s našou slovenskou
                  piesenkou. Ako často sťažuje si v listoch na svoju slabosť a nevedomosť! Keby
                  vedela, koľko posily, áno Božieho požehnania nám obom z tých jej listov plynie a
                  ako na ne túžobne čakáme — nielen srdce, ale i duša! Nezdá sa i Tebe, tetinka, že
                  na ceste do Kanaánu ona najlepšie napreduje? Je sama, a predsa taká šťastná. Bojím
                  sa, že mne Kristus Ježiš nie je tým, čím je jej, hoci mne viac odpustil, a ja by
                  som Ho mal milovať viac.“
        </em>
       </span>
      </p>
     </blockquote>
    </div>
   </p>
   <p>
    Ó, tieto listy! — Koľko v nich pre paniu potešenia! No, ony neboli samy; — ležali tu
         ešte dve krátke, bezvýznamné blahoprania: od Ľudovíta, z ktorého i napriek krátkosti
         vyznieval stesk sputnanej duše. Čo mal písať Ľudovít? Ako s vyznamenaním zloží skúšky?
         Alebo smel materinskej priateľke oznámiť, kde v osamelosti p.-skej — v tom P., kde nebolo
         už ich pekného domova, nebolo Danka a drahých dakedy kamarátov — trávieva večery, aby
         zabudol, kto pomohol kamarátov rozohnať a ich budúcnosť pochovať?
   </p>
   <p>
    Nuž, o tom všetkom nemohol Ľudovít písať, ale ani nemusel; pani si predstavila,
         domyslela. A keď oči, slzami vďaky zrosené, z tamtých troch listov spočinuli na tomto,
         pokryla ich rúška smútku, a pani siahla po liste, srdcu materinskému najbližšom. Bol tiež
         objemný; v ňom mnoho detinnej lásky.
   </p>
   <p>
    Áno, akoby si Milicu počul rozprávať. Ach, ale čo tam oko materinské najviac hľadalo, to
         nebolo ani v jednej z tých krásnych viet. Milica bola a chcela zostať v Mezopotámii, ona v
         nej bola šťastná.
   </p>
   <p>
    <div class="blockquote">
     <blockquote class="blockquote">
      <p>
       <span class="emphasis">
        <em>
         „Pomysli, mamička, kto ma prvý z vás navštívil v mojej samote na mojom
                  bojisku: — doktor Strakonič! Môžeš si predstaviť, ako som sa mu potešila; len
                  škoda, že si nebola tu, a tak jeho návšteva pre slušnosť musela byť taká krátka.
                  Rozprával mi o našich v Belehrade, i o premenách, aké sa už stali a ešte stanú.
                  Postavili sme spolu dakoľko veterných zámkov, no i niektoré dobré
                  plány.
        </em>
       </span>
      </p>
      <p>
       <span class="emphasis">
        <em>
         Tak sa mi zdá, že temer všetci Tvoji chovanci budú pracovať na Dolniakoch;
                  snáď i tvoja Milica sa tam ocitne, až Ľudovít skončí. No to je ešte ďaleko! — On
                  ma bol na sviatky navštíviť. Veľmi na ňom poznať, že je v P. samotný; sotva som ho
                  mohla rozveseliť. No mala som radosť; zastupoval pána farára, kázal s veľkým
                  oduševnením a krásne po slovensky. Pán farár Z. je utajený Slovák ešte z tých
                  starých, bol ním celý natešený. Mňa má tiež rád, preto že som Slovenka. Ono mi to
                  ľahko nepadá, neraz mlčať tu v tomto Kocúrkove, kde takzvaná inteligencia hovorí
                  vo všetkých troch krajinských rečiach odrazu, a vlastne nevedia dobre ani jednu.
                  Keďže som chovanka p.-ského učilišťa, tak doktori hrajú si predo mnou na veľkých
                  Maďarov, hoci ich matky, dakedy i otcovia, nevedia ani slova po maďarsky. Keby som
                  nemala svoje piano, neraz by som si poplakala. Zato, keď tu bol Sáva Strakonič, to
                  sme si zahrali a zaspievali:
        </em>
       </span>
      </p>
      <p>
      </p>
      <p>
       <div class="literallayout">
        <p>
         <span style="white-space: pre;">
          <span class="emphasis">
           <em>
            … od Uralu ku Tatrám —
           </em>
          </span>
          <span class="emphasis">
           <em>
            že budúcnosť patrí nám!
           </em>
          </span>
         </span>
        </p>
       </div>
      </p>
      <p>
      </p>
      <p>
       <span class="emphasis">
        <em>
         Mám už malý krúžok dievčat v mojej malej industriálnej škole. Zľúbala by
                  som najradšej Tvoje ruky, drahá moja mamička, že si ma naučila tomu veľkému
                  umeniu, dokopať sa potichúčky, nepozorovane až k srdciam detí a mládeže, a zasiať
                  tam nepozorovane, hlboko semiačko lásky k svojeti. Aj ja im tak rozprávam, ako si
                  Ty nám rozprávala. Za odmenu usilovnosti spievam, áno i zahrám im, alebo
                  prednesiem daktorú báseň. Vidím už isté malé výsledky — hoci, keď daktorá dievčina
                  príde s maďarčinou, hovorím s ňou po maďarsky, — tak pomaly nepočuť ani slova tej
                  cudzej reči. Neraz ma to stojí veľké sebazaprenie, nepovedať všetko, čo v srdci
                  búri, alebo nevravieť o tom otvorene, čo je srdcu najdrahšie. No spomienka na
                  Teba, drahá, a vedomie, že musím hlboko siať, aby, i keď odídem, nemohli už
                  vykoreniť, dodáva mi zmužilosti. Každý deň považujem ako deň boja a hotujem si k
                  nemu bojový plán.
        </em>
       </span>
      </p>
      <p>
       <span class="emphasis">
        <em>
         Až teraz poznávam, ako pre nás, ktorí chceme zachrániť náš úbohý, ujarmený,
                  umrtvovaný národ, každá hodina, ba každý okamih je drahý. Rozdelila som si dobre
                  čas, aby mi zostalo i na prácu ducha a tela, i na ďalšie štúdium, no i na
                  odpočinok. Keď idem na prechádzku, beriem so sebou chorú dcéru staršieho učiteľa a
                  mám veľkú radosť: ona sa budí. Ach, ,príde jaro, príde!‘“
        </em>
       </span>
      </p>
     </blockquote>
    </div>
   </p>
   <p>
    Nuž i v tomto liste bola pekná duša, pekná práca, a predsa pani sedela nad ním so
         sklonenou hlavou, a slza za slzou zmáčala dcérine riadky. Pani hľadela tu na výsledok
         celého svojho života a snaženia. Čo stalo sa a stane ešte z jej syna a chovancov, to učinil
         Boh vo svojej milosti; toto bolo jej dielo.
   </p>
   <p>
    „Ó, svätý Bože, pomôž aj jej, osvieť aj ju, aby tak verne, ako teraz snaží sa slúžiť
         svojmu ideálu, začala slúžiť Tebe…“
   </p>
   <p>
    Nedomyslela pani, zrazu ju objalo a privinulo pružné rameno. Syn-miláčik kľačal pri
         nohách, a jeho vždy taká jasná a milá tvár bola akosi vzrušená.
   </p>
   <p>
    „Čo plačeš, mamička?“
   </p>
   <p>
    „Tu si, Janko?“
   </p>
   <p>
    „Tu, drahá; ale nedala si mi odpoveď.“
   </p>
   <p>
    „Až si prečítaš všetky tieto listy, potom ti poviem.“
   </p>
   <p>
    Pohladila a bozkala ho na čelo, a keď ju pustil, nechala mu listy; sama šla pripraviť
         večeru.
   </p>
   <p>
    „No tak, mamička moja, to sú všetko krásne a dobré správy!“ volal jej v ústrety, keď
         prišla.
   </p>
   <p>
    „Všetky, syn môj?“ osmutnela trochu.
   </p>
   <p>
    „Všetky, mamička,“ zvážnel i on.
    <span class="emphasis">
     <em>
      A tak privádza ich k žiadostivému
            brehu.
     </em>
    </span>
    Čo nie je dnes, bude zajtra; veď i oni prídu za nami na breh spásy,
         len verme.“
   </p>
   <p>
    Oprela sa duchom o jeho peknú, mladú vieru.
   </p>
   <p>
    Rozprávali sa, áno pri olovrante i modlili sa za svojich drahých. No keď už kávu dopili,
         privinul zrazu mladík matku k sebe a chvíľu mlčky opieral si hlavu o jej plece.
   </p>
   <p>
    „Mamička, ku všetkým tým správam mám ja ešte jednu, len neviem, ako by som ti ju
         predniesol.“
   </p>
   <p>
    „Zlú správu?“ zbledla máličko.
   </p>
   <p>
    „Zlú nie; no je taká, ako na ňu hľadíme. Dostal som dnes pozvanie od švagra môjho šéfa,
         aby som prevzal v jeho firme miesto dopisovateľa, ktorý má navštíviť najprv všetky s nami
         spojené veľkoobchody a ako očitý svedok podávať správu. A tak navštívil by som Viedeň,
         Berlín, Petrohrad, Rím, Londýn, New York, áno vyše pol známeho sveta musel by som
         precestovať, a stálo by ma to vyše pol roka času. Naše továrne majú projektované veľké
         premeny. Ak sa tie uskutočnia, dosiahneme svetového významu, a tak potrebuje firma svetové
         spojenia. Pováž, mamička, ak je to tak vôľa Božia, aby som túto úlohu skutočne dostal,
         všetky moje za nemožné považované sny by sa tak splnili. Bol by som síce len jednoduchý
         dopisovateľ firmy, ale som pritom a popredne kresťan, kráľovský syn, ktorý v každom národe
         a zemi má bratov a sestry. Mohol by som ich aj ich prácu spoznať; dal by mi môj Pán, že by
         som mnoho mohol získať pre svoju dušu a vzdelanie svojho ducha, a všetko toto upotrebiť raz
         pre blaho svojho biedneho, dvojako zotročeného národa. Doučil by som sa angličtinu. Bohatá
         anglická náboženská literatúra stala by sa tak prístupnou nielen mne. — Prídu lepšie časy,
         aj môjmu národu; on ožije, bude mu treba pokrm. Vidím v tejto na pohľad nepatrnej ponuke
         niečo veľkého pre našu budúcnosť.“
   </p>
   <p>
    Mladík sa narovnal v celej peknej strunnej výške. Hlboká, polovážna, polosvätým nadšením
         prechvená duma zasadla mu na čele; žiarila z očí, hrala okolo čistých, pekných pier.
   </p>
   <p>
    „Vieš, mamička, raz nedávno v chvíli súkromného rozhovoru so svojím Pánom zasvätil som
         sa Mu úplne do služby. Čítal som predtým vyzvanie Jána Motta k študentom: „Svet pre
         Krista“. Prosil som Pána, aby i mňa upotrebil na uskutočnenie tejto veľkej myšlienky. No
         pretože moje Slovensko tiež k tomu svetu patrí — ach, ale nie Kristu — aby mi dal možnosť,
         získavať Mu ho akýmkoľvek spôsobom. „Slovensko pre Krista!“ vzal som si za heslo. Zdá sa
         mi, že, keď sa mi teraz otvára cesta von do neznámeho sveta a tým cesta ku vzdelaniu, že ma
         to môj Pán berie za slovo a za ruku. Mám len jednu prekážku, drahá moja mamička, ako odísť
         teba, ak s tým nebudeš súhlasiť?“
   </p>
   <p>
    Mladík pokľakol, položil hlavu na matkine kolená; — v salónku stíchlo.
   </p>
   <p>
    Ba čo cítilo matkino srdce!?
   </p>
   <p>
    „Koľkože by ti to vzalo času, povedal si?“ vravela pani ticho.
   </p>
   <p>
    „Vyše pol roka, matka moja drahá. A my sme len začali spolu žiť. Opustiť toto miestočko
         tu pri tvojich nohách, zdá sa srdcu temer nemožné.“
   </p>
   <p>
    Vrelý, sladký bozk zahorel na synovom čele.
   </p>
   <p>
    „Už si ho raz opustil, syn môj, za menej priaznivých okolností, za chlebovú postať. Ak
         myslíš, že Pán náš chce si ťa takto použiť za nástroj na záchranu hynúcich duší, na
         záchranu Slovenska, tak choď, syn môj. Veď tak, ako nás dvoch, tak ani náš národ nič nemôže
         spasiť, len moc evanjelia. Ó, a ak ktorý národ potrebuje spásu, tak je to on, ten drahý,
         zatemnený, zotročený náš národ.“
   </p>
   <p>
    „A ty, mamička?“
   </p>
   <p>
    „Ja pôjdem k Milici, veď tam je i tak popredne moje miesto. Ona je sama, bez kormidla
         plynie po tých vlnách, a ty máš v loďke Krista. On je s tebou.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e5386" name="ftn.d56e5386">
        65
       </a>
       ]
      </sup>
      <span class="emphasis">
       <em>
        meluzína
       </em>
      </span>
      — zavýjavý vietor; víchor
     </p>
    </div>
    <div class="footnote">
     <p>
      <sup>
       [
       <a class="para" href="#d56e5408" name="ftn.d56e5408">
        66
       </a>
       ]
      </sup>
      <span class="emphasis">
       <em>
        diadém
       </em>
      </span>
      — drahokamami zdobená čelenka
     </p>
    </div>
    <div class="footnote">
     <p>
      <sup>
       [
       <a class="para" href="#d56e5467" name="ftn.d56e5467">
        67
       </a>
       ]
      </sup>
      <span class="emphasis">
       <em>
        zaďakovať z niečoho
       </em>
      </span>
      — vzdať sa niečoho;
                        odstúpiť
     </p>
    </div>
    <div class="footnote">
     <p>
      <sup>
       [
       <a class="para" href="#d56e5555" name="ftn.d56e5555">
        68
       </a>
       ]
      </sup>
      <span class="emphasis">
       <em>
        primadona
       </em>
      </span>
      — prvá speváčka v opere
     </p>
    </div>
    <div class="footnote">
     <p>
      <sup>
       [
       <a class="para" href="#d56e5566" name="ftn.d56e5566">
        69
       </a>
       ]
      </sup>
      <span class="emphasis">
       <em>
        mantila
       </em>
      </span>
      — druh krátkeho pláštika; pelerína
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5864">
       </a>
       25
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    A keď i len vlnka za vlnkou by odtekala, tak predsa všetky vody odtiekli by do mora, ak
         nezastanú. Tak i hoci len hodina za hodinou uniká, a nejedna z nich je preplakaná, nejedna
         zdá sa večnosťou, predsa minie rok ako sen.
   </p>
   <p>
    Bol zase júl. Uletela jar i pol leta, a na dunajskom moste za svitu mesiačika, zahľadený
         na sinú riečnu hladinu, v ktorej majestátne odrážal sa pomník veľkej panovníčky, stál
         samotný Danko Žilinský. Bolo to na tom istom mieste, kde vlani po zakončení jeho procesu
         dozrel v ňom úmysel, pochovať v tých hlbinách zradené svoje srdce i s jeho budúcnosťou.
   </p>
   <p>
    Nuž zase bolo po skončení procesu po druhý raz obnoveného, a zase stál tu ako odsúdený.
         Znovu dokázalo sa, že pre Slováka v zemi jeho otcov, keď je súdený, niet spravodlivosti,
         len u Boha. Márne usilovali sa priatelia, márne všetku silu advokátskeho umenia vynaložil
         najlepší z maďarských juristov, platený generálom Strakoničom. Docielilo sa síce toľko, že
         ostatní odsúdení, popredne Jurko Orfanides, smú doštudovať v Uhrách, lež pre Danka nebolo
         milosti, jemu navždy bola vzatá možnosť, zastať na kazateľni a pred oltárom v uhorskej
         vlasti.
   </p>
   <p>
    Načo mu boli teraz tie dobre skončené kandidátske skúšky vo Viedni? Načo tá neobyčajná
         znalosť starých rečí? Či len nato, aby, ako na stá iných, venoval a vyvinul svoje dary a
         vedomosti niekde v cudzine?
   </p>
   <p>
    Nebol to už ten mladík, ktorý si vlani tu na tomto moste zúfal. A predsa hlboká bolesť,
         ktorú ani ten najlepší priateľ-cudzinec by nerozumel, sídlila na jeho krásnej, zvláštnou
         tichosťou pozastrenej tvári. Tak dívali sa dakedy českí mučeníci na svoju nadovšetko drahú
         vlasť, prv než ju opustili, aby nemuseli zaprieť zásady a presvedčenie, a popredne Krista.
   </p>
   <p>
    Nuž i mladík, keby bol mohol zradiť svojeť, zmeniť presvedčenie, zahodiť zásady,
         pošliapať pravdu a tak potupiť Krista, nestál by teraz tu sám a sám so svojou bolesťou ako
         vyhnanec, nemožný v zemi otcov, biľagovaný na celý život.
   </p>
   <p>
    No áno, nebol to už ten istý Danko Žilinský, ako vlani. Ale mladík, ktorý teraz,
         neobzerajúc sa, či ho kto vidí alebo nie, sklonil svoje kolená a položil hlavu na zalomené
         ruky, vyložené na zábradlí, ešte menej mohol opustiť svojeť. Veď Kristus v jeho srdci
         neznesie sa so zradou. On, ktorý, súc Synom Božím, pretože mal matku Židovku, navždy
         priznal sa k národu židovskému slovami:
    <span class="emphasis">
     <em>
      Spása je zo Židov
     </em>
    </span>
    .
   </p>
   <p>
    Neplakal mladík, neželel svoju zmrhanú mladosť. Zaľahla na jeho srdce hrozná ťarcha, ani
         čo by ho profesor M. i s jeho kompániou za živa boli zahrabali. Tou ťarchou bolo povedomie,
         že túžby, ktoré v posledných mesiacoch tak nevýslovne zaujímali celé srdce, túžby, smieť
         raz — čím skorej — kázať slovenskému ľudu evanjelium, navždy musia byť s ním pochované.
         Vedel, že svet je široký, plný hriešnikov s Bohom nezmierených, ktorým treba priniesť
         Krista; no ako kázať iným, ktorým iný mohol evanjelium priniesť, a pritom vždy myslieť na
         tie tisíce Slovákov, ktorým cudzinec, neznajúci reč, nemôže hlásať evanjelium. Už sa nebál,
         že by nemal čo zvestovať tomu jednoduchému ľudu, veď Kristus obzvlášť v poslednom čase stal
         sa mu všetkým.
    <span class="emphasis">
     <em>
      Jeho
     </em>
    </span>
    by im priniesol, ó, a to by úplne postačilo.
   </p>
   <p>
    „Otče, Otče môj nebeský, je to možné,“ zvolal hlasite, „je to skutočne Tvoja vôľa, aby
         som nehlásal Krista, toho ukrižovaného? Tí, ktorí sa nazývajú Tvojimi služobníkmi, ale nie
         sú nimi, ktorí neprávom stoja pred oltármi, oni majú kazateľne, a mne nikdy nemá byť
         umožnené, aby som mohol hlásať spasenie, znovuzrodenie, obrátenie? Nie je možné!“
   </p>
   <p>
    Mladík vyskočil, pritisol skrížené ruky na hruď.
   </p>
   <p>
    „Vtedy by oni boli všemohúcimi a Ty bezbranným. No ja som tak veril, prosil, i milí moji
         prosili; ó, Otče, Otče môj, prečo si ma nevyslyšal!?“
   </p>
   <p>
    Mladá hlava klesla k hrudi. Za bledým čelom kolovali myšlienky ako zbúrené vlny, leteli
         za tými, ktorí tiež spolu sa modlili — a márne, márne —.
   </p>
   <p>
    Pred zrakom duše zastal i ten kedysi taký drahý, navždy stratený kamarát.
   </p>
   <p>
    „Ach, Ľudovít, Ľudovít! On skončil s vyznamenaním; posvätili ho, ide domov; — a ja —.“
         Bolestná závisť zachvela srdcom, no len na okamih.
   </p>
   <p>
    „On bude stáť na kazateľni, — on, ktorý lož zo slabosti nevyznal, k pravde neprenikol, a
         tak utiekol Eliezerovi — je na púšti, vyprahnutý, s Bohom i ľuďmi nezmierený, svedomím
         štvaný — a bude kázať evanjelium — on, zradca. — Ach, nechcel by som byť na tvojom mieste,
         úbožiak!
   </p>
   <p>
    No, úbohá cirkev! Cirkev? — — Čo je cirkev? — Zhromaždenie svätých. — Kde je v Uhrách
         zhromaždenie, ktoré by tak mohlo byť nazvané? —
   </p>
   <p>
    Pred mysľou mladíka zastalo zrazu celé zriadenie evanjelickej cirkvi v Uhorsku s jej
         neobrátenými kňazmi, seniormi a biskupmi, s jej cirkevnými inšpektormi, generálnymi
         konventmi, synodou. Bolo mu, akoby niekto tuhé beľmo stŕhal z jeho očí. — Veď tu nebola
         vôbec cirkev. Tu bol len svet, bezbožný a nábožný, ceremoniálny a beznáboženský — a on tak
         veľmi želel, že nebude smieť nikdy patriť k nim, k farárom, ktorí medzi sebou mali takých
         Černejov a Ľudovítov, a kde bohoslovie smeli vyučovať takí profesori M. a K.!?
   </p>
   <p>
    „Ustanovil Kristus len farárov, keď povedal:
    <span class="emphasis">
     <em>
      „Choďte po celom svete a kážte
            evanjelium každému stvoreniu?“
     </em>
    </span>
    A apoštol Peter myslel na farárov, keď hovorí:
    <span class="emphasis">
     <em>
      „Vy ste kráľovské kňazstvo?“
     </em>
    </span>
    Nie! No tak nad čím ja teraz vlastne
         želiem? Čo vzali mi dnes? Možnosť, dostať faru a stáť pod tortúrou niektorého inšpektora a
         biskupa. Želiem, že nesmiem zastať na kazateľni ako „velebný pán farár“. Ó, len sa priznaj,
         moje spozdilé srdce, a daj si povedať pravdu. Keď v Nemecku vynikajúci farári opúšťajú
         fary, aby mohli lepšie slúžiť ľuďom pri evanjeliu, — ja potrebujem napred kazateľňu a
         kostol, aby som smel kázať Krista, toho ukrižovaného? Keď mi skutočne ide o Krista, aby ho
         môj ľud poznal a bol spasený, či treba mi nato biskupskú posviacku?“
   </p>
   <p>
    Lodný signál prerušil mladíkove myšlienky. Z diali vidno, ako, rozrážajúc vlny, keruje
         ku brehu parník.
   </p>
   <p>
    „I ja som ako tá loď,“ vravel a hodil ešte pohľad dovôkola po tom milovanom kúsku sveta,
         kde srdce zažilo najvyššie pozemské blaho i najväčšie muky, a kde — čo viac hodno — stala
         sa mu večne trvajúca milosť, „áno, ako tá loď, nesená rozbúrenými, spenenými vlnami blíži
         sa k prístavu, tak i mňa tie vlny zanesú bližšie ku prístavu večnosti.“
   </p>
   <p>
    Pobehol a o krátky čas zastal už na palube lode, ktorá čo nevidieť ponesie ho v ústrety
         novému odseku života.
   </p>
   <p>
    <div class="blockquote">
     <blockquote class="blockquote">
      <p>
       <span class="emphasis">
        <em>
         Drahý Janko!
        </em>
       </span>
      </p>
      <p>
       <span class="emphasis">
        <em>
         Tak proces je skončený, a ja po druhýraz odsúdený. Nemôžu vraj dovoliť, aby
                  taký vlasti nebezpečný pansláv stal sa dakedy farárom a nakazil celú cirkev
                  svojimi buričskými ideami.
        </em>
       </span>
      </p>
      <p>
       <span class="emphasis">
        <em>
         Keby to nebola strašná do neba volajúca krivda, bola by to hlúposť k
                  smiechu.
        </em>
       </span>
      </p>
      <p>
       <span class="emphasis">
        <em>
         Tak teda moje sny a ideály stať sa slovenským farárom a kriesiteľom
                  daktorej cirkvi sú tým nadobro pochované. V prvej chvíli bol som až ohromený, a
                  myšlienka, že všetky moje a vaše modlitby boli oslyšané, temer by ma bola otriasla
                  vo viere. Ale Pán bol so mnou a posilnil ma, áno otvoril mi oči a ukázal cestu, po
                  ktorej mám ísť životom.
        </em>
       </span>
      </p>
      <p>
       <span class="emphasis">
        <em>
         V minulej noci ešte raz naposledy prebojoval som tvrdý, ťažký boj. Viem,
                  nebudem ho už viac bojovať.
        </em>
       </span>
      </p>
      <p>
       <span class="emphasis">
        <em>
         Teraz je ráno. Slnce svieti a svetlo je i v mojej tichej duši. Koľko nádejí
                  žilo ešte v srdci, že Zlatuška predsa len bude mojou, videl som až, keď ich bolo
                  treba navždy pochovať pre túto zem. Teraz, keď som pochoval, som voľný, konečne
                  voľný pre Krista a pre svoj národ. Zvolil som cestu odriekania, zaznania,
                  prenasledovania, chudoby. Nepôjdem do cudziny, nie; chcem, áno musím, nútený
                  láskou Kristovou, kázať nášmu ľudu Ježiša Nazaretského.
        </em>
       </span>
      </p>
      <p>
       <span class="emphasis">
        <em>
         Ako krásne postaral sa o mňa môj dobrý Boh: moju mamičku vzala si pani
                  Strakoničová ešte v zime za kľučiarku. Stará pani je — vraj — celá šťastná, že má
                  v nej vernú pravú ruku. A mamička konečne bezstarostne žije. Tú prácu ľahko
                  zastane. I ja mám ešte naďalej zostať vychovávateľom Demetera Strakoniča a
                  pripravovať Pavla na skúšky — ako dlho, to mi ukáže sám Pán; chcem poslúchať a dať
                  sa viesť. —“
        </em>
       </span>
      </p>
     </blockquote>
    </div>
   </p>
   <p>
    Nedokončený list odpočíval zavrený v zápisníku pod skríženými rukami na hrudi mladíka
         ponoreného do tichého sna, ležiaceho na palube na tvrdej lavici. Slnce nazeralo mu do
         zádumčivo peknej mladej tváre. Obzrel sa i nejeden zo spolucestovateľov, no zaiste nik by
         neuveril, že tento mladík bol dvarazy súdený a odsúdený na stratu všetkého, čomu na zemi
         strojil sa žiť.
   </p>
   <p>
    Ach, najlepšia poduška pod hlavu je nevinné, očistené svedomie!
   </p>
   <p>
    Ba či tak spať mohol i profesor M. a Ľudovít Černej?
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5974">
       </a>
       26
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V n.-skej škole, otočenej neveľkou, hojne ružami vysadenou záhradou, strihala Milica
         Žilinská jeden z kráľovských kvetov za druhým. Kytica rástla. No sotva ktorá z ružičiek
         vyrovnala by sa tým, ktoré tak prelestne prekvitali na lícach devy, dodávajúc jej
         nevýslovného pôvabu. Láska, nadšenie, radosť, túžba leteli dumným čelom sťa obláčiky jarným
         nebom a okolo kvetných pier. „Nevesta v podvečer zasnúbenia,“ bol by si podpísal pod jej
         obraz — a právom, veď kytica vítať mala Ľudovíta, ktorý na ceste z P. staví sa napred u
         svojej nevesty.
   </p>
   <p>
    Preberala deva v mysli celý ten prežitý rok. Napred tú prvú polovicu, strávenú v samej
         borbe. Potom tú druhú, pod záštitou materinského srdca, keď P. s jeho domácim pôvabom
         vtiahlo s tou drahou, nadovšetko milovanou mamičkou. Tak pracovať, tak siať, tak
         zhromažďovať, ako ona, nevedel predsa nikto. Ach a čo bolo len v jej bytosti, odkedy prišla
         z Rumunska? Veď pripadala všetkým v niektorých chvíľach ako taká kráľovská dcéra, taká
         nežná, vznešená a dobrá!
   </p>
   <p>
    „Vaša matka, Milica, je anjel,“ hovorili dámy v N.
   </p>
   <p>
    Áno, anjelom bola mamička, ale — —. Ľahunký mráčik pokryl dcérino čelo.
   </p>
   <p>
    Čím lepšiou pripadala matka, tým viac nedostatkov videla dcéra na sebe. Nie žeby ústa,
         tie najdrahšie, kárali, napomínali, ach nie. No, celá matkina bytosť, jej zväčšená láska,
         pokora, čistota, trpezlivosť rozprávali bez slova o Ňom, ktorý — Milica to cítila s istou
         horkosťou — drahší bol mamičke, než ona, ba i než Janko —
    <span class="emphasis">
     <em>
      o Kristu
     </em>
    </span>
    .
   </p>
   <p>
    Krátko po príchode z Bukurešti oznámila mamička, aká sa jej tam vraj stala milosť, a že
         smie sa už i ona rátať k Božej rodine. No Milica nemohla a nechcela počúvať, keď i seba, i
         doterajší svoj život, aj ich krásnu výchovu odsudzovala.
   </p>
   <p>
    „Boh nemal a nemá tebe čo odpúšťať,“ tvrdila matke; „ty nepotrebovala si žiadnu premenu
         zmýšľania, nijaký obrat. To nechaj Magdalénam a odrodilkyniam.“
   </p>
   <p>
    Nuž mamička zamĺkla a nepokúsila sa viac presvedčiť dcéru, že
    <span class="emphasis">
     <em>
      veď všetci
            zhrešili a nemajú slávu Božiu
     </em>
    </span>
    . Zato noc po noci — a iste i keď Milica bola v
         škole — modlila sa za ňu.
   </p>
   <p>
    Áno, Milica cítila, vedela, že matka modlí sa i za ňu i za Ľudovíta.
   </p>
   <p>
    Čo vlastne chcela ešte mamička? Veď deva si tak dala pozor, aby bezúhonným životom i jej
         i svojmu národu robila česť! Každý si ju ctil; deti do ohňa skočili by za svojou učiteľkou.
         Ľudovítovi bola všetkým — len matka nebola s ňou spokojná. Len ona násilne chcela pre ňu
         vyprosiť, aby ju Kristus prinútil, vybrať sa tiež z Mezopotámie do Kanaánu. Nuž, však to,
         čo napríklad robila Irenka, bolo všetko krásne. Zlatuškine listy čítať bola pravá rozkoš, a
         tie veľkolepé Jankove správy! — Ale pre ňu, Milicu, to nebolo. Ona nechcela, nemohla tak
         výhradne na prvom mieste milovať Krista. On žiadal sebazaprenie, a aby každý vzal kríž. —
         Ona túžila po šťastí, zemskom šťastí, po vyplnení zemských túžob a ideálov. Prvé miesto v
         srdci patrilo národu, druhé Ľudovítovi. Aranka, keď smutnými okolnosťami nútená, stratila
         Danka a nemohla mať kedy nádej na spojenie s ním, nuž tak hľadala náhradu v Ježišovej
         láske. Irenka ešte nemilovala, — ony obe nepochopili ju, Milicu. Veď chvíľami sama seba
         nepochopovala; čím jej bol Ľudovít dnes, tým jej nebýval ani v P. Ako túžobne čakávala jeho
         listy! Koľko nocí prebdela, ba presnívala s otvorenými očami! Hoci milovala svoje učiteľské
         povolanie, treba priznať, že boli chvíle, keď žila už po boku Ľudovítovom ako pani farárka
    <sup>
     [
     <a class="footnote" href="#ftn.d56e6008" name="d56e6008">
      70
     </a>
     ]
    </sup>
    nejakej veľkej dolnozemskej cirkvi a kriesiteľka im zvereného ľudu.
   </p>
   <p>
    Ľudovít s tým tieňom podozrenia zrady, ktorý spočíval na jeho nevinnej hlave, a ktorý
         ešte i mamička videla, pripadal jej ako mučeník. No až on sa skvele ospravedlní, až jej
         pričinením v jeho slovenskej domácnosti dostane sa mu skvelého zadosťučinenia — ó, to bola
         rozkoš, k vôli ktorej stálo za to, podstúpiť čokoľvek. Či div, že on, úbohý, ukrivdený,
         stratil všetku svoju veselosť, že bol chvíľami ako vymenený, že v jeho listoch — hoci nikdy
         o tú zradu nezavadil — znel stesk rozorvanej duše? Nie, to nebol div. Ale ona pri ňom
         zotrvá, — a až ona ho oblaží a tak vráti samému sebe i národu, nuž či nevykoná dosť?
   </p>
   <p>
    Kytica bola uvitá, myšlienky uspeli potiaľto a —.
   </p>
   <p>
    „Milica, Milica moja!“
   </p>
   <p>
    „Ľudovít, ty si už tu? Nemožno!“ zjasala, temer udusená v náruživom objatí miláčka.
         „Ešte som ti len kyticu na uvítanie chystala; no, tu ju máš!“
   </p>
   <p>
    „Vďaka za dôkaz lásky, ale čo ma po ružiach, keď ich kráľovnu držím v svojom náručí!“
   </p>
   <p>
    Nechala ponad hlavou i srdcom preletieť ten nával náruživých slov, nezmyselných mien. Ó,
         to bola rozkoš! Načo ešte snívať o druhom nebi, keď už tu bolo nebo, tu bol raj?!
   </p>
   <p>
    Až keď vstúpili do domu, všimla si bledosť a vpadnuté oči miláčika. „Priveľa sa
         namáhal,“ podumala, „priveľa študoval.“
   </p>
   <p>
    „Tak čo, Ľudovít, smiem ti blahopriať k posviacke?“
   </p>
   <p>
    „Áno, Milica. Senior O. si ma dal posvätiť; ale nepôjdem k nemu za kaplána, vymenovali
         ma za administrátora v G.; ak obstojím tam na skúške, vtedy skôr, než som sa nazdal, dôjdu
         všetky moje túžby splnenia, totiž — opravil sa tragicky — ak ma i Milica tak neopustí, ako
         ostatní moji kamaráti.“
   </p>
   <p>
    „Nevrav,“ stiahla čelo; „nezabudni, že oni pochybujú, kým sa skvele ospravedlníš, a ja
         ti verím.“
   </p>
   <p>
    Ucítila, ako zatriasla sa jeho ruka. No tu išla mamička v ústrety, treba sa ponáhľať za
         ňou.
   </p>
   <p>
    *
   </p>
   <p>
    Bol podvečer. V útulnej izbičke pri okne sedela pani Karolína. Pred ňou, o okno opretý,
         s ramenami na hrudi skríženými, stál Ľudovít Černej. Milicin hlas ozýval sa kedy-tedy z
         besiedky, kde okolo nej ešte raz pred odchodom zhromaždila sa jej industriálna škola.
         Zajtra mali obe dámy odcestovať do T. k Strakoničovcom, kde Milica sľúbila stráviť
         prázdniny.
   </p>
   <p>
    „Ľudovít, a vieš ty iste, že tvoj otec odobrí voľbu tvojho srdca?“ spytovala sa pani
         vážne.
   </p>
   <p>
    „Ach, tetinka, čo on s tým má?“ vybúšil mladý muž. „Ako ho znáš, chcel by mi iste nejaké
         zlaté bremeno zavesiť.“
   </p>
   <p>
    „Bez rodičovského požehnania nie je radno urobiť taký vážny krok!“ vzdychla pani.
   </p>
   <p>
    „Snáď len nemyslíš, aby som sa podrobil ako nejaký…, aby som si dal ruky zviazať a stal
         sa tak ešte storazy nešťastnejším, ako už som. Načo učila si nás ideálne žiť na zemi, keď
         dnes odo mňa žiadaš, podrobiť sa hnusnému realizmu svojho otca? Alebo myslíš, že by sa
         pýtal, čo bude moje srdce robiť, ako žiť, keď ho odtrhnem od Milice? Pýta sa on, čo urobí
         Aranka, až ju prinútia za Adamiša? Nemôžem Teba klamať, tetinka, Tebe musím povedať: otec
         nebude súhlasiť. No on sa podrobí, podrobiť musí, a na jeho požehnaní nezáleží mi nič, bola
         by to daromná, ničomná komédia.“
   </p>
   <p>
    Horkosť duše, áno nenávisť vyzneli z hlasu mladíka, ktorý náhle padol k nohám panej.
         Skryl s posunkom rozorvanca tvár na jej lone. V izbičke stíchlo.
   </p>
   <p>
    Zrazu sklonila sa pani, pohládzajúca bohaté chovancove vlasy, a vtlačila nežný bozk na
         zamračené čelo.
   </p>
   <p>
    „Tetinka, tetinka!“ mládenec schvátil a stiahol ju k sebe, „myslel som už, že tvoje pery
         nikdy viac ma nepocelujú.“
   </p>
   <p>
    Zimničný záchvev otriasol mladou postavou, pridusené zaštkanie vydralo sa z hrude. Pani
         vedela, cítila, čomu ono patrí; nevýslovná sústrasť vtiahla do jej materinského srdca. Dnes
         nebola len matkou, bola už kresťankou, a Ježiš vedel i zradcom odpúšťať a milovať:
    <span class="emphasis">
     <em>
      „Otče, odpusť im, lebo nevedia, čo robia.“
     </em>
    </span>
    Keď človek opravdivo
         miluje, smie všetko.
   </p>
   <p>
    „Ľudovít môj, znám, čo ťa robí tak nevýslovne nešťastným, znám, akého červa utápal si v
         pijáckom klube, znám príčinu tvojej horkosti oproti tvojmu otcovi. — No znám i Krista,
         ktorý mňa i teba miluje, a preto chcem a môžem ťa milovať znova, ako matka, už či spojí ťa
         Boh s Milicou, alebo nie. No znám i svoje dieťa. Ľudovít, syn môj, akokoľvek veľká je tvoja
         vina, priznaj sa jej, povedz všetko. Ona Ťa veľmi miluje, Tebe uverí, od Teba to tak
         nezabolí; lebo môžu prísť druhí, otvoria jej oči, potom márne by si sa ospravedlňoval.“ V
         izbičke stíchlo hrobovým tichom.
   </p>
   <p>
    „Ľudovít!“
   </p>
   <p>
    „Nemožno, tetinka, ona ma zavrhne. Ó, nechaj ma spojiť sa s ňou. Potom, keď bude mojou,
         keď storakými zväzkami pripútam jej srdce k sebe, keď uvidí moju snahu, napraviť všetko,
         potom jej poviem; vtedy snadnejšie bude mi môcť uveriť. Vieš, tetinka, my dvaja zostali sme
         ešte v Mezopotámii, a tam ľudia jeden druhému neodpúšťajú.“
   </p>
   <p>
    „Syn môj,“ vzdychla pani, „a prečo ty, práve ty, ktorého vina tlačí, nechceš opustiť
         Mezopotámiu? Veď pokoj pre hriešnika nikde nemožno dosiahnuť, len u Krista.“
   </p>
   <p>
    „To viem,“ vyskočil mládenec, sadol si na nízke okno. „No vieš ty, tetinka, čo by to pre
         mňa znamenalo? Človek mojej minulosti nepatrí ani pred oltár, ani na kazateľňu. Na zradcovi
         leží kliatba, a ja mám celý život, nedeľu čo nedeľu žehnať celú cirkev, ja podvodník,
         klamár? Prosil som otca, aby mi dovolil študovať lekárstvo alebo práva; nechcel, prinútil
         ma, odoprel každú podporu. No a znáš, ja nie som Danko, schopný prebiť sa životom; vo mne
         nieto sily. Keby som však opustil Mezopotámiu sveta, v ktorej je dosť mne podobných, a
         prešiel na stranu Kristovu, toľko znám, že by som sa nikdy nesmel stať administrátorom v G.
         V hodinách, keď blížil som sa k Bohu, keď hľadal som spásu, odvetilo mi Slovo Božie:
    <span class="emphasis">
     <em>
      Utni, odhoď od seba!
     </em>
    </span>
    — ja musel by som všetko predať a vziať kríž.
         Cena, ktorú Boh odo mňa žiada, je privysoká. Popredne Milica, potom verejne utratenie cti
         verejným priznaním, konečne celoživotná existencia; áno, cena je privysoká, ja ju zaplatiť
         nemôžem.“
   </p>
   <p>
    „Ó, Ľudovít, a ja by som ju predsa radšej zaplatila a dosiahla večný pokoj a blaho, ako
         odsúdila seba na také celoživotné nešťastie a na večnú záhubu.“
   </p>
   <p>
    „Márne, tetinka, všetko je stratené.“
   </p>
   <p>
    „A nie je, Ľudovít. Povedz pravdu Milici, napíš verejné osvedčenie a odprosenie. Vďaka
         Bohu, moje deti obe môžu sa samy živiť. To, čo ja ešte málo po mužovi mám, postačí dvom,
         keď ty budeš študovať. Povedieme malú, skromnú domácnosť, Otec nebeský nás požehná, ty
         vyštuduješ medicínu, Milica na teba počká a stane sa tvojou. Krv Ježiša Krista očistí ťa v
         tej chvíli, keď k Nemu prídeš, keď utneš ten povraz podvodu, a poddáš sa pravde. Mužne
         otvorené priznanie získa ti úctu aj ukrivdených kamarátov, aj celej slovenskej
         inteligencie, a ty i časne i večne budeš šťastný.“
   </p>
   <p>
    „Ach, tetinka, ty si anjel,“ zaplakal mládenec znova. „No ja nemôžem, vo mne niet
         žiadnej mravnej sily; stáť na pranieri nie ako mučeník, bez viny, ale ako vinník, ktorému
         každý statočný človek právo má napľuť do tváre, a pritom pozdvihnúť oči k tvojej Milici, to
         ja nemôžem.“
   </p>
   <p>
    „Ja myslím, že, keď Boh žiada od nás nemožnosti, chce nás k tomu napred vyzbrojiť
         nadprirodzenou silou. Obávam sa, Ľudovít, že tebe chýba nie sila, ale chcenie. No, rozváž
         dobre: mohlo by sa stať, že ocitneš sa kedysi predsa na pranieri. Keď vinník dobrovoľne
         žaluje na seba pri súde, berie ľudská spoločnosť ohľad na všetky poľahčujúce okolnosti a
         súdi zhovievavo. No nestáva sa tak, keď inými k súdu pohnaný, dôvodmi usvedčený, prizná sa
         k vine. Kto vtedy počúva bez predsudku i tie najlepšie dôvody jeho sebaobrany? Nuž ak sa
         predsa raz ocitneš na pranieri verejnej mienky, nemôžeš potom čakať milosrdenstvo ani od
         jednej strany. A ak Milicu predsa stratíš (lebo keď my dvaja budeme mlčať, nájde sa tretí
         nečakaný, ktorý povie), čo ti zostane? Fara v G., ubité svedomie, a
    <span class="emphasis">
     <em>
      červ, ktorý
            neumiera, oheň, ktorý nehasne
     </em>
    </span>
    . Nielen nebo s jeho čistou blaženosťou — i
         peklo s jeho mukami začína sa na zemi, v našich srdciach.“
   </p>
   <p>
    Sú chvíle, v ktorých Boh, tá večná láska, bezprostredne blíži sa k hriešnikovi, hotový
         pomôcť a zachrániť ho večne. Ak v takejto chvíli nepríde k zachráneniu, je jediná príčina
         len, že hriešnik nechcel.
   </p>
   <p>
    Vedel Ľudovít Černej, že tak, a jedine tak, ako radili láskavé pery dobrej matky, mohla
         jemu ešte kynúť pomoc a spása; no on nechcel. Snáď keby Milica už bola bývala na ceste z
         Mezopotámie — no ona milovala svet, ten svet, ktorý by sa celý odvrátil od kajúcnika a jeho
         nevesty. Kristus stál pri dverách srdca, mukami zmietaného, klopal. Ale srdce bolo plné, v
         ňom nebolo miesta, a nebeský Hosť musel odísť — no s Ním i dary, ktoré niesol so sebou:
         pokoj, blaženosť a svetlo.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e6008" name="ftn.d56e6008">
        70
       </a>
       ]
      </sup>
      <span class="emphasis">
       <em>
        farárka
       </em>
      </span>
      — manželka ev. farára v minulosti; pani
               farárová
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6094">
       </a>
       27
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na statku pána Ferdinanda Adamiša panoval živý ruch. V posledné dva dni mal domáci pán
         hodne hosťov, a teraz čistilo služobníctvo celý dom, rozostavovalo nový nábytok, vešali
         záclony, čistili cesty vo veľkej, na park zmenenej záhrade, pripravovali krásnu besiedku,
         natierali lavice a rozprávali si pritom, že pán konečne bude sa ženiť, a že dovedie do K.
         krásnu devušku, ktorej obraz visel v jeho spálni. „Prečo práve tú?“ mysleli, „však dcéra
         farára a.-ského nemôže byť taká bohatá, aby pánovi postačila. Pekná bola, je pravda; no
         vídavalo služobníctvo krajšie dámy v K., a tá, ktorej pán minulú zimu dvoril, bola oproti
         tejto ako slnce oproti hviezdičke. Prečo práve toto dieťa, ktorému z tých pekných, smutných
         očí svietila nevinnosť a dobrota? Bude môcť postačiť pánu Adamišovi? Bude sa tu ona cítiť
         šťastnou?
   </p>
   <p>
    Služobníctvo v K. bolo vcelku so svojím pánom spokojné; muži nemuseli sa ohľadom svojich
         žien na neho žalovať. Mzdu platil riadne, a ak bol niekedy zlej vôle a dal to pocítiť, pri
         inej príležitosti hľadel zase nahradiť. Tak i včera nielen hore v jedálni, ale i dole v
         čeľadníku tieklo víno v hojnosti. Najmenej vypil ho pán sám. On rád bavil sa na svojich
         hosťoch, keď tárali alebo vyspávali svoju opičku. On napil sa radšej, keď bol sám v svojej
         spálni. No to snáď s príchodom mladej panej prestane.
   </p>
   <p>
    Zrazu stíchli poznámky; pán prišiel, pozrel prácu, dal niektoré rozkazy a zavrel sa do
         svojej už upratanej pracovne. Na stolíku ležala poštová kapsa; otvoril, a oči mu zažiarili.
         Prudko roztrhol obálku neveľkého formátu, vyňal lístok drobným, krásnym písmom písaný a dal
         sa čítať.
   </p>
   <p>
    <div class="blockquote">
     <blockquote class="blockquote">
      <p>
       <span class="emphasis">
        <em>
         Milý bratanec!
        </em>
       </span>
      </p>
      <p>
       <span class="emphasis">
        <em>
         Včera mi povedal môj otec, že nás po tieto dni hodláte navštíviť. Tešila
                  som sa na milú, rodinnú návštevu; no radosť moja bola hneď zatým pokalená.
                  Ferdinand, milý rodný brat, je to skutočne Váš nezvratný úmysel, nútiť ma, aby som
                  Vám podala ruku? Nemôžem veriť, že by ste sa Vy uspokojili s neopätovanou láskou.
                  Koľko ráz mám Vám i milým svojim rodičom opakovať, že nikdy bez lásky nevložím
                  ruky do ruky muža, nech je to ktokoľvek!
        </em>
       </span>
      </p>
      <p>
       <span class="emphasis">
        <em>
         Čo Vy nazývate ženským vrtochom, je nezvratný, nad celým svojím životom
                  rozhodujúci úmysel. Viem, že som svojim rodičom povinná poslušnosťou, no i to
                  viem, že v tejto veci povoliť nemôžem a nesmiem.
        </em>
       </span>
      </p>
      <p>
       <span class="emphasis">
        <em>
         S radosťou prijala som v jeseni odročenie nášho zasnúbenia, pretože som
                  verila, že sa medzitým Vy sami presvedčíte, že naše srdcia nestvoril Boh jedno pre
                  druhé. Vaše ušľachtilé, pekné správanie v zime dodalo mi zmužilosti, veriť vo Vašu
                  šľachetnosť. Preto i teraz obraciam sa k Vám s prosbou, ako sestra k dobrému,
                  šľachetnému bratovi. Ferdinand, môžem Vás sestersky milovať, no ženou Vašou
                  nemôžem sa stať ani teraz, ani nikdy. V nás niet nič, čo by nás koľko-toľko
                  spojovalo. Vy milujete svet a jeho rozkoše; Vám treba žena, ktorá by mohla
                  predsedať Vašej spoločnosti. Ja celým srdcom patrím Kristu, a tak nemohla by som
                  tejto spoločnosti nič poskytnúť.
        </em>
       </span>
      </p>
      <p>
       <span class="emphasis">
        <em>
         Vo Vás nieto národného záujmu, a ja som Slovenka, vrelo milujúca svoj úbohý
                  národ. Vás teší Vaše zemské bohatstvo a púta k hrude; pre mňa nemá cenu, mne je
                  teskno uprostred materializmu.
        </em>
       </span>
      </p>
      <p>
       <span class="emphasis">
        <em>
         Ferdinand, milý Ferdinand, rozvážte sám o čom by sme my dvaja vraveli;
                  o
        </em>
       </span>
       láske
       <span class="emphasis">
        <em>
         nie, bo tej by z mojej strany nebolo, a ak je z
                  Vašej, tak by vyhasla. Národ, poézia, hudba — a čo najsmutnejšie, kresťanstvo nemá
                  pre Vás cenu, — svet a hruda nemajú zase pre mňa cenu. Prosím, rozvážte si ten
                  stesk, tú životnú nudu, a voľte inú, sebe primeranú družku života. Ste statný i
                  bohatý, ľahko nájdete sebe rovnú osobu. Nerobte nátlak a nečiňte nešťastnou
                  bezbrannú dievčinu, ktorá, ak chce seba i Vás zachrániť pred celoživotným
                  nešťastím, musí sa postaviť na odpor milovaným svojim rodičom.
        </em>
       </span>
      </p>
      <p>
       <span class="emphasis">
        <em>
         Prídite, Ferdinand, podajte mi ruku ako priateľ, buďte veľkomyseľný,
                  šľachetný! Do poslednej hodiny modliť sa bude za Vás a žehnať Vám
        </em>
       </span>
      </p>
      <p>
       <span class="emphasis">
        <em>
         Vaša sestra v rode
        </em>
       </span>
      </p>
      <p>
       <span class="emphasis">
        <em>
         Aranka Černejová.
        </em>
       </span>
      </p>
     </blockquote>
    </div>
   </p>
   <p>
    „Nezmysly!“ pokrčil pán Ferdinand list. „Dievčenský vrtoch. — Čo tu píše, je síce mnoho
         pravda.“ Hodil sa na pohovku, zapálil cigaru. „Už v zime pri krátkych návštevách nemali sme
         spolu čo hovoriť. Tie nezmyselné náboženské prepiatosti plnia celé jej srdce i hlavu.“
   </p>
   <p>
    Mimovoľne predstavil si svoje dve návštevy v A. Zlatuška pripadala mu pri nich ako
         bytosť z lepších, čistejších svetov. Ona tak úplne strácala sa v dobročinnosti, — taký
         „anjel a.-ský“, ako ju nazývali. Už či tichúčko, sťa lúč teplej poézie, predchádzala tým
         naskrze prozaickým domom, hotová poslúžiť každému, milovať a nepýtať protilásku; čo v škole
         uprostred kŕdľa detí, a či pri jej podomových návštevách. Sprevádzal ju; vedel, ako všade
         pracovala; pred ňou utekala choroba, núdza a smútok.
   </p>
   <p>
    Nuž bolo to krásne, a keby bol chorý, prial by si ju mať okolo seba; ale kým bol zdravý,
         potreboval nie čistého anjela, ale ženu so ženským srdcom a s rýdzo ľudskými túžbami a
         potrebami.
   </p>
   <p>
    Nuž, mala veľa pravdy, ale predsa… Vzhliadol na obraz. Tie sirotkové oči priťahovali tak
         mocne, a nie len ony, celá tá čistá, nežná, ženskej výsosti plná bytosť.
   </p>
   <p>
    Zavrel oči a dal sa ešte raz — ach, už po koľký raz — predstavovať si život po jej boku.
         Mala pravdu: len ruku potreboval vztiahnuť, a na každý prst zavesila by sa mu nevesta — i
         pekné, i bohaté. Prečo vlastne chcel ju, ktorá prvá ho nechcela? Či len zo vzdoru, preto,
         že ho nechcela?
   </p>
   <p>
    Ach, nie. Miloval ju skutočne, ako ešte nikoho, a v hlbinách duše žila túžba, pripútať
         si ju k boku, takú čistú, dobrú, a stať sa lepším. No ona tak dôverne, s takou úprimnou
         prosbou obracala sa k nemu, hľadala u neho ochranu pred zlým, bezcitným, ukrutným otcom,
         prosila ho ako rodného brata; keď ju oslyší —? Či mal možnosť — aj s jej otcom — násilne
         vliecť ju k oltáru? Nie, dnes tá doba bola preč. No tak ona sa vzoprie, radšej snáď opustí
         rodičovský dom, za neho predsa nepôjde, a medzi nimi navždy zívať bude priepasť.
   </p>
   <p>
    „Nie, to sa nesmie stať!“ Prevalil sa na pohovke, zavrel oči. „Ale, keď Zlatušku
         Černejovu nedostanem, začnú tie už utíchnuté reči znova, lebo to nikto neuverí, že by mne
         niektorá dievčina mohla dať kôš.“
   </p>
   <p>
    Ach, už tu zase boli tie čierne mračná a postavy, ktoré každú noc prichádzali a pred
         ktorými hľadal ochranu a zabudnutie v omámení vínom a skvostnými liehovinami.
   </p>
   <p>
    „Ach, preč všetko sentimentálne, muža nehodné citlivostkárstvo! Sám ďalej byť nemôžem,
         musím mať ženu, áno ženu lepšiu, ako som sám; v jej blízkosti ony neprídu. Nech činí dobre,
         nech rozdáva, aby mi ľudia žehnali a aby uverili, že som prisahal pravdu. Kto rozdáva,
         nemohol kradnúť, nie! — Darmo prosíš, Aranka, klameš sa vo mne, ja nie som tým, za čo mňa
         držíš!“
   </p>
   <p>
    Pristúpil k písaciemu stolíku, napísal krátky lístok, ktorého posledné slová zneli:
   </p>
   <p>
    <div class="blockquote">
     <blockquote class="blockquote">
      <p>
       <span class="emphasis">
        <em>
         Sľubujem Vám, že z mojej strany nijaký nátlak na Vás spravený nebude. Ak ma
                  strýc zbaví sľubu, ktorý som mu dal, že jedine Vás si vezmem, budete
                  voľná.
        </em>
       </span>
      </p>
     </blockquote>
    </div>
   </p>
   <p>
    „Viem, že on ma toho sľubu nezbaví,“ vravel, zalepujúc obálku; „jeho srdce je z kameňa.
         No i moje musí byť z kameňa, kým ťa, Zlatuška, nedostanem; potom ti všetko nahradím.“
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6192">
       </a>
       28
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ako siroty, keď dostali dobrú druhú matku, zašatené a nasýtené, ožijú, tak ožil ďaleko
         siahajúci veľkostatok t.-ský, ešte donedávna sídlo grófa B., a teraz pánov Strakoničovcov.
         Pán riaditeľ prevzal úlohu pána, generál Strakonič starosť o hory a poľovačky, Miloš
         Strakonič úlohu riaditeľa, doktor Sáva osadil sa ako lekár, a bol za krátky čas naďaleko
         hľadaný.
   </p>
   <p>
    Strakoničovci otvorili školu. Učiteľkou stala sa sama „milosťslečna“, a pomáhal jej
         pritom i vychovávateľ generálových synov, pán Žilinský.
   </p>
   <p>
    Popri detskej škole bola tu škola pre dospelých mužov a ženy, obzvlášť pre mládež.
   </p>
   <p>
    Za krátky čas vidno bolo na každom kroku premeny a poriadok. Ak budú Strakoničovci tak
         pokračovať, za krátky čas zveľadia celý veľkostatok.
   </p>
   <p>
    Pani riaditeľová, terajšia „milosťpani“, kamdiaľ viac mladla obzvlášť odkedy mala po
         boku takú výtečnú a vernú kľučiarku. Neuskutočnili sa síce jej plány, uviesť Irenku do
         spoločnosti. Napred prišla smrť starého pána grófa, potom kúpa a prevzatie T. Odkedy celá
         rodina bola tu pohromade, nebolo skutočne ani možnosti, ani času; obzvlášť to zlaté dieťa
         nemalo času. Okrem toho uvedenie Irenky Strakoničovej, vnučky
    <span class="emphasis">
     <em>
      veľkostatkára
     </em>
    </span>
    Strakoniča, muselo byť oveľa nádhernejšie, ako
         uvedenie vnučky riaditeľa Strakoniča.
   </p>
   <p>
    Nuž Irenka si vyprosila — keď už raz musí sa tak stať — aby odložili zvolanie
         spoločnosti až na leto, až by mohli prísť všetci milí priatelia p.-skí, každý zo svojej
         postati.
   </p>
   <p>
    Podvečer krásneho letného dňa nížil sa nad svetom, keď, vracajúc sa z ďalšej horskej
         prechádzky, prejazdievaly deti Dimitrija Strakoniča zámockými hájmi.
   </p>
   <p>
    „Irenka, ty ma tuším ani nepočúvaš,“ zamračil sa trochu mladík, objasňujúci predtým
         sestričke horlivo daktoré nové hospodárske projekty.
   </p>
   <p>
    „Odpusti, Miloš,“ pozdvihla k nemu ľúbeznú tváričku, „a dovoľ“, dodala s energickým, jej
         vrodeným pohodením hlavy, „mám istú otázku, ktorú len ty mi môžeš zodpovedať, ale posiaľ už
         mesiace chýbala mi zmužilosť k nej.“
   </p>
   <p>
    „To som veru zvedavý, akého druhu otázku mohol by som ja tebe zodpovedať, ku ktorej
         mesiace zbierala naša ináč vždy taká zmužilá Irenka odvahu. A tuším čosi smutné, — slza je
         v tvojom oku, Irenka — čo chceš vedieť?“
   </p>
   <p>
    Vložila malú rúčku do jeho vystretej pravice.
   </p>
   <p>
    „Miloš, chcem, áno musím vedieť všetko, čo sa týka našej matky, a ty mi to povieš,
         pravda, áno!?“
   </p>
   <p>
    „Myslel som si,“ stiahol čelo; „ale snáď by to mohol urobiť niekto druhý; prečo práve ja
         ťa mám zarmútiť?“
   </p>
   <p>
    „Miloš, ty si môj brat, povieš mi len, čo teba dávno bolelo, a uberieš tak tej bolesti
         polovicu ostňa.“
   </p>
   <p>
    „Nuž dobre. A vlastne máš pravdu, veď ja som tebe predsa najbližší.“ Pohladil jej malú
         ruku, pritisol si ju k perám. „Tak, Irenka, prvé, čo ti musím povedať a čo ma vždy najviac
         bolelo, je, že naša matka žije.“
   </p>
   <p>
    „Čože? A kde?“
   </p>
   <p>
    „Teraz práve v našej najbližšej blízkosti, Irenka!“ zľakol sa mladík hlbokej sestrinej
         bledosti. Tie naširoko otvorené, milé oči hľadeli tak zdesene a pritom tak zvláštne na
         neho. „Dovoľ, aby som napred povedal všetko; potom poviem, kde by sme si mohli matku hľadať
         i nájsť.
   </p>
   <p>
    Tak vieš, že naša matka bola Slovenka, dcéra národne prebudeného advokáta Milinského,
         ktorej vlastne možno ďakovať, že sa i náš oslávený, hrdinný otec národne prebudil. Podľa
         všetkých správ, ktoré som si zistil od služobníctva i rodiny, bola ona veľmi dobrá,
         šľachetná, zápalistá, no i značne hrdá povaha. Milovala nášho otca i rodinu, a bola tak jej
         slnečným lúčom, ako ty teraz naším. Milovala vraj i mňa i teba. Zmužilo niesla odchod nášho
         otca na bojisko. Len okolnosť tvojho skoro nastať majúceho narodenia zdržala ju, aby nešla
         s ním a neponúkla svoju pomoc ako ošetrovateľka ranených.
   </p>
   <p>
    Ale stalo sa niečo, čo nikto z tých, ktorí ju znali, dodnes nemôžu pochopiť. Keď odišiel
         náš otec, začal sa o jej priazeň uchádzať gróf B., a keď zomrel náš hrdinný otec,
         zdvojnásobil svoje uchádzanie natoľko, že ona konečne, keď ponúkal jej ruku, titul, všetko,
         neodolala, a stala sa grófkou B. Keď myslím na svojho otca, je mi to priam strašné, že
         naňho tak mohla zabudnúť. Ale mal som príležitosť vidieť grófa a musím povedať, že ešte
         dnes leží v celej jeho bytosti čosi očarujúceho; aký potom musel byť za mladi!
   </p>
   <p>
    Nemôžem si pomôcť — hoci viem, že naša matka veľmi zhrešila voči nášmu otcovi, voči nám,
         a obzvlášť tým, že sa odtrhla od Slávstva — hľadám vždy nejakú poľahčujúcu okolnosť pre ňu.
         Videl som ju asi tri razy v živote, posledne v jeseni, pri pohrebe starého pána grófa. I
         keď je to nepochopiteľné, ale pravda: ja sa na ňu hnevať nemôžem. Krásna a milá, ako je,
         pripadala mi po boku grófa Gejzu ako nejaká zlým drakom začarovaná princezná z povesti. Za
         detinstva prial som si byť nejaký Popolvárom, aby som ju mohol odkliať.
   </p>
   <p>
    „Tak, Irenka, povedal som ti všetko, čo viem. A teraz, prosím, povedz mi príčinu, pre
         ktorú si sa ma to dnes pýtala.“
   </p>
   <p>
    Zase pozdvihla devuška sklonenú hlavu, zotrela slzy, ktoré jej stekali po lícach, podala
         ruku bratovi.
   </p>
   <p>
    „Vďaka, Miloš. Tak dobre, pekne, ako ty, zaiste nikto by mi nebol našu rodinnú drámu
         vysvetlil. Tak vedz, i ja som už videla našu matku, i mňa to tiahne k nej, tak ako teba. Ja
         som ju už dva razy navštívila, netušiac, pravda, kto ma to objíma a celuje; prvý raz v
         jeseni, keď prišla správa o smrti pána grófa, a včera. Stretli sme sa v hájoch. Ona ma
         zvala k sebe. V rozhovore spytovala sa na moju matku. A keď som musela priznať, že nič o
         nej neznám, primäla mňa k tomu, aby som sa pýtala. Teraz už rozumiem jej vzrušenie, bledosť
         a zármutok. Úbohá pani!“
   </p>
   <p>
    „Áno úbohá,“ prisvedčil mládenec.
   </p>
   <p>
    „No, Miloš, čo budeme teraz robiť?“
   </p>
   <p>
    „My, Irenka? Medzi nami a ňou leží priepasť. My sme deti Slávie, ona pridala sa k našim
         otročiteľom. Hrob na plevenskom poli a živý gróf Gejza sú dve neprekročiteľné hradby.“
   </p>
   <p>
    „A predsa, Miloš, je to naša matka, je to bytosť, ktorej patril posledný úder otcovho
         srdca. Či nemyslíš, že by sme ju mali vrátiť Slávstvu, a popredne, že by sme jej mali
         ukázať cestu spásy? Ó, veď ona je taká nešťastná!“
   </p>
   <p>
    „Cestu spásy?“ vzhliadol mladík. „Ja jej ju nemôžem ukázať, musel by som napred sám po
         nej kráčať.“
   </p>
   <p>
    „Miloš, brat môj, a prečo nekráčaš? Prečo sa vzpieraš Duchu Svätému? Kedy pôjdeš s nami
         do Kanaánu?“
   </p>
   <p>
    „Ver, chcel by som. Kristus a Jeho Slovo, obzvlášť odkedy Danko tie domáce pobožnosti tu
         koná a odkedy čítame listy Janka Žilinského, stáva sa mi dôležitým, ale ja to akosi nemôžem
         pochopiť; majte so mnou trpezlivosť. Viem, že by sa mala so mnou udiať taká premena, ako so
         strýcom generálom, a túžim po tom. Lebo dnes nie som ani celý sveták, ani celý kresťan. No
         nechajme mňa stranou, — ale ja nemôžem našej matke ukázať cestu spásy; ty si sa o to už
         iste pokúsila.“
   </p>
   <p>
    „Nedostatočne. Dnes, keď viem, s kým budem hovoriť, všetko mi bude ľahšie. Ó, uváž,
         Miloš, až mi to dá Pán, že ona vyberie sa s nami z toho sveta do Kanaánu, tam v tej zemi
         poludňajšej, kde nebudú sa ani ženiť ani vydávať, čaká na ňu náš otec, a oni večne budú
         spojení, — oni i my.“
   </p>
   <p>
    Stíchlo v hájoch, a mlčky jazdili deti Dimitrija Strakoniča k domovu.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6272">
       </a>
       29
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V tom istom čase sedela na verande z.-ského loveckého zámku grófka Oľga B., ponorená do
         hlbokého a podľa výrazu tváre súdiac, bezradostného dumania. Pred ňou rozkladal sa rozkošný
         výhľad po utešenom, teraz bohato ružami zakvitnutom z.-skom parku. Patril jej; dostala ho v
         svadobnej zmluve natrvalo. Preto snáď tak rada dlela
    <sup>
     [
     <a class="footnote" href="#ftn.d56e6281" name="d56e6281">
      71
     </a>
     ]
    </sup>
    v tomto, grófom Gejzom nebárs milovanom zátiší.
   </p>
   <p>
    Mnoho prelesti nahromadila tuto láska v prvých rokoch manželstva vôkol panej; inú
         zadovážila si sama, obzvlášť v parku a v skleníkoch. Dostávali záhradníci rozkazy a plány
         od nej. Pomaly za tie roky povstal vôkol panej malý raj, s ktorým sa nemohol rovnať ani
         skvelý t.-ský park napriek svojej veľkosti a impozantnej kráse.
   </p>
   <p>
    Neveľké, bujnými papradinami sťa vencom objaté jazero, nieslo na tichých svojich vlnách
         bielučké, nemé labute. Biele i pestrofarebné pávy šuštiac dlhými vlečkami prechodili sa po
         šťavnatom trávniku okolo bystrých vodometov. Kde-tu prebehla krotučká srnka, ba i krotký
         jelienok. Zo stromu na strom skákali krotké veveričky, dúhovo sfarbené papúšky
    <sup>
     [
     <a class="footnote" href="#ftn.d56e6291" name="d56e6291">
      72
     </a>
     ]
    </sup>
    pokrikovali na seba neľudskými hlasmi ľudské slová.
   </p>
   <p>
    Pri paniných nohách, majúc hlavu o jej kolená opretú, polo ležal veľký bernardínsky pes
         a hľadel múdrymi očami na svoju krásnu zamyslenú veliteľku.
   </p>
   <p>
    Pani predtým čítala a hladila pritom hlavu zvieraťa priesvitnou, krásnou rukou, ktorej
         belosť zvyšovali zlato a drahokamy. Teraz ležala tá krásna pravica akosi bezvládne a
         strácala sa v jemných chlpoch huňáča. Z druhej — teraz pod hlavu podloženej ruky — vypadol
         do lona akýsi Jókaiho
    <sup>
     [
     <a class="footnote" href="#ftn.d56e6301" name="d56e6301">
      73
     </a>
     ]
    </sup>
    román. Pani polo sedela, polo ležala na pohodlnej pohovke. Odiata do hebkého
         županu z bledopopolavého, krajkami a vyšívaním zdobeného kašmíru,
    <sup>
     [
     <a class="footnote" href="#ftn.d56e6307" name="d56e6307">
      74
     </a>
     ]
    </sup>
    upomínala v svojej nehybnosti na krásny obraz. No ťažko našiel by si preň
         názov.
   </p>
   <p>
    Dlhými riasami tienené oči strnulo hľadeli na háje, z ktorých príroda utvorila zelený
         múr t.-skému veľkostatku.
   </p>
   <p>
    Čo čakala pani, koho? A čo myslela pritom? Kto mohol by podať ten nával myšlienok,
         kolujúcich za tým uboleným čelom?
   </p>
   <p>
    „Prečo som vlastne prišla sem? Prečo som nezostala v Karlových Varoch? Že sa Gejza príde
         zotaviť, až tam kúru skončí — však som ho mohla dočkať. Koľko ráz som si povedala, že
         nepôjdem do Z., do ich blízkosti! Veď čo chcem, vari žobrať o kúsok lásky? Oni sa mi
         pomstili, ani jej len nepovedali, že žijem, že ešte žijem. Čo ma to tak bolí? Však keď som
         im i tak cudzou, je veru jedno, či ona to vie alebo nie. Utiekla som z tvojej nebezpečnej
         blízkosti, Irenka. Mesiace zdržovala som sa, že nepôjdem, aby som ťa nemusela vidieť, a len
         čo prišiel prvý okamih voľnosti, som zase tu, a čakám, ako smädný na dúšok vody. Stretnutie
         s ňou je ako injekcia pre chorého: oživí, osvieži, oblaží, a keď pominula, vyvoláva bolesť
         na neopísanie. Prichádzajú nesplniteľné túžby. Veď ona je moja, a je tam aj on, aj on je
         môj. Ako sa to díval na mňa tam pri tom pohrebe! On vie, kto som, a predsa niečo temer ako
         láska bolo v tom krátkom pohľade. Ó, keby som si mohla ich lásku získať! Spozdilosť! Načo
         by to bolo? Oni sú Srbi, Slováci, — Slaviani, a ja — ó, ja nie som Maďarka, nie; — tá
         pieseň, tá pieseň, ona vzkriesila, zobudila z tuhého sna, do ktorého som sa násilne dala
         ukolísať. Opustila som raz Slávstvo, zradila ideály, — a čo som za to dostala? Tú lacnú
         slávu. Nosili ma na rukách, veď poturčenec milší, bárs horší od Turka. Vynikala som medzi
         nimi. Tešilo ma, že môžem ja, dakadejšia Oľga Milinská, zaujímať medzi nimi také popredné
         miesto, že klaňajú sa mi panie tých pašov,
    <sup>
     [
     <a class="footnote" href="#ftn.d56e6319" name="d56e6319">
      75
     </a>
     ]
    </sup>
    ktorí môj rod tyranizujú, ba sami títo tyrani.
    <sup>
     [
     <a class="footnote" href="#ftn.d56e6325" name="d56e6325">
      76
     </a>
     ]
    </sup>
    A tak som si zvykla; umrelo, zaspalo všetko slávske, a zo mňa stala sa obecná
         odrodilkyňa. A dnes? Dnes je mi cudzinou celý svet. Tam nie som doma a už nikdy nebudem, a
         tí, ktorí kedysi boli mojimi, stratení sú pre mňa navždy.
   </p>
   <p>
    Prečo som išla do Tatier na ceste sem? Že prečo? Ach, mne sa chcelo počuť i hovoriť
         slovensky. Kam ma to dovedie?
   </p>
   <p>
    Ó, keby ona aspoň o tých náboženských veciach nevravela so mnou, veď to nie je pre mňa!
         Tá brožúra, keď som si ju prečítala, nespravila na mňa žiaden dojem, a predsa musím na ňu
         myslieť. Veď oná duša, ktorá to pozvanie počula, ale neprijala, som ja. Áno, to nie je pre
         mňa. Čítala som odvtedy viac v Biblii, než cez celý doterajší život. No keby sa všetko tak
         malo brať, ako Kristus káže, to by sa na mňa zvalili celé hory výčitiek svedomia. A predsa,
         keby to tak bolo pravda, a krv Ježišova keby mala moc, umyť škvrny hriechu a minulosti, ó,
         vtedy by to bolo krásne, tak ešte raz stáť pred Bohom a pred sebou, čistá a bez viny! Oni
         všetci tvrdia, že niet večnosti, že všetko sa končí nirvánou.
    <sup>
     [
     <a class="footnote" href="#ftn.d56e6336" name="d56e6336">
      77
     </a>
     ]
    </sup>
    Keby sa však nekončilo, a nastal skutočne život nový, lepší, krajší, čistejší?
         — Keby som ešte raz mohla byť v tomto živote taká nevinná, dobrá, ako som bola vtedy, keď
         sme spolu kvieťa trhávali a piesne lásky spievali, Dimitrij môj! Ó, Dimitrij, prečo sme
         nezomreli spolu, keď zomrela naša čistá, pekná láska! Odsúdili ma, že som ti nezostala
         vernou. Nezazlievam im, veď nik ma nemôže tak odsúdiť, ako som sa odsúdila sama, keď prišlo
         vytriezvenie z toho omámenia. Ó, kto mi povie, kedy, kde sa to vo mne vzalo, a čo to bolo,
         čo Gejza vlastne zobudil! Bola to len ženská márnomyseľnosť, ktorej lichotilo jeho
         zbožňovanie? Či prešlo dač jeho vášne i na mňa? Tvoja láska, Dimitrij, bola napriek južnému
         ohňu ako slnce, pod ktorým sa kvet rozvinie; jeho bola ako orkán a strhla ma k nemu magickou
    <sup>
     [
     <a class="footnote" href="#ftn.d56e6342" name="d56e6342">
      78
     </a>
     ]
    </sup>
    mocou. Nemôžem povedať, že by som ho bola aj len hodinu milovala tak, ako teba,
         že by naše srdcia a myšlienky tak boli splynuli v jeden celok, ako splývali naše, — a
         predsa tiahol ma k sebe a tiahne i dnes neodolateľnou mocou napriek všetkému, čo znám,
         napriek nejednej hodine zošklivenia a sklamania.
   </p>
   <p>
    Tie dary a schopnosti, ktoré driemali, a on ich zobudil, snáď ešte dnes by spali po
         tvojom boku, Dimitrij. No spalo by snáď i to zlo a tá nečistota, ktorú on v srdci vyvolal.“
   </p>
   <p>
    Domyslela pani; oči sa jej zavreli, a magicky letný podvečer privábil sen na zomdlené, v
         tomto svete uštvané srdce.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e6281" name="ftn.d56e6281">
        71
       </a>
       ]
      </sup>
      <span class="emphasis">
       <em>
        dlieť
       </em>
      </span>
      — prebývať, bývať, byť
     </p>
    </div>
    <div class="footnote">
     <p>
      <sup>
       [
       <a class="para" href="#d56e6291" name="ftn.d56e6291">
        72
       </a>
       ]
      </sup>
      <span class="emphasis">
       <em>
        papúšik
       </em>
      </span>
      — papagáj
     </p>
    </div>
    <div class="footnote">
     <p>
      <sup>
       [
       <a class="para" href="#d56e6301" name="ftn.d56e6301">
        73
       </a>
       ]
      </sup>
      <span class="emphasis">
       <em>
        Jókai
       </em>
      </span>
      — maďarský spisovateľ
     </p>
    </div>
    <div class="footnote">
     <p>
      <sup>
       [
       <a class="para" href="#d56e6307" name="ftn.d56e6307">
        74
       </a>
       ]
      </sup>
      <span class="emphasis">
       <em>
        kašmír
       </em>
      </span>
      — mäkká jemná tkanina
     </p>
    </div>
    <div class="footnote">
     <p>
      <sup>
       [
       <a class="para" href="#d56e6319" name="ftn.d56e6319">
        75
       </a>
       ]
      </sup>
      <span class="emphasis">
       <em>
        paša
       </em>
      </span>
      — vysoký turecký hodnostár
     </p>
    </div>
    <div class="footnote">
     <p>
      <sup>
       [
       <a class="para" href="#d56e6325" name="ftn.d56e6325">
        76
       </a>
       ]
      </sup>
      <span class="emphasis">
       <em>
        tyran
       </em>
      </span>
      — krutý vládca; bezohľadný krutý človek
     </p>
    </div>
    <div class="footnote">
     <p>
      <sup>
       [
       <a class="para" href="#d56e6336" name="ftn.d56e6336">
        77
       </a>
       ]
      </sup>
      <span class="emphasis">
       <em>
        nirvána
       </em>
      </span>
      — stav „najvyššej blaženosti“ podľa budhistického
               náboženstva
     </p>
    </div>
    <div class="footnote">
     <p>
      <sup>
       [
       <a class="para" href="#d56e6342" name="ftn.d56e6342">
        78
       </a>
       ]
      </sup>
      <span class="emphasis">
       <em>
        magický
       </em>
      </span>
      — príťažlivý, čarovný
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6354">
       </a>
       30
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    „Tak teda všetko je stratené, syn môj, a ty navždy odsúdený k nešťastiu, nevinne, bez
         pomoci!? Ó, ja prenešťastná matka, čoho som sa to musela dožiť!“ Horký plač dokončil
         prerývané slová matky Danka Žilinského, v tejto chvíli veľmi nešťastnej. Syn stál pred ňou
         ešte v cestovnom obleku, tak ako bol zoskočil z kočiara a vbehol do jej prízemnej,
         pohodlnej izby. „Však,“ pokračovala pani, „iné nedalo sa očakávať; no páni Strakoničovci ma
         tak uisťovali, že len predsa pravda zvíťazí.“
   </p>
   <p>
    „Neplač, mamička. Oni sú Srbi, neznajú naše pomery, budú sa musieť s nimi pomaly
         zoznámiť, keď majú tu v Uhrách stráviť život. Ale, prosím, ponúkni ma, aby som si sadol, a
         trochu raňajok by tiež neškodilo; celú noc som nespal.“
   </p>
   <p>
    Pani, ustanúc v plači, temer zadivene pozrela na syna; bolo na jeho peknej, dumnej tvári
         čosi také nové, dobré, čosi ako neznáma svieža sila o ktorú sa môže oprieť i druhý.
   </p>
   <p>
    „Danko môj, ty nie si tuším ani zronený. Či sa len tak staviaš, aby si biednu svoju mať
         nezarmútil?“
   </p>
   <p>
    „Prečo sa nazývaš biednou, mamička?“ objal mladík matku, nežne pozrel do jej ustaranej
         tváre. „Máš snáď príčinu, hanbiť sa za toho, komu si raz život dala?“
   </p>
   <p>
    „To nie,“ vzhliadla temer s úctou k nemu; „ale tvoja budúcnosť, tvoj zničený život!“
   </p>
   <p>
    „Zničený život je život poškvrnený hriechom, a budúcnosť leží v rukách Božích. Uváž:
         nebyť láskavej starostlivosti nebeského Otca, za iných okolností boli by sme oveľa horšie
         na tom. Teraz ty, mamička, máš takú milú, peknú izbičku, môžeme byť spolu, kedy chceme; ja
         mám svoje povolanie, ktoré milujem, a pri ktorom ešte ďalej môžem študovať. Starosť o
         chlieb nás netlačí, máme prístrešie, odev, obuv a — čo nadovšetko — dobrého Otca na nebi,
         ktorý miluje.“
   </p>
   <p>
    „To je všetko pravda, syn môj, no všetko len na čas. Alebo myslíš, že by tebe postačila
         úloha vychovávateľa po celý život? Synovia pána generála dnes-zajtra sú hotoví. S tebou to
         nie je tak, ako so mnou: ja do smrti môžem byť kľučiarkou, ty musíš ísť ďalej.“
   </p>
   <p>
    Záchvev prelietol štíhlou postavou mládencovou.
   </p>
   <p>
    „To je pravda;
    <span class="emphasis">
     <em>
      no nie je učeník nad svojho majstra; nemal Syn človeka, kde by
            hlavu sklonil.
     </em>
    </span>
    No On hovorí:
    <span class="emphasis">
     <em>
      „Nestarajte sa o zajtrajší deň, lebo
            zajtrajší deň sa bude starať o svoje veci. Dosť má deň na svojom trápení.“
     </em>
    </span>
    Vieš, mamička, veľké charaktery išli vždy tvrdou školou. Ak môj Boh chce zo mňa vychovať
         súžením veľký charakter, veľký v utrpení, staň sa Jeho vôľa. Ja mám pokoj, ale mám — ako
         som už povedal — aj hlad, a to nie je vôľa dobrého nebeského Otca, aby som hladoval, keď mi
         moja mamička môže dať dobré raňajky.“
   </p>
   <p>
    „Ach, odpusti, Daníčko!“ zvrtla sa pani, a než by sto načítal, sedel už syn dobre
         obslúžený pri stole, a rozprával jej veselo niektoré skúsenosti z cesty.
   </p>
   <p>
    „Danko, Daníčko!“ Dvere sa rozleteli, a oba šumno urastení generálovi synovia objímali,
         áno div, že neudusili svojho učiteľa. „Dobre, že ste už po raňajkách, otec už tvrdo čaká;
         aj Sáva práve prišiel. Poďte, prosím, k nám, však vaša mamička sa nenahnevá.“
   </p>
   <p>
    „Ach, čoby, páni. Len prezliecť by sa mal Danko; je celý ušpinený a uprášený.“
   </p>
   <p>
    „No však ho napred necháme vojsť do jeho izby, aby bol šumný, lebo príde aj Irenka; tak
         do videnia!“
   </p>
   <p>
    „Konečne ste tu, Žilinský!“ Generál odhodil časopis, chcel vyskočiť z pohovky. No mladík
         stál už pred ním. Muž stiahol ho na pohovku, skúmavo spod šedivých bŕv pozrel mu do očí:
         „Veselý, jasný? Tak vravte rýchlo, nech zviem, ako sa vám viedlo!“
   </p>
   <p>
    „Veľmi dobre, pán generál.“
   </p>
   <p>
    „Dobre?“ zhŕkli všetci.
   </p>
   <p>
    „Áno, dobre. Nebudem nikdy v Uhrách farárom, nebudem stáť pod dohľadom biskupov B. a Z.,
         moje svedomie nebudú viazať seniorálni a dištriktuální inšpektori, konventy, synody a tak
         ďalej, som voľný od tortúry.“
   </p>
   <p>
    „Danko, a tvoje ideály, kázať evanjelium?“ zaznel odo dverí teskno-ľúbezný hlas
         dievčiny, ktorá sťa slnečný lúč prebehla priestorom, a stála čo nevidieť po boku mladíka,
         ktorý jej podišiel v ústrety. „Ty že nebudeš kázať evanjelium!“
   </p>
   <p>
    Poceloval obe malé ruky.
   </p>
   <p>
    „Budem, Irenka, budem, neboj sa; čisté, nehatené, nesfalšované evanjelium chcem kázať
         všetkému stvoreniu, popredne svojmu národu. Pôjde to s utrpením, ale bez prekážky. Kým som
         tu medzi vami, dovolíte mi, áno, umožnite, aby som ho smel hlásať tu Srbom i Slovákom, ba,
         ak naskytne sa príležitosť, i Maďarom a Nemcom; naučím sa rumunsky. — A keď i nie som Wesleyom
    <sup>
     [
     <a class="footnote" href="#ftn.d56e6411" name="d56e6411">
      79
     </a>
     ]
    </sup>
    a nemôžem povedať: „Svet je mojím zborom!“ tak poviem, že sú ním Uhry.“
   </p>
   <p>
    „Dobre, syn môj!“ generálove oči zvlhli, „kým žije starý Jovan Strakonič, nemáš pritom
         hlad trpieť. Ale oni ťa budú naháňať ako toho jeleňa po horách, zavierať, tupiť…“
   </p>
   <p>
    „Pán Ježiš hovorí:
    <span class="emphasis">
     <em>
      „Ked vás budú prenasledovať v tomto meste, utečte do
            iného.“
     </em>
    </span>
   </p>
   <p>
    Keď môžu anarchisti slepo nastavovať svoje životy pre klamnú slobodu, prečo nemal by som
         ho nastaviť ja, keď ide o tú jedinú, pravú slobodu svedomia?!“
   </p>
   <p>
    „Sve oslobod!
    <sup>
     [
     <a class="footnote" href="#ftn.d56e6428" name="d56e6428">
      80
     </a>
     ]
    </sup>
    Hurrah!“ Dve pevné ramená objali mladíkovu šiju.
   </p>
   <p>
    „Vitaj, Danko, vitaj!“
   </p>
   <p>
    „Sáva i Miloš už tu? Zdravstvujte, bratia!“
   </p>
   <p>
    „Tak teda zostaneš medzi nami?“
   </p>
   <p>
    „Vďačne, kým ma potrebujete, a dúfam,“ pozrel mladík po milých priateľoch, „dúfam, že až
         jeleň, štvaný z hory do hory, bez vlasti a domova, kedy-tedy bude potrebovať posily a
         útulku, že mu ho poskytnete i potom.“
   </p>
   <p>
    Hruď generálova sa zdvihla mocným hnutím.
   </p>
   <p>
    „Ja som starý, nemôžem mnoho sľubovať, ale ty, Sáva, povedz mu, že, kým žijú
         Strakoničovci a majú strechu nad hlavou, i on má medzi nimi domov.“
   </p>
   <p>
    „Áno, strýko, no i my sme tu!“ nežné ramená ovinuli sa okolo šije starého vojaka.
   </p>
   <p>
    „Je pravda, dieťa, i vy ste tu; ale teraz nech nám povie všetko, aby sme celú vec
         rozumeli.“
   </p>
   <p>
    Nuž mladík povedal, no až po druhých raňajkách, keď celá rodina sedela v Irenkinom
         salónku. Z obrazu hrdinu a mučeníka slobody hľadeli na peknú rodinu dumné oči, tak ako by
         brali účasť na smutných osudoch národa. Nenapichovali ho síce na koly, nevyrezávali mu
         jazyky, ale olúpený telesne, zmučený systematicky, ohlupovaný duchovne vyháňali za hranice.
         Znemožňovali ho v tej drahej zemi otcov, veď ničili mu kvet a dorast národa, jeho mládež.
   </p>
   <p>
    „No tak nech sa prepadnú aj s ich systémom!“ vybúšil konečne Sáva. „Teraz by som rád
         vedel, ako si to myslel s tým kázaním; však kostoly ti neotvoria, i keď si vo Viedni zložil
         kandidátske skúšky.“
   </p>
   <p>
    „To viem, Sáva. No pre Slovákov budú kostoly dnes-zajtra vôbec zavreté. Situácia je taká
         — nakoľko som sa dozvedel — že sa chystá taký nátlak na farárov, že títo alebo musia
         maďarsky kázať slovenským poslucháčom, alebo ich jedného po druhom suspendujú. Môžeme
         očakávať, že dnes-zajtra nebude slovenských teológov. Načo by mrhali čas, sily a
         prostriedky, keď sa im má tak viesť, ako nám. Už dnes niet slovenských kaplánov, ale
         slovenské cirkvi sú, a ľud sa zo svojho storočného spánku budí, on tie maďarské kázne
         počúvať nepôjde. Aj keď je môj národ veľmi zanedbaný a spohanštený, je v ňom predsa mnoho
         náklonnosti a túžby po veciach Božích. Pre evanjelickú cirkev v Uhrách, pod tým
         znemravňujúcim tlakom, pod ktorým sa nachodí, niet žiadnej pomoci. Ona je prehnitá, je ako
         dom, narušený od gruntov, blízky pádu. Kto chce zachrániť z nej to, čo večne nemá zhynúť,
         musí von. Nemyslím, aby sa pridal k nejakej sekte, alebo už jestvujúcej spoločnosti. — Tým
         by sa nám národne nepomohlo, bo tieto spoločnosti stoja pod inonárodnými, cudzími vplyvmi.
         Čo my potrebujeme, je slovenská slobodná evanjelická cirkev. Jedine v nej zachováme
         slovenskému ľudu spev i kázne i právo modlitby. To je tak výsledok môjho polročného štúdia
         a posledných skúseností v P. No tejto slovenskej slobodnej evanjelickej cirkvi niet, len
         náš Boh ju môže stvoriť. No On na uskutočnenie svojich ideí vždy upotrebuje ľudí, hotových
         za tie ideály obetovať sily tela i ducha, áno i životy. ,Slovensko pre Krista!‘ vyvolil si
         Janko za heslo; to je i mojím heslom, ale pridávam k nemu: ,i život pre Krista!‘“
   </p>
   <p>
    „Ale ako hodláš pracovať za ten vskutku krásny ideál?“ vzrušil sa Sáva.
   </p>
   <p>
    „
    <span class="emphasis">
     <em>
      Kážte evanjelium každému stvoreniu!
     </em>
    </span>
    rozkázal Pán. Učeníci
         poslúchli; ani im nestáli chrámy k službám, a cirkev predsa vzrástla.“
   </p>
   <p>
    „Nuž oni šli z miesta na miesto; to snáď teraz nemožno,“ ohlásil sa pán Strakonič.
   </p>
   <p>
    „Prečo, deduško? Tomu, kto sa utrpenia nebojí a hotový je položiť život, je všetko
         možné,“ snivo namietla Irenka.
   </p>
   <p>
    „Áno, dieťa,“ starostlivo zakrútila hlavou stará pani; „no ja myslím, že Danko nebude
         mať ani tri verejné prednášky, a ocitne sa vo väzení.“
   </p>
   <p>
    „Nerozumejte ma, prosím, zle. Veď ja chcem pracovať práve tak ako pracujú nazaréni
    <sup>
     [
     <a class="footnote" href="#ftn.d56e6473" name="d56e6473">
      81
     </a>
     ]
    </sup>
    alebo baptisti. Oni kážu, ľud príde k obráteniu, tvoria sa malé zborčeky. Len v
         tendencii bude rozdiel. Mne nejde o odvedenie ľudu z evanjelickej cirkvi, zato o vyvedenie
         cirkvi spod toho mŕtveho, strašného systému. Slovenská slobodná evanjelická cirkev (aké
         meno by jej ľudia dali, to, pravda, neznám), začas by platila istotne za trpenú sektu, bez
         práv, tak ako prvokresťanská cirkev. No mala by tú výhodu, že štát by nemal na ňu a jej
         kazateľov práva. Ona by sa utvorila z tých malých zborčekov. A vieš, Irenka,“ obrátil sa
         mladík zrazu ku kamarátke, „tie zborčeky utvoria sa zase z tých Slovákov a Sloveniek, ktoré
         vyvedené Duchom Svätým z Mezopotámie, pôjdu do Kanaánu za naším nebeským Izákom.“
   </p>
   <p>
    „A smie do nich patriť i Srb?“
   </p>
   <p>
    „Prirodzene, pán generál.“
   </p>
   <p>
    „To medzi prvých tu v T. zaznačíte si starého Jovu Strakoniča.“
   </p>
   <p>
    „A druhú Irenu Strakoničovú.“
   </p>
   <p>
    V salónku stíchlo, ani čo by anjel preletel. Oči starej pani Strakoničovej temer
         naľakane hľadeli na švagra, na vnučku. „Čo vravel on, Srb, pravoslávny? To dieťa však bolo
         evanjeličkou. Kam povedie táto náboženská prepiatosť, koľko je v nej nákazlivej moci? Už i
         ja sama som ňou dotknutá.“
   </p>
   <p>
    Pani pozrela na svojho zamysleného muža. Čo asi myslí? Z neho zblúdila pohľadom na
         všetkých troch synovcov. Sáva, trochu bledý, zamračený hľadel na otca, oba mladíci v
         zamyslení na Irenku. Z nich padol pohľad na vnuka, a pani temer vykríkla. Nikdy ešte
         nevidela toľko podoby so svojím synom v Milošových rysoch, ako v tejto chvíli, keď náhle
         pristúpil k sestre, s pevne upretým zrakom na obraz plevenského hrdinu, ani čo by mu niečo
         sľuboval.
   </p>
   <p>
    „Spytovala si sa nedávno, kedy vydám sa ja s vami na púť za Kristom. Dnes môžem ti dať
         odpoveď, moja drahá sestrička: rozhodol som sa v tejto chvíli nezvratne raz navždy. Prešiel
         som hranicu, ktorá ma delila od vás. Vezmite ma so sebou z ríše tmy do kráľovstva
         Kristovho; oddal som sa Jemu.“
   </p>
   <p>
    „Miloš!“ Devuška preletela sťa kvietok vetrom nesený do bratovho náručia, skryla náhle v
         slzách zmáčanú tvár na jeho hrudi.
   </p>
   <p>
    I mladík zaplakal.
   </p>
   <p>
    „Modlite sa so mnou, nech sníme Kristus ťarchu mojich hriechov z mojej duše.“
   </p>
   <p>
    Nuž modlili sa, Danko, Irenka. — Ale keď sa začal modliť generál, nezostalo ani jedno
         oko suché. Doktor Sáva ticho opustil salónik a zavrel sa do neďalekej svojej izby. Tam na
         pohovke zahrabal tvár do vankúša, ktorý mu bola Irenka vyšívala, a čo dialo sa v jeho duši,
         videli len jedny oči a cítilo s ním len jedno srdce.
   </p>
   <p>
    V salónku medzitým prvý opanoval sa starý pán Strakonič.
   </p>
   <p>
    „Dúfam, že pre ideály budúcnosti nezabudnete celkom na prítomnosť,“ vravel s nútenou
         láskavosťou. „Irenka, tvoje priateľky už odpovedali, tu hľa, dopisnice, ony všetky prídu.“
   </p>
   <p>
    „Deduško môj, čo nepovieš!“
   </p>
   <p>
    „Hľa, dieťa,“ víťazoslávne usmiala sa pani Hadviga, „akú správu má deduško pre nás. To
         ma ospravedlňte, musím za svojou Žilinskou, a vy robte svoje prípravy.
   </p>
   <p>
    „Dobre,“ myslela pani, striasajúc ťažký dojem minulých chvíľ, „nech sa tá mládež pobaví,
         bo ináč, keď už i Miloš začne, a keď švagor im bude tak pomáhať, to skutočne nebude dobre.“
         Keby sa niekto panej spýtal: „Prečo?“ sotva by vedela dať odvetu. Odkedy vnučka — veľmi
         jemne síce, no i rozhodne — predostrela jej svoje náboženské zásady, podľa ktorých chcela
         žiť a slúžiť Kristu — hoci tieto zásady borili všetky veľkolepé plány panine — nemala
         smelosti, namietať niečo proti nim. Veď na výslní lásky toho drahého dieťaťa, ktoré tak
         nesebecky pre všetkých žilo, dýchalo sa panej dobre.
   </p>
   <p>
    V bytosti Danka Žilinského, v jeho tragických osudoch, ležalo pre paniu príťažlivé čaro;
         materinsky milovala peknoduchého mladíka. Výklady, ktoré mal pri ranných pobožnostiach,
         naplňovali ju úctou oproti nemu; ctila si jeho presvedčenie. Že by však toto presvedčenie
         mohol prijať jej švagor a jej vnuk, to zdalo sa panej vecou úžasnou, dych zužujúcou. Keby
         tak všetci začali podobne zmýšľať —! Nie, to by bolo nepohodlné, neznesiteľné. Zakrútila,
         áno potriasla hlavou a začala radšej so Žilinskou zostavovať veľkolepý program pre kuchyňu
         na budúce dni. Veď Irenka povolila, že Strakoničovci vtedy pozvú celé okolie na letný
         večierok, o ktorého program sľúbila sa postarať mládež, rátali, pravda, s Milicinou i
         Arankinou pomocou.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e6411" name="ftn.d56e6411">
        79
       </a>
       ]
      </sup>
      <span class="emphasis">
       <em>
        Wesley John
       </em>
      </span>
      — (1703 — 1791) anglický teológ; spolu so svojím
               bratom Charlesom (1707 — 1778) zakladateľ metodizmu
     </p>
    </div>
    <div class="footnote">
     <p>
      <sup>
       [
       <a class="para" href="#d56e6428" name="ftn.d56e6428">
        80
       </a>
       ]
      </sup>
      <span class="emphasis">
       <em>
        sve oslobod
       </em>
      </span>
      (srb.) — všetko slobodné (oslobodené)
     </p>
    </div>
    <div class="footnote">
     <p>
      <sup>
       [
       <a class="para" href="#d56e6473" name="ftn.d56e6473">
        81
       </a>
       ]
      </sup>
      <span class="emphasis">
       <em>
        nazarén
       </em>
      </span>
      — náboženská spoločnosť (v býv. Uhorsku)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6516">
       </a>
       31
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Krásny letný podvečer objímal a.-skú faru. Bolo po večeri, ktorú milým hosťom nastolila
         pani farárka. Teraz vodila ona pani Karolínu Žilinskú po veľkej zeleninovej záhrade, ktorá
         popri hospodárstve tvorila časť jej chvály. Rozprávala zhovorčivá pani zamyslenej
         švagrinej, ako od minulého roku vzrástlo ich hospodárstvo, koľko prikúpili láncov rolí, že
         veľmi lacno dostali do prenájmu z panských lúk, koľko má ona teraz kráv, že držia i kŕdeľ
         oviec; a koľko prasiat veľkého plemena odpredala tohto roku.
   </p>
   <p>
    „Viete, Karolína,“ dodala s tajuplným úsmevom, „treba sporiť; Arankina výbava — hoci
         pripravujem ju už roky — stojí mnoho. Musíme kúpiť nejaký krásny nábytok, aby Ferdinand
         nepovedal, že moja dcéra prišla k nemu s prázdnymi rukami. Peniaze však nedostane hneď, to
         Černej, váš brat — však ho znáte — nedá; ale veď netreba, a do hrobu nevezmeme nič so
         sebou, budú sa raz mať z čoho deliť moje deti. Teraz mám zase novú starosť; Ľudovít v
         auguste stane sa v G. zástupcom; no je to už celkom isté, že ho senior O. dosadí tam i za
         farára. Draškóci si však robí nádeje, no on musí ešte počkať, trafí sa aj jemu. Niektorí
         cirkevníci boli tam za neho, iným sa nepáči. Nuž treba aj Lajoša vyštafírovať
    <sup>
     [
     <a class="footnote" href="#ftn.d56e6527" name="d56e6527">
      82
     </a>
     ]
    </sup>
    a zariadiť koľko-toľko, veľa nie, veď keď dostane faru, bude si i Maru hľadať;
         a neviem — môj muž si vzal do hlavy dač, ja sa bojím, že z toho nič nebude, vy však,
         Karolína, by ste mi mohli povedať, čo myslíte. Znáte nevestu, ktorú mu vyhľadal; znáte, či
         by ona pristala na to, stať sa pani farárkou Černejovou?“
   </p>
   <p>
    Nevidela pani bledosť poslucháčky, ani prchavý rumenec rozrušenia, pokrývajúci na okamih
         priesvitné, jemné líca.
   </p>
   <p>
    „Myslíte snáď Irenku Strakoničovú, Terézia?“
   </p>
   <p>
    „Dobre ste uhádli. Tak čo? Vy ste ich mali roky spolu v dome; mal sa on okolo nej a ona
         ako k nemu?“
   </p>
   <p>
    „Medzi Irenkou a Ľudovítom bol vždy pekný, bratsko-sesterský pomer; no že ani ona jeho,
         ani on ju nemiluje, to viem.“
   </p>
   <p>
    Pani prešla si jemnou šatkou cez čelo. Bolo jej horúce. Cítila sa — vo vedomí, že
         Ľudovít miluje jej dcéru — ako vinná voči jeho matke, len čo táto matka s touto voľbou
         súhlasiť nebude. Že Milica nestojí v ceste dosiahnuť Irenku, to vedela, nato znala svoj
         slnečný lúč príliš dobre. Nikdy nepodala by Irenka ruku zradcovi svojeti, a nikdy nedali by
         Strakoničovci svojho miláčika proti jeho vôli.
   </p>
   <p>
    „Vy ste ešte vždy idealistkou, milá Karolína,“ zasmiala sa pani Terézia. „Nepýtam sa, či
         bola medzi nimi láska; to príde — keď sú raz dvaja svoji — dosť skoro. My dvaja sme sa ani
         neznali, môj a ja, a tu sme; ja len myslím: išla by ona za neho, a dali by mu ju
         Strakoničovci?“
   </p>
   <p>
    „Irenka bez lásky do manželstva nevstúpi,“ málinko usmiala sa pani, „a Strakoničovci ju
         iste len tomu dajú, koho ona bude milovať; sú to tiež v tejto veci idealisti. Okrem toho
         nie im je náhlo, rozlúčiť sa s dieťaťom, ktoré ich na staré dni blaží.“
   </p>
   <p>
    Do líc pani Terézie šľahli ruže rozrušenia.
   </p>
   <p>
    „Nemyslím, že by pani riaditeľová — vždy sa zabudnem, že Strakonič je už sám sebe
         riaditeľom — chcela mať z jedinej vnučky starú pannu. No snáď pre ňu hľadajú lepšiu partiu;
         môj Lajoš by im bol možno málo.“
   </p>
   <p>
    „To neznám, Terézia; ba verím, keby videli v tomto kroku vyplnenie túžby vnučkinho srdca
         a jej pozemské šťastie, že by sa nevzpierali.“
   </p>
   <p>
    „No, čo nie je, môže ešte byť,“ vydýchla si pani farárka.
   </p>
   <p>
    „Prehovorte, milá moja Karolína, Lajoša, aby, až zajtra ta pôjdeme, uchádzal sa o
         Irenkinu priazeň; vy máte na neho vplyv, vás skorej poslúchne.“
   </p>
   <p>
    „To nemôžem, Terézia.“
   </p>
   <p>
    „Prečo?“
   </p>
   <p>
    „Pretože viem, že Ľudovít ani mňa v tejto veci neposlúchne; on vyhľadal si už nevestu
         podľa svojho srdca, a všetky moje námietky, že vy s touto nevestou súhlasiť nebudete, tak
         ako s ňou nesúhlasím ani ja, zostali bez výsledku.“
   </p>
   <p>
    „Čože? On že má nevestu? Snáď nejakú známosť, aké študenti v pochabosti utvárajú a ktoré
         z dnes na zajtra zabudnú?!“
   </p>
   <p>
    „Nie, Terézia; osoba, ktorú si vyvolil, nehodí sa k takej povrchnej známosti; je to jeho
         snúbenica, s ktorou, až vám ju predstaví, hodlá sa verejne zasnúbiť.“
   </p>
   <p>
    „A kto je to?“ sťažka vydýchla si pani Terézia. „Veľmi by som bola šťastná,“ smutno
         vetila pani, „keby som na túto otázku smela ostať odpoveď dlžná.“
   </p>
   <p>
    „Nie, nie, povedzte!“
   </p>
   <p>
    „Moja dcéra Milica.“
   </p>
   <p>
    Vedľa pani farárky ani čo by uderilo.
   </p>
   <p>
    „Milica!?“
   </p>
   <p>
    Keby to bol niekto druhý, zvolala by: „Z toho nebude nič!“ No voči matke predsa nemohla.
   </p>
   <p>
    „A ako to príde? — No, čo sa pýtam; Milica je pekné dievča a musí sa jej nechať, že tak
         ľahko žiadna nemôže sa jej postaviť po boku. Čo sa mňa týka, nemala by som nič proti tomu;
         mám ju rada ešte od jesene, ale môj sotva s tým bude súhlasiť, on chce pre Lajoša lepšiu
         partiu. Však nemajte mi za zlé, pani švagriná.“
   </p>
   <p>
    „Ó, ani najmenej. Znám svojho brata, a povedala som Ľudovítovi to isté.“
   </p>
   <p>
    „No ani vy — vraj — s tým nesúhlasíte; z akého ohľadu?“
   </p>
   <p>
    „Ľudovít Černej bol mojím chovancom; no odkedy na návod svojho otca podpísal reverz — o
         čom Milica posiaľ nevie — nehodí sa viac za manžela pre moju dcéru.“
   </p>
   <p>
    Jemný panin hlas sa príliš chvel, aby mohol znieť tvrdo alebo prísne; a predsa cítila
         pani farárka úder do tváre vo vážnej odpovedi švagrinej.
   </p>
   <p>
    „Môj syn jej je nie dosť dobrý pre jej dcéru!“ Divné: v tej chvíli zabudnutá bola Irenka
         Strakoničová i všetky veľkolepé plány, ktoré — okrem toho — ktovie, či by sa aj
         uskutočnili. Ak chcel Lajoš Milicu, nesmela pýcha jej matky prekaziť; ona musí byť jeho.
         Čo, vari kvôli takým hlúpym národným prepiatostiam nemali by sa tie deti zobrať?
   </p>
   <p>
    Mimochodom rátala pani: „Milica tiež po matke dostane čiastku, a keď ona — taká Slovenka
         — vydá sa za neho, nebudú mu ten reverz Slováci spomínať; verejne to známe nie je,
         zabudnú.“
   </p>
   <p>
    Mlčky pokročili obe panie späť k fare, a — každá zobraná do svojich myšlienok — nemýlili
         jedna druhú. Nezbadali, že nevolaný, nečakaný svedok vypočúval celý ich rozhovor. Za hustým
         živým plotom okolo veľkej stodoly, ležal na trávniku kaplán Draškóci a čítal. — Vlastne
         robil sa, že číta. No sotva kroky oboch pani v diali odzneli, vyskočil. Oči zahoreli mu
         divým ohňom.
   </p>
   <p>
    „Tak teda mňa nechali chodiť do G., aj Černej, aj senior — a spolu už dávno mali vec
         vybavenú, že on, ktorý ešte ani nekaplánoval, bude tam farárom!? No, počkaj! Aby si
         nedostal ten judášsky peniaz, to prekaziť nemôžem; ale Milica Žilinská tak málo bude tvoja,
         ako Irenka Strakoničová. Ona teda nevie; nikto nemal tej smelosti, raniť tú peknoduchú
         devu, ani vlastná matka nie. Tým viac bude rana bolieť, a tým bude ona hlbšia a
         nevyliečiteľná. A čím skôr — tým lepšie.“
   </p>
   <p>
    *
   </p>
   <p>
    Ten istý júlový večer, ktorý počul tieto slová, počul tam na schodoch starej zrúcaniny,
         ako rozprávala kamarátka milovanej kamarátke svoje pekné plány do budúcnosti, ktorú po boku
         miláčika mala stráviť v neďalekom G.
   </p>
   <p>
    G. bola veľká, čisto slovenská dedina. Ó, čo všetko dalo sa tam vykonať! Ó, nevedela
         rozkošná deva, opierajúca tmavovlasú hlavu o lono „slovenskej piesenky“. Nevedela, aké
         reťaze a putá, aká tôňa vlečie sa za jej miláčikom, stojacim pre ňu v žiari svetla, a že
         táto tôňa dosadí ho do G. s poviazanými rukami i svedomím, a jej meno, desné meno je:
         zrada! —
   </p>
   <p>
    No sestra vedela, a preto obelievali prelestné, nežné líčka kamdiaľ viac. „Úbohá, úbohá
         Milica!“ vyjadrovali sirôtkové, spod rias na rozhovorenú priateľku zahľadené oči. Vedela
         Zlatuška, že Danko, po druhý raz a nezvratne odsúdený, musel sa pustiť životom ako čln na
         sinom jazere. A ten, ktorý mu k tomu dopomohol, aby jeho loďka snáď nikdy na zemi k
         rodinnému prístavu nepriplula, ten mal žiť v takom blahu, chystanom rukou lásky.
   </p>
   <p>
    Dopriala Zlatuška bratovi to blaho, necítila v srdci žiadnu horkosť voči nemu, ktorý
         navždy pochoval nielen Dankove, ale i jej pekné, pozemské šťastie. No bolo jej tak
         nevýslovne teskno nad Milicou. Najradšej by ju objala a so slzami poprosila: „Milica,
         nechoď za neho, nepodávaj ruku Ľudovítovi, nie je to ten náš Ľudovít! Lajoš Černej ocitne
         sa len preto v G., pretože od neho právom žiadať a čakať budú, že g.-skú cirkev, ktorá sa
         ešte dodnes držala, pomôže zmaďarizovať.“
   </p>
   <p>
    No ako jej to mohla povedať ona, dcéra svojho otca a pokrvná Ľudovítova sestra, ona,
         nevesta Danka Žilinského, olúpeného o životnú postať? Ružové ústka zavierala detinská úcta
         a sesterská láska. Keby Milica bola na ceste do Kanaánu, bolo by jej možno povedať: „Pán
         Ježiš ťa poteší, On nahradí; On, ktorý nahradil mne Danka, nahradí tebe Ľudovíta, ži s nami
         Kristu a národu.“ — Takto kto mohol Milici nahradiť Ľudovíta, ktorého tak milovala? „Mne
         Danka vzali, ale on je preto môj, a raz večne budeme svoji; ja môžem myslieť na neho, žiť s
         ním, modliť sa za neho, áno kedy-tedy oblažiť ho pár slovami. Milica, keď sa raz rozíde s
         Ľudovítom — pre národ, pre zradu — pretože oba Krista neprijali, tak ničoho viacej niet, čo
         by ju s ním spojilo. Ona tú peknú svoju lásku musí zo srdca vyrvať, pošliapať: pre ňu
         nebude viac Ľudovíta!“
   </p>
   <p>
    Ach, devuška cítila temer telesnú bolesť pri tejto myšlienke. Než mohla zabrániť,
         vypadla osamelá slza z jej krásneho oka na dumné, mysliteľské čelo kamarátky.
   </p>
   <p>
    Iskrenné devine oči náhle vzhliadli.
   </p>
   <p>
    „Ty plačeš, Zlatuška!“ Na okamih zovrelo sa srdce divnou bolesťou. Matka netešila sa z
         jej šťastia, a Aranka — Ľudovítova sestra, plakala. Čosi čierne, zastierajúce ružový svit
         blaha šťastnej nevesty, zaľahlo na myseľ. „Spýtaj sa jej, prečo plače!“ radil rozum; „ona
         ti povie pravdu!“ Lež divné: deva tú pravdu poznať nechcela.
   </p>
   <p>
    „Milica drahá, odpusť!“ v zmätku ospravedlňovala sa devuška, „porovnala som osud
         Ľudovítov s Dankovým.“
   </p>
   <p>
    „A môj s tvojím“ náružive objala deva družku. „Odpusť, že som tak sebecky rozprávala o
         našom šťastí pred tebou. No ver, ešte i pri Dankovi sa všetko k dobrému obráti, ani on sa
         nestratí, keď i nebude to tak, ako sme si my mysleli.“
   </p>
   <p>
    „Verím, Milica. Čo sa Danka týka, jeho život sporiada Pán Ježiš, ktorému sa odovzdal a
         prenechal. On jedine, ale iste poteší človeka i v tých najťažších hodinách, keď celá budova
         doterajších túžob, ideálov, úmyslov, ľuďmi nemilosrdne zbúraná, pred našima očima rozpadne
         sa v prach. — Dovolíš, Milica, aby som ti zaspievala svoju najnovšiu piesenku?“
   </p>
   <p>
    „Ó, prirodzene, drahá!“
   </p>
   <p>
    Mráčik istej nevôle zmizol z dumného čela; deva znovu položila hlavu družke do lona, a
         m.-skými horami po šírej, dolnozemskej rovine nieslo sa nežne, ako vánok vonnej lásky,
         poslaný od srdca k srdcu:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kázali mi vyvoliť vzácny poklad sebe,
        </em>
       </span>
       <span class="emphasis">
        <em>
         ktorý v cene prevýšil celú zem by, nebe.
        </em>
       </span>
       <span class="emphasis">
        <em>
         No, tak zvolím Ježiša;
        </em>
       </span>
       <span class="emphasis">
        <em>
         v Ňom je cena najvyššia.
        </em>
       </span>
       <span class="emphasis">
        <em>
         V Ňom je krása, v Ňom je sláva,
        </em>
       </span>
       <span class="emphasis">
        <em>
         v Ňom, v Ňom len blaha svit;
        </em>
       </span>
       <span class="emphasis">
        <em>
         Jeho chcem si zvoliť.
        </em>
       </span>
       <span class="emphasis">
        <em>
         Kázali mi meno nájsť, ktorému niet páru,
        </em>
       </span>
       <span class="emphasis">
        <em>
         ktoré hudbu v sladkosti, diamantov žiaru
        </em>
       </span>
       <span class="emphasis">
        <em>
         prevýši. Ach, jedno znám,
        </em>
       </span>
       <span class="emphasis">
        <em>
         v Ňom si všetko blaho mám.
        </em>
       </span>
       <span class="emphasis">
        <em>
         Meno Ježiš, Ježiš, Ježiš,
        </em>
       </span>
       <span class="emphasis">
        <em>
         drahé, najvzácnejšie,
        </em>
       </span>
       <span class="emphasis">
        <em>
         mne je najsladkejšie.
        </em>
       </span>
       <span class="emphasis">
        <em>
         Kázali mi srdce nájsť, ktoré vernosť drží,
        </em>
       </span>
       <span class="emphasis">
        <em>
         k jeho láske zrady svit nikdy sa nezdruží.
        </em>
       </span>
       <span class="emphasis">
        <em>
         Ó, znám jedno, jedno znám,
        </em>
       </span>
       <span class="emphasis">
        <em>
         v jeho láske podiel mám.
        </em>
       </span>
       <span class="emphasis">
        <em>
         Ľúbi v blahu, ľúbi v žiali,
        </em>
       </span>
       <span class="emphasis">
        <em>
         i v smrti hodine
        </em>
       </span>
       <span class="emphasis">
        <em>
         Ježiš môj jedine.
        </em>
       </span>
      </span>
     </p>
    </div>
   </p>
   <p>
   </p>
   <p>
    Stúpal spev v kráse, nežnosti a sladkosti; no kto opíše dojemnú moc poslednej slohy?!
   </p>
   <p>
    V Miliciných očiach zligotal sa vlhký lesk. „Keď Danka stratila,“ dumala deva, „no tak
         ona všetku lásku preniesla na Ježiša. Aká úchvatná to oslava lásky ku Kristu!“
   </p>
   <p>
    „Zlatuška, a či meno „Danko“ stratilo už prvé miesto v tvojom srdci?“
   </p>
   <p>
    „Nie, Milica. Ale ako hviezdy blednú, keď slnce vyšlo, tak bledne každé, i to najdrahšie
         meno pred tým jedným najdrahším, najsladším.“
   </p>
   <p>
    „Tak, keď ale niet pre teba už iného pokladu, len On, keď jedine v Ňom je tvoja krása,
         sláva i blaho, čím ti je náš doterajší poklad, náš národ?“
   </p>
   <p>
    „Nezabudni, Milica: spievala som, že v Ježišovi je cena
    <span class="emphasis">
     <em>
      najvyššia
     </em>
    </span>
    .
         To pripustíš, že Stvoriteľ má vyššiu cenu, než stvorenie — staviteľ, než dom; tak On, pre
         ktorého a skrze ktorého je všetko, On, ktorý je daný za svetlo národom a za spasenie až do
         posledných končín zeme, musí mať vyššiu cenu, než tieto Ním stvorené, ním udržované
         národy!“
   </p>
   <p>
    „Nuž, to pripustím; ale uváž sama, nie je trochu prepiate, spievať, že len Jeho srdce
         vernosť drží? Máš vôľu zrušiť ty vernosť Dankovi? Zruší on kedy vernosť tebe?“
   </p>
   <p>
    „To sa iste nikdy nestane!“ Pekné ružičky zahoreli na bielych líčkach. „No keď napriek
         všetkému zostaneme našej láske a jeden druhému verní, vtedy málinko spodobáme sa Jemu,
         ktorý nás tak miloval — keď sme boli ešte Jeho nepriateľmi — ako ani tých najdrahších
         nevieme milovať. Alebo si predstav: Danko by sa zvrhol, pod tlakom, ktorý na ňom leží,
         prešiel by do nepriateľského tábora, aby nemusel do cudziny, aby dostal faru, čo by vtedy
         urobili naše srdcia, moje srdce?“
   </p>
   <p>
    Tôňa bledosti pretiahla Milicinými lícami. „Pravda, my prestali by sme milovať?!“
   </p>
   <p>
    „Prirodzene; ako ináč!?“
   </p>
   <p>
    „Ach, a môj Ježiš miluje aj zradcov. On zná našu podstatu, má v pamäti, že sme prach.
         On, keď i musí odsúdiť
    <span class="emphasis">
     <em>
      hriech
     </em>
    </span>
    , miluje
    <span class="emphasis">
     <em>
      hriešnika
     </em>
    </span>
    .
         On, ktorý sám naše hriechy vyniesol na drevo, On sám, raz pokúšaný, jedine môže pomôcť
         pokúšaným. Keby Danko nemal Jeho, neviem, či by v tom súžení obstál. Ale, že má Jeho, tak
         viem, ó, viem, že obstojí, bo On ho miluje verne, večne. On mu môže nahradiť všetko:
         otčinu, domov, rodinu, priateľov, ideály, všetko.“
   </p>
   <p>
    „Aj teba?“
   </p>
   <p>
    „Aj mňa, Milica,“ tichúčko, no s pevným presvedčením vydýchla si devuška.
   </p>
   <p>
    Obe priateľky vstali.
   </p>
   <p>
    „Podľa toho vás, ktorí ste sa vydali do Kanaánu, ktorí máte Ježiša, nebolí žiadna
         strata; vy ste úplne odumreli podobnej slabosti, ktorú my nazývame zármutkom a žalosťou,“ s
         istou iróniu podotkla deva.
   </p>
   <p>
    „Niet strát, ktoré by nám v onej poludňajšej zemi neboli nahradené. Bolesť, vyplakaná na
         Jeho srdci, nebolí tak veľmi; žalosť On osladí, zármutok utíši, a keď neodvráti ostrierany,
         namierené na zemi na srdce, tak dá silu preniesť a neklesnúť. Alebo uváž sama,“ narovnala
         sa naraz Aranka v celej štíhlej, na mladú palmu upomínajúcej výške — posledné lúče svetla
         sťa svätožiara objali ten celý, nedostižne milostný zjav, pozastrený teraz zádumčivo
         tragickým nadšením, — „myslíš, že by som mohla zniesť všetko to, čo prišlo na mňa? Danka mi
         vzali, a ako toho jelienka v horách budú ho naháňať z miesta na miesto, trafeného strelou
         zrady. Tu doma nemám ani otca, ani matky. Otec ma chce predať Ferdinandovi za mamonu a
         matka — hoci vie, komu moje srdce patrí — večne patriť bude — podporuje oboch v ich snahe.
         Pretože ja nikdy nepovolím, povoliť nemôžem, dnes-zajtra nebude miesta pre mňa v dome
         mojich rozhnevaných rodičov. Ó, povedz, Milica, keby som nemala Jeho, ktorý mi je i
         všetkým: otcom, matkou, bratom, priateľom, silou i svetlom, keby On tú horkosť nesladil,
         ten žiaľ nemiernil, keby nebolo istoty, že každá vlna žiaľu, každý deň, plný boja, nesie ma
         bližšie k onomu večnému domovu svetla a slobody, či mohla by som obstáť? Áno, Milica, my,
         dietky Božie, musíme a môžeme trpieť, mnoho trpieť, viac než vy, ale v tom je rozdiel: my
         netrpíme sami a bez nádeje.“
   </p>
   <p>
    Kto podá Zlatuškinu krásu v tejto chvíli! Celá výsosť ženského srdca, schopného
         najhlbšej bolesti, zobrazila sa v očiach zvlhnutých slzami, a okolo spevných ústočiek. Ach,
         ak sa niekedy podobala slovenskej piesenke, bolo to v tejto chvíli.
   </p>
   <p>
    No kto opíše nepochopiteľný pocit, ktorý prenikol Milicinou dušou?! Bolo to ako také
         tiché, kdesi z ďaleka, z vysoka prichádzajúce: „Poď i ty!“ „Šťastná Zlatuška, môcť tak
         veriť, stáť duchom tak vysoko, tak blízko neba! Ó, ako dobre pre ňu, úbohú, ale ja — nie —
         ešte nie, mne nechce sa tej odriekajúcej lásky, mne chce sa ľúbiť ľudsky, pozemsky a tak
         byť milovanou, mne chce sa blažiť, pozemsky blažiť, a slniť sa v tom krátkom, žiarivom
         zemskom šťastí.“
   </p>
   <p>
    Je pravda, že Janko netrpel núdzu a Irenka žila obklopená blahom. Kresťanstvo
         neprinášalo samé odriekanie, podobné Zlatuškinmu a Dankovmu. Prinášalo však tú zvláštnu
         čistotu, ktorú tak veľmi vidieť i na mamičke, a ktorá zužovala v srdci dač (Milica nevedela
         by tomu dať meno, ona by povedala: „dač zemské“). A Milicino srdce týmto „dačím“ bolo teraz
         celkom naplnené, tak naplnené, že sa ani k podobnému súcitu nemohla vyšinúť, aký by u nej
         indy takéto Arankine slová vyvolali.
   </p>
   <p>
    „Som sebecká, som; nechcem byť, nesmiem byť; ó, ona je čistejšia odo mňa.“
   </p>
   <p>
    „Poď, Milica, i ty dosiahneš tú vnútornú čistotu,“ volal ešte raz, ešte skľúčenejšie
         onen hlas.
   </p>
   <p>
    No deva hodila hlavou: ,Nie, nie!‘
   </p>
   <p>
    Nevedela Zlatuška, čo deje sa v priateľkinom vnútri keď opúšťali starú zrúcaninu.
         Nečakala ani sústrasť, ani odvetu; neprekvapilo ju družkino mlčanie. „Ona bude na Teba
         myslieť, Pane môj,“ modlila sa ticho; „Ty sa dáš poznať i jej; a keď vlny súženia zavrú sa
         nad drahým srdcom úbohej sestry, Ty aj ju potešíš tak, ako nás.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e6527" name="ftn.d56e6527">
        82
       </a>
       ]
      </sup>
      <span class="emphasis">
       <em>
        vyštafírovať
       </em>
      </span>
      — vyobliekať, vyparádiť
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6763">
       </a>
       32
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Medzitým stál v otcovej pracovni Ľudovít Černej pred svojím ako žula chladným a aj tak
         tvrdým otcom.
   </p>
   <p>
    „Prijal som pozvanie Strakoničovcov,“ hovorí Černej, „pretože si prajem, aby si ty
         všetko, čo je v tvojej moci, ako mladého človeka a kandidáta ženby, vykonal, a získal si
         priazeň tak rodiny, ako i dievčaťa.“
   </p>
   <p>
    „Ja ťa skutočne nerozumiem, otče!“ v hnevnom úžase ustúpil mladík. „Snáď mi len nechceš
         rozkázať, o koho sa mám uchádzať, koho si mám vziať za ženu!?“
   </p>
   <p>
    „Zdá sa ti to také divné?“ Studené otcove oči upreli sa na rozrušenú synovu tvár.
   </p>
   <p>
    „Odpusť, tá doba je už preč, keď otcovia ženili synov a matky vydávali dcéry. Až sa ja
         budem ženiť, vtedy si vezmem, koho ja budem chcieť, a nie, koho mi ty rozkážeš.“ Mladík s
         dôrazom vyslovil slová ,ja‘ a ,ty‘.
   </p>
   <p>
    „Dobre,“ taktiež s dôrazom vetí Černej, „ale nezabudni: kto sa mojej vôli sprotiví, kto
         tak na svoju slobodnú vôľu stavia, toho slobodná vôľa musí rátať s tým, že i ja mám slobodu
         naložiť s tým, čo je moje, podľa dobrozdania.“
   </p>
   <p>
    „Chceš ma zastrašiť?“ posmešne zasmial sa šuhaj. „Nenechal si ma študovať práva, no
         toľko predsa viem, že keď dnes otec syna vydedí, po jeho smrti môže tento syn zdvihnúť
         žalobu proti záveti a vyhrá.“
   </p>
   <p>
    „Mlč!“ vyskočil Černej, „a nehnevaj ma! Budeš sa o Irenku Strakoničovú uchádzať alebo
         nie?“
   </p>
   <p>
    „Nie; po prvé, nie som taký hlúpy, aby som si išiel pre kôš. Ty, otče, rátaš so
         Strakoničovým kapitálom. No nezabudni, že starý pán a obzvlášť bývalá pani riaditeľová
         vedia tiež rátať: ,Keď môžeme dať s vnučkou tisíce, tak ju nevydáme za prvého novopečeného
         g.-ského farárika.‘ Ak si ma chcel takto oženiť, to si mal urobiť vtedy, keď on bol ešte
         len riaditeľom, a nie dnes, keď sú majiteľmi T. To je jeden dôvod, a druhý, platnejší —
         aspoň pre mňa — je ten, že už mám nevestu.“
   </p>
   <p>
    „Tak? A to sa dozvedám až dnes?“ Černej meral syna. No syn ten pohľad vydržal.
   </p>
   <p>
    „Prv nebolo možné, pretože až teraz privolila, že ju smiem vám predstaviť.“
   </p>
   <p>
    Černej razom pochopil.
   </p>
   <p>
    „Tak teda Karolína chce mať takto dobre zaplatené, že vás vychovávala? Nebolo jej dosť
         na tom, čo som mesačne posielal? No, rozumiem ženskú taktiku: matka hrala si na dobrú matku
         už roky, dcéra vykonala svoje, a otočili si hlúpeho šviháka okolo prstu.“
   </p>
   <p>
    „To je podlá lož!“ vybúšil mladík s hnevom.
   </p>
   <p>
    „Dokáž!“ studeno zasmial sa Černej.
   </p>
   <p>
    „Tetinka s naším spojením nesúhlasí, a Milica len preto chce ísť za mňa, že posiaľ
         nevie, čo ste zo mňa urobili. Mňa to stálo veľmi mnoho, než som obe tak ďaleko doviedol, že
         veci stoja tak, ako stoja. Dovoľ, aby som vám, prv ešte, než pôjdeme spať, predstavil svoju
         nevestu. Ona nie je celkom bez prostriedkov, pretože jej dobrá matka celú jej otcovskú
         čiastku zachovala aj s úrokami. I keď nám nedáš nič, my sa v krátkom čase zmôžeme, až len
         dostanem g.-skú faru. Ono to nepôjde ľahko. Ten ľud mňa nerád prijme, keď budem seniorom O.
         natisnutý. Nechaj ju so mnou prísť, ver, zvíťazí, sotvaže sa objaví.“
   </p>
   <p>
    „Vieš ty ale aj,“ pristúpil Černej k synovi, položil mu ťažkú, kostnatú ruku na plece,
         „čo žiada senior, čo žiada dištrikt od teba za g.-skú faru?“ Mladík zbledol ako stena,
         striasol otcovu ruku sťa hada. „Ak nedokážeš sa byť súcim maďarizátorom, tak ako mali moc
         ťa tam dosadiť, tak majú moc, nechať ťa vyletieť von. Vďaka tvojmu reverzu, si úplne v ich
         moci, ako myš v pazúroch mačky. Keď ťa i na čas pustia, je to len na čas. A ty, sprostý
         chlapče, chceš k svojmu boku pripútať takú húževnatú, prepiatu Slovenku? Sám si povedal, že
         neznáš, ako si uniknul osudu Žilinského. Keď budeš im po vôli, utečie ti za pol roka žena;
         ak ju necháš slovenčiť, vyletíš z fary, a žena, keď zvie, prečo sa tak stalo, opustí ťa tak
         či tak. Diplom má, ba i čiastku, ako hovoríš; neverím, že by chcela žiť po boku zradcu, ako
         to oni, áno i ty sám nazývaš. Pre mňa sprav, ako chceš, choď hoci aj hneď a zavolaj ju i
         obe matky sem a predstav nám svoju nevestu, alebo si nechaj ešte čas na rozmyslenie, kým sa
         vrátime z T.“
   </p>
   <p>
    Dovravel Černej, sadol k písaciemu stolku. Nehľadel na syna, zmeneného v sochu.
   </p>
   <p>
    Taký koniec, taký výsledok rozhovoru Ľudovít nečakal. Otcove slová boli hrozné, boli ako
         usmrcujúci meč; no boli pravdivé.
   </p>
   <p>
    „Oni mi dajú faru, pretože som zradca, a budú odo mňa žiadať, aby som ničil svojeť a
         šíril odrodilstvo — túto hnusnú pliagu. Ak im nebudem po vôli, majú právo, vyhnať ma von,
         ako kedysi vyhnali Judáša, a odsúdiť ma, že som ich sklamal.
   </p>
   <p>
    A čo bude potom zo mňa? Otec ma nemôže vydediť; ale on je zdravý, pevný, a kam sa podiem
         zatiaľ, keď ma nepodoprie! A keď čo ako mierne začnem konať vôľu dištriktu dozvie sa
         Milica, áno, ona zvie tak či tak, a opustí ma — —. Nemožno, ach, nemožno!“
   </p>
   <p>
    Temer zúfalá úzkosť a bolesť zalomcovala nehybne stojacím mladíkom. Nohy sa pod ním
         podlomili, padol pri pohovke na kolená, zahrabal ruky do bohatých vlasov, skryl tvár,
         strhanú mukami duše.
   </p>
   <p>
    Ako topiaci, ktorý v okamihu vidí popri mysli preletieť celý život, tak letela popri
         duchovnom mladíkovom zraku predstava za predstavou. Videl Milicu ako svoju nevestu vo venci
         a závoji pred oltárom, videl ju čo svoju ženu, čo kňažku vo svojej domácnosti, cítil vonnú
         sladkosť žitia v jej blízkosti, po jej boku. Celá jeho bytosť vlievala sa v jej a naopak:
         dve srdcia a jeden úder; dva životy a jeden celok. A naraz videl, ako ona trhá zväzok za
         zväzkom, jednu zlatú niť za druhou, ako uniká so zlomeným srdcom, uniká a jeho necháva v
         samote a opustenosti. — Ak ju mal stratiť, to radšej teraz, prv než splynú v ten nerozlučný
         celok; potom ju stratiť, a ešte žiť — nemožno. „Pôjdem za ňou, poviem; áno, pôjdem hneď!“
         Mladík vyskočil.
   </p>
   <p>
    „Kam ideš?“ zavolal otec za ním.
   </p>
   <p>
    „Povedať Milici pravdu,“ prišla odveta chrapľavým hlasom.
   </p>
   <p>
    „No, snáď len nie takto, s takým výzorom šibeničníka? Lepšie urobíš, keď si to necháš na
         neutrálnej pôde; kvôli takému odhaleniu škoda ti bolo Milicu sem vodiť.“
   </p>
   <p>
    „Ach,“ pritisol si mladík ruku na horúce čelo, „otec zase mal pravdu: ako tu, u nich
         predstúpiť pred Milicu!“
   </p>
   <p>
    Vnútri akoby dákys’ hlas volal: „Neodkladaj, Ľudovít, vyznaj pravdu!“ — Počuť, že všetko
         je stratené, bolo dosť skoro aj v T. „No ja si ju cez tieto hodiny tak k sebe pripútam, aby
         ma nemohla odstrčiť, a ak predsa odstrčí, aby jej to vlastné srdce tisícorakými mukami
         zaplatilo.“
   </p>
   <p>
    Nuž Ľudovít splnil svoj úmysel. Povedal Milici v chvíľočke samoty, že otec vcelku nič
         nenamieta proti ich spojeniu, hoci žiadal si Irenku za nevestu, len vraj aby verejné
         zasnúbenie odložil až keď sa vrátia z T. Ľudovít ešte dodal, že tak urobia v T., aby tam
         mohli vystupovať ako snúbenci.
   </p>
   <p>
    Cítila sa Milica náhle takým akýmsi veľkým šťastím obklopená; ten pobyt v A. večer i za
         rána na druhý deň i na ceste pripadal ako krásny sen. Strýc bol k nej mimoriadne zdvorilý a
         — nakoľko sa dalo od neho očakávať — prívetivý. Tetinka Terézia každú chvíľu ju objala a
         bozkala. Zlatuška bola k nej ešte desať ráz milšia a lepšia než indy. I mamička akoby jej
         všetku svoju lásku chcela dať najavo. Ešte i kaplán Draškóci preukazoval všemožné
         pozornosti.
   </p>
   <p>
    Ľudovít sa usilovne staral o to, aby našiel chvíle samoty. V nich zasýpal ju dôkazmi
         lásky tak náruživej, že by i akokoľvek chladné srdce neodolalo, a Milicino horelo i tak. V
         ňom horel plameň. Zakúšala dač z toho zemského blaha, pre ktoré nechcela opustiť
         Mezopotámiu. Pila pohár rozkoše, a čím viac pila, tým viac ju smädilo. Snívala, túžila, ako
         tisíce diev pred ňou.
   </p>
   <p>
    Nuž dodržal Ľudovít svoj sľub. Keď sa bude chcieť od neho odtrhnúť, zaplatí toto
         odtrhnutie tisícorakou bolesťou skrz naskrz sputnaného, v labyrint neodolateľných vášní
         uvedeného srdca.
   </p>
   <p>
    Keď spoločne viezli sa Černej s pani Karolínou a Teréziou, vraví zrazu Černej sestre:
   </p>
   <p>
    „Ľudovít oznámil mi včera, že sa chce verejne zasnúbiť s Milicou. Nemám nič proti jeho
         voľbe, no pretože nechcem, aby tvoja dcéra po boku g.-ského farára, ktorý prinútený bude
         robiť, čo dištrikt bude žiadať, cítila sa nešťastnou, tak som ho žiadal, aby svojej
         snúbenici napred povedal pravdu. Tá pravda ju pri jej zásadách neoblaží; uznal som za
         potrebné, radiť mu, aby jej povedal, ako sa veci majú, až po večierku v T. Nech nemá
         pokazenú zábavu, na ktorej musí spoluúčinkovať.“
   </p>
   <p>
    „Vďaka, brat môj.“ Pani nevýslovne vďačne pozrela na brata. „To isté žiadala som od neho
         i ja; a dúfam, že nebudeš mojej dcére zazlievať.“
   </p>
   <p>
    „Ak mu potom dá kôš,“ skočil jej Černej do reči, „ani najmenej. Zásady, keď sú hlboko
         zakorenené, nie je možno len tak odložiť. A čo som si práve na tvojej dcére uctil, sú jej
         netajené zásady.“
   </p>
   <p>
    „Ak ale Milica privolí,“ ohlásila sa pani Terézia, „vďačne prijmeme ju ako milú dcéru do
         rodiny.“
   </p>
   <p>
    „Prirodzene,“ vážne prisvedčil Černej, „z našej strany niet žiadnej prekážky.“
   </p>
   <p>
    Keby bola pani Karolína svoj jasný rozum pýtala o radu, bol by jej povedal: „Černej
         istotne očakáva, že Milica svojmu národnému presvedčeniu obetuje i svoju i Ľudovítovu
         lásku. No ona pýtala sa srdca, a toto jasalo nad tým, že ozvali sa jemnejšie struny v tom
         indy tak studenom srdci. Ó, by i toto srdce mohlo ešte byť obmäkčené, aby sa otvorilo
         Pánovi! Pani, oblažená nádejou, nechala padnúť všetky obavy a starosti. Boh zaiste všetko
         dobre spraví.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6853">
       </a>
       33
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dodržala Irenka sľub daný babičke, že sa o program večierku, ktorý zároveň mal byť jej
         uvedením do spoločnosti, postará, — dodržala skvele. Všetci jej priatelia jej pomohli.
   </p>
   <p>
    Niečo krajšieho ako tento júlový večer, strávený z väčšej časti v prelestnom, veľkolepom
         t.-skom parku, nevidela ešte spoločnosť okolitých susedov. Bola to spoločnosť, akú len v
         Uhorsku možno zvolať; všetko zastúpené: Maďari, Srbi, Rumuni, Chorváti, Nemci, Slováci.
         Podľa toho bol i program zostavený.
   </p>
   <p>
    Medzitým čo generál s Milošom a Demeterom prevzali na seba starosť o osvetlenie a
         okrášlenie parku, pani Strakoničová s pani učiteľovou Žilinskou vyvinuli veľkolepé
         kuchárske umenie. Irenka s priateľkami — hlavne s Milicou — pripravili tabule. Sávo, Danko,
         Ľudovít, Pavel pripravili služobníctvom postavené tribúny pri jazere. Uprostred jazera
         upevnili z dosák malý, zeleňou a kvietím ozdobený poloostrov na hudobné vystúpenia. Nad
         pianom umiesteným uprostred preklenul Miloš oblúk plný lampiónov, nádherne sa
         odbleskujúcich po celom jazere, a vrhajúcich na hudobníkov celé more svetla.
   </p>
   <p>
    Ach, tu z tohto miesta odznievali po skvostnej večeri spevy a hudba taká krásna, že i
         zajasal i zaplakal by si divnou blaženosťou. Keď v jasnožltom rúchu, majúc okolo hlavy
         veniec žltých ružičiek, zaujala Milica miesto pri piane po boku doktora Sávu Strakoniča, a
         pred ním s husľami v rukách útly, peknotvárny Pavel Strakonič, mimovoľne očakávalo
         obecenstvo dač veľkolepého. A neboli sklamaní; bola to technicky ťažká, no krásna maďarská
         skladba, ale hudobníci predniesli ju hravo s úchvatným citom.
   </p>
   <p>
    „Hrajme tak,“ povedala Milica doktorovi, „aby si nás museli uctiť.“
   </p>
   <p>
    „Ja nestojím za to, že by som dobre hral,“ vetil mladý muž, nechávajúci v zanietení
         ohnivé oči na rozkošnej spoločníčke, „mne sa až dych zužuje.“
   </p>
   <p>
    „Prečo?“ vzhliadla zadiveno.
   </p>
   <p>
    „Keď ste taká krásna,“ namiesto brata úprimne dokončil Pavel; „ste ako tá ruža vo vašich
         vlasoch.“
   </p>
   <p>
    „Pavel má pravdu.“
   </p>
   <p>
    „Ale, ale,“ zakrútila rozmarne hlavou. „Dajme radšej pozor na noty.“ A myslela pritom,
         či ju Ľudovít vidí, a či by on povedal to isté. Veď nikdy ešte nestrojila sa s takou
         starostlivosťou ako práve dnes. Chcela byť krásna pre neho, krásna, aby, až on ju
         predstaví, všetci mu ju museli závidieť.
   </p>
   <p>
    Nemala ani najmenšieho úmyslu okúzliť niekoho iného, okrem Ľudovíta; neznala, že kúzli
         pri každom kroku, každým iskrenným pohľadom. Kúzlo, ktoré ju objímalo sťa zlatožiara alebo
         zora, bola jej láska, nebezpečné pre všetkých práve preto, že o ňom neznala, ach,
         nebezpečné obzvlášť pre mladého Srba. Program niesol to so sebou, že striedavo Ľudovít a on
         účinkovali s ňou a nachodili sa v jej blízkosti; oba skladali jej srdce k nohám, no ona
         videla len jedného, a usilovala sa blažiť i druhého.
   </p>
   <p>
    Irenka ocitla sa v spoločnosti v oblečení ktoré nezodpovedalo jej presvedčeniu. Keby
         bola smela voliť istotne by ho nezvolila. Ale babička nedala si vziať svoje právo. A tak
         stála tu devuška ako nejaká princezná z povesti v najjemnejšom bielom hodvábe: na bielučkom
         hrdle utešený perlový náhrdelník; vo vlasoch veniec z bielych ruží, prepletený perlami;
         štíhly pás objatý perlovou sponou. Jedine bielučké ruky zostali bez ozdoby.
   </p>
   <p>
    „Nežiaľ,“ povedala pani Karolína chovanke, „nie je to tvoja vina; a raz večne v takomto
         rúchu vchádzať i vychádzať budeš perlovými bránami v tej poludňajšej krajine.“
   </p>
   <p>
    „Vďaka, tetinka. A dobre; ja chcem byť pekná svojmu Kráľovi ako kráľovská dcéra,
         zastupiteľka najvyššej šľachty.“
   </p>
   <p>
    Dojem kráľovskej dcéry, princezny z poludňajšej krajiny, zeme slnka a svetla, spravila
         devuška na celú spoločnosť, už či bavila starších, alebo milo rozveseľovala mládež. A čo
         potom, keď zastala pod oblúkom svetla medzi ružami, a doprevádzaná kamarátom na piane,
         spievala piesne národa, ktorému na zemi náležalo pol jej srdca.
   </p>
   <p>
    Neukrátila Irenka Strakoničová nikoho, zapela i maďarsky, i srbsky; ale najvyššej
         pochvaly dostalo sa jej predsa len za utešené slovenské piesenky. Blažila všetkých; no nik
         nemohol povedať, že by mu tento slnečný lúč bol býval nebezpečným.
   </p>
   <p>
    Pani Terézia, ohromená bohatstvom Strakoničovcov, dnes tak mimovoľne na povrch
         vystupujúcim, keď porovnala Irenku s Milicou, mimovoľne pomyslela, že Irenka nehodí sa za
         nevestu jej synovi, skôr do nejakého kniežacieho domu.
   </p>
   <p>
    No bol tu ešte jeden pár, ktorý, zastanúc pod oblúkom svetla v tom mori lúčov, vyvolal
         mimovoľný závzdych úžasu, a na ktorého hudobný výkon nemohla spoločnosť zabudnúť. Pristali
         spolu ako kvet ku stromu. Oba útlorastlí, štíhli, pekní. On brunet, ona zlatovláska, on sťa
         súladný, hudobný súzvuk, ona ako básnická myšlienka k nemu. Videla spoločnosť mladíka i
         devušku už predtým, počula ich výkony, čakala od nich veľký zážitok. No keď tak spolu
         zastali, pošepol nejeden sused susedke: „Akí rovnopekní, pre seba akoby stvorení.“
   </p>
   <p>
    „Budeme spievať na nápev: „Ide ťažký furman k nám“ pieseň ku cti Pána,“ povedala
         Zlatuška Dankovi, keď prišiel rad na nich. „Vlož, prosím, toľko túžby do svojej hudby,
         koľko len môžeš.“
   </p>
   <p>
    „Dúfam, Zlatuška, že sa o to postaráš, aby moje srdce s tvojím cítilo.“
   </p>
   <p>
    Nuž ona sa postarala. Nezabudnú slová piesne tí, ktorí rozumeli text; v ušiach tých,
         ktorí nerozumeli, odoznievať bude znova a znova túžba a nežnosť utešenej melódie. No kto z
         tých, ktorí sa na ňu dívali, zabudne devušku pod oblúkom svetla, v úzadí ruže, ktoré
         skláňali svoje hlavičky nad jej zlatovlasou hlavou!? Stála si tu ako taká štíhla, osamelá
         palma. Nezábudkovo modrá farba ľahunkých šiat zvýšila ešte belosť kvetnej tváričky a
         urobila celý zjav vzdušným, patriacim nebu. K tomu tá túžba v sirôtkových očiach, tá čistá,
         zbožná láska v celej bytosti! — Ó, ako veľmi pristalo to všetko k piesni, ktorá k úžasu
         tých, ktorí ju rozumeli, tak nečakane, prekvapujúco niesla sa k nebesiam:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kebych mohla zaletieť v kraje večnej krásy,
        </em>
       </span>
       <span class="emphasis">
        <em>
         skadiaľ ku mne letia blíž hymien svätých hlasy,
        </em>
       </span>
       <span class="emphasis">
        <em>
         kde mieru kynú palmy,
        </em>
       </span>
       <span class="emphasis">
        <em>
         hárf zlatých zvučia žalmy:
        </em>
       </span>
       <span class="emphasis">
        <em>
         v zem svätosti, v zem čistoty,
        </em>
       </span>
       <span class="emphasis">
        <em>
         v svetla a blaha ríš,
        </em>
       </span>
       <span class="emphasis">
        <em>
         kde tróni môj Ježiš.
        </em>
       </span>
       <span class="emphasis">
        <em>
         Kebych smela zaletieť do Kráľovho hradu,
        </em>
       </span>
       <span class="emphasis">
        <em>
         vidieť Ho, keď vychádza prijať moc a vládu,
        </em>
       </span>
       <span class="emphasis">
        <em>
         a s Ním čatu, samý blesk,
        </em>
       </span>
       <span class="emphasis">
        <em>
         kol hláv svätožiary lesk,
        </em>
       </span>
       <span class="emphasis">
        <em>
         rúcha z kmentov, pásy zlaté:
        </em>
       </span>
       <span class="emphasis">
        <em>
         ó, krása preskvúca,
        </em>
       </span>
       <span class="emphasis">
        <em>
         sláva nehasnúca!
        </em>
       </span>
       <span class="emphasis">
        <em>
         Kebych smela počúvať, čo zbory spievajú,
        </em>
       </span>
       <span class="emphasis">
        <em>
         akým slovom slávu, česť k nohám Mu skladajú,
        </em>
       </span>
       <span class="emphasis">
        <em>
         miliónov keď znie hlas,
        </em>
       </span>
       <span class="emphasis">
        <em>
         čo volajú zas a zas
        </em>
       </span>
       <span class="emphasis">
        <em>
         ako ohlas silných hromov,
        </em>
       </span>
       <span class="emphasis">
        <em>
         ak’ šum veľkej vody,
        </em>
       </span>
       <span class="emphasis">
        <em>
         v tej vlasti slobody.
        </em>
       </span>
       <span class="emphasis">
        <em>
         Kebych smela uvidieť, kto korunu vloží
        </em>
       </span>
       <span class="emphasis">
        <em>
         na to čelo kráľovské, na ten oltár Boží,
        </em>
       </span>
       <span class="emphasis">
        <em>
         a či bude pritom zas
        </em>
       </span>
       <span class="emphasis">
        <em>
         naposledy, ešte raz
        </em>
       </span>
       <span class="emphasis">
        <em>
         vidno stopy po korune,
        </em>
       </span>
       <span class="emphasis">
        <em>
         korune tŕňovej,
        </em>
       </span>
       <span class="emphasis">
        <em>
         sláve Baránkovej?
        </em>
       </span>
       <span class="emphasis">
        <em>
         Ó, sny krásne, túžob let, kto vás kedy splní?
        </em>
       </span>
       <span class="emphasis">
        <em>
         Červ som zeme, a predsa srdce sa v nich slní;
        </em>
       </span>
       <span class="emphasis">
        <em>
         veď znám, že raz zomieral
        </em>
       </span>
       <span class="emphasis">
        <em>
         za mňa, tak vstup vyzískal
        </em>
       </span>
       <span class="emphasis">
        <em>
         Ježiš svätý v mukách hrozných
        </em>
       </span>
       <span class="emphasis">
        <em>
         krvou na Golgate
        </em>
       </span>
       <span class="emphasis">
        <em>
         mne v tie ríše sväté.
        </em>
       </span>
      </span>
     </p>
    </div>
   </p>
   <p>
   </p>
   <p>
    Doznela pieseň. Na tvári speváčkinej i hudobníkovej zhaslo túžobné nadšenie. Neodmenil
         potlesk ich prednes.
   </p>
   <p>
    S úzkostnou nevôľou obzrela sa pani Terézia po obecenstve. Čo to len napadlo Zlatuške
         tuto takú pieseň spievať, a tak spievať, ani čo by skutočne mala vôľu, zaletieť ta v tie
         ríše, o ktorých snívala? Mimovoľne hľadala pani mužovu tvár. Postretla sa s pohľadom
         mračným, áno temer hnevlivým.
   </p>
   <p>
    Mal Černej dosť dcériných prepiatostí, ktoré sa ešte opovážila preniesť do takej veľkej
         spoločnosti, podoprená tým fantastom. Bol čas, aby jej raz navždy zakázal podobne myslieť a
         cítiť. Rozmrzene opustil Černej svoje miesto, a pani Terézia vypočula niekoľko pochvalných
         poznámok o krásnej dcére a výtečnej speváčke.
   </p>
   <p>
    Neďaleko jazera, opretý o strom, stál Ferdinand Adamiš. Prišiel trochu neskôr než
         ostatná spoločnosť, pretože s ním hovoril generál Strakonič. Adamiš videl, ako — keď
         zakončili Danko s Arankou — on podal jej ruku, aby ju po nebárs širokom mostíku previedol
         na breh; no i keď prešli, nepustil tú malú, nežnú rúčku, ale tak ako dve deti, nevinne,
         dôverne odchádzali spolu. Široké otvorené oči mladého muža ich sledovali.
   </p>
   <p>
    Tak teda nie Ján, ale Daniel Žilinský stál mu v ceste a bol príčinou neústupného
         Zlatuškinho odporu! Nemal čo závidieť mladíkovi, veď Danko Žilinský nikdy sa nemohol
         uchádzať o dcéru farára Černeja, a predsa vzbúrilo sa celé jeho vnútro. Cítil, že s týmto
         mladíkom bez domova a budúcnosti on, Ferdinand Adamiš, rovnať sa nemôže. A že keď i prinúti
         Aranku, k čomu dnes viac než indy bol odhodlaný, ona i čo jeho žena zostane svojej láske
         verná.
   </p>
   <p>
    Medzitým zmizli oba hudobníci spred zrakov nielen jeho, no i celej spoločnosti, a
         stratili sa v tajomnej tíšine v južnej, nateraz pustej časti parku.
   </p>
   <p>
    „Tak konečne, konečne sme sami, sláva Pánovi!“ vzdychla Zlatuška, sadajúc na nízku
         lavičku.
   </p>
   <p>
    Mladík postál pred ňou.
   </p>
   <p>
    „Zlatuška, kde sa vzala tá krásna pieseň v tvojom srdci?“
   </p>
   <p>
    „Páči sa ti? Nuž prišla v chvíľke samoty.“
   </p>
   <p>
    „Ó, by ešte mnoho podobných nasledovalo za ňou! Veď, čo my potrebujeme, sú slovenské,
         srdcia budiace piesne. Upravujem tie, ktoré si mi poslala do Belehradu i do Viedne, a ku
         ktorým Pán dal mi nápev; budú nám raz treba, a bárs by sme ich už mali! Dovoľ!“ mladík
         pritiahol skladaciu, dakým tu zabudnutú podnožku, sadol si devuške k nohám, a zadržujúc jej
         malú ruku, hovoril to, čo už prv začal — no boli vtedy zmýlení — aké má do budúcnosti plány
         a túžby.
   </p>
   <p>
    „Ó, aký vďačný som Pánovi,“ prerušil konečne, „že dal nám zase možnosť zísť sa, že smiem
         vidieť tvoju drahú tvár, počuť tvoj hlas, hrať, spievať s tebou, áno sedieť pri tvojich
         nohách. Priznám sa, tak som sa akosi bál toho nášho stretnutia; myslel som vždy, že je to
         naposledy, že sa zídeme, aby sme si povedali ,s Bohom‘. Kristus zná, aký tvrdý to bol boj,
         než som pochoval všetky svoje nádeje, že ty predsa len raz i na zemi budeš mojou. Zdalo sa
         mi, keď teba, drahá, uvidím, že ony zase vstanú. Ach, a veď ja musím byť voľný. Človek,
         ktorý nemá čo na zemi stratiť, najlepšie hodí sa za priekopníka akejkoľvek veci, zlej či
         dobrej.“
   </p>
   <p>
    „Danko, však som ti ja snáď len nie na prekážku?“ úzkostne sklonila sa devuška k
         mladíkovi.
   </p>
   <p>
    Položil jej ruky okolo svojej šije, oprel tmavovlasú hlavu o jej kolená.
   </p>
   <p>
    „Ty nie, drahá, ty si moje jediné pozemské šťastie; ale túha po tomto šťastí a moja
         láska k tebe. Ó, keby si vedela, ako veľmi, áno nevýslovne ťa milujem! Keď si prišla a
         nesmel som si ťa zniesť z kočiara, keď musel som tak ďaleko stáť, pôsobilo mi to temer
         telesnú bolesť. Snáď tým nezhreším — no nemôžem si pomôcť, — musím ťa poprosiť, povedz mi
         aspoň ešte jeden raz, že i ty mňa miluješ, a daj mi dovolenie aspoň raz — snáď už
         naposledy, zľúbať drahé, spevné tvoje ústa; lebo neviem, čo je na tom pravdy, ale počul
         som, že mi ťa chcú vziať, že ťa chcú vydať.“
   </p>
   <p>
    Posledné slovo zaznelo temer nepočuteľne. A predsa ho devuška počula a triasla sa v
         náruči mladíka — ktorý ju náhle objal — ako osikový lístok.
   </p>
   <p>
    „Danko, Daniško môj!“ pritúlila sa k nemu.
   </p>
   <p>
    „Je to pravda, Zlatuška?“
   </p>
   <p>
    „Je, ach je; ale Pán Ježiš to nedá. Áno, chcú ma vydať Ferdinandovi, hoci vedia aj oni,
         aj on, že ho nemilujem, a bez lásky mu ruky nepodám. Chcela som ti usporiť zármutok,
         nespomenula som nikdy svoje súženie; teraz znáš.“
   </p>
   <p>
    „Zlatuška, a keby tak on mohol byť získaný Božej veci i národnej, ak mu podáš ruku…?“
         ľaliovo obelel mladík.
   </p>
   <p>
    Nevýslovný smútok pokryl nežnú tváričku, umdleno zavreli sa sirôtkové oči, a náhle
         vystúpili na povrch stopy ukrytého, týždne trvajúceho utrpenia.
   </p>
   <p>
    „Zlatuška!“ polo skríkol mladík.
   </p>
   <p>
    „Ach, ešte aj ty ma chceš dať jemu, a ja sa ho tak veľmi bojím! Keby som mu dala ruku,
         tak musím zložiť krivú prísahu. Moje srdce môže len raz milovať. Mohla som teba stratiť,
         môžem sa s tebou hoci aj navždy rozísť — veď viem, že navždy síce, ale nie na veky — ale
         musieť dovoliť, aby tvoje miesto po mojom boku zaujal iný muž, áno, to dovoliť a ešte potom
         žiť, to nemôžem. Neverím, že by Kristus, večná pravda a vernosť, žiadal odo mňa takú zradu
         na našich srdciach a takú lož!“
   </p>
   <p>
    „Nie, to On nežiada,“ vyskočil mladík.
   </p>
   <p>
    I devuška vstala.
   </p>
   <p>
    „Vráťme sa, snáď im už chýbame.“ Pokročila. Zrazu postála a vrátila sa. „Pýtal si dač
         odo mňa a ešte som ti to nedala. Milujem ťa, áno, ľúbim, ako len verné srdce ľúbiť môže.
         Prežívať s tebou tvoju chudobu, prenasledovania, áno i žalár bolo by pre mňa pravou
         rozkošou, no rodičia by mi to nikdy nedovolili; a snáď bola by som ti aj bremenom a
         prekážkou. Priekopníci musia byť voľní, povedal si sám; hoci budem i s tebou rozdelená,
         budem s tebou spoločne žiť tej veľkej myšlienke, s tebou a pre teba. Ako a kde, to vie Pán;
         On sa o mňa postará. Tak ma bozkaj a modli sa za mňa.“
   </p>
   <p>
    „Zlatuška moja!“ Mladíkove pery zahoreli na chvejúcich sa perách dievčaťa; užšie
         privinul ju k sebe. Pripadla mu taká opustená v tom boji proti presile. Ó, nemôcť ju
         chrániť, nemôcť sa hlásiť k svojim krásnym právam, aká to bolesť!
   </p>
   <p>
    „Tak s Bohom, Danko, nevravme už o našej láske; nechcem, by v tvojom srdci rástla a bola
         ti prekážkou. Pochovajme ju hlboko v našich srdciach, veď len do času, a raz večne budeme
         svoji, vieš, tam v tej krajine poludňajšej, v krajine slobody.“
   </p>
   <p>
    Všetko v ňom skríklo: ,Ó, nie až tam, i tu mi ťa môj dobrý Boh dá, veď On je všemohúci!‘
         No pery zanemeli.
   </p>
   <p>
    Z diale zaznela hudba, znak, že nastane plavba na jazere; treba sa ponáhľať.
   </p>
   <p>
    *
   </p>
   <p>
    V tom istom čase schádzala Irenka Strakoničová dolu schodmi zo zámockej verandy. Bola v
         istej záležitosti zastúpiť babičku a ponáhľala sa znovu za spoločnosťou, ktorá teraz mala
         začať plavbu po jazere. Uprostred schodov devuška mimovoľne postála, oprela sa o zábradlie
         a ihravé, dnes každého blažiace oči vzhliadli k nebesiam, posiatym myriadami hviezd,
         osvietenými mesiacom, vychádzajúcim spoza hájov.
   </p>
   <p>
    „Pane môj, si Ty s nami spokojný?“ Ó, keby mala tu niekoho, kto by ako duchovne starší,
         mohol rozsúdiť, či to, čo oni dnes robili, bolo dobre.
   </p>
   <p>
    Vzoprieť sa všetkej nádhere, hojnosti, prepychu, zbrániť aby deduško nehostil hosťov
         drahými vínami, aby babička neuskutočnila taký pravý dolnozemský prepych v jedlách, to ona,
         Irenka, nemohla. Keď rozhodne odoprela ples, musela sa teraz starať, aby spoločnosť
         neupadla do nudy. No na čo to bolo? Čia duša bude mať z tohto večierku úžitok? Čo na to na
         všetko povie Pán Ježiš? Drahá Zlatuška vzdala Mu česť tou krásnou piesňou. Ó, ako jej bola
         Irenka vďačná! Napriek vlastnému dojmu videla predsa, aký dojem všeobecne vyvolala pieseň,
         obzvlášť u tých, ktorí rozumeli text. Keby po nej niekto bol mohol vziať Slovo Božie a
         predniesť tam na jazere nejakú svojím významom do večnosti siahajúcu prednášku —! Takto sa
         dojem stratil.
   </p>
   <p>
    Na brehu hrala cigánska hudba akúsi živú skladbu. Počuť hlasy, vravu, smiech
         prechádzajúcej sa spoločnosti. „Je to správne“, myslela devuška teskno, „že my ten svet
         pekne síce, no predsa len zabávame, že mu nepovieme dač, čo by ho priviedlo k premýšľaniu a
         tak k záchrane? Ó, keby tu bol niekto, kto by poradil, pomohol, aby sme sa raz vo večnosti
         nemuseli za tento večierok zodpovedať, aby nežalovali duše na nás, že, keď pod nimi zívala
         priepasť, my, vediac o tej priepasti, nechali sme sa ich baviť! Bolo to, čo sme posiaľ
         poskytli, čisté síce, no bola to márnosť.“
   </p>
   <p>
    Devuška vyňala z kapsičky program; jej čielko sa zatiahlo náhlou tôňou starosti. Bratia
         tu mali ohňostroj, potom kvarteto na trúbach, potom ona ešte jedno sólo, doprevádzané
         Sávom, a Danko hudobné sólo, doprevádzané Milicou. Ach, tu ešte toľko miesta, a keď nikoho
         nebolo, kto by sa postaral, že by Pán prišiel k svojmu právu.
   </p>
   <p>
    Vedela Irenka, že náboženská prednáška by sa nijako nehodila doprostred tejto čisto
         pozemskej rozkoše, že nemohol by vystúpiť Danko a volať ku pokániu, ku Kristu, hoci on by
         to iste rád, ach, rád urobil. A predsa sa jej zdalo, že jej Pán akosi musí pomôcť, kto by
         tejto veľkej spoločnosti duchovne poslúžil.
   </p>
   <p>
    Ako tak stála, o zábradlie oprená polo v svetle, polo v tôni figovníkov, nepočula
         rýchle, ľahké kroky hore schodmi, nezbadala, že niekto už chvíľu hľadí na ňu, áno stojí
         pred ňou, až nenapodobiteľne vyslovil jej meno.
   </p>
   <p>
    „Irenka!“
   </p>
   <p>
    No kto opíše ten náhly zásvit polo úžasu, polo blaženého zajasania čo preletel nežnou
         tváričkou, keď vystreli sa obe malé ruky oproti mladíkovi, ktorý rýchlo vystupoval hore
         schodmi?!
   </p>
   <p>
    „Janko, Janíčko! Ale, vitaj, a si to skutočne ty?“
   </p>
   <p>
    „Ja, Irenka.“ A mladík zavrel i celoval malé rúčky. „Nevedel som, či by bolo možno
         dôjsť, nechcel som vás upovedomiť. No, Pán ma vyslyšal, On mi umožnil, a tak som tu, aby
         som spoločne s ostatnými slávil tvoje uvedenie do spoločnosti.“
   </p>
   <p>
    „Ó, to je krásne. Ale ako si prišiel, kedy?“
   </p>
   <p>
    „Už asi pred polhodinou. Počúval som spozďaleč krásny, posledný výkon, Zlatuškinu
         pieseň. Potom som bol taký smelý, oznámiť sa Dankovej mamičke, zmyť prach, preobliecť sa,
         áno i posilniť sa trochu ponúknutým pokrmom. A keď mi chyžná povedala, že teba nájdem v
         zámku, vrátil som sa ešte raz, a tak sme sa stretli. Sláva Pánovi, Irenka, že sa zase a
         takto stretáme.“
   </p>
   <p>
    „Mne je to, Janko, ako sen,“ zakrútila devuška hlavičkou, „že si skutočne tu z tej
         ďalekej cesty.“
   </p>
   <p>
    „Čo si ma tak prezeráš?“ usmial sa mladík. „Pripadá ti môj oblek nezvykle jemný? Vieš,
         Irenka, nutnosť viedla ma do rozličných kruhov, kde slušnosť vyžadovala ináč vystupovať.“
   </p>
   <p>
    „Ach, to nie; hoci áno, si veľmi šumný — ale — nuž poznať, že si bol ďaleko, videl,
         zažil mnoho. A poď, veď tam dolu čakajú, vnídeme do kvetinárne, tá je tu najbližšie veď sa
         musíme spolu pomodliť a poďakovať. Keby vedela tetinka, Milica, Danko!“
   </p>
   <p>
    „No, veď zvedia; a áno, poďme sa pomodliť.“
   </p>
   <p>
    Čo nevidieť zavreli sa za oboma prelestnými postavami dvere krásnej, magickým svetlom
         zvonku osvietenej dvorany, ktorej zariadenie svedčilo, že bola tiež pripravená na prijatie
         hosťov, ale ešte nie upotrebená.
   </p>
   <p>
    „Strýc generál sa bál, že by mohlo pršať, tak to tu všetko zariadili,“ vysvetlila
         devuška kamarátovi, keď poďakovali napred za veľké dobrodenie Božie.
   </p>
   <p>
    „Odpočiň si trochu z cesty,“ ponúkala ľúbezno miesto na nízkej mramorovej lavičke
         neďaleko tichúčko šumiaceho vodometu.
   </p>
   <p>
    A potom spytovali sa jeden druhého v krátkosti, ako ich Pán od posledného listu viedol,
         až devuška podelila sa i so svojimi myšlienkami, z ktorých bola jeho príchodom vytrhnutá.
   </p>
   <p>
    „Vieš čo, Irenka?“ zadržal mladík pevnejšie ruku kamarátky, ktorú predtým lichotive
         pohládzal. „Náboženskú prednášku nemožno dobre zaradiť do vášho programu, ale cestopisnú —
         v ktorej bolo by podotknuté o kultúre tu i tam a prirodzene o kresťanskom hnutí, — tú iste
         nik nezazlie. Ak dáte mi čas a miesto, aspoň aj ja prispejem k programu, a môj Pán sa iste
         postará, aby i pre večnosť dojmy zostali.“
   </p>
   <p>
    „Ó, Janko, Janíčko!“ Irenka vyskočila. „Za to si zaslúžiš tú najkrajšiu ružičku!“
         Odbehla a priniesla i pripäla mu utešený ružový púčok na kabát.
   </p>
   <p>
    Hľadel z daru na darkyňu pohľadom, akým sa čistý mladík môže dívať len na jednu dievčinu
         na svete, v ktorom jej k nohám zloží i srdce, i jej srdce si nechtiac pýta, a ktorým do jej
         srdca z jeho roztúženého plynie pramienok rajskej blaženosti.
   </p>
   <p>
    „Vďaka, Irenka. Teda smiem i ja niečím prispieť k tomuto večeru?“
   </p>
   <p>
    „Ó, smieš; Pán Ježiš mi ťa sám poslal. Teraz sa už nebojím; oni nebudú raz vo večnosti
         žalovať, že sme ich len zabávali. No, poďme; nesmiem ťa ďalej zdržovať tetinke a Milici.“
   </p>
   <p>
    „Áno, poďme za našou mamičkou. Lež, Irenka, ak to možno vsunúť do programu bez veľkých
         prekážok, že sa moja cestopisná prednáška bude konať tu, budem veľmi vďačný.“
   </p>
   <p>
    „Skutočne. A spravíme to úplne nenútene: Zavoláme spoločnosť sem k zákuskom, a potom
         oznámi Miloš tvoju prednášku.“
   </p>
   <p>
    „Tak bude veľmi dobre. A nedáš mi ešte jednu ružičku?“
   </p>
   <p>
    „Chceš? Ó, rada; alebo túto krásnu tuberózu.
    <sup>
     [
     <a class="footnote" href="#ftn.d56e7149" name="d56e7149">
      83
     </a>
     ]
    </sup>
    A chceš ešte dač?“ skúmavo nazreli ihravé oči, plné svetla a blaženosti, do
         krásnej mladíkovej tváre.
   </p>
   <p>
    Zdalo sa, že má žiadosť, ktorú ústa nevyslovili.
   </p>
   <p>
    „Irenka, tvoj kamarát vo dne v noci spomínal na to pekné rozlúčenie, a sníval, že takého
         dostane sa mu zas privítania. No biela víla tam na schodišti bola taká krásna, taká
         kniežacia, že neodvážil sa svoj sen vyplniť.“
   </p>
   <p>
    Pekné ružičky zfarbili jej tvár; zlaté riasy zapadli v krásnom zmätku na hodvábne líčka.
         Vedela devuška, po čom drahý kamarát túžil. No vedela aj, že nie je to už tak, ako bývalo,
         tak ako v P., že, keď splní sa jeho sen, bude to mať iný, hlboký, na celý život vplývajúci
         význam. Váhala, predkladajúc do krajnosti rozochvenému srdcu otázku, či, keď dá mu žiadaný
         bozk, je schopná dať zároveň všetko. Vedela, že miluje, vedela od onej hodiny v A., a
         obzvlášť od hodiny rozlúčenia v jeseni. No že ľúbi, ako len čistá, nepokalená mladosť ľúbiť
         môže, pocítila až teraz. Hoci i nevidela mladíka pred sebou stojaceho, ani jeho tvár
         nevýslovne skrášlenú výrazom hlbokej, čistej lásky — ten výrečný prosebný pohľad drahých
         očí cítila v hlbinách srdca.
   </p>
   <p>
    Ona váhala. A on? Zľakol sa sám seba. Čo to urobil? Či nesľuboval Pánovi nesčetne ráz,
         že nebude po tomto šťastí, po tejto blaženosti siahať, len ak mu ju On sám daruje? Vedel,
         že riadením Božím otvárala sa mu pekná, zaručená budúcnosť; — no napriek tomu či smel on,
         muž práce, odkázaný na prácu rúk a ducha, smele predstúpiť pred jej rodinu a pýtať si ju?
         Na ceste zdalo sa mu to také ľahké, ale teraz uprostred tejto krásy a nádhery — —.
   </p>
   <p>
    „Irenka, odpusť!“ Vzal náhle malú ovisnutú ruku.
   </p>
   <p>
    Vzhliadla rýchlo do jeho oblednutej tváre. Bol zase vážny, prostý už rozochvenia, mužný,
         pekný svojím opanovaním.
   </p>
   <p>
    „Čas, v ktorom sme sa my dvaja smeli vítať i lúčiť ako dve deti, je už preč. Viem, že
         moju žiadosť nevyhlásiš za neslušnú, ona bola len neskromná; a tak ešte raz prosím:
         odpusť!“
   </p>
   <p>
    „Nevrav,“ zakryla si oboma rukami tváričku, „mňa to bolí; nespomínaj, že už nie sme
         deťmi, že sme si cudzí; ja sa do toho nevpravím.“
   </p>
   <p>
    „Cudzí,“ — opakoval on akosi bezzvučne, — „to som nemyslel; a z mojej strany to nie je
         ani možné.“
   </p>
   <p>
    Spustila ruky.
   </p>
   <p>
    „Prečo?“ ukĺzlo jej chvejúcim perám.
   </p>
   <p>
    Chladný rozum a studené vedomie povinnosti radilo: ,Mlč!‘ no srdce sa predbehlo a ústa
         ho poslúchli.
   </p>
   <p>
    „Pretože ťa milujem.“ V kvetnej sieni, zmenenej pre dve mladé srcia v pozemský Eden,
         stíchlo. „Chcel som zamlčať a ukryť, ale neobstál som; neviem v tejto chvíli, či je môj Pán
         so mnou spokojný.“
   </p>
   <p>
    „Pán? A či by nám On nedovolil, aby sme sa mali radi?“ užasla devuška. „Ja myslím, že
         naša láska prišla od Neho; bo je v nej kus neba.“
   </p>
   <p>
    „Irenka, ty vravíš: ,naša láska,‘“ — ustúpil mladík, neschopný ďalšieho ovládania.
   </p>
   <p>
    „Janko, a či je ináč možno?“ Rozpaky, neistota a z nej plynúca zahatenosť padli. Devuška
         uprela priamy do jeho tváre čistý pohľad ako za detinstva, pohľad plný dôvery a
         porozumenia, akým sa len dve spriaznené duše a pre seba stvorené srdcia môžu na seba dívať.
         Úsmev v oblažujúcej dobrote, ktorý sa nedá opísať prelietol jej ústkami. „To je to, čo sme
         neznajúc spievali:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Uvijeme dve perečká,
        </em>
       </span>
       <span class="emphasis">
        <em>
         dva upletieme vence,
        </em>
       </span>
       <span class="emphasis">
        <em>
         tak pôjdeme pred Boha.
        </em>
       </span>
      </span>
     </p>
    </div>
   </p>
   <p>
   </p>
   <p>
    „Áno, to je to, Irenka:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         A keď i zore krásne svitajú,
        </em>
       </span>
       <span class="emphasis">
        <em>
         krásnejšia si ty;
        </em>
       </span>
       <span class="emphasis">
        <em>
         a keď i ruže sladko voňajú,
        </em>
       </span>
       <span class="emphasis">
        <em>
         sladkejšia si ty.
        </em>
       </span>
       <span class="emphasis">
        <em>
         A keď i voda čistá prúdieva:
        </em>
       </span>
       <span class="emphasis">
        <em>
         tys’ čistejšia. Ó, buď moja!“
        </em>
       </span>
      </span>
     </p>
    </div>
   </p>
   <p>
   </p>
   <p>
    Nuž dostal mladík bozk na privítanie, no dostal viac, ach, viac. Ten rovno-pekný pár,
         ktorý o dakoľko minút pozdejšie vstúpil do spoločnosti, niesol na čistých čelách odblesk
         toho raja, do ktorého, samým Bohom uvedené, vkročili dve mladé srdcia. Snáď ešte mnoho vody
         utečie, než štátna a cirkevná ceremónia pririekne devu mladíkovi, no len na zemi. Pred
         Bohom boli spojení v prítomnosti čistých nebeských svedkov.
   </p>
   <p>
    Spoločnosť, pozdejšie zhromaždená v kvetnom tereme,
    <sup>
     [
     <a class="footnote" href="#ftn.d56e7239" name="d56e7239">
      84
     </a>
     ]
    </sup>
    s napnutou pozornosťou počúvala prednášku z úst mladíka. Ten oblažil svojím
         náhlym objavením celú drahú rodinu. Spoločnosť nevedela, čo tejto prednáške dodávalo vzletu
         a kúzla — veď nebolo možno pri nej napnutosťou temer ani dýchať — že to bolo to veľké
         vnútorné blaho mladíka, ktoré žiarilo z krásnych očí, svietilo na dumnom čele a okolo
         výrečných rečníckych pier.
   </p>
   <p>
    Nuž nemusela sa Irenka báť, prišiel Pán k svojmu právu na jej večierku. A najkrajšie na
         veci bolo, že prednáška tvorila posledný bod programu. A tak všetko predchádzajúce prišlo v
         zabudnutie, všetko, okrem Zlatuškinej piesne a hudobného Dankovho sóla. Bola to do hudby
         vložená modlitba, ňou skončil sa večierok a hostia s rôznymi dojmami opúšťali bývalé sídlo
         grófa B.
   </p>
   <p>
    Mnohým zdalo sa dosť i ťažko zostúpiť z rajskej, neznámej ríše späť do prózy a nudy
         každodenného života.
   </p>
   <p>
    ,To sú šťasní ľudia,‘ mienili iní so závzdychom. ,Šťasní všetci.‘
   </p>
   <p>
    V tom poslednom sa spoločnosť mýlila; — a dobre.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e7149" name="ftn.d56e7149">
        83
       </a>
       ]
      </sup>
      <span class="emphasis">
       <em>
        tuberóza
       </em>
      </span>
      — záhradnícky pestovaná okrasná kvetina
     </p>
    </div>
    <div class="footnote">
     <p>
      <sup>
       [
       <a class="para" href="#d56e7239" name="ftn.d56e7239">
        84
       </a>
       ]
      </sup>
      <span class="emphasis">
       <em>
        terem
       </em>
      </span>
      — sieň (slávnostná); dvorana
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e7255">
       </a>
       34
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Sú chvíle v ľudskom živote, nad ktorými najlepšie spustiť závoj. Jednu z nich prežívala
         všeobecne za hviezdu uznaná Milica Žilinská. Kto by chcel pochopiť zúfalé devino počínanie,
         musel by vedieť, čo predchádzalo túto hroznú chvíľu.
   </p>
   <p>
    Bolo to po skončení plavby na jazere. Za zvukov cigánskej hudby prechádzala sa
         spoločnosť krásne osvetlenými cestami parku. Jedni zachádzali hodne ďaleko, iní držali sa
         pri jazere. Ak mal kto čo dôležitého komu povedať, naskytovala sa mu nemýlená príležitosť.
   </p>
   <p>
    Medzi spoločne sa prechádzajúcimi bola i Milica, kráčajúca v prostriedku medzi Ľudovítom
         Černejom a Sávom Strakoničom. Zrazu odvolali Sávu, a oba snúbenci zostali samotní, a
         mimovoľne utrhla sa im niť rozhovoru. Milica s istotou čakala dajaké slovo lásky, túžila po
         ňom ako smädný, ktorý už mnoho vody pil, ale, pretože je letná horúčosť, túži po nej znova
         a znova.
   </p>
   <p>
    Nuž čakala nové vyznanie lásky, a Ľudovít — —?
   </p>
   <p>
    Ó, v duši nešťastného mladého muža vyzeralo to, ako keď sa človek po operácii zobudí z narkózy,
    <sup>
     [
     <a class="footnote" href="#ftn.d56e7272" name="d56e7272">
      85
     </a>
     ]
    </sup>
    a bolesť začne sa hlásiť k svojmu právu. V opojení pekných chvíľ zabúdal, prečo
         vlastne sem prišli. Zabúdal, že sľúbil predstaviť Milicu ako svoju nevestu. Chcel a musel
         zabudnúť, čo tomuto predstaveniu musí predchádzať; ak sa má uskutočniť. Teraz boli sami;
         ďaleko-široko niet živej duše; možno zájsť ešte ďalej. Príležitosť ako stvorená, ale kde
         vziať silu! Nebol to síce slovanský večierok, napriek tomu oni boli tu predsa
         predstaviteľmi Slávstva.
   </p>
   <p>
    Keď nedočkala sa deva slova lásky, vzhliadla a hneď aj privinula sa k nemu.
   </p>
   <p>
    „Ľudovít, čo ti je? Aký si hrozne bledý!“
   </p>
   <p>
    „Necítim sa dobre,“ luhal v náhlej úzkosti. „Okrem toho mám hroznú starosť.“
   </p>
   <p>
    „Ty, starosť? A akú?“ užasla.
   </p>
   <p>
    „Otec mi oznámil, že senior O. čaká odo mňa, že G. zmaďarizujem.“
   </p>
   <p>
    Postála, a tie veľké otvorené oči upreli sa v nemom úžase na jeho tvár.
   </p>
   <p>
    „Ako môže O. prísť na takú myšlienku?“ mrak opovrhnutia vyvstal na jej hrdom čele.
   </p>
   <p>
    „Keď som podpísal reverz,“ bola by teraz jediná odpoveď; ona otvorila by cestu vyznania.
         Hoci, keby malo k nemu prísť, muselo by sa začať z iného konca. No kde vziať zoči-voči nej
         smelosť na také slovo?
   </p>
   <p>
    „Snáď ma posudzuje podľa môjho otca,“ zamotával sa.
   </p>
   <p>
    „Prečo podľa strýca? Však ten, hoci je národne ľahostajný, nepokúsil sa ešte v A. o
         maďarizáciu.“
   </p>
   <p>
    „No tak neviem prečo,“ tajil zbabelo, „no keď na to myslím, som celý nešťastný.“
   </p>
   <p>
    „Ach, netráp sa nad tým, veď my pánovi seniorovi O. dosť skoro ukážeme, kto sme, až len
         vzkriesime mŕtve G.; ak nás potom odstránia, nech; to, čo zasejeme, ostane.“ — Počuť kroky.
         Mladík si vydýchol. Ó, keby prišiel niekto, ktokoľvek, aby on mohol odísť! V ňom nebolo
         sily, dnes nie, teraz nie; srdce vravelo, že nikdy nie. Ó, to boli muky!
   </p>
   <p>
    „Ach, pán kaplán, to ste vy?“ neobyčajne prívetivo vítal kaplána Draškóciho.
   </p>
   <p>
    „Hľadám vás, pán Černej; pán principál
    <sup>
     [
     <a class="footnote" href="#ftn.d56e7307" name="d56e7307">
      86
     </a>
     ]
    </sup>
    si žiada niečo s vami vravieť.“
   </p>
   <p>
    „Tak dovoľ, Milica.“
   </p>
   <p>
    „Je to náhle?“ zavolala deva za svojím snúbencom.
   </p>
   <p>
    „Sotva,“ prisvedčil kaplán, opanúvajúc výraz škodoradosti, ktorý nevolane prelietol mu
         tvárou.
   </p>
   <p>
    Ó, ako túžil po takejto chvíli samoty s Milicou Žilinskou, a teraz mu ju Černejovci
         umožnili sami. Treba minúty využiť.
   </p>
   <p>
    „Veľmi sa radujem,“ začal bez každej prípravy jednoducho, „že mi je dopriate prehovoriť
         raz s vami, slečna; po prvé by som sa vám rád k niečomu priznal — —“
   </p>
   <p>
    „Mne?“ usmiala sa.
   </p>
   <p>
    „Vám,“ prisvedčil vážne; „vy ma porozumiete. Vyrástol som bez národného presvedčenia,
         tak i vyštudoval. Pobyt v A. utvrdil ma v mojej mŕtvote. No dnes — vďaka vplyvu slečny
         Aranky — budí sa vo mne Slovák. Knihy, ktoré ste vy, slečna, posielali sesternici, čítal
         som i ja, a tak som vám zaviazaný vďakou za spoluúčasť pri mojom prebudení.“
   </p>
   <p>
    „Ó, pán kaplán, to je krásne!“ zajasala deva srdečne, podávajúc ruku mladíkovi, ktorého
         si dosiaľ ani nevšimla, áno, ktorý dodnes bol jej viac než nesympatickým, nula — ako
         myslela, — národné nič; — a hľa, vplyv Zlatušky!
   </p>
   <p>
    „Tak, čo myslíte, pán kaplán, kto má pravdu; strana, ku ktorej ste posiaľ z nevedomosti
         patrili, a či my?!“
   </p>
   <p>
    „Rozhodne vy, slečna. Slovenský národ jestvuje, jeho šliapané práva kričia k Bohu o
         pomstu; obzvlášť kričí o pomstu to sústavné fabrikovanie renegátov,
    <sup>
     [
     <a class="footnote" href="#ftn.d56e7334" name="d56e7334">
      87
     </a>
     ]
    </sup>
    akým som bol i ja, a zradcov, akým — žiaľ — je — —“ Kaplán sa obzrel, „nechcem
         vravieť kto, však vy, slečna, iste viete, a bolí vás to práve tak, ako slečnu Zlatušku.
         Priznám sa, že zármutok, aký nad touto zradou mala slečna Strakoničová, prispel prvý k
         tomu, že som začal sám o sebe premýšľať; vo dne v noci prenasledoval ma ten horký plač.“
   </p>
   <p>
    „Pán kaplán, ja vám nerozumiem,“ vyrazila deva pracne zo seba, hľadajúc oprením sa o
         silný dub podporu. „O čom vlastne vravíte?“
   </p>
   <p>
    „Slečna, vy že by ste nevedeli, pre koho je Danko Žilinský, tento peknoduchý,
         talentovaný mladík pozbavený životnej postate, chleba i možnosti utvoriť kedy rodinný kruh,
         pre koho musí — ak chce žiť — dnes alebo zajtra opustiť vlasť, ktorú tak miluje, pre koho
         nevinne vyleteli ostatní jeho kamaráti zo škôl a stratili jeden drahocenný rok života? No,
         keď vás tým snáď ušetrili, tak odpustite, že som nechtiac narazil; nebudem ďalej vravieť.“
   </p>
   <p>
    „Ba vy mi musíte teraz všetko povedať, čo viete,“ veliteľsky vztiahla deva ruku, druhou
         pevnejšie zachytila sa stromu. „Obvinenie, padajúce na hlavu Ľudovíta Černeja, dostalo sa
         iste i vám do uší, nad ním plakala Irenka, žiali Zlatuška; no je to len obvinenie.“
   </p>
   <p>
    „Bárs by bolo, drahá slečna; kto by bol radšej ako ja. Veľa by som dal za to, keby mi
         dôkazy neviny Ľudovíta Černeja spočívali v rukách tak, ako spočíva dôkaz viny.“
   </p>
   <p>
    „Vy máte dôkaz?“ zaúpela deva.
   </p>
   <p>
    „Pán principál bol taký neopatrný, že potrhaný síce, ale celý list profesora M. i s
         odpisom reverzu, ktorý prinútený bol Ľudovít podpísať, nechal vo včelíne. Ako ľahko mohol
         prísť list do rúk slečne Zlatuške! Zastrčil som ho k sebe.“
   </p>
   <p>
    „A máte ten list?“ ľadove spytovala sa deva.
   </p>
   <p>
    „Mám, slečna, i pri sebe; ale vám ho nedám, ste príliš rozrušená; radšej o tej veci
         nevravme.“
   </p>
   <p>
    „Nie, ba vravme; mýlite sa, nie som rozčúlená. Tí, ktorí ma šetrili, zle mi poslúžili,
         vám ďakujem; ak chcete dielo dokončiť, tak mi povedzte všetko.“
   </p>
   <p>
    Nuž kaplán povedal i kde i ako prinútený bol Ľudovít podpísať reverz.
   </p>
   <p>
    Svetla bolo tu dosť, aby deva prečítala jej dobre známe písmo profesora M. Pri prečítaní
         odpisu reverzu trhlo to celou rozkošnou postavou ako na popravisku pod úderom sekery. Rana
         zaťala rovno do srdca.
   </p>
   <p>
    S ľadovým pokojom vypočula, akým spôsobom príde Ľudovít Černej do G. a aká ho tam
         očakáva práca, i že Damoklov meč bude vždy visieť nad ním, ak požiadavkám neurobí zadosť.
   </p>
   <p>
    „Slečna, nemal som vám to predsa povedať, no vy ste ma prinútili,“ pristúpil kaplán k
         ľadovo chladnej deve.
   </p>
   <p>
    Ba ďakujem vám; veľkú ste mi preukázali službu. Málo chýbalo, a bola by dnes verejne
         táto ruka spočinula v ruke podlého zradcu a klamára. Pred tým ste ma zachránili — áno, ja
         vám ďakujem; ale teraz, prosím, nechajte ma samotnú odísť do spoločnosti.“ Studená devina
         ruka dotkla sa ruky Draškóciho. Kaplán osamel.
   </p>
   <p>
    Tešil sa z víťazstva, aké teraz dobyl nad Ľudovítom Černejom? Nie. Keby bola deva
         plakala, bol by striasol dojatie — ženské slzy všeličo odplavia. — No že tak studeno, tak
         pokojne prijala tú ranu z jeho ruky a ešte mu i poďakovala, ona, nevinná — to pôsobilo mu
         bolesť. Podlým klamárom a zradcom nazvala Ľudovíta — čím bol on? — No, však ona nikdy
         nezvie, čo ho primälo, aby ju tak ranil.
   </p>
   <p>
    Myslel Draškóci s istotou, že, keď sa do spoločnosti vráti, Milicu Žilinskú tam nenájde,
         že deva utečie so svojím zármutkom niekam do samoty. No mýlil sa, nehľadala deva samotu. Bo
         sú chvíle, keď samota je hrozná — pre človeka, ktorý stratil všetko, ktorému pred očima
         zrútila sa budova, stavaná roky. Človek, ohromený jej pádom, vie síce, že ho stihla veľká
         strata, ale nemá smelosť porátať v samote celú jej hĺbku. — Tak aj deva. Veď dosť ešte bude
         sama, ach, dosť — —
   </p>
   <p>
    Nezbadala spoločnosť, že veselosť hviezdy dnešného večierka kryje v sebe niečo
         horúčkovité. Nezbadal brat, ktorý sa objavil neočakávane, že sestrina radosť, keď ho
         vítala, keď sa k nemu vinula, bola ako krásny obraz ohňa bez teploty a života.
   </p>
   <p>
    Ľudovít Černej nezbadal, prečo a ako to bolo, že v posledných chvíľach večierka ani raz
         nedostal sa už k svojej neveste. Bolo to však pochopiteľné. Veď sa on sám milovanej deve
         vyhol z cesty. Bo večer sa nížil, a on daný sľub, že ju prehlási za svoju nevestu, nemohol
         vyplniť.
   </p>
   <p>
    Len jedno oko nemohlo byť oklamané; oko milujúcej matky. Ani neočakávaná radosť z
         príchodu syna-miláčka, ani jeho krásny prednes nezaplašil stesk z materinského srdca. Tuší
         ona dač, alebo zvedela, keď sa ho stráni? Ak áno: ó, ako veľmi musí trpieť moje úbohé
         dieťa! Moje úbohé, úbohé dieťa!
   </p>
   <p>
    A je to pravda, že matka zabudne i na tie najdrahšie deti keď ochorie jedno; celé jej
         srdce letí v ústrety tomu trpiacemu.
   </p>
   <p>
    Koľko sa pani Karolína namodlila, koľko natúžila! A keď syn, predmet jej všetkých
         myšlienok, v poslednej dobe prišiel — ach, prišiel zdravý, blažený, blažiaci — zjasala,
         poďakovala Bohu. A nechávajúc ho v tom pevnom Božom objatí lásky a svetla, modlila sa teraz
         za dcéru.
   </p>
   <p>
    Sedeli pri Jankovej prednáške spolu. Milica počúvala pozorne nespúšťajúc pohľad z brata.
         Jej krásna ruka, spočívajúca v matkinej ruke, hneď ľadovo chladná, hneď zase horúčkovito
         teplá prezrádzala však to, čo nikto z majstrovsky ovládaných rysov rozkošnej tváre nemohol
         vyčítať.
   </p>
   <p>
    Nevedel Janko, že z jeho vskutku pútavej, zemepisnej i národopisnej prednášky, z jeho
         opisov kresťanského hnutia medzi študentmi, ženami a vôbec, práve tá, ktorú popredne chcel
         oblažiť, najmenej rozumela: jeho matka.
   </p>
   <p>
    Nuž nehľadala deva samotu, nedala zármutku — ktorý sťa ukrytý červ hlodal na mladom
         srdci — sebou ovládnuť. Dohrala zástoj hviezdy až do konca; áno, keď rozišla sa spoločnosť,
         ona posledná z dám stála ešte na verande po boku doktora Sávu a počúvala hrkot vzďalujúcich
         sa kočiarov. Nerozumela síce, čo mladík hovorí, že vyslovuje ľútosť nad tým, že tie hodiny
         nevídanej pre neho prelesti už pominuli. Cítila len, že z jeho bytosti blíži sa k nej dač,
         čo ako balzam padalo na ranu.
   </p>
   <p>
    „Mne je priam neznesiteľnou myšlienka, že tak, ako ubehol tento večer a jeho rozkoš, tak
         uniknete zase aj vy,“ svedčil s prácne utajeným ohňom.
   </p>
   <p>
    „Veď ešte neunikám,“ usmiala sa nechtiac tak, ako usmievala sa len na jedného človeka, a
         ako sa na toho už nikdy viac neusmeje.
   </p>
   <p>
    „Milica, ste rada u nás? Pôsobí vám aspoň trochu rozkoš, byť medzi nami?“
   </p>
   <p>
    „Priala by som si,“ vravela opravdivo, cítiac osteň v povedomí, že svet je široký, ale v
         ňom už nikde toho prelestného šťastia, „áno, priala by som si navždy zostať v T.“
   </p>
   <p>
    „Ó, Milica, dovolíte mi, aby som smel túto vašu túžbu splniť? Len na vás záleží; pre mňa
         v jej vyplnení spočíva najvyššia blaženosť, jediná na zemi.“
   </p>
   <p>
    „Milica, dieťa, vy ste ešte vonku?“ zaznel vtom generálov hlas. „A ty, Sáva, ju držíš na
         reči v tom chlade? Pekný lekár!“
   </p>
   <p>
    „Ach, odpustite, Milica, neodpustím si to sebectvo,“ ospravedlňoval sa rýchlo mladý
         lekár. No keď už pri dverách jej určenej spálne deva ešte raz podala mu ruku, zadržal a
         pritiahol ju k perám:
   </p>
   <p>
    „Milica drahá, zajtra dokončíme náš rozhovor, a vy mi potom dáte odpoveď.“
   </p>
   <p>
    „Áno, Sáva, ja vám dám odpoveď,“ pokývla hlavou a zmizla v krásne osvetlenej spálni.
   </p>
   <p>
    Doktor počul, ako málinko zašramotila zásuvka, a deva konečne bola sama.
   </p>
   <p>
    Ó, čo by si pomyslel mladík, keby ju videl teraz, ako sa hodila na hebkú pohovku, vnišla
         oboma rukami do hustých vlasov, strhla rozkošný účes a ďaleko od seba zahodila polozvädnutý
         veniec ruží. Načo boli pre ňu ruže, keď máj života pominul, keď mráz zrady spálil kvieťa,
         keď víchor zráňal lístie nádeje, keď pred srdcom ležal život ako taká nepriehľadná púšť!?
         Vedela deva, že nestratila lásku; no láska zradcu, podvodníka, klamára nemala pre ňu ceny.
   </p>
   <p>
    Deva bola hrdá; vedomie, že tak sa dala vlastnou svojou láskou zaslepiť, že bola taká
         zaslepená veriť tam, kde všetci ostatní videli pravdu, áno, že všetci týždne, mesiace
         videli ju v jej ponížení — toto vedomie pokorovalo až do prachu. Aká spozdilá, áno smiešna
         musela všetkým pripadať: matke, bratovi, priateľkám, priateľom, — a oni ju nechali v tom
         blude, v tej zaslepenosti!
   </p>
   <p>
    Deva zúfale zaťala malé päste, zahrabala tvár do vyšívaného vankúša a do množstva
         gaštanových vlasov, zahaľujúcich ju sťa tmavé perute anjela smútku. Jediná uľavujúca slza
         neskanula z vyhasnutých očí.
   </p>
   <p>
    Pravdymilovnosť nedala jej zabudnúť, čo ju v poslednom čase delilo od milej rodiny. Bola
         to ňou nenávidená nedôvera, akási hriech prikrývajúca láska, ktorú rodina prinášala oproti
         jej miláčikovi. Musela sa priznať, že keby bola chcela otvoriť oči, bola by musela poznať
         pravdu. No ona nechcela, ona radšej o všetkých pochybovala a uverila jemu, podliakovi.
         Nedivila sa tomu, že tak skvele zložil skúšky; nedivila sa, že taký mladý mal dostať faru,
         a to v takom veľkom zbore. Predostierala mu svoje plány, ako bude kriesiť ten ľud, jej
         zverený. Jeho videla objatého zlatožiarou idálu slovenského kňaza zrasteného s ľudom. Podľa
         jej predstavy on mal byť tomuto ľudu otcom, bratom, priateľom a vodcom. A on, ako zapredal
         svoju dušu, ako predal Danka, Jurka a ostatných svojich kamarátov, tak predával v svojej
         zradnej duši ten ľud; on čachroval, — aké ošklivé, aké hrozné — —!
   </p>
   <p>
    Deva zúfale zaťala drobné zuby do šatky, aby neskríkla v návale ukrutnej bolesti. Na
         okamih stíchlo v jej mysli, ako keď človek, ktorý padol do priepasti, odpočíva omráčený na
         jej dne, i žije i nežije; bolesť polámaných údov pocíti zase, až keď sa preberie z mrákoty.
         Nepočula deva tiché klopanie na dverách, ani jemný, prosebný hlas: Milica moja, otvor,
         pusti za sebou svoju matku!“ Čo sa jej stalo, bolo príliš hrozné. Keby Ľudovíta doniesli
         nejak dokaličeného, hoci i mŕtveho, mala by tu aspoň jeho mŕtvu schránku, mohla by zľúbať
         studené čelo, siné pery. Mŕtvy miláčik zostal by — i keď by ho hrob pokryl — predmetom
         lásky, srdce by sa smelo kochať rozpomienkou na každý pohľad, každé slovo, stisnutie rúk
         alebo bozk. No takto — — ach, — hrôza! Ľudovíta nebolo; nebolo nikdy toho mladíka, ktorého
         obzvlášť v posledných týždňoch tak veľmi srdce milovalo. Darmo by si hľadal i jeho mŕtvolu;
         on vôbec nikdy nejestvoval, nežil. I rozpomienku na to úzke spojenie s tým cudzím, klamným
         duchom nutno preklenúť; všetky jeho slová boli lžou, a ak aj miloval, tá láska, pokalená
         podvodom, prestávala byť láskou; bola to vášeň.
   </p>
   <p>
    „Kto zotrie kedy škvrnu z mojich pier,“ úpela deva, „ktoré tak často celovali pery
         zradcu?“
   </p>
   <p>
    Oklamaná, potupená, zneuctená sama pred sebou, zvíjala sa deva v ukrutnej, nemej
         bolesti. Nie div, že nepočula silné zašramotenie dverí, i ako povolila nedostatočne
         zastrčená závora, veď necítila ani, ako pery — tie najdrahšie, ktoré najsladšie znajú
         celovať — bozkávajú jej čelo i líce, pokryté studeným potom.
   </p>
   <p>
    „Milica moja, dieťa moje drahé!“
   </p>
   <p>
    Násilne zdvihla matka dcéru, položila jej umdlenú, krásnu hlavu na svoju hruď a umývala
         studenú tvár hviezdy dnešného večierka horúcimi slzami materinskej lásky a bolesti.
   </p>
   <p>
    To konečne deva pocítila. Pevne zavrené oči, ktoré akoby už nemali vôľu ani sa na svet
         podívať, vzhliadli pomaly.
   </p>
   <p>
    „Mamička, ó mamička moja, kam sa ja ukryjem so svojím pohanením?“
   </p>
   <p>
    Ľad praskol, a zúfalý plač — ako prúd jarných vôd, zaplavujúcich brehy a ničiacich
         všetko, čo do cesty prišlo — otriasol štíhlou postavou.
   </p>
   <p>
    Sú chvíle, keď nemožno nič, len spolu zaplakať; toto bola jedna z nich. Veď čím mala
         úbohá matka tešiť nešťastnú dcéru, keď to svetlo, ktoré i do tejto tmy bolo by prinieslo
         úľavu, tak vedome od seba zamietla!?
   </p>
   <p>
    Svitalo nad T., keď konečne podarilo sa pani Karolíne dcéru, ešte vždy plačúcu, úplne už
         vysilenú, povyzliekať a uložiť ako dieťa do peknej, rukou sesterskej lásky pripravenej
         postele. Sama ovládaná mdlobou vysilenia, klesla pani na pohovku, a blahodarný sen vzniesol
         sa nad oboma úzko spojenými srdcami.
   </p>
   <p>
    V prízemnej spálni — dosť ďaleko odtiaľto — chodil farár Černej taktiež temer až do
         svitania hore-dolu. V jeho odmeranom kroku spočívalo čosi príšerné, tvrdé. Prečo nespal on?
   </p>
   <p>
    Po prvé naplnila jeho srdce horkosť nad nezdarnými a nepoddajnými deťmi. Konečne už
         vedel, kto miatol hlavu Aranke, kto dodával jej zmužilosti, klásť odpor. Čo si namýšľal ten
         žobrák, ten vyhnanec — s ktorým sa Strakoničovci tak veľkopansky maznali, a ešte väčšie
         rohy mu stavali, než ich i tak mal, — čo si on namýšľal, uchádzať sa o jeho dcéru! ,Snáď
         vezme svoje husle, pojmú sa za ruku, tak, ako sa viedli, a pôjdu svetom; on bude fidlikať a
         ona mu k tomu pesničky skladať a spievať!? Až prídeme domov, musí sa hneď Ferdinand s ňou
         zasnúbiť, a o pár týždňov svadba; odpor nestrpím — —.‘
   </p>
   <p>
    Druhá príčina k mrzutosti boli títo Strakoničovci. ,nedávno ešte bol len panským
         úradníkom, a dnes hrá si to na magnáša!‘ Černej z celej duše závidel Strakoničovcom ich
         bohatstvo i predné miesto, ktoré si dnes v okolitej spoločnosti získali, i to, že ich
         vnučka celým svojím pôvabom dostatočne ukázala, že sa za družku g.-ského farára nehodí.
         ,Taká princezná; dočká si na nejakého zlumpovaného grófa ako jej matka!‘
   </p>
   <p>
    Vedel Černej, že jeho plán so synom tuto sa iste neuskutoční, tak radšej nech si vezme
         Milicu, tá aspoň dokázala niečo v svete ukázať. To myslel už na večierku, Milica mu
         imponovala; prial by si, aby Aranka bola jej podobná, nie taký prepiatec. Preto privolal si
         bol Ľudovíta a zakázal mu povedať Milici pravdu, však ona, až sa za neho vydá, a prídu
         domáce starosti, vpraví sa do okolností. A nápadnú maďarizáciu O. hneď z príchodu nežiadal;
         to sa spraví. ,Áno, dovolím mu Milicu si vziať,‘ rozhodoval Černej.
   </p>
   <p>
    No, čo ho obzvlášť rozčuľovalo, bolo nenadále objavenie sa sestrinho syna. Ako si
         prišiel, ani čo by mu pol sveta patrilo! Všetci mladí ľudia v spoločnosti pred ním bledli.
         Čo sa smel roztáčať a chvastať?
   </p>
   <p>
    Nemohol farár Černej uprieť, že sestrin syn robil dojem veľmi nadaného, duchaplného,
         vzdelaného mladíka, že mal v sebe niečo, čo mávajú ľudia veľkej budúcnosti. Čo všetko on
         videl a preskúmal, z toho ušli by inému dve tretiny na takej ceste. Černej závidel sestre
         tohto syna, hoci on sám sa ďaleko vyhol synovcovi. Ten akoby sa ho pri postretnutí pohľadom
         bol opýtal: „Vrátil si už ukradnuté imanie farára O.? — On sa však nestrojil vrátiť ani
         halier.
   </p>
   <p>
    „A vlastne Žilinský preukázal mi službu,“ myslel. „Martinák ozdravel, odišiel od nás;
         keby mal ešte sporiteľnú knižku, mohol by v svojej prepiatosti niečo dokázať, čo by nieslo
         nemilé následky; takto nik nevie, nik nedokáže, a ja nemám nič. Nech si príde O. pre svoje,
         ak sa mu ľúbi; živému som nevzal, živému nevrátim. Že je to hriech podľa Biblie, nuž to
         viem; ale ja neverím ani v Bibliu, ani v Boha, ktorého som nevidel. Človek je tým, čím sa
         spraví sám. Večnosti niet, a tak dobre je užívať a využiť život, kým je tu. Keby jestvoval
         Boh, bol by ma musel vtedy zabiť za to, čo som urobil. A on nielenže nezabil, ale viedlo sa
         mi posiaľ, ako som sám chcel: zbohatol som, zveľadil tvoj majetok, O., môžeš pokojne spať.
         Oni by boli tvoje mozole len rozhádzali; syna — ešte len chlapčiska — dostanem na veľkú
         faru g.-skú, dcéru za bohatého Adamiša. Či mohlo by sa mi tak viesť, keby jestvoval
         biblický Boh? Nie; niet obavy, žeby ma našiel. A preto nedovolím Aranke jej náboženské
         prepiatosti, nech sa stará radšej o kuchyňu a komoru ako jej matka.“
   </p>
   <p>
    Zamračil farár Černej čelo. Veď tam zdola, z tichej záhrady (stál pri otvorenom okne),
         akoby znova znelo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kebych smela uvidieť
        </em>
       </span>
       <span class="emphasis">
        <em>
         kto korunu vloží
        </em>
       </span>
       <span class="emphasis">
        <em>
         na to čelo kráľovské,
        </em>
       </span>
       <span class="emphasis">
        <em>
         na ten oltár Boží!
        </em>
       </span>
       <span class="emphasis">
        <em>
         A či bude potom zas,
        </em>
       </span>
       <span class="emphasis">
        <em>
         naposledy, ešte raz,
        </em>
       </span>
       <span class="emphasis">
        <em>
         vidno stopy po korune,
        </em>
       </span>
       <span class="emphasis">
        <em>
         korune tŕňovej,
        </em>
       </span>
       <span class="emphasis">
        <em>
         v sláve Baránkovej?
        </em>
       </span>
      </span>
     </p>
    </div>
   </p>
   <p>
   </p>
   <p>
    „Nezmysly,“ hodil Černej hlavou. Veď raz kedysi dávno ten tŕním Korunovaný, o ktorom on
         nedeľu po nedeli musel kázať, že je Synom Božím — hoci vedel, že bol len dokonalý človek —
         tento tŕním Korunovaný chcel ovládať celé jeho srdce. Bol on vtedy študentom v Nemecku a
         znal niekoľko kolegov, ktorí sa tomu Ukrižovanému klaňali, tak ako sa Mu dnes klaňala
         Aranka.
   </p>
   <p>
    Divné, divné: Černej bol tvrdý muž, tvrdý od onej noci v P., keď mu mŕtva ruka, prv než
         padla, pohrozila. A predsa teraz, keď tá náhla rozpomienka tak neočakávane priletela, bolo
         mu, ako čo by sa On, ten kráľ všetkých kráľov — ako to jeho dieťa ospievalo — ešte raz
         blížil k nemu. Na čele svietili krvavé škvrny, stopy po tŕňovej korune. „Poď ku Mne!“
   </p>
   <p>
    Černeja na okamih prenikla hrôza. Potom sa zasmial sám sebe, že ešte raz je chlapcom,
         zavrel okno, zhasil svetlo a oblečený hodil sa na posteľ. A Ten, ktorého znova zavrhol,
         odišiel — odišiel navždy.
   </p>
   <p>
    Kto z ľudí zvedel o tejto chvíli? Nikto; oni uvidia až následky a budú sa diviť, bo hoci
         im nevysvetlí, prečo sa to, čo potom nasledovalo, stalo.
   </p>
   <p>
    Noc utekala a svital nový deň — ale sú duše, v ktorých už viacej nesvitne.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e7272" name="ftn.d56e7272">
        85
       </a>
       ]
      </sup>
      <span class="emphasis">
       <em>
        narkóza
       </em>
      </span>
      — umelý spánok; umele vyvolaný útlm nervovej
               činnosti
     </p>
    </div>
    <div class="footnote">
     <p>
      <sup>
       [
       <a class="para" href="#d56e7307" name="ftn.d56e7307">
        86
       </a>
       ]
      </sup>
      <span class="emphasis">
       <em>
        principál
       </em>
      </span>
      — predstavený
     </p>
    </div>
    <div class="footnote">
     <p>
      <sup>
       [
       <a class="para" href="#d56e7334" name="ftn.d56e7334">
        87
       </a>
       ]
      </sup>
      <span class="emphasis">
       <em>
        renegát
       </em>
      </span>
      — odpadlík, zradca, odrodilec
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e7506">
       </a>
       35
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ako sa ináč nedalo očakávať, vstali hostia v T. na druhý deň značne pozde. Dámy dostali
         raňajky do spální, páni spoločne; až na desiatu asi o jedenástej hodine, zišla sa malá
         spoločnosť do jedálne.
   </p>
   <p>
    Oči kaplána Draškóciho špehovali Milicu. Počul bol Irenku s ľútosťou spomínať, že drahú
         priateľku rozbolela hlava. Nuž bôľ hlavy nepoznať práve na deve, bo jasnočervená šata vrhá
         ružovú tôňu na zamatovú pleť. Krásne oči okružuje síce modrý krúžok, no celá tvár dostáva
         tým ešte viac pútavosti.
   </p>
   <p>
    Ach, žiadne oko, okrem oka materinského, nepozná na Milici, aká noc leží za ňou a čo
         leží pred ňou. Janko Žilinský, znepokojený bledým matkiným výzorom, má starosť o ňu. Nik,
         ach nik netuší, ako na smrť choré srdce bije uprostred nich. Veď deva ani nechce, aby kto
         tušil.
   </p>
   <p>
    Posledná prišla do spoločnosti, keď už všetci sedeli okolo stolíkov v živom hovore.
         Pohľad jej padol na Danka, stojaceho v blízkosti Zlatušky. „Zhrešila som proti nim,“
         preniklo jej mysľou, „oni trpeli, verné deti môjho národa, a ja laškovala som sa s tým,
         ktorý pochoval ich blaho. Kde bol môj ostrovtip, kde moja vernosť? Nebojte sa,“ zahoreli
         devine oči, „však ja vás pomstím.“
   </p>
   <p>
    A predsa bol tu niekto v tom malom krúžku, ktorý pocítil istú zmenu pri deve.
   </p>
   <p>
    Popošiel Ľudovít v ústrety krásnej svojej neveste, odtiahol jej leňošku pri stole vedľa
         svojej; — no čím to bolo — deva akoby ho nevidela, pozrela vedľa neho do prázdna a s
         úsmevom prijala generálom ponúkané miesto.
   </p>
   <p>
    „Ona sa hnevá,“ preniklo mladíka, „hnevá, že večer prešiel a naše zasnúbenie nebolo
         prehlásené. Musím s ňou vravieť hneď po raňajkách a ešte dopoludnia uvediem ju našim ako
         svoju nevestu.“
   </p>
   <p>
    „Milica, dovoľ,“ zastavil mladík devu, keď po raňajkách, vyzvaná Adamišom, chcela sa
         malá spoločnosť pobrať do parku.
   </p>
   <p>
    Postála, ale nepozrela na neho.
   </p>
   <p>
    „Čo si praješ?“ To zaznelo tak — ach — Ľudovít nevedel by povedať, ako, len že cítil
         mráz vo všetkých údoch.
   </p>
   <p>
    „Musíme spolu vravieť.“
   </p>
   <p>
    „Máš pravdu, — Irenka,“ zvolala Milica na kamarátku, „dovolíš, vnídeme trochu do tvojho
         salónku.“
   </p>
   <p>
    „Prirodzene, drahá!“
   </p>
   <p>
    Nuž šli.
   </p>
   <p>
    „Čo ti je, mamička?“ sklonil sa Janko k blednúcej matke, „veď ty si chorá.“
   </p>
   <p>
    „Nestaraj sa o mňa,“ zastonala pani, „ja nie, ale ona, — ó, Janíčko, Milica zvedela o
         Ľudovítovej zrade, a teraz bude s ním vravieť. Úbohé, úbohé deti moje!“
   </p>
   <p>
    „Poď, mamička, zavediem ťa naspäť do tvojej spálne, a tam to povieme Pánovi.“
   </p>
   <p>
    Vysvetlil mladík priateľom, že mamička potrebuje pokoj; poprosil, aby mu ju ponechali. A
         keď zavreli sa dvere za oboma, keď na celom tele chvejúca sa pani v krátkosti popísala mu
         dnešnú noc, tu šli pred trón Božej milosti, prosiť za tie dve mladé, v mori súženia
         ponorené srdcia.
   </p>
   <p>
    „Milica moja drahá, milovaná,“ začal mladík v Irenkinom salónku, „ty sa hneváš. Ó,
         odpusti — hneváš sa, že sľúbil som včera prehlásiť naše zasnúbenie a nesplnil som.“
   </p>
   <p>
    „Mýliš sa,“ vetila studeno; „nehnevám sa za to; ba som ti z celej duše vďačná.“
   </p>
   <p>
    Ustúpil zarazene. Čo to bolo, hnev? Nie hnev — tento chlad, táto akási priepasť.
   </p>
   <p>
    „Usporil si mi svojím váhaním veľkú verejnú potupu a starosť, ako dnes naspäť vziať to,
         čo by sa bolo včera slávnostne ohlásilo.“
   </p>
   <p>
    V ňom všetko zmeravelo.
   </p>
   <p>
    „Naspäť vziať?“ opakoval s hrôzou. „Snáď len nechceš naše zasnúbenie prehlásiť za
         zrušené?!“
   </p>
   <p>
    „Všakver’, len medzi dvoma môže jestovať podobný zväzok; keď jeden zomrel, zväzok padá.“
   </p>
   <p>
    „Ja ti nerozumiem.“ — Ó, začínal, začínal jej rozumieť, začínal s hrôzou chápať, že to,
         čo on včera zamlčal, povedal druhý; ale nechcel, nesmel rozumieť. „Ja ti skutočne
         nerozumiem.“
   </p>
   <p>
    „Ako vieš,“ vravela, uťahujúc ruku, po ktorej siahal, „milovala som veľmi, z celej duše,
         z celého srdca Ľudovíta Černeja, nášho Ľudovíta. Kráčať raz po jeho boku, byť jeho blahom,
         jeho pozemským šťastím, v tom ležala celoživotná budúcnosť pre mňa; — no on mi zomrel.“
   </p>
   <p>
    „Milica!“ skríkol mladík. Tragický hlas, ktorým deva vyriekla posledné slová, sadajúc
         pritom do hojdacieho Irenkinho kresla, dotkol sa jeho srdca sťa smrtiaca, studená oceľ.
   </p>
   <p>
    „Áno, zomrel,“ opakovala a uprela na neho dnes po prvé tie krásne, dumné, milované oči;
         bola v nich ukrytá slza a platila tomu zomretému. „Ten Lajoš Černej, ktorý to z návodu
         svojho otca pochoval môjho Ľudovíta v izbe profesora M., je pre mňa úplne cudzia osoba;
         jeho som nikdy nemilovala, s ním som sa nezasnúbila!“
   </p>
   <p>
    „Ustaň!“ chytil sa oboma rukami za hlavu. „Kto ti to povedal? Vieš iste, že tvoja
         domnienka je pravá?“
   </p>
   <p>
    „Nelži!“ jej oči zaiskrili. „Nemysli, že môžeš ešte i dnes svoju hanebnú komédiu ďalej
         hrať predo mnou. Ó, ako veľmi previnila som sa na svojeti; celý rok ubližovala som im v
         srdci, vinila ich z nelásky a tvrdosti proti tebe. Ja som ťa považovala za martýra, a ty si
         bol zradca, podvodník a klamár.“
   </p>
   <p>
    Z hrude vyrval sa mu záston temer neľudský, podobný tým, ktoré počúvavali sudcovia v
         mučiarňach. Zatriasol ňou tak, že na okamih zatíchla. Nemohla vidieť toľké muky na jeho
         tvári; bola ženou a srdce zovrelo sa jej bolesťou nad útrapou toho večera ešte tak drahého
         mladíka.
   </p>
   <p>
    „Ó, Milica, buď milosrdná, nechaj sa ma aspoň trochu ospravedlniť. No áno, som tým, čím
         ma nazývaš, zradil som svojeť, zapredal, klamal, podvádzal; nechcem sa už ospravedlňovať.
         No ja som Ľudovíta Černeja nezabil; oni, ktorým klniem a klnúť budem s posledným zástonom,
         oni zabili ho vo mne. Ale nemohla by si sa ty, čistá, bez viny, pokúsiť o to, vzkriesiť ten
         umŕtvený charakter? Uváž, čo sa môže stať zo mňa, ak ponecháš svoju ruku v mojej, keď
         odpustíš tak, ako oni odpustili, ktorým som v prvom rade ublížil? A rozsúď, čo sa stane, ak
         ma odstrčíš!“
   </p>
   <p>
    „Ľudovít, a myslíš to, čo vravíš, skutočne?“ užasla. „Myslíš, že by bolo ešte medzi nami
         spojenie možné? Považuješ ma za takú zaslepenú? Možno, keby si bol prišiel tam na p.-skej
         promenáde, keď som ťa čakala, keby si vtedy bol povedal pravdu a povedal ako ťa mučili, než
         usmrtili v tebe tvoje lepšie „ja“, bola by som s tebou plakala, trpela a hľadela ťa
         zachrániť; no ty, ako pravý zradca, sklamal si napred mňa, potom všetkých nás. Tebe spieval
         vtedy Danko: „Smrť zradcom!“ Už rozumiem: on chcel ťa priviesť spamätať sa — márne, márne;
         čo umrelo, nedalo sa už vzkriesiť. A ja by som sa mala o to pokúsiť teraz — keď ty celý rok
         cvičil si sa v úlohe komedianta, schopného jednak odohrať smutnohru i činohru i veselohru —
         nuž, podľa obecenstva — teraz?! Mnoho som sa spoliehala na svoj vplyv; taká spozdilá predsa
         nie som. Čo Danko roky staval, zrútil tvoj otec jediným listom. Viem, že i včerajšie
         zmarenie tvojho zásnubného plánu zase len spôsobil tvoj otec. Nuž v tebe niet ani mužnosti,
         ani charakteru, niet ničoho, na čo by sa dalo koľko-toľko stavať. Merať sa s tvojím otcom a
         vidieť, ako on v okamihu zvalí, čo ja prácne — snáď počas rokov — nastaviam, to ja nemôžem.
         Keby sme boli v Rusku, a boli by ťa transportovali ako politického väzňa na Sibír kopať v
         tamojších podzemných dierach preto, že si nie štundista, ale Slovák — ako nám o tom Janko
         včera prednášal — bola by som išla s tebou a ľúbala putá na tvojich rukách;
    <span class="emphasis">
     <em>
      že ťa
            ale odsúdili kopať národný hrob mojim bratom a sestrám v G. a tučiť sa pritom z ich
            mozoľov na dolnozemskej slanine, — tam ja s tebou ísť nemôžem
     </em>
    </span>
    , to si musíš
         hľadať sebe primeranú ženu a tvojmu otcovi primeranú nevestu.“
   </p>
   <p>
    V salóniku stíchlo hrozným tichom.
   </p>
   <p>
    „Milica, a keby som sám tým všetkým opovrhol,“ hodil sa zrazu mladík k deviným nohám,
         „keby som sa verejne priznal k vine, odhalil tortúru
    <sup>
     [
     <a class="footnote" href="#ftn.d56e7591" name="d56e7591">
      88
     </a>
     ]
    </sup>
    p.-skej inkvizície;
    <sup>
     [
     <a class="footnote" href="#ftn.d56e7597" name="d56e7597">
      89
     </a>
     ]
    </sup>
    keby som ten poškvrnený talár
    <sup>
     [
     <a class="footnote" href="#ftn.d56e7603" name="d56e7603">
      90
     </a>
     ]
    </sup>
    pošliapal nohami a g.-skú faru hodil im k nohám ako Judáš tých tridsať
         strieborných, keby som na vlastnú päsť začal ešte raz štúdium a dopracoval sa existencie,
         odpustila by si mi potom? Počkala by si na mňa? Šla by si potom za mňa?“
   </p>
   <p>
    Život a smrť leží dakedy v moci jediného slova. Na smrť bledou devinou tvárou prelietlo
         na okamih dač ako zásvit.
   </p>
   <p>
    Ó, áno, keby tak urobil, akú veľkú službu preukázal by tým verejnosti. Ako krásne
         pomstil by krivdy, páchané potajmo na slovenskom národe. — Ach, ale v deve nebolo Božej
    <span class="emphasis">
     <em>
      viery
     </em>
    </span>
    , tak v nej nebolo už žiadnej
    <span class="emphasis">
     <em>
      nádeje
     </em>
    </span>
    .
   </p>
   <p>
    „Áno,“ preriekla — a kto opíše žalosť jej hlasu — „keby si tak urobil, prijala by som ťa
         späť ako vzkrieseného, a vložila by som svoju ruku do tvojej. Mám niečo po otcovi, vďačne
         dala by som to tebe, aby si doštudoval a nezávisel od svojho nešľachetného otca. — Ale o
         tom škoda vravieť, v tebe niet charakteru ani sily k takému činu a jeho následkom, a ja ti
         už nikdy nemôžem veriť; — nie…“
   </p>
   <p>
    „Je to tvoje posledné slovo, Milica?“ vyskočil a zastal pred ňou s ramenami skríženými
         na hrudi.
   </p>
   <p>
    „Posledné, Ľudovít.“
   </p>
   <p>
    „Nemáš pre mňa ani trochu odpustenia?“
   </p>
   <p>
    „Nie,“ vetila tvrdo. „Že si moje srdce zlomil, to ti odpúšťam; tú zradu mohla by som si
         ospravedlniť mukami tortúry. Ale hanebnú lož, ktorú si celý rok vykonával so mnou,
         neodpustím ti nikdy, tak ako nikdy neodpustím sebe, že moje pery celovali zradcu, že
         spočívala som neraz v objatí podvodníka.“ Pri posledných slovách deva vstala, prešla tesne
         popri skamenele stojacom mladíkovi. Ešte raz ovanul ho nielen vánok rezedy, ktorý mu vždy
         opovedal jej blízkosť, ale sladká vôňa celej tej drahej, rozkošnej bytosti, ktorú stratiť
         znamenalo viac, než zomrieť v mukách.
   </p>
   <p>
    Tak prešlo popri mladíkovi jeho celé pozemské šťastie, kvôli ktorému ustúpil z úzkej
         cesty, na ktorú jeho noha vkročila v P., späť na širokú. Vedel, že ona nechcela do Kanaánu
         pre nich dvoch, a že keby sa on vybral, znamenalo by to rozlúčenie, rozdelenie.
    <span class="emphasis">
     <em>
      Oženil som sa
     </em>
    </span>
    alebo:
    <span class="emphasis">
     <em>
      Chcem sa oženiť
     </em>
    </span>
    — táto
         tisíc ráz opakovaná výhovorka (Luk. 14, 20) znela i v jeho duši.
   </p>
   <p>
    „Nemôžem prísť, ona by so mnou nešla, nemôžem prísť.“
   </p>
   <p>
    A teraz táto žena, toto jeho stelesnené pozemské blaho odchádzalo a jeho zanechávalo
         samotného, odsúdeného, v mukách.
   </p>
   <p>
    Ako tak za ňou hľadel, vedel, že sa už nikdy viac k nemu nevráti, že svoje slovo
         nezmení. Medzi záclonami zachytila sa jej jemná šata na trochu odstávajúcu parketu; musela
         sa zohnúť a vyprostiť ju. Čakal, že aspoň ešte raz pozrie na neho, ale nepozrela; záclony
         zapadli, i dvere, a mladík osamel. Bez slova klesol pri pohovke na kolená.
   </p>
   <p>
    Keby bola uverila jeho slovám, keby bola povedala: „No áno, sprobuj ešte raz, naprav, a
         keby ti všetci neverili, ja budem veriť, a keď sa dokážeš, budem tvojou,“ — cítil, že by ho
         tým bola vzpružila. A áno, on by jej bol dokázal, že jestvuje i pre neho ešte
         zmŕtvychvstanie. No, že ho odsotila, že vyriekla nad ním ten prísny ortieľ: „V tebe niet
         charakteru, ani sily, a ja ti nemôžem veriť,“ vzala mu poslednú pôdu spod nôh.
   </p>
   <p>
    Mala pravdu: V ňom nebolo ani charakteru, ani sily k životnej borbe. Nehodil sa na nič,
         len aby zakopaný v G., tučil sa na dolnozemskej slanine z mozoľov toho ľudu, ktorý
         posielala ho slávna správa cirkvi uhorskej okradnúť o posledné, čo ešte mal — o poklad
         materinskej reči.
   </p>
   <p>
    Ó, je to hrozné, keď tak mladosť padá do trasoviska beznádejnej špatnosti, keď posledná
         sila, zadržať sa dačej ruky, zmizne a s rezignáciou vysilenia zaniká život v tom kalnom,
         strašnom, blatnatom hrobe.
   </p>
   <p>
    „Ľudovít, čo ti je, čo robíš?“ Kto opíše úžasný pohľad Danka Žilinského, skláňajúceho sa
         k priateľovi už nie kľačiacemu, ale ležiacemu na zemi!? Veď v takom položení leží snáď v
         horách smrteľne postrelený jeleň: trafili ho, utekal, sila vypovedala; vie, že už neunikne,
         no tak sa vystrel a čaká smrť.
   </p>
   <p>
    „Danko, čo chceš? Ideš mi klnúť, zradcovi, klamárovi, podvodníkovi? Môžeš; môžete všetci
         šliapať po mne, zahádžte ma kamením ako Achana, zaslúžim si to.“
   </p>
   <p>
    „Brat môj,“ mladík nevýslovne teskno
    <sup>
     [
     <a class="footnote" href="#ftn.d56e7657" name="d56e7657">
      91
     </a>
     ]
    </sup>
    a pritom s láskou v nebi zrodenou pozrel na druha, dakedy veľmi milovaného,
         „vstaň, nelež na podlahe, poď, vyjdeme von do prírody, tam povieš mi všetko, čo ťa bolí.“
   </p>
   <p>
    „Von na slnce, von medzi čestných ľudí? Ta ja nepatrím.“
   </p>
   <p>
    „Tak poď do mojej izby, tu v Irenkinom salónku nemôžeš takto ostať.“
   </p>
   <p>
    „Máš pravdu,“ vyskočil Ľudovít; „tu niet pre mňa miesta. No povedz mi ty, ktorému som
         všetko vzal, kde je v šírom svete miesto pre zradcu môjho druhu?“
   </p>
   <p>
    „Pod krížom na Golgote, Ľudovít.“
   </p>
   <p>
    Mladíci odchádzali.
   </p>
   <p>
    „Áno, tam bolo raz v P. po onej noci, keď si mi ty odpustil; no ja som toto miesto
         opustil, a teraz niet návratu.
    <span class="emphasis">
     <em>
      Každý, kto je z pravdy, počuje môj
         hlas
     </em>
    </span>
    , hovorí Kristus. Ja som systematicky luhal a nepočujem viac Boží hlas. Keď
         zavrhli ma pre túto lož ústa na zemi najdrahšie, ústa bytosti, ktorá to s pravdou neberie
         tak prísne, Kristus nemá inej odpovede, len
    <span class="emphasis">
     <em>
      syn zatratenia
     </em>
    </span>
    .
   </p>
   <p>
    Schádzali dolu schodmi a ocitli sa bez svedkov v bočnej, do zadnej časti parku vedúcej
         chodbe.
   </p>
   <p>
    „Stojíš príliš hlboko, Ľudovít, než aby si mohol premerať Kristovu lásku.
    <span class="emphasis">
     <em>
      Keď
            sme my ešte hriešnici boli, Kristus za bezbožných umrel
     </em>
    </span>
    ,“ vravel Danko vážne.
         „Nezná bezbožný človek, k čomu ho dovedie jeho bezbožnosť. Mňa doviedla temer k samovražde,
         bo nikdy nebol by som mohol prísť na takú myšlienku, keby som bol mal Ježiša; teba doviedla
         k zrade. A vševedúci Boh, ktorý od večnosti znal, čo my dvaja urobíme, keď príde tvrdá
         skúška, poslal predsa svojho Syna, aby bol zmierením za naše hriechy. On vedel, akí budeme,
         čo urobíme, a poslal Ježiša na kríž za môj hriech a za tvoje neprávosti. Ty si luhal, a
         večná pravda musela za to zomrieť. Ak nepočuješ Jeho hlas vo svojom vnútri, počuješ Jeho
         slovo, a to slovo hovorí:
    <span class="emphasis">
     <em>
      Ku mne sa navráť, ja sám zhladzujem tvoje prestúpenie
            pre seba, a na tvoj hriech nespomínam. — Poďte ku mne všetci, ktorí pracujete a ste
            obťažení, a ja vám dám odpočinutie. — Toho, kto príde ku mne, nevyvrhnem von.
     </em>
    </span>
    Na Golgotu nechodievajú spravodliví, to je cesta len pre hriešnikov; my, ktorí sme po nej
         raz šli a dnes znova, keď klesneme, po nej chodievame, my ti môžeme dokázať. Sadni si, brat
         môj a počúvaj.“
   </p>
   <p>
    Mládenci zaujali miesta na neveľkej lavičke v tôni mohutných gaštanov. Danko čítal:
   </p>
   <p>
    <span class="emphasis">
     <em>
      V tom zjavená je láska Božia k nám, že Syna svojho jednorodeného poslal Boh na
            svet, aby sme živí boli skrze Neho. V tom je láska, nie že by sme my Boha milovali, ale
            že On miloval nás a poslal Syna svojho, aby bol zmierením za hriechy naše.
     </em>
    </span>
    —
         Ľudovít, či nie sú to mocné a krásne slová?“
   </p>
   <p>
    „Krásne,“ vnišiel si mladík oboma rukami do hustých vlasov; „keď ty ich čítaš, dostávajú
         celkom iný, mocný význam.“
   </p>
   <p>
    „Nie keď ja ich čítam, ale keď ty ich srdcom počúvaš, brat môj.“
   </p>
   <p>
    „Danko, nenazývaj ma týmto menom,“ bránil mladík, „ty nie, od teba najmenej si ho
         zaslúžim; načo ukladáš si toľké sebazaprenie a poníženie?“
   </p>
   <p>
    „Vyzerám ako nejaký stredoveký pustovník?“ pekný, jasný úsmev ožiaril vážnu, jemnú tvár
         mladíka.
   </p>
   <p>
    „Nie; vyzeráš ako — — nuž, ako keby si ma skutočne miloval, a to je nepochopiteľné,
         nemožné.“
   </p>
   <p>
    „Máš pravdu; z vlastnej sily ja iste najmenej mohol by som ťa milovať. Ja prvý mal by
         som príčinu, veľkú príčinu, hnevať sa na teba. Ak chceš vedieť: včera dali sme si so
         Zlatuškou ,s Bohom‘, pochovali sme našu peknú, čistú lásku a s ňou kus vlastných sŕdc;
         nebyť tvojho činu — ľudsky povedané — ja dnes mohol som byť tým najblaženejším človekom na
         svete, ženíchom. Nuž áno, ja najmenej mám príčinu ťa milovať, ale,
    <span class="emphasis">
     <em>
      Božia láska
            rozliata je v našich srdciach skrze Ducha Svätého
     </em>
    </span>
    . Ja ťa skutočne môžem
         milovať, — a milujem. Privítal si ma tým, či som ti prišiel klnúť.
    <span class="emphasis">
     <em>
      V srdci, ktoré
            ležalo na Golgote pod krížom, na ktoré krv Baránkova splynula, ktoré tam muselo so
            zahanbením priznať: Za moje viny zomieraš, Synu Boží! V tomto srdci nieto viac miesta
            pre kliatbu akéhokoľvek druhu.
     </em>
    </span>
    “
   </p>
   <p>
    „Ó, by to bola pravda, ó, by to skutočne jestvovalo ešte podobné prerodenie, podobná
         moc! Vtedy jestvovala by nádej ešte i pre tvora tak biedneho, ako som ja! Ty mi musíš
         rozumieť: moje poníženie nemôže byť väčšie, keď sa ti so všetkým priznám, a ty mi povieš
         pravdu.“
   </p>
   <p>
    Mladík kľačal už zase, teraz pri priateľových nohách. Skrývajúc tvár na jeho lone,
         priznal všetko, zopakoval všetky hrozné a zároveň pravdivé Milicine slová, i presvedčenie,
         aké vyvolali. Rozodral si rany srdca tak, že znovu začali krvácať. Pri posledných slovách
         vyskočil a skrižujúc pevno ramená na hrudi, uprel až na dno duše prenikajúci pohľad do
         bledej akoby zduchovnenej priateľovej tváre:
   </p>
   <p>
    „Tak hľa odsúdila ma ona, tak odsúdil som sa sám; čo vravíš ty?“
   </p>
   <p>
    „Že oba máte pravdu.“
   </p>
   <p>
    Mladík ustúpil.
   </p>
   <p>
    „Teda niet nádeje?“
   </p>
   <p>
    „Pre Ľudovíta Černeja, toho, ktorý predo mnou stojí, nieto žiadnej nádeje. To ja viem
         najlepšie; roky pracoval som na ňom ako sochár, keď dlátom utvára formy v pieskovci, a ten
         kameň sa mu drobí. Roky pokúsila sa o to mamička i Milica márne, a dnes jeho nemožno už
         napraviť.“
   </p>
   <p>
    „Danko!“ To bolo zaúpenie naľakanej duše, ktorá blúdiac uprostred mrákav nad priepasťou
         videla svetlo, a ono jej náhle zhaslo.
   </p>
   <p>
    „Áno, Ľudovíta nemožno napraviť, ale sláva Pánovi, ani netreba; Slovo Božie nezná nič o
         podobnom obnovení, vzkriesení nášho starého človeka; ten patrí na kríž. Zradca, klamár,
         podvodník, slaboch Ľudovít patrí na kríž, ta, kam patril i samovrah Daniel.
    <span class="emphasis">
     <em>
      S
            Kristom ukrižovaný som. Živý som už nie ja, ale živý je vo mne Kristus. — Musíte sa
            znova zrodiť. — Všetkým, ktorí Ho prijali,
     </em>
    </span>
    — tam na kríži ako svojho
         Spasiteľa —
    <span class="emphasis">
     <em>
      dal právo, byť synmi Božími, tým ktorí veria v Jeho meno, ktorí… z
            Boha splodení sú
     </em>
    </span>
    , nad ukrižovanými mŕtvolami ktorých zaznelo:
    <span class="emphasis">
     <em>
      Hľa,
            nové činím všetko.
     </em>
    </span>
    Rozumieš, Ľudovít?“
   </p>
   <p>
    „Áno, rozumiem. No je to až príliš veľké svetlo, aby ho moje, predtým do takej hlbokej
         tmy hľadiace oči mohli zniesť. Poďme niekam preč, niekam, kde by nás nik nezmýlil, a tam
         modli sa so mnou. Zomrel Kristus za bezbožných, za hriešnikov, zomrel i za mňa; mám i ja
         právo, utiekať sa k Nemu. Len jedno ma mýli,“ začal Ľudovít, keď mlčky pokročili smerom k
         pustovni: „Ezau nenašiel miesto k pokániu, hoci ho s plačom hľadal; Judáš nedostal
         odpustenia, hoci si nad svojím hriechom zúfal. Čo bude so mnou?“
   </p>
   <p>
    „Ty nie si ani Ezau, ani Judáš, brat môj. Prvorodenstvo a s ním súvisiace požehnanie
         nemôže stratiť ten, kto ho ešte nemal. Mohol by som ho nevernosťou stratiť ja, ktorému z
         milosti už dané bolo, stať sa synom Božím skrze znovuzrodenie. Pri Kristu si nebol, a tak
         tvoju zradu nemožno prirovnať k Judášovi. Z jej veľkosti nedá sa síce nič ubrať, ale, sláva
         Pánovi, že jestvuje Golgota a kríž, na ktorý možno ju položiť; tam bola Bohom odsúdená i
         potrestaná.“
   </p>
   <p>
    „Ale ľudia!“ zastonal mladík.
   </p>
   <p>
    „Nehnevaj ľudí,“ hovorí poľské porekadlo, „lebo Boh odpustí, ale ľudia neodpustia. To
         sa, pravda, i pri tebe vyplní.“
   </p>
   <p>
    „Tak ja, keby sa mi tá milosť Božia stala, že Kristus vo mne a so mnou učiní všetko
         nové, nikdy nebudem smieť — tak ako ty teraz — povedať, že som synom Božím; kto by mi
         uveril?“
   </p>
   <p>
    „Počuj, čo stojí v Skutkoch apoštolských:
    <span class="emphasis">
     <em>
      Prišiel Saul do Jeruzalema, pokúsil
            sa pritovarišiť k učeníkom, ale báli sa ho všetci, neveriac, že by bol
            učeníkom.
     </em>
    </span>
    Tak povedie sa i tebe. Ale Pavel preto smelo a verejne vyznával:
    <span class="emphasis">
     <em>
      „Pavel služobník Ježiša Krista, povolaný apoštol
     </em>
    </span>
    , a nikto nemohol
         mu uprieť právo učeníka, hoci predtým hubil Božiu cirkev. Svätý Boh túto svoju vyvolenú
         nádobu sám legitimoval, takže na konci práve tento učeník, ktorý seba nedochôdčaťom a prvým
         z hriešnikov nazýva, smie povedať:
    <span class="emphasis">
     <em>
      Viac, než všetci ostatní, pracoval som; ale
            nie ja, ale milosť Božia mne prítomná. Boj výborný som bojoval, beh som dokonal, a teraz
            odložená mi je koruna, ktorú mi dá v onen deň Pán, spravodlivý sudca.
     </em>
    </span>
    Potrebuješ ešte viac dôkazov Božej Lásky?“
   </p>
   <p>
    „Nie, Danko. Božia láska, dokázaná na Golgote, je skala, o ktorú sa oprela moja slabá
         viera.“
   </p>
   <p>
    Zapadli za oboma mladíkmi ťažké dvere pustovne, starý kľúč zaškrípal. Chvíľa, v ktorej
         duša, jedna z tých najpoškvrnenejších, ocitla sa po prvý raz zoči-voči pred svojím Bohom,
         mala len jedného pozemského svedka; no on ju nikdy nezabudne. Tvrdo prepúšťal knieža tohto
         sveta svoju obeť. Boj modlitby upomínal na Peniel. Ale čím tmavšia noc, tým krajšie
         svitanie, čím tuhší boj, tým slávnejšie víťazstvo.
   </p>
   <p>
    Niečo z toho svitania a z toho víťazstva spočívalo na oboch bledých tvárach, keď konečne
         mladíci opúšťali pustovňu, a nie spolu, ale každý inou stranou vracali sa do zámku, kde
         pomaly schodila sa spoločnosť k obedu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e7591" name="ftn.d56e7591">
        88
       </a>
       ]
      </sup>
      <span class="emphasis">
       <em>
        tortúra
       </em>
      </span>
      — donucovanie mučením, týraním; trápny postup
     </p>
    </div>
    <div class="footnote">
     <p>
      <sup>
       [
       <a class="para" href="#d56e7597" name="ftn.d56e7597">
        89
       </a>
       ]
      </sup>
      <span class="emphasis">
       <em>
        inkvizícia
       </em>
      </span>
      — tu: kruté vyšetrovanie
     </p>
    </div>
    <div class="footnote">
     <p>
      <sup>
       [
       <a class="para" href="#d56e7603" name="ftn.d56e7603">
        90
       </a>
       ]
      </sup>
      <span class="emphasis">
       <em>
        talár
       </em>
      </span>
      — slávnostné rúcho cirkevných hodnostárov
     </p>
    </div>
    <div class="footnote">
     <p>
      <sup>
       [
       <a class="para" href="#d56e7657" name="ftn.d56e7657">
        91
       </a>
       ]
      </sup>
      <span class="emphasis">
       <em>
        teskný, teskno
       </em>
      </span>
      — clivý, clivo
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e7774">
       </a>
       36
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na celkom inom mieste, dosť hlboko v hájoch, sedela na machom a papradinami obrastenej
         skale Irenka Strakoničová; rozprávala družke na nižšom balvane sediacej niečo, čo obe
         devušky zaujímalo v najvyššej miere.
   </p>
   <p>
    „Nuž tak vidíš, i ja mám svoj zármutok,“ končila s povzdychom. „Poslala som jej rozličné
         spisy, modlím sa ustavične za ňu; ale odkedy viem, že je to matka, opustila ma úplne
         smelosť, navštíviť ju. Veď pomysli: ako cudzia — odkedy všetko znám — nemôžem prísť, a ako
         dcéra — —. Ó, ver, je to veľmi bolestné!“ Devuška pritisla zopäté ruky na hruď.
   </p>
   <p>
    „Verím, Irenka!“ Nežné ramená ju objali. Družka sedela už pri priateľke a zotierala
         náhle vytrysknuté slzy z jemných líc.
   </p>
   <p>
    „Ach, nechaj sa ma vyplakať — tak je to dobre. Opriem si hlavu o tvoju hruď, ty znáš,
         drahá, čo je bolesť srdca; teba nezatienim, ty môžeš zaplakať so mnou. Veď uváž, ona tak
         blúdi — snáď, ba iste už i na svete nešťastná. Vytrhnutá z horskej rodnej pôdy, presadená
         do bahna, žije bez svetla, bez Krista. — A ja ju nesmiem pred mojimi ani spomenúť, bo je to
         moja matka. Keby veci ináč stáli, grófka B. je naša susedka, kto by mi prekazil, navštíviť
         ju spoločne s tebou? Janko by nás mohol doprevadiť, priniesli by sme jej svetlo; takto
         nemožno.“
   </p>
   <p>
    „Neplač, Irenka, radšej sa pomodlíme; a ver, Pán Ježiš, ktorý našiel cestu k našim
         srdciam, nájde ju i k jej srdcu.“ Také prosby, ako tá, ktorá na skalách odoznievala,
         prednášaná dvoma srdcami, prerážajú nebesia. Keď stíchla, vraví zrazu Zlatuška:
   </p>
   <p>
    „Irenka, ja myslím, že cesta k srdcu tvojej úbohej matky je v I. Kor. 13.“
   </p>
   <p>
    „Láska. To viem, drahá; a nie je pre mňa ťažká; akokoľvek milujem svojho otca, srdce
         cíti lásku i k nej, ktorá mi život dala. Ale ako túto lásku dokázať? Čo by si spravila ty
         na mojom mieste?“
   </p>
   <p>
    „Ja?“ Zlatuška vstala. Slnce utvorilo okolo nežnej postavy zlatožiaru, pocelovalo čisté
         čielko — oltár poézie — i spevné ústa. Sirôtkové oči zahľadeli sa polosnivým,
         polozádumčivým pohľadom do tajomnej zelene hôr. „Išla by som k tej peknej panej ako dcéra,
         povedala by som jej, že viem už, čím mi je, poďakovala za život a dala by som jej pocítiť,
         že ju ľúbim ako dcéra, ľúbim napriek všetkému, a preto, že ju ľúbi môj Kráľ.“
   </p>
   <p>
    Žiara vytrženia skrásnila tvár Irenky Strakoničovej, keď zastanúc po boku priateľky,
         vravela pomaly — viac sama k sebe:
   </p>
   <p>
    „Áno, ja pôjdem za ňou ako dcéra, a Ty mi na to, Pane, dáš príležitosť; ona uverí v
         moju, a potom v Tvoju odpúšťajúcu lásku.“
   </p>
   <p>
    „Babička s tebou spokojná nebude,“ v zamyslení podotkla Aranka; „ale:
    <span class="emphasis">
     <em>
      i my
            tedy máme za bratov duše klásť
     </em>
    </span>
    , čím viac za vlastnú matku.“
   </p>
   <p>
    „Ach, babička, deduško! Zlatuška, tá cesta do Kanaánu sa úži, povážlive úži.“ Rozkošná
         hlavička klesla k hrudi.
   </p>
   <p>
    „Ach, Irenka, sídelné mesto onej poludňajšej krajiny je vysoko, nad najvyššími horami; a
         to vieš, že tam doma, na Slovensku, najbližšie končiarom boli najužšie chodníky.“
   </p>
   <p>
    „Máš pravdu. A čo ja tebe vravím o úzkej ceste? Kto ju má užšiu, ako ty, drahá naša
         piesenka! Ak nie je to pre teba veľmi smutné, povedz mi, Zlatuška, čo si dnes ráno robila v
         spálni svojho otca.“
   </p>
   <p>
    Ľahunká tôňa smútku pokryla oblednuté líčka; sotva znateľný závzdych zdvihol mladú hruď.
   </p>
   <p>
    „Radšej by som nevravela, ale dôvera žiada protidôveru. Otec si ma dal zavolať a oznámil
         mi, že dnes pred všetkými vami oznámi moje zasnúbenie s Ferdinandom.“
   </p>
   <p>
    „Zlatuška, nemožno! A Danko?“ obe biele ruky zakryli devuškinu tvár. „Však ty si nemohla
         pristať na to?!“
   </p>
   <p>
    „Nemožno.“ Spustila ruky, pozrela na priateľku, do tej čistej, bolestným vytržením
         zastretej tváre. „Ja som mu povedala, že to, čo Černej svojou zradou zapríčinil, zničiť
         totiž pozemský život a šťastie Danka Žilinského, že to Černejová nekorunuje zradou jeho
         lásky a srdca. A keď chcel jeho tupiť,“ devine líčka zahoreli, „tak som si svojho miláčka
         zastala pred oboma rodičmi; prišla k nemu i matka. Jeden hrozil, druhý dohováral. Bola to
         strašná chvíľa. Otec opustil ma so slovami: „Ferdinand pôjde s nami; odpor nestrpím. Pôjdem
         k slúžnemu,
    <sup>
     [
     <a class="footnote" href="#ftn.d56e7821" name="d56e7821">
      92
     </a>
     ]
    </sup>
    vezmem dišpenzáciu
    <sup>
     [
     <a class="footnote" href="#ftn.d56e7827" name="d56e7827">
      93
     </a>
     ]
    </sup>
    od ohlášok, jedna postačí; o dva týždne budeš Adamišovou.“
   </p>
   <p>
    „A tvoja mamička?“
   </p>
   <p>
    „Ona robila výčitky. Tupila moje kresťanstvo, ktoré nezachováva ani prikázanie o
         rodičoch. Ach, to bolo temer ešte hroznejšie. Neviem, kto mi pomôže, Irenka, vlastne ako mi
    <span class="emphasis">
     <em>
      Pán
     </em>
    </span>
    pomôže. No jedno viem: keby som mala — v nočnú hodinu vyhnaná
         do búrky, dažďa, víchru a mrazu, bez prístrešia a domova blúdiť dolnozemskou púšťou, —
         radšej to, ako opustiť a.-skú faru v Adamišovej ekvipáži. Viem, že otec hrozbu splní. Od
         Adamiša nečakám uznalosť; on vie, že ho nemilujem, a nechce ustúpiť. No i to viem v tejto
         chvíli, viac než kedy indy, že s ním pred oltár nepôjdem; môj Boh mi divne, ale iste
         pomôže.“
   </p>
   <p>
    „Zlatuška, Zlatuška moja!“ To bolo žiaľnejšie zaplakanie.
   </p>
   <p>
    No Aranka Černejová nespojila teraz — keď priateľka plakala nad jej krivdou — svoje slzy
         s družkinými.
   </p>
   <p>
    „My ti pomôžeme, dá to Pán; tetinka Karolína nemôže, na ňu padá vina, že ťa tak
         vychovala; mňa by nepočúvali; ale je tu moja babička, strýc generál, prehovorím s nimi.“
   </p>
   <p>
    „Nie, Irenka,“ pomaly zakrútila devuška hlavou. „Keď som potom zostala tam samotná, a
         kľačiac pri okne v hrôze a strachu, aký na mňa prišiel, premýšľala, koho poprosiť z ľudí o
         pomoc, bolo mi zrazu, akoby sa môj Pán celkom nízko sklonil ku mne, a jemne, veľmi jemne
         vravel:
    <span class="emphasis">
     <em>
      Neboj sa, lebo ja som s tebou; nestrachuj sa, lebo ja som tvoj Boh; ja
            sám ti budem pomáhať.
     </em>
    </span>
    Tak nechaj len Jeho, On pomôže; ja Mu verím.“
   </p>
   <p>
    Pri posledných slovách zišli obe devušky zo skaly a pritúlené jedna k druhej mlčky
         strácali sa v hustej zeleni hájov.
   </p>
   <p>
    „Ja Mu verím!“ opakoval pritlmený mužský hlas. „Fantastka! A ak On predsa nepomôže? Mám
         vôľu merať sa s Ním, s týmto neviditeľným Sokom. Teda tak ďaleko sme už, milý nádejný pán
         svokor: ohlášky s dišpenzáciou? Znamenitá myšlienka. Vari sa my dvaja, ty a ja, bojíme toho
         husľového rytiera? Ten nám ju predsa neodvedie, nemá kam. Pozlátil by som ťa, Ľudovít
         Černej, že si sa tak kamarátsky o to postaral, aby sa z neho v budúcnosti nestalo niečo
         veľkého. Vlohy by tu boli; no načo sú vlohy a talenty v Uhrách pre Slováka? On ich i tak
         musí zakopať. Nuž ale — isté je isté. A teda radšej v búrke a mraze blúdiť dolnozemskou
         púšťou, ako v mojej ekvipáži!? No, to práve nie je lichotivé; ale nech, len keď budeš moja.
         A keď raz budeš moja, Aranka Černejová, potom sa porátame. Túžim popredne po tvojej osobe,
         a tú mi Černej dá, a ty celkom pokorne budeš sedieť po mojom boku v mojej ekvipáži, až
         pôjdeme z A.“
   </p>
   <p>
    Spoza skál vystúpil Ferdinand Adamiš, nahol sa cez ostrý balvan, aby mohol dlhšie
         stopovať bledé oblečenie a obrysy miznúcich prelestných ženských postáv.
   </p>
   <p>
    A kde bola Milica predtým, kým zvuk zvončeka zvolal malú spoločnosť ku skvostnej tabuli?
   </p>
   <p>
    „Nechaj ma, Janko,“ povedala bratovi, ktorý ju stretol v dolnej chodbe, keď navždy
         rozlúčila sa so svojím pozemským šťastím, „sú chvíle, keď samota je nám vítaná.“
   </p>
   <p>
    „Verím, sestra moja, no i nebezpečná.“
   </p>
   <p>
    „Prečo?“ usmiala sa tým divným úsmevom, v ktorom niet ani svetla, ani tepla. No keď
         postrehla na seba uprený pohľad, plný bratskej lásky a sústrasti, ktorý bez slova apeloval
         na rodinný pokrvný cit, mimovoľne ovinula obe ruky okolo bratovej šije. „Nestaraj sa, sama
         sa z toho dostanem, keď len tá hrozná chvíľa je už za mnou.“
   </p>
   <p>
    Pohladil i bozkal ju.
   </p>
   <p>
    „A predsa nechaj ma ísť so sebou!“
   </p>
   <p>
    „Nie!“ vymanila sa. „No chceš snáď vedieť, čo sme tam robili?“
   </p>
   <p>
    Pokývol mlčky.
   </p>
   <p>
    „Pochovali sme popri Dankovom i naše šťastie.“
   </p>
   <p>
    „Rozišli ste sa?“ Jeho to neprekvapilo, a predsa zaznel vo vždy jasnom hlase hlboký
         stesk. Mladík ľúbil sám, a cítil to roztrhnutie dvoch mladých sŕdc vo svojom vlastnom
         srdci.
   </p>
   <p>
    Vedela, že s ňou súcíti. Keď znova privinul ju k sebe, zastonala, ako dakedy stonávajú
         ranení; ale nechcela, nemohla by povedať, ako sa rozišli s jeho kamarátom a jej blahom —
         jemu nie. Cítila, že on by nesúhlasil, — on nie; snáď ani ostatní. Bozkala ho a unikla.
   </p>
   <p>
    Ó, keby i všetci prišli: mamička, Zlatuška, Danko, Irenka, a vinili ju z tvrdosti, ona
         nikdy nebude ľutovať, že konala tak, ako konala — premýšľala, zavierajúc za sebou dvere
         kvetnej siene a dala sa chodiť pomedzi vonným krovím, ktoré včera v osvetlení tak báječne
         ihralo v dúhových farbách.
   </p>
   <p>
    Pomstila Danka, Jurka i ostatných kamarátov; očistila sa od škvrny, ktorá tým spojením
         lipla i na nej. Že pritom jej vlastné srdce vykrvácalo, čo na tom, keď len putá boli
         polámané, zločin preťatý! Však aj Kristus kázal „uťať“; nuž ona poslúchla. Keď rozťala
         zlatú niť vzájomnej lásky, spájajúcej dve srdcia v jeden celok, oba diely cítili rovnakú
         bolesť. Bolo to prirodzené, no i spravodlivé.
   </p>
   <p>
    Pritisla obe ruky na miesto, kde zúrila ukrutná bolesť. Kde sa vzala, tu sa vzala
         rozpomienka, ako čo by teraz stáli so Zlatuškou na schodoch a.-skej zrúcaniny:
   </p>
   <p>
    „Predstav si, Danko by sa zvrhol, on pod tlakom, ktorý na ňom leží, prešiel by do
         nepriateľského tábora, aby dostal faru, čo by sme urobili my? Pravda, my by sme prestali
         milovať. Ach, a môj Ježiš miluje aj zradcov.“
   </p>
   <p>
    „To je Kristus“ — zakrútila deva hlavou; „tak človek nemôže milovať. Čo vedela by som
         ešte na ňom milovať? Veď toho, ktorý to tam ostal v Irenkinom salónku, som ja nikdy
         neľúbila; kde by som bola mohla ľúbiť takého ošklivého slabocha! Ja pravda, milovala som
         jeho osobu, pohľad jeho očí, zvuk hlasu, zradnú, klamnú tvár, zradné pery, a ešte
         zradnejšie srdce — a to všetko je stratené! Ako to povedala Aranka: „My dietky Božie musíme
         a môžeme trpieť viac než vy, ale v tom je ten rozdiel: my netrpíme samy a bez nádeje. On
         môže nahradiť otčinu, domov, rodinu, priateľov, ideály, všetko, aj mňa.“
   </p>
   <p>
    „Keby som teraz mohla tak veriť ako ona, keby Kristus bol mne tak všetkým ako jej,
         nestála by som tu teraz tak sama,
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         ako lipa v šírom poli,
        </em>
       </span>
       <span class="emphasis">
        <em>
         vietor lístie keď jej zráňa,
        </em>
       </span>
       <span class="emphasis">
        <em>
         ach, zelené, zelené…
        </em>
       </span>
      </span>
     </p>
    </div>
   </p>
   <p>
   </p>
   <p>
    Veď ja už nemám nikoho a nič; matka, brat, priateľky, priateľ — všetci vybrali sa do
         Kanaánu; jeho, ktorý išiel so mnou, s ktorým som prežívala svoje pekné zemské šťastie, som
         stratila; — áno, ja nemám nikoho v tom šírošírom svete!
   </p>
   <p>
    Nebolí ma tak, Ľudovít, že som ťa stratila, ako že vlastne teba nikdy nebolo; milovala
         som prelud, výtvor svojej obrazotvornosti. Ach, ako privyknúť tej myšlienke, že toho
         mladíka, ktorý bol predmetom mojich snov a túžob, nikde, nikde, nikde niet!“
   </p>
   <p>
    Zalomila rukami. Plakala by, ale nemala sĺz — —.
   </p>
   <p>
    A tak zostane to už navždy. Bola ešte taká mladá, život iba ležal pred ňou; ako ho
         prežiť, keď ničoho niet, čo by vyplnilo tú prázdnotu v srdci? Ako žiť taká opustená, taká
         sama? Chcela si povedať, že bude žiť národu; — tá myšlienka bola zrazu taká studená…
   </p>
   <p>
    Nech nie je s Ľudovítom zasnúbená, bola by sa vžila s celou rozkošou do úlohy učiteľky.
         Takto, pretože sa už mesiace vžívala do úlohy, akú mala zastávať po boku milovaného muža,
         mimovoľne úloha vychovávateľky strácala pre ňu význam. Uvedomila si, že za jeden rok úplne
         zunovala boriť sa so životom v pomaďarčených školách, kde hneď farár, hneď škôldozorca sťa
         pašovia stáli nad ňou.
   </p>
   <p>
    A aký by bol výsledok tej borby? Keby sa jej v najlepšom prípade podarilo vychovať
         slovenskému národu dakoľko dcér a synov, prídu títo do vyšších škôl, a tam vydrezírujú z
         nich takých Lajošov Černejov, také trstiny bez vôle a charakteru.
   </p>
   <p>
    Ó, keď veci tak stáli, ako žiť a načo žiť!? Sklesla bezvládne na schod kamennej Kvetny.
         Ruky ovinula vôkol kolien, strnulo hľadela do prázdna a do priepasti.
   </p>
   <p>
    Zrazu v tej tíšine a samote, slovo za slovom, blížila sa k nej rozpomienka na skvostný
         chválospev Zlatuškinej lásky:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kázali mi srdce nájsť,
        </em>
       </span>
       <span class="emphasis">
        <em>
         ktoré vernosť drží,
        </em>
       </span>
       <span class="emphasis">
        <em>
         k jeho láske zrady tieň
        </em>
       </span>
       <span class="emphasis">
        <em>
         nikdy sa nezdruží.
        </em>
       </span>
       <span class="emphasis">
        <em>
         Ó, znám jedno, jedno znám,
        </em>
       </span>
       <span class="emphasis">
        <em>
         v jeho láske podiel mám;
        </em>
       </span>
       <span class="emphasis">
        <em>
         ľúbi v blahu, ľúbi v žiali
        </em>
       </span>
       <span class="emphasis">
        <em>
         i v smrti hodine
        </em>
       </span>
       <span class="emphasis">
        <em>
         Ježiš môj jedine.
        </em>
       </span>
      </span>
     </p>
    </div>
   </p>
   <p>
   </p>
   <p>
    „Šťastná Zlatuška!“ podoprela si dievčina hlavu do dlane. „No či by som sa i ja nemohla
         stať tak šťastnou? Či nenahradil by potom i mne všetko On? Či neukázal by mi, ako, čomu a
         komu vlastne žiť? Možno, iste; no vo mne niet žiadnej túžby po Ňom. A keby som povedala, že
         chcem, že už chcem z Mezopotámie, bolo by to, ako by som sa plazila ku krížu teraz, keď ma
         všetko sklamalo; že preto idem, pretože vo mne niet sily, premôcť ten zármutok, tú stratu.
         A on, ktorý raz sám, ako trstina — teraz už viem prečo — hnaný, šľahaný zlým svedomím,
         klonil sa na ich stranu, a len mnou bol zadržaný, on by videl, že i ja som trstinou. Janko
         by povedal, keď vraj Pán ma nemohol zobudiť bozkom, no tak to učinil úderom. Nie, to nie je
         pre mňa!“
   </p>
   <p>
    Ak kedy, tak teraz bol ten najnepriaznivejší okamih, vybrať sa do Kanaánu. Keď nechcela
         Mezopotámiu opustiť vtedy, keď matka, brat i sestry zvali — nechcela, lebo sa obávala, že
         by musela utratiť to pôvabné zemské šťastie. — Teraz, keď to šťastie predsa len stratila,
         musela svojim zásadám zostať verná a dokázať, že možno pevným charakterom trpieť i bez
         Krista, a predsa neklesnúť.
   </p>
   <p>
    Namáhala sa pozbierať svoje myšlienky; veď prv, než príde späť medzi ostatnú spoločnosť,
         musí mať aspoň plán ďalšieho života. Či vrátiť sa na svoju stanicu, či hľadať iné miesto,
         či ísť s bratom a matkou do Rumunska? Nie, ta nie; oni otočení sú samými veriacimi — ako
         ich nazývali. — Tak čo, ach čo? Počula temer búchanie v sluchoch; každý čuv
    <sup>
     [
     <a class="footnote" href="#ftn.d56e7970" name="d56e7970">
      94
     </a>
     ]
    </sup>
    v nej bol podráždený a napätý.
   </p>
   <p>
    „Kto mi ukáže nejakú postať, kde by som mohla ešte užitočne žiť?!“
   </p>
   <p>
    „Milica, vy tu?“
   </p>
   <p>
    Sú chvíle, keď ľudský hlas je pravým dobrodiním.
   </p>
   <p>
    „Tu, doktor Strakonič, ako vidíte,“ usmiala sa žiarivo.
   </p>
   <p>
    Bol lekárom, ale nevidel, že lesk hlboko vpadnutých očí je horúčkový, že červeň líc je
         klamná. Videl len ju, ktorú hľadal, po ktorej túžilo celé jeho srdce.
   </p>
   <p>
    „Konečne som vás našiel.“
   </p>
   <p>
    Ju tie slová i hlas, ktorým boli vyrieknuté, oblažili. Bolo jej ako človeku, ktorého,
         keď sám pred sebou do blata padol, niekto dvíha ocenením. Ešte bol na svete niekto, kto ju
         hľadal.
   </p>
   <p>
    „Prečo ste ma hľadali?“ vyriekla jednoducho.
   </p>
   <p>
    „Ó, Milica, či ste už zabudli, že náš rozhovor včera zostal nedokončený?“ divil sa.
   </p>
   <p>
    „Zabudla, Sáva,“ priznala sa úprimne, a spravila mu miesto po svojom boku, pri nohách
         Kvetny. „Prežila som tak mnoho; bolela ma hlava.“
   </p>
   <p>
    „Počul som. A už vás nebolí?“ staral sa. Siahol po jej ruke. „Aká horúca.“
   </p>
   <p>
    „Ach, nechajte lekára stranou,“ pokúsila sa o žart; „radšej mi pripomeňte to, čo som
         zabudla.“
   </p>
   <p>
    Oči mu zaiskrili ohňom pravého južana.
   </p>
   <p>
    „Vyslovili ste včera túžbu, zostať v T., a ja som vás žiadal, aby ste mi umožnili,
         dovolili túto túžbu splniť.“
   </p>
   <p>
    „Ach, je pravda!“ zbadala sa. „Nuž a ďalej?“
   </p>
   <p>
    „Milica, smiem povedať, ako by sa táto vaša túžba, od ktorej závisí moje celoživotné
         blaho, dala splniť?“
   </p>
   <p>
    Oheň jeho očí i hlasu — dač v celej jeho bytosti zahrialo jej v žiali schladnuté srdce.
         Ale ešte vždy netušila, nerozumela.
   </p>
   <p>
    „Smiete,“ dovolila.
   </p>
   <p>
    Nuž on povedal, a ako povedal! Len južan nájde pre predmet svojej lásky také mená, pre
         opis tejto lásky také obrazy; len on stiahne do ľudskej reči toľko horúcich slnečných
         lúčov.
   </p>
   <p>
    Na deviných lícach, spočiatku bledých, zahoreli ruže. Bez slova prijala to horúce,
         slnečné vyznanie lásky. Hľadela pritom do švárnej, slávskej, mužnej tváre, na tie smelé a
         pevne krojené pery. Ó, tieto pery vraveli pravdu!
   </p>
   <p>
    „Priznám, že neraz skladal som hold k nohám krásy, ale nikdy nemilovalo ešte moje srdce.
         Všetko bohatstvo s hlbokou úctou spojenej lásky odložilo si pre vás, ktorá ste pre mňa
         súborom všetkej lásky tela i ducha. Ak mi podáte ruku, ak umožníte, aby som spoločne s vami
         mohol žiť Slávstvu, vzkriesite všetko, čo ešte vo mne spočíva nezobudené.“
   </p>
   <p>
    Na okamih zavrela oči; hlava sa jej zakrútila. Ešte len pred chvíľou hľadela do desnej
         priepasti; pred sebou púšť a zmarený život, a teraz — — On ako fénix
    <sup>
     [
     <a class="footnote" href="#ftn.d56e8022" name="d56e8022">
      95
     </a>
     ]
    </sup>
    na krídlach svojej lásky chcel ju vyniesť na výslnie. Nemusieť sa boriť
         životom, nemusieť zápasiť o chlieb a existenciu — nie, nesená na rukách lásky, obstaraná,
         neodvislá — smieť s rovnozmýšľajúcim mužom pracovať i žiť pre Slávstvo — ó, aký výhľad!
   </p>
   <p>
    Už sa zdalo, že deva vloží ruku do prosebne vystretej pravice. No zrazu akoby ju niekto
         preniesol do P. navždy strateného. Akoby hľadeli na ňu dve drahé oči, a drahšie ešte pery
         rozprávali o láske, a prijali v odvetu sľub vernosti až po hrob.
   </p>
   <p>
    ,Ľudovít!‘ skríklo devino srdce. Ach, načo táto rozpomienka; veď jeho niet! Zasnúbenie
         bolo zrušené, ona voľná; pre Lajoša Černeja nebolo v srdci nič, len opovrhnutie. A p.-ský
         Ľudovít nevstane nikdy z hrobu.
   </p>
   <p>
    Napriek tomu ohavná je každá lož; Sáva bol toho hodný, aby zvedel celú pravdu.
   </p>
   <p>
    Nuž mladík zvedel. S otvorenosťou svojej povahy povedala mu deva všetko. Opísala
         spoločnú, peknú lásku, zradu i klam. I ten hrozný zármutok, ktorý ju včera postretol, a to
         dnešné vymanenie zo zneucťujúcich pút.
   </p>
   <p>
    „Podala by som vám ruku, doktor Strakonič,“ končila; „prišli ste ku mne teraz ako
         osloboditeľ; no ako podať vám to zlomené, zradené srdce? Ste mi veľmi drahý. Kráčať po
         vašom boku pokladala by som si za česť. Slniť sa na vašej láske bolo by pre mňa hotovým
         lekárstvom. No, vy si zaslúžite viac, a to vám ja teraz podať nemôžem; vy mi uznáte.“
   </p>
   <p>
    Počúval ju s hlavou sklonenou do oboch dlaní. No keď stíchla, padli ruky, zakrývajúce
         bledú tvár, a deva ocitla sa zrazu v pevnom, náruživom objatí.
   </p>
   <p>
    „Ó, staň sa mojou! Na výslní mojej lásky ozdravie tvoje ranené srdce, zabudne podlého
         zradcu a naučí sa ešte raz milovať. Nepýtam teraz lásku; to, čo mi môžeš podať, úplne mi
         postačí. Privoľ a buď mojou!“
   </p>
   <p>
    Hlava jej klesla na jeho hruď.
   </p>
   <p>
    „Sáva, chcem byť tvojou; no prv, než spojí nás zásnubný bozk, rozváž, že moje pery
         celovali ústa zradcu.“
   </p>
   <p>
    „Kristove pery Judášov bozk nezneuctil. I tvoje sú čisté.“
   </p>
   <p>
    Dosiahol mladík to, za čo prosil. A na jeho česť treba povedať, že s pravou mužnosťou —
         berúc do ohľadu ranené devino srdce — uspokojil sa len so sesterským pocelovaním. On sám
         sotva sa dotkol rozkošných deviných ústok.
   </p>
   <p>
    „A teraz mi dovoľ, aby som ťa hneď pred obedom predstavil ako svoju nevestu. On sľúbil
         včera, sľub nedodržal. Nech vidí i on so svojím čistotným otcom, že skutočne trvale a
         navždy sú preťaté všetky nádeje hrať s tebou klamnú hru.“
   </p>
   <p>
    Ešte raz chcel pochovaný p.-ský Ľudovít vstať z hrobu a hlásiť sa k svojim svätým právam
         — no deva spomenula si na svoje včerajšie pohanenie a poníženie. Zavládla ňou horúca túžba,
         pomstiť sa strýcovi Černejovi. Krok bol urobený, ona so Sávom zasnúbená, načo tajiť? Čo na
         veky malo byť uťaté, bude uťaté razom a trvale.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e7821" name="ftn.d56e7821">
        92
       </a>
       ]
      </sup>
      <span class="emphasis">
       <em>
        slúžny
       </em>
      </span>
      — vyšší politický úradník v býv. Uhorsku
     </p>
    </div>
    <div class="footnote">
     <p>
      <sup>
       [
       <a class="para" href="#d56e7827" name="ftn.d56e7827">
        93
       </a>
       ]
      </sup>
      <span class="emphasis">
       <em>
        dišpenzácia
       </em>
      </span>
      — odpustenie právnej náležitosti; výnimka
     </p>
    </div>
    <div class="footnote">
     <p>
      <sup>
       [
       <a class="para" href="#d56e7970" name="ftn.d56e7970">
        94
       </a>
       ]
      </sup>
      <span class="emphasis">
       <em>
        čuv
       </em>
      </span>
      — nerv
     </p>
    </div>
    <div class="footnote">
     <p>
      <sup>
       [
       <a class="para" href="#d56e8022" name="ftn.d56e8022">
        95
       </a>
       ]
      </sup>
      <span class="emphasis">
       <em>
        fénix
       </em>
      </span>
      — vták z egyptského bájoslovia
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e8058">
       </a>
       37
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Zvukom zvončeka zvolaná malá spoločnosť zasadla v jedálni okolo krásne pripraveného
         stola. Pozvaný bol na obed i hlavný horár a jeho milá, zhovorčivá pani. Milica ocitla sa
         medzi Sávom a Adamišom. Irenka posadila vedľa seba kaplána Draškóciho a Ľudovíta Černeja.
         Miloš s Dankom dostali medzi seba Zlatušku. Janka Žilinského umiestil si starý pán
         Strakonič k sebe. Pani Terézia ocitla sa po boku pani Strakoničovej za vrchstolom. Farár
         Černej dostal za susedku pani horárovú; pani Karolína sedela medzi oboma Strakoničovcami.
   </p>
   <p>
    Rozhovory sa viedli v skupinách. Aranka, ktorej Danko pripadal neobyčajne blažený, s
         radosťou počúvala Milošove plány aké chcel uskutočniť so svojou sestričkou na ceste do
         Kanaánu.
   </p>
   <p>
    Nevidela malá skupina, že ju pozorujú studené Černejove oči spod prešedivelých rias. Z
         nej pozreli na Adamiša. Tento výborne bavil Milicu i doktora. Doktor Strakonič vypadal ako
         zlatokop, ktorý práve našiel nevídaný poklad. Z nich mimovoľne pozrel Černej na syna,
         sediaceho mlčky po boku Irenky Strakoničovej. Videl, že medzitým čo kaplán horlive usiloval
         sa niečím pútavým devu baviť, Ľudovít nielen že sa o to nepokúsil, no on ani na šikmé,
         prelestné svoje vis a vis,
    <sup>
     [
     <a class="footnote" href="#ftn.d56e8071" name="d56e8071">
      96
     </a>
     ]
    </sup>
    Milicu, nepozrel. Jedlo ležalo pred ním nedotknuté, a neobyčajne bledá tvár
         niesla odblesk zvláštnej tichosti.
   </p>
   <p>
    Bol to výraz, ktorý Černej nemohol rozlúštiť; márne sa ho namáhali rozlúštiť i pani
         Karolína i jej syn. On akoby len telom dlel uprostred tejto peknej spoločnosti. Pri čom a
         kde dlela jeho duša?
   </p>
   <p>
    Horlivo zarozprávaná pani Terézia nemala síce času konať psychologické štúdie, napriek
         tomu prelietlo jej mysľou, že by vlastne Miloš Strakonič mohol byť ešte lepšou partiou než
         Ferdinand. A keď ona, Aranka, tohoto i tak nechce, snáď škoda ju nútiť. Sem do T. by iste
         radšej šla. A Miloš sa včera i dnes mnoho zdržoval po jej boku. Nuž keby Černej povolil, čo
         nemohlo sa pri synovi uskutočniť, to mohla by snáď dosiahnuť dcéra. Dnes-zajtra niekto
         odvedie Irenku, a ona ocitla by sa potom uprostred tohoto bohatstva ako vnučka po boku pani
         Strakoničovej; veď táto včera nesčetne ráz a v rôznych slovách dala najavo, nakoľko je
         Arankou okúzlená. No Černej bol dnes ráno taký nahnevaný. On, čo raz povie, od toho
         neustúpi; a to dieťa svojím odporom ho príliš pobúrilo. „Prečo len nemajú moje deti nič zo
         mňa? Hneď tak s celou pravdou von!“ tak myslela pani farárka. A pritom zdanlivo s najväčšou
         pozornosťou počúvala recept pani horárovej, ako najlepšie dajú sa udržať naložené uhorky.
   </p>
   <p>
    Skončil sa obed. V salóne čakalo malú spoločnosť ovocie a zákusky a generálom vyžiadané
         zopakovanie niektorých včerajších hudobných prednesov.
   </p>
   <p>
    Ach, ani včera neznela štvorručná hra Sávu a Milice tak, ako dnes. Ani včera v plesovom
         úbore netvorili taký pekný pár, ako teraz, keď odmenení potleskom, ustupovali ruka v ruke
         od piana.
   </p>
   <p>
    „Dovolíš teraz? Ja ďalej nevydržím;“ pošepol mladík.
   </p>
   <p>
    Deva prikývla. Niečo ako víťazosláva zažiarila v jej pohľade, preletujúcom celú
         spoločnosť.
   </p>
   <p>
    Na okamih zastavil sa tento pohľad i na mladíkovi, stojacom s knihou v ruke pri jednom z
         okien. Museli popri ňom prejsť, ak chceli k pohovke, na ktorej sedeli generál s pani
         Karolínou.
   </p>
   <p>
    „Otec a mamička; — ó, aké krásne.“ Ten pekný, vojenský starý hodnostár mal sa stať teraz
         jej otcom namiesto toho studeného pokrytca!
   </p>
   <p>
    Ale popri mladíkovi museli prejsť. Srdce, to spozdilé, neposlušné srdce malo sa tuším
         vôľu k nemu vrátiť — a čo? Vari povedať: „Ja predsa a radšej len teba chcem, hoci si i
         zradcom; mne nemožno žiť bez teba, aj keď mi je tvoja bezcharakternosť z tej duše
         odpornou.“ Či bolo by to hodné jej, dcéry Slávie? Či nebola tu svätá povinnosť, stúpiť na
         srdce a vyletieť z toho bahna zrady, klamu a podvodu na krídlach fénixa? Čím skôr, tým
         lepšie. „Načo by mi bol muž, za ktorého musela by som sa krok za krokom hanbiť a po boku
         ktorého by som ustavične musela trnúť, akej asi špatnosti sa ešte dopustí.“
   </p>
   <p>
    Deva spustila dlhé riasy na zamatové líčka. Nevidela, že mladík práve teraz vzhliadol a
         akým sa to díva na ňu a za ňou pohľadom. Nevidela ani, že tak pevne skrížil ramená na
         hrudi, akoby týmto posunkom chcel ochrániť srdce pred smrtonosnou strelou.
   </p>
   <p>
    „On si ju tak vedie a tak na ňu hľadí, ako by som bol hľadel a viedol ju ja včera,“
         prelietlo mu mysľou. „No, veď to nemožno; ona síce nie je moja, ale bola, ach, bola — a
         jemu nikdy nenáležala! Nemožno, a predsa —“ Ľudovítovo srdce zastalo.
   </p>
   <p>
    „Dovoľ, otče, a vy, ctená pani, aby som vám smel predstaviť svoju drahú nevestu.“
   </p>
   <p>
    Skrížené ramená nepomohli, strela trafila.
   </p>
   <p>
    Účinok slov doktora Sávu nemožno opísať. Generál vyskočil. „Ale, chlapče, čo vravíš?
         Toto rozkošné dieťa — tvojou nevestou? No, musím povedať: máš viac šťastia, než rozumu.“
         Generál objímal syna i celoval bledé líca budúcej nevesty, ktorej všetka farba zmizla z
         tváre pri zdesenom pohľade drahých matkiných očí.
   </p>
   <p>
    Tváre p.-ských priateliek a priateľov akoby sa dotkol anjel smrti. Vidno, že také niečo
         nikto od Milice nečakal.
   </p>
   <p>
    Pani Terézii vypadol od nevýslovného úžasu zákusok z rúk, ktorý už práve niesla k ústam.
         Snívala, či čo?
   </p>
   <p>
    Okrem Irenky všetci Strakoničovci zajasali. No i cez toto zajasanie prenikol hlas farára
         Černeja, taký ostrý a studený, ako brink ocele.
   </p>
   <p>
    „Zdá sa mi, že tu panuje zvláštna mýľka, alebo nepochopiteľná zámena.“
   </p>
   <p>
    Obrátili zrak na tú dlhú, akoby hrozebne vztýčenú postavu.
   </p>
   <p>
    „My vás nerozumieme, farár Černej,“ ohlásil sa zadivene starý pán Strakonič.
   </p>
   <p>
    „Včera žiadal môj syn o dovolenie, aby smel Milicu Žilinskú, s ktorou bol už viac než
         rok s vedomím jej matky zasnúbený, predstaviť verejne ako svoju nevestu. Na moju radu
         odložil tento akt až na dnes. Uznáte, že sa dvaja ženísi v jeden deň a pre jednu nevestu
         trochu divne vynímajú; a že podobná zámena je viac než nepochopiteľná.“
   </p>
   <p>
    Kto opíše okamih nastalého hrobového mlčania!
   </p>
   <p>
    „Milica, je to pravda, čo pán Černej vraví?“ obrátil sa generál ku deve, zmenenej v
         krásnu sochu.
   </p>
   <p>
    „Je!“ vraveli pevne jej bledé pery.
   </p>
   <p>
    „Je a nie je,“ zaznelo v tom neďaleko nej hlasom, ktorý na napätých strunách devinho
         srdca tak zvláštne zahral.
   </p>
   <p>
    „Čože, on sa ohlásil? On? Čo chcel povedať?“ Mimovoľne zadržala sa ruky Sávovej, akoby
         chcela prosiť: „Ochráň ma pred ním!“
   </p>
   <p>
    „Je pravda, že som predvčerom ešte prosil svojho otca o dovolenie, prehlásiť svoje
         verejné zasnúbenie so slečnou Milicou Žilinskou, hoci jestvovala prekážka, o ktorej som
         znal, že, keby ju ona zvedela, nikdy by nemohla náležať mne. Nuž prišlo nečakané odhalenie.
         Lebo nieto nič tak tajného, aby nebolo zjavené. Naše zasnúbenie okamžite ňou samou zrušené,
         neprekáža jej dnes podať ruku inému, hodnejšiemu.“
   </p>
   <p>
    „A nemôžete nám tú prekážku menovať, milý synu?“
   </p>
   <p>
    „Deduško, nie, ach nie!“ zaupela Irenka.
   </p>
   <p>
    „Áno, pán Strakonič, môžem. Zradca, ktorý zapríčinil vyhodenie kamarátov z p.-ského
         učilišťa, ktorý zničil existenciu Danka Žilinského, som ja. Podpísaním reverzu odtrhol som
         sa od svojeti. Všetci o tom vedeli, len Milica nie; ju zbabele klamal som celý rok a chcel
         klamať ešte ďalej. Táto moja zrada, tento klam rozdelili nás navždy. Veľkú som jej spôsobil
         bolesť. Ja jediný rozumiem tomuto aktu. Dnešným svojím zasnúbením postavila ona raz navždy
         medzi nami dvoma hranicu, ktorá sa nikdy viac nemôže prekročiť. Nedivte sa ani jej, ani
         doktorovi Sávovi; konali správne.“ Dovravel mladík a bez slova opustil sieň.
   </p>
   <p>
    „Ach, strašné!“ vzdychol generál. „Teda ochrániť si sa prišla medzi nás, úbohé dieťa!
         No, úbohý zničený mladý život!“
   </p>
   <p>
    „Mamička, odpusť!“ hodila sa deva k matkiným nohám, „a nesúď ma! Ó, nesúďte ma všetci;
         ja som ináč nemohla. Sami ste počuli: on sa od svojeti odtrhol. Ja patrím Slávstvu, a len
         po boku Slaviana môžem žiť. Ó, nesúď!“
   </p>
   <p>
    „Nesúdim, dieťa moje,“ zaplakala pani. „Sám Boh všetko napraví!“
   </p>
   <p>
    *
   </p>
   <p>
    „Brat môj drahý, zlatý, kdeže si?“ zaznievalo úzkostne parkom a hájmi. „Ľudovít,
         Ľudovít!“
   </p>
   <p>
    „Zlatuška!“
   </p>
   <p>
    „Ach, tu si?“
   </p>
   <p>
    „Čo chceš, Zlatuška?“
   </p>
   <p>
    „Prečo si to urobil?“
   </p>
   <p>
    „Prečo som sa priznal? Či nevieš:
    <span class="emphasis">
     <em>
      Ak budeme vyznávať svoje hriechy, verný je
            Boh a spravodlivý, aby nám odpustil, a očistil nás od každej neprávosti?
     </em>
    </span>
    “
   </p>
   <p>
    „Áno, pred Bohom.“
   </p>
   <p>
    „Ó, Zlatuška, ani nepochopíš, ako mi je, že som konečne smel a mohol povedať. Som teraz
         zradcom pred ich očami, no nie viac klamárom a podvodníkom pred vlastnou dušou. Tá ťarcha,
         tá reťaz, ktorá na mne ležala a za mnou rinčala, je zhodená. Už sa nemusím viacej báť,
         skrývať, ako Adam; som odhalený, odsúdený, ale na slobode.“
   </p>
   <p>
    „To je pravda; no kde si vzal silu, tak konať a v takej chvíli?“
   </p>
   <p>
    „Ach, ty nevieš? Kristus, ten tvoj Ježiš, ten Baránok Boží, aj za mňa obetovaný, On ma
         prijal.“
   </p>
   <p>
    „Ó, Ľudovít! Teda preto bol Danko taký šťastný; to je to, čo mi chcel a nemal kedy
         povedať! Ach, už sa o teba nebojím!“
   </p>
   <p>
    „A bála si sa, Zlatuška?“ Oprel líce o jej čielko.
   </p>
   <p>
    „Bála, Ľudovít. Keď to bolo primnoho bolesti, aby ju človek sám mohol zniesť.“
   </p>
   <p>
    „Máš pravdu: nebyť Jeho pomoci, spočíval by som už tam,“ ukázal na bočné, neveľké, no
         zaiste veľmi hlboké rameno rybníka. „Mocne tiahlo ma to ta, pochovať moje pohanenie a tú
         bolesť i ranu. Ó, Zlatuška, som biedny človek; ale to mi Milica predsa nemala urobiť, tak
         na moje srdce stúpiť. Však ja by som jej nebol viac vkročil do cesty.“
   </p>
   <p>
    „Odpusť, Ľudovít, ako Pán tebe odpustil. Pomysli, čo ona musela vytrpieť, než pochovala
         svoje srdce!“
   </p>
   <p>
    „Mýliš sa.“ Bôlny ťah pohral mu perami. „Mňa jej srdce nikdy nemilovalo, len prelud; len
         to, čo chcela zo mňa mať, a za čo ma považovala. Klamali sme sa oba; ona v mojej osobe, ja
         v jej láske.“
   </p>
   <p>
    „Neboj sa, Pán Ježiš všetko nahradí, aj ju; veríš?
   </p>
   <p>
    „To dnes ešte nemôžem povedať. Viem, že On je dobrý, veľmi dobrý. Keď ty, hoci vieš, čím
         som, ty sa nehanbíš za mňa, ty si mi odpustila, veď tvoje blaho som zároveň s Dankovým
         pochoval. Cítim, že ma zase miluješ.“
   </p>
   <p>
    „Áno, Ľudovít. Ó, veď ty zase budeš naším, pravda, naším úplne?“
   </p>
   <p>
    „Ako?“
   </p>
   <p>
    „Ty nestaneš sa farárom v G.!“
   </p>
   <p>
    „Nikdy!“ Striasol sa. „Zavrhnutý Judáš odhodil tridsať strieborných; na milosť prijatý
         Judáš by si ich podržal? Nie, ó, nie; môj dobrý Boh mi pomôže; ako, vie síce len On sám.
         Ale dokážem im, no i Milici, že, hoci slabocha Ľudovíta nebolo možno už polepšiť, Kristus,
         ktorý činí všetko nové, ešte i tú škvrnu necharakteru môže zotrieť z čela. Nebudem sa ja
         tučiť z mozoľov mnou zapredaného ľudu na dolnozemskej slanine. No, Zlatuška,“ narovnal sa
         mladík, zapínajúc prehodený plášť, „snáď mi to nik z celej spoločnosti nezazlie, keď sa ta
         viac nevrátim. Strakoničovcom poďakujem listovne za pohostinstvo. Milicu vidieť nemám ešte
         teraz sily. Rodičia budú s mojím odchodom len spokojní. Poď, prosím, pomodli sa so mnou, a
         pozdrav Danka. A až prídeš do A., potom sa nediv, že ma doma nenájdeš. Rodičom nechám list,
         vysvetlím, a —“
   </p>
   <p>
    „Kam pôjdeš?“ zaplakala devuška.
   </p>
   <p>
    „Neviem ešte v tejto chvíli. No Boh je mojím Otcom, nájde sa ešte v Jeho šírom svete
         kúsok miesta pre úbohého tvojho Ľudovíta.“
   </p>
   <p>
    Ó, kto by ich tak videl spolu sedieť a plakať, obe deti Černejove, také pekné, mladé,
         umné, zaplakal by iste s nimi…
   </p>
   <p>
    „Ľudovít, a máš peniaze?“ starala sa devuška, keď vstali od modlitby.
   </p>
   <p>
    Vyňal peňaženku, otvoril.
   </p>
   <p>
    „Veľa pre smrť a málo pre život.“
   </p>
   <p>
    „Tak až prídeš domov, v mojom stolíku v tretej priehradke leží môj polročný učiteľský
         plat; vezmi si ho, prosím. Nie je to veľa, ale je to moje, spravodlive zaslúžené; neleží na
         tom kliatba lakomstva.“
   </p>
   <p>
    „Zlatuška dobrá, drahá, ako by som ťa mohol olúpiť o to jediné, čo je u nás čisté?“
   </p>
   <p>
    „Neolúpiš. Vieš, pristúpili sme oba k zboru vykúpených, k tým, ktorí všetky veci mali
         spoločné. Môj zármutok nad tvojím odchodom zmierni povedomie, že som ti smela pomôcť
         opustiť hanebnú cestu a začať nový život. No, dáš mi vedieť čas po čase, kde si a čo robíš;
         snáď u teba nájdem si ochranu, až ma objíme púšť.“
   </p>
   <p>
    Ešte jedno dlhé objatie a bozk, — ním rozlúčili sa Černejovské deti na dlhé, dlhé časy.
   </p>
   <p>
    Za mladíkom, keď už dávno bol zmizol, zahľadela sa devuška; zalomila zrazu biele ruky,
         pritisla si ich na hruď.
   </p>
   <p>
    „A predsa, Pane Ježišu, vďaka. Áno, vďaka, akokoľvek bolestná je to cesta, po ktorej si
         ho priviedol k sebe a povedieš k cieľu; keď je len zachránený. A veď raz večné blaho čaká
         nás u Teba, tam v onej poludňajšej krajine, v Kanaáne.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e8071" name="ftn.d56e8071">
        96
       </a>
       ]
      </sup>
      <span class="emphasis">
       <em>
        vis a vis (franc.)
       </em>
      </span>
      — tu: náprotivok
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e8224">
       </a>
       38
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    A zase bol večer. O zábradlie verandy oprená, stála Irenka Strakoničová a dumala. Pred
         jej mysľou tiahla rozpomienka na večierok, na tie pekné chvíle, na blažené okamihy zídenia
         a zasnúbenia s Jankom, na všetko, čo za tým prišlo krásne i strašné. To všetko bolo tam; i
         okamih, v ktorom vrátila sa Zlatuška s pozdravom od Ľudovíta, pri ktorom si všetci
         viditeľne vydýchli. Spomínala, ako ona — Irenka — márne prosila Černeja, aby jej Aranku
         nechal tu, keď bez všetkých príprav oznámil žene i dcére, že sa majú chystať na odchod.
         Jedine Adamišovi podarilo sa prehovoriť strýca, aby zostal do rána.
   </p>
   <p>
    No, nebol to už pekný večer. Koľko tvrdých a ostrých slov musela počuť úbohá tetinka
         Karolína od pani Terézie! Brat sa s ňou pri rozchode ani nerozlúčil.
   </p>
   <p>
    Irenka obdivovala Milicu. Jej akoby to pôsobilo rozkoš, nevšímať si strýca a s
         veľkomestskou noblesou
    <sup>
     [
     <a class="footnote" href="#ftn.d56e8237" name="d56e8237">
      97
     </a>
     ]
    </sup>
    uvádzať pani Teréziu do rozpakov.
   </p>
   <p>
    Keď ráno zmizli oba Černejovci, akoby sa povetrie bolo očistilo. Ale čo, keď s nimi
         odišla i Zlatuška!
   </p>
   <p>
    Nemohla Irenka zabudnúť, ako sa tu na schodoch lúčili s priateľkou. Rozbehla sa ešte raz
         hore pre závoj pani Terézie. Zlatuška bežala dolu. Zrazu postála, obzrela sa. Ranné
         slniečko ožiarilo drahú, temer priesvitne bledú tvár, slzami zrosené sirôtkové oči: „S
         Bohom, Irenka!“ Potom akoby ju zniesli slnečné lúče. Keď sa Irenka vrátila, bujné kone sa
         rozbehli a kočiar pohltila zeleň.
   </p>
   <p>
    Už bol večer, a devuška ešte vždy nemohla zabudnúť to krásne ,s Bohom‘. No ani to, ako
         vzala potom Danka za ruku, zaviedla do kvetnej galérie,
    <sup>
     [
     <a class="footnote" href="#ftn.d56e8249" name="d56e8249">
      98
     </a>
     ]
    </sup>
    a ako tam pri Ježišových nohách hľadali úľavu v jeho náhlom, veľkom žiali.
   </p>
   <p>
    „Povedz, Danko, ako ste sa rozlúčili? Bolo možno aspoň chvíľku prehovoriť osamote?“
         spytovala sa ho s účasťou.
   </p>
   <p>
    „Len okamih,“ prisvedčil trúchlive. „Ona prišla ako taká pekná, dobrá myšlienka, objala
         ma i bozkala — čo ešte nikdy sama od seba neučinila — potom vztiahla ruku k nebesiam: „Tam
         v tej poludňajšej krajine za bránami raja, večne budem tvoja.“ A keď už i vymanila sa mi z
         objatia, ešte raz vrátila sa na tri kroky: „Usmej sa na mňa aspoň ešte raz!“ Mimovoľne
         spravil som jej po vôli. „Akokoľvek, Danko, a čokoľvek príde, Pán Ježiš je schopný nahradiť
         všetko; ver:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ľúbi v blahu, ľúbi v žiali
        </em>
       </span>
       <span class="emphasis">
        <em>
         i v smrti hodine
        </em>
       </span>
       <span class="emphasis">
        <em>
         Ježiš môj jedine.
        </em>
       </span>
       “
      </span>
     </p>
    </div>
   </p>
   <p>
   </p>
   <p>
    Čo som ja jej povedal, už neviem. Nuž tak sme sa rozlúčili.“
   </p>
   <p>
    „Úbohá Zlatuška! Pane Ježišu, však ona je Tvoja!“
   </p>
   <p>
    Nechcela devuška ustavične myslieť na to rozlúčenie. Spomínala, ako radostne vpravila sa
         milá rodina Strakoničovská do Sávovho zasnúbenia.
   </p>
   <p>
    Nuž oni všetci uverili Milici. Sáva bol taký blažený, strýc s ním. Deduškovi i babičke
         imponovalo jej konanie. Nuž áno, kto počul Milicu, ako večer, keď sa už Černejovci odobrali
         na lôžko, opísala svoje muky a chvíľu v kvetnej sieni na schodoch Kvetny, ten jej musel dať
         za pravdu, musel uznať, že konala správne.
   </p>
   <p>
    I Miloš bol celý unesený. Veď oni všetci neznali p.-ského Ľudovíta, a neznali, ako veľmi
         miloval Milicu, a ako zase ona milovala jeho.
   </p>
   <p>
    Ó, devuške bolo kamaráta veľmi ľúto. Ona jediná nemohla sa tešiť; už práve preto, že Pán
         Ježiš Ľudovíta našiel. On si túto, Milicou odhodenú, ale Ním vyvolenú nádobu ešte očistí.
   </p>
   <p>
    „My sme z neho nemohli nič spraviť, Irenka,“ povedal Danko. „On to učiní, že raz i
         Milica bude sa musieť pokloniť pred charakterom, ktorý ešte z nášho Ľudovíta Kristus
         vychová.“
   </p>
   <p>
    No, čo potom? Ach, čo potom?!
   </p>
   <p>
    Devuška zišla dolu. Bola odiata v úhľadnom jazdeckom úbore. Mala úmysel ísť oproti
         Milošovi na polcesty k majerom. Doma ju nepotrebovali. Tetinka Karolína predčitovala
         strýcovi generálovi, babička mala poradu s pani Žilinskou. Milica vypracúvala školský plán
         pre srbsko-slovenskú školu Strakoničovcov, ktorá dosť skoro prejde do jej rúk. Sávu
         odviezli k chorému. Danko študoval so svojimi chovancami. Deduško mal u seba správcu, a
         Janko sedel dnes celé odpoludnie pri súrnych listoch, len čo trochu zbehol na olovrant a
         večeru. Ju teraz práve nik nepotreboval, a tak ani nikomu nebude chýbať.
   </p>
   <p>
    O chvíľu jazdila už, objatá zorami a tieňom letného večera, von z parku do tajuplných
         hájov. „Kam idem,“ pýtala sa sama seba, „veď stade Miloš nepríde! Nuž idem za ňou, za mojou
         matkou. Ach, pane, ja musím, áno, ja musím; nech sa stane čokoľvek.
    <span class="emphasis">
     <em>
      Cti svojho
            otca i svoju matku
     </em>
    </span>
    ; áno, i svoju matku. Otče, ty si ju miloval, a ak sú naše
         city po smrti nezmenené, tak ty ju i dnes miluješ. Zhrešila, je pravda; no kto z nás
         nezhrešil?! Ty mi nezazlieš!“
   </p>
   <p>
    Pobodla koňa, a než sa nazdala, zastalo už fŕkajúce, ušľachtilé zviera v ohrade
         rozkošného z.-ského parku. Podala liace okoloidúcemu grófkinmu sluhovi.
   </p>
   <p>
    „Je pani grófka doma?“ spytuje sa so svojou okúzľujúcou prívetivosťou.
   </p>
   <p>
    „Doma, milostivá slečna.“
   </p>
   <p>
    „Neviete, kde ju nájdem?“
   </p>
   <p>
    „Na verande, aj —“
   </p>
   <p>
    Deva ďalej nepočúvala. Ešte raz vzplanuli zore, ožiarili jej milý zjav, keď na vrchnom
         schode verandy zastala, ani čo by ju čo najpríhodnejšie chceli ukázať… Komu? Dáme, ktorá sa
         pri jej objavení vzchopila, akoby mala vôľu nie prebehnúť, ale preletieť deliacu medzeru —
         a či bledému mužovi v leňoške. Oči toho muža, zastreté chorobným leskom, také čierne,
         neobyčajne príťažlivé, utkveli na nej s takým užasnutým veľkým pohľadom.
   </p>
   <p>
    „Odpusťte, pani grófka!“ premohla devuška náhlu tieseň. Videla jej neznámeho muža.
         Domyslela si, kto je, ale obrátiť krok bolo už pozde. „Odpusťte moju smelosť. No zatúžila
         som zvedieť, ako sa máte.“
   </p>
   <p>
    Pani bez slova objala milého hosťa.
   </p>
   <p>
    „Gróf Gejza B.,“ predstavovala; hneď zatým dodávajúc sotva počuteľne: „Slečna
         Strakoničová, naša susedka.“
   </p>
   <p>
    Gróf vstal. Poklonil sa s noblesou pravého gavaliera,
    <sup>
     [
     <a class="footnote" href="#ftn.d56e8322" name="d56e8322">
      99
     </a>
     ]
    </sup>
    a malá ruka dcéry Dimitrija Strakoniča spočinula na okamih v jeho bielej a
         horúcej pravici.
   </p>
   <p>
    „Teší ma, že slečna neopomenula navštíviť susedov.“
   </p>
   <p>
    Devušky zmocnil sa zrazu taký divný pocit, akoby ju sám Pán poslal, aby týchto dvoch
         ľudí oblažila. Prišlo jej grófa ľúto. Vidno, že je chorý, ťažko chorý; ešte mladý, a už
         pred bránou hrobu a večnosti, a ďaleko od Boha.
   </p>
   <p>
    Nuž a bolo by to, keď pekná, svieža mladosť chce oblažiť, aby sa jej to nepodarilo!
   </p>
   <p>
    „Nemožno,“ myslel gróf, nechávajúc oči na t.-skom slnečnom lúči, „nemožno, aby vedela,
         ako veci stoja; nemala by s takou úprimnosťou a láskou — áno, láskou — vravieť k nám obom.“
   </p>
   <p>
    Gróf prežil už svoj život; čo mu z neho ostávalo, boli už len trosky. Precestoval pol
         sveta, videl rôzne typy krásavíc, no priznával sám sebe, že taký obraz čistej, dobrej
         mladosti ešte nikdy nepostretol.
   </p>
   <p>
    Devuška bola peknoduchá, vzdelaná, umná a skutočne zbožná. Ako úctive a pritom dôverne
         plynuli z jej perí mená „Boh“, „Kristus“, „Ježiš“! Kde to bola? Kde vychovali ju takú
         čistú, ani tá divá ružička v horách!
   </p>
   <p>
    Nuž gróf predkladal otázky a devuška zodpovedala. Oni dvaja viedli rozhovor. Grófka
         vyšla rozkázať priniesť zmrzlinu a občerstvenia nečakanému hosťovi. No i keď sa vrátila,
         zaujala miesto poslucháčky. Gróf, ktorému dnes pri večeri nič nechutilo, mimovoľne jedol
         spolu zákusky podané hosťovi.
   </p>
   <p>
    „Keby vedela, kto ponúka jej pohostinstvo, sotva by ho prijala!“ dumal pritom.
   </p>
   <p>
    Ako bolo, ako nie, musela Irenka podvrátiť klamnú grófovu domnienku o prirodzenej
         dobrote srdca, akú jej chcel zdvorile pripísať. Musela mu povedať, že
    <span class="emphasis">
     <em>
      myslenie
            ľudského srdca je zlé od jeho mladosti
     </em>
    </span>
    , že i jej srdce bolo zlé, a že Kristus
         učinil jej milosť. A podivné: voči grófovi nestálo ju svedectvo žiadnu námahu. Zďaleka
         vidno na ňom, že ešte nikdy nepočul evanjelium, a že to bolo prvé svedectvo, ktoré mu kedy
         človek vydal.
   </p>
   <p>
    Keď devuška zrazu vstala, upamätovaná bitím hodín, zdŕžal ju opravdivo. A keď sa nemohla
         zdržať, vyslovil jej tak srdečne vďaku za peknú chvíľu, ktorú vraj chorému mužovi
         preukázala, že zadržala zrazu jeho ruku. Grófka dávala rozkaz sluhovi, aby slečnu
         doprevadil.
   </p>
   <p>
    „Ak vám nie je, pán gróf, moja prítomnosť nemilá, prídem si mamičku navštíviť
         častejšie.“
   </p>
   <p>
    Už to bolo vonku. Gróf temer kŕčovite zadržal malú ruku dcéry Dimitrija.
   </p>
   <p>
    „Irenka, vy viete?“
   </p>
   <p>
    „Už viem, pán gróf,“ osmutnela trochu.
   </p>
   <p>
    „A nechávate svoju ruku v ruke mojej, vravíte so mnou tak, ako ešte žiaden človek?!“
   </p>
   <p>
    „Viete, pán gróf: prišiel Syn človeka, aby hľadal a spasil môjho otca, mňa i vás. On to,
         čo bolo zahynulo, miloval a hľadal.“
   </p>
   <p>
    Už dávno zmizli obe rozdielne a predsa rovnako krásne bytosti z verandy. Grófka išla
         vyprevadiť svojho hosťa, a ešte stál gróf na tom istom mieste, kde zanechala ho devuška.
         Potom so záchvevom spustil sa do leňošky, skryl bledú tvár v oboch rukách. Vedel zrazu,
         premožený láskou Dimitrijovej dcéry, že ak hľadal Kristus ich troch, najviac zahynulým bol
         on.
   </p>
   <p>
    „Vďaka, Irenka!“ vravela tam dolu pani, objímajúca vášnivo devušku. „Dobrú noc!“
   </p>
   <p>
    Obe nežné ramená ovinuli sa okolo paninej šije.
   </p>
   <p>
    „Dobrú noc, mamička!“
   </p>
   <p>
    „Irenka!“ Pani by klesla, keby ju pekná mladosť nedržala. „Ty vieš, už vieš, a prišla
         si, vravela tak so mnou, ba i s ním, a dala si mi to meno, ktoré — —“
   </p>
   <p>
    „Ktoré ti patrí a na ktoré mám právo.“
   </p>
   <p>
    „Ó, dieťa, tedy ty odpúšťaš, nehneváš sa, neopovrhuješ?“
   </p>
   <p>
    „Nie. Ja milujem.“
   </p>
   <p>
    „Ó, kto bol ten milosrdný, ktorý ti ozrejmil vec tak, že si schopná vyriecť toto slovo?“
   </p>
   <p>
    „Miloš, môj brat a tvoj syn; i on ťa miluje. Ale dobrú noc! Vráť sa, prosím, ja sa musím
         ponáhľať a tvoje miesto, mamička, je teraz tam pri ňom. On je ťažko chorý.“
   </p>
   <p>
    „Ach, dieťa moje drahé, modli sa za mňa i za neho; a len Boh ti môže odplatiť.“
   </p>
   <p>
    Nuž,
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         neni nič nad lásku,
        </em>
       </span>
       <span class="emphasis">
        <em>
         je to moc veliká;
        </em>
       </span>
       <span class="emphasis">
        <em>
         kde už všetko márne,
        </em>
       </span>
       <span class="emphasis">
        <em>
         premáha hriešnika.
        </em>
       </span>
      </span>
     </p>
    </div>
   </p>
   <p>
   </p>
   <p>
    V tom čase, keď Irenka láskou zvíťazila, zastal Janko Žilinský pri otvorenom okne. Prácu
         šťastne vykonal. Mladíkovi krútila sa trochu hlava. Teraz, keď mal všetko skončené,
         poďakoval svojmu Bohu, ktorý mu tak predivne pomáhal a strojil sa, že pôjde vyhľadať milú
         rodinu a priateľov. Chcel len lampu zhasiť, ale nestalo sa; zaklopanie na dverách prekazilo
         mu.
   </p>
   <p>
    „Ako vidím, ste konečne hotový, milý Žilinský.“
   </p>
   <p>
    „Moja úcta, pán Strakonič.“
   </p>
   <p>
    „Ak je vám ľúbo, trochu so mnou pobesedovať, budem vám vďačný.“ Starý pán sadal si
         pohodlne do rohu pohovky.
   </p>
   <p>
    „Ó, veľmi rád!“ pritiahol si mladík stoličku bližšie.
   </p>
   <p>
    „Snáď sa i podivíte, milý synu, že idem k vám na radu vo veciach, ktoré siahajú trochu
         do vášho odboru.“
   </p>
   <p>
    „Poslúžim veľmi ochotne, v čom budem môcť,“ skromne vetil mladík.
   </p>
   <p>
    „Nuž, viete, t.-ský veľkostatok má šíre, rozsiahle polia. Prináša, keď je dobre
         obrobený, mnoho obilia. Ale ako u nás v Uhrách veci stoja, my veľkostatkári často buďto
         nemôžeme ho predať, alebo musíme pod cenu. Keď ste vy toľko o tých rôznych továrňach
         rozprávali, napadlo mi, či nebolo by dobre, vystaviť cukrovar a dorábať viac repy.“
   </p>
   <p>
    „Nie, pán Strakonič. Cukor má príliš veľkú konkurenciu. No, čo by ste mohli, vystavte
         továreň na dorábanie mondamínu; je to výrobok z kukuričnej múky. Tento hľadaný, draho
         platený výrobok dováža sa dosiaľ len z cudziny. Keď postavíte továreň, môžete vy do cudziny
         vyvážať.
   </p>
   <p>
    Ráno bol som s Milošom v r.-ských majeroch; tam leží celé bohatstvo nezužitkovanej vody
         v r.-skom jazere. Podľa okolitých bahnitých polí súdiac, sú tu podzemné zdroje, ktoré
         všetky dali by sa využiť; a zem drenážou náležite vysušená niesla by na dlhé veky úžitok.
   </p>
   <p>
    Naša spoločnosť postarala by sa vám o potrebné stroje do továrne, hoci i na splátky, a
         než Demeter Strakonič vyštuduje techniku, opatrili by vám i dobrého strojníka. Pravda,
         vyžaduje sa na to všetko značný kapitál; no on by sa oplatil. Keby ste továreň postavili v
         R., mohli by ste majere zväčšiť, čo tu na Dolniakoch naskrze nie je také obťažné pri
         obyčajnom nabíjaní budov.
    <sup>
     [
     <a class="footnote" href="#ftn.d56e8432" name="d56e8432">
      100
     </a>
     ]
    </sup>
    Mohli by ste potom z odpadkov kukurice chovať raz toľko dobytka. Počul som
         sťažnosti, že burgyňa nemá dostatočný odbyt; keby ste ju skŕmili spoločne so slamou a
         kukuričnišťom, niesla by pri Božom požehnaní tisíce.
   </p>
   <p>
    Čo tu dolu chýba, je poriadna mliekáreň. Tá by sa celkom dobre dala pripojiť k továrni.
         Myslím, že otvorením priemyslu zadržal by sa ten veľký odliv pracovných síl, odchádzajúcich
         ročne do Ameriky.“
   </p>
   <p>
    „Milý synu, to, čo vy vravíte, sú až moc krásne, a musím povedať, praktické myšlienky.
         Ale,“ usmial sa starý pán, „sami ste povedali, že na to treba mnoho peňazí. Netvrdím, že by
         sme — brat a ja — všetko naše imanie boli vstrčili do T.; postarali sme sa, aby v prípade
         neúrody bolo skadiaľ doložiť; napriek tomu to nepostačí.“
   </p>
   <p>
    „Ak dovolíte, pán Strakonič, zajtra vám vyrátam, čo by asi stáli stroje i s dopravou;
         koľko asi stavba, to vyrátame s Milošom a pánom správcom, aby ste vedeli, či môžete túto
         „vežu“ stavať bez bázne o dokončenie. Patrím síce do priemyselného sveta, kde sa s mamonou
         ustavične vo veľkom pracuje, no som kresťan. A ako taký, nikdy by som nemohol radiť k
         dlhom, hoci by T. krylo veľkú pôžičku.“
   </p>
   <p>
    S netajenou úľubou hľadel starec na mladíka.
   </p>
   <p>
    „On je ako ten Jozef v Egypte. Keby to on dostal do rúk, istotne by sa vec zdarila; lebo
         čokoľvek by robil, Hospodin by na to dával požehnanie,“ myslel pritom.
   </p>
   <p>
    „Dobre, milý synu. Teda zajtra vám zvolám tých, ktorí trochu veci rozumejú, a potom
         rátajte. Lež nedivte sa vy, kresťan, pri vašich náboženských zásadách, že ja, starec, ešte
         chcem zveľaďovať, zbohatnúť; neodsudzujte ma ako lakomca.“
   </p>
   <p>
    „Možno, pán Strakonič, že ešte pred polrokom bol by som si myslel: ,Načo im je viac
         práce a trápenia, veď majú dosť?!‘“ usmial sa mladík jasno. „Ale videl som na svojich
         cestách, že i kresťania majú zveľaďovať blahobyt dvíhaním priemyslu. Videl som tých, ktorí
         mali mnoho, že nemali sami; delili sa s tými, ktorí pracovali, a všetkým pritom bolo dobre.
         Videl som aj, že zem prináša inde oveľa viac úžitku, než u nás. A to je príčina úpadku
         Uhorska, ktoré, keby bolo ináč obrábané, bolo by iným krajinám komorou. Vcelku nedá sa nič
         spraviť; ale aspoň jednotlivci mohli by ťažiť z toho zakopaného bohatstva a dvíhať
         zotročený ľud. Keď je zle, podáva sa v Uhrách ľudu almužna. No, čo národy potrebujú, je
         čestná, dobre platená práca. Bohatstvo sebecky na hromadu zhŕňané je človeka nehodný
         hriech. Bohatstvo v prospech ľudstva užívané stáva sa požehnaním.“
   </p>
   <p>
    „Vďaka, milý synu. Tieto slová sú dobré.“ Starý pán vystrel pravicu po ruke mladíkovej.
         „Nebudem vás ďalej baviť; dosť ste už v izbe sedeli, poďte medzi ostatných. Irenka išla
         Milošovi naproti, dúfam, že sa už skoro vrátia.“
   </p>
   <p>
    „Irenka!“ tvárou Žilinského prelietol zásvit, aký môže vyvolať len jedno meno. No divné,
         zásvit zmizol a spravil miesto nezvyklej tôni na mladíkovom čele.
   </p>
   <p>
    Okamih boja a váhania. „Pane,“ vzdychol mladík, „dávaš mi to snáď Ty, túto príležitosť?“
   </p>
   <p>
    Od Milicinho zasnúbenia, obzvlášť od chvíle, keď Černej hodil Žilinským do očí, že nie
         zásady, ale t.-ské kapitály primäly Milicu zameniť ženícha, pripadal si mladík vinným.
         Vedel síce Pán, že, keď on zasnúbil sa s Irenkou, na nič iné nemyslel, len na spojenie
         dvoch, samým Bohom pre seba stvorených sŕdc. Nemyslel ani na svadbu, ani na odvedenie
         Irenky stadiaľto. No predsa, keby strýc Černej vedel, ba keby vedel starec pred ním
         sediaci, čo povedal by na to? Prijali síce Strakoničovci Milicu s otvoreným náručím za
         dcéru, no, či by tak prijali jeho za syna? Milica bola diplomovaná učiteľka, Sáva doktorom;
         stáli na úrovni rodom i stavom. No Irenka bola teraz zámockou slečnou a bohatou dedičkou, a
         on bol len jednoduchý muž práce. Bolo čestné, sedieť tu oproti dobrotivému starcovi,
         prijímať jeho dôkazy priazne — a mlčať?
   </p>
   <p>
    Vzal starý pán veľké mladíkovo cestopisné album. Daktoré zábery ho natoľko zaujali, že
         zabudol trochu na svojho suseda. Nezbadal, že mladík pristúpil k oknu. Miesto aby ho
         zavieral — ako zdanlivo mal v úmysle — zastal pred ním v hlbokej pokore. A hoci ústa
         mlčali, vyjadrili k nebesiam uprené oči celú hĺbku vrelej modlitby. Podľa zásvitu na
         mladíkovej tvári — prišla zhora odpoveď a — pán Strakonič vzhliadol trochu prekvapene do
         tváre pred ním stojaceho mladíka.
   </p>
   <p>
    „Čo máte, Žilinský? Chcete mi niečo povedať?“
   </p>
   <p>
    Sú tváre, na ktorých nič nezatajíš; táto bola jednou z nich. Oprávňovala k podobnej
         otázke.
   </p>
   <p>
    „Áno, pán Strakonič,“ málinko zrumenel mladík, „musím sa vám priznať k niečomu.“
   </p>
   <p>
    „Vy? A mne?“ Starému pánovi až tak dobre hľadieť do tej krásnej tváre žiariacej vážnou
         čistotou.
   </p>
   <p>
    „Prihodilo sa mi niečo ľahko pochopiteľné, ale mnou ani nehľadané, ani nečakané. Vložil
         môj Boh do môjho srdca lásku — čistú, kvetnú lásku oproti vašej vnučke, pán Strakonič.
         Chcel, namáhal som sa ju ukryť, márne; ona prerazila si cestu a vyvolala ozvenu v Irenkinom
         srdci. Musel som vám to povedať, pán Strakonič, lebo, ak nesúhlasíte s naším vnútorným
         spojením, nikdy by som nesmel o zovnútorné prosiť. A tak bude dobre, keď čím skôr odídem.
         Oheň, ktorý nedostáva potravy, skôr zhasne. Nevravím, že by zhasla naša láska, to je —
         krátko povedané — nemožné. Z neba prišla, a ta sa s nami vráti. Ale ak nie je vôľa Pánova,
         aby sme na zemi boli spojení — pretože nás mnoho delí — tak zhasnú túžby po pozemskom
         šťastí.
   </p>
   <p>
    Zdalo sa mi, pán Strakonič, že vás musím odprosiť, pretože ja, nepatrný muž práce,
         odvážil som sa pozdvihnúť oči k vašej vnučke. Ale nie je mi skutočne možné odprosovať za
         niečo také čisté, také krásne, ako je moja láska k Irenke. Len povedať som vám to musel,
         lebo:
    <span class="emphasis">
     <em>
      Každý, kto je z pravdy, počuje hlas môj.
     </em>
    </span>
    “
   </p>
   <p>
    Ruky, do ktorých si pán Strakonič podopieral hlavu, klesli. Je pravda, že také niečo
         nečakal. Nerobil on ešte plány do budúcnosti okolo Irenky, to ponechával žene. No, že i v
         jeho srdci vznikli ctižiadostivé túžby, nemohol by tajiť. Pred ním stojaci mladík všetky
         tieto plány zmaril svojím priznaním. Veď, ak milovala Irenka jeho — bola ona dcérou
         Demetrovou — popri ňom nemohla by ešte náležať druhému. Nie; kto miloval tohto mladíka, ten
         jemu podobného nenájde. No, čo teraz?
   </p>
   <p>
    „Žilinský, a keď ste mi to povedali, aké máte ďalej úmysly?“ vravel starý pán vstávajúc.
   </p>
   <p>
    „Žiadne, pán Strakonič.“
   </p>
   <p>
    „Žiadne? Nemienite ma žiadať o ruku mojej vnučky?“
   </p>
   <p>
    „Ešte nie, pane.“
   </p>
   <p>
    „Vy ste divný. Tak načo je vaša láska, a kam povedie?“
   </p>
   <p>
    „Kam môj Boh bude chcieť; vložil som nás oboch do Jeho rúk. Ako mi dal jej lásku, tak mi
         dá aj Irenkinu osobu, ak bude Jeho vôľa.“
   </p>
   <p>
    „Nie, teraz ste prepiaty,“ zamračil sa starý pán. „Keď len Boh vám môže pomôcť, tak načo
         ste mi to povedali?“
   </p>
   <p>
    „Nechcel som za vaším chrbtom, pán Strakonič, obchádzať si Irenku ako nejaký románový
         hrdina. Uchádzať sa o jej ruku ešte nemôžem. Mám výhľad na dobré postavenie, umožňujúce mi
         ženu slušne vyživiť. No, ono ešte nie je mojím. Vy tu Irenku potrebujete. Chcem čakať,
         prosiť, veriť. Nič iné od vás nežiadam, pane, len dovoľte mi Irenku milovať; a dovoľte mi,
         aby som si smel získať vašu dôveru a otcovskú lásku.“
   </p>
   <p>
    „Ste veľký idealista, Žilinský; no ja si vás ctím. A keď ste posiaľ milovali bez môjho
         dovolenia, milujte i ďalej. Pretože nič nepýtate, pretože ste ma nechceli klamať, sľubujem
         vám, že z mojej strany nestojí ani dnes, ani pozdejšie vašej láske žiadna prekážka v
         ceste.“
   </p>
   <p>
    Mladík sa sklonil a bozkal starcovu ruku. Tento ho objal a divné blaho vtiahlo do jeho
         srdca pri myšlienke, že raz ich slnečný lúč bude kráčať životom pod záštitou tohto Jozefa.
         Že nebol bohatou partiou — kto to vravel? Najvyššie bohatstvo spočíva v čistom, pravdivom,
         nesebeckom charaktere, ktorý mladík teraz dokázal. Niekto má poklady vo wertheimke;
    <sup>
     [
     <a class="footnote" href="#ftn.d56e8502" name="d56e8502">
      101
     </a>
     ]
    </sup>
    iný ich nosí v sebe a so sebou, kamkoľvek príde. Tamten prvý je bohatý sám pre
         seba; ten druhý obohacuje všetko svoje okolie, kamkoľvek príde.
   </p>
   <p>
    I starý pán cítil sa veľmi obohateným, keď spoločne s mladíkom vyšli na chodbu a zmizli
         čo nevidieť za širokými dvojitými dvermi salónu, kam zo všetkých strán schodila sa rodina i
         služobníctvo na spoločnú domácu pobožnosť. Poslední vnišli Irenka s Milošom.
   </p>
   <p>
    Mohutne zazvučalo piano pod jemnými prstami Janka Žilinského. Čo nevidieť niesla sa
         krásne spievaná pieseň k Baránkovej oslave veľkou dvoranou a von do tichej, veličensky
         prelestnej letnej noci.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e8237" name="ftn.d56e8237">
        97
       </a>
       ]
      </sup>
      <span class="emphasis">
       <em>
        noblesa
       </em>
      </span>
      — vznešenosť; panská vysoká spoločnosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e8249" name="ftn.d56e8249">
        98
       </a>
       ]
      </sup>
      <span class="emphasis">
       <em>
        galéria
       </em>
      </span>
      — balkónovité vyvýšené rady sedadiel
     </p>
    </div>
    <div class="footnote">
     <p>
      <sup>
       [
       <a class="para" href="#d56e8322" name="ftn.d56e8322">
        99
       </a>
       ]
      </sup>
      <span class="emphasis">
       <em>
        gavalier
       </em>
      </span>
      — muž ušľachtilých vlastností, rytier; tu —
               švihák
     </p>
    </div>
    <div class="footnote">
     <p>
      <sup>
       [
       <a class="para" href="#d56e8432" name="ftn.d56e8432">
        100
       </a>
       ]
      </sup>
      <span class="emphasis">
       <em>
        nabíjanie budov
       </em>
      </span>
      — stavanie prízemných jednoduchých budov
               „nabíjaním“ zeminy do šalovania
     </p>
    </div>
    <div class="footnote">
     <p>
      <sup>
       [
       <a class="para" href="#d56e8502" name="ftn.d56e8502">
        101
       </a>
       ]
      </sup>
      <span class="emphasis">
       <em>
        wertheimka
       </em>
      </span>
      — nedobytná pokladňa, trezor
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e8514">
       </a>
       39
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dusná, život k zemi stláčajúca horúčosť vznášala sa nad A. Bola nedeľa, odpoludnie.
         Temer vo všetkých domoch veľkej dediny rozprávali si ľudia o jednom a tom istom predmete:
         „Slečna Aranka z fary mala dnes všetky tri ohlášky naraz.“ U učiteľov vedeli aj, že v
         utorok mala byť celkom tichá svadba. Učiteľa a podnotára pozvali za svedkov. Ženích že si
         privedie svedkov so sebou.
   </p>
   <p>
    Ako bolo, ako nie, kto pustil medzi ľud, no z fary to vyšlo — pravdepodobne mladšou
         služkou vynesené, — ale v celej dedine znali, že pán farár preto tak náhli, lebo sa
         rozhneval na dcéru, keď táto svojho ženícha nechcela, ale ľúbi druhého. Ešte i dnes ráno
         vraj povedala, že sa nikdy vydávať nebude. V kostole videli ju všetci tak veľmi zblednúť,
         keď pán farár začal ohlasovať, že mysleli: ona zamrie. Ale nezamrela; kľakla si a modlila
         sa, ani pri požehnaní nevstala, až keď začali ísť von z kostola.
   </p>
   <p>
    I to si rozprával ľud, že sa na chudáka farára zbehlo všetko zlé. Pán Ľudovít teraz, keď
         už mal čochvíľa stať sa farárom v G., zaďakoval z administrátorstva a že vraj nebude
         kňazom. Išiel ešte ďalej študovať.
   </p>
   <p>
    Nuž mnoho mali si v A. čo rozprávať. Zabudli pritom trochu na svoje veľké obavy. Už
         týždeň panovala táto neznesiteľná horúčosť. Strechy boli také vyschnuté, že až tak pálilo,
         keď si vyšiel na povalu. Studne začali strácať vodu; potok — i tak nepatrný — bol úplne
         vyschnutý. Na poli ľudia div nepadali od hroznej páľavy.
   </p>
   <p>
    Nebol div, že dnes v kostole všetko spalo — len práve čo sa pri tých ohláškach prebrali
         — veď tam aspoň bol trochu chládok. Len jedna bytosť akoby necítila tú ľuďom i dobytku tak
         obťažnú horúčavosť. Je pravda, že na bledom čielku stáli kropaje potu, no líčka
         nezrumeneli.
   </p>
   <p>
    „Kam ideš?“ pýtali sa nízko nad zemou preletujúce lastovičky, keď vychádzala z fary a
         obrátila krok von do suchého poľa. „Dnes vo mne chladu nenájdeš,“ zašveholil háj, keď do
         neho vstúpila a konečne sa posadila na obvyklom svojom miestočku, v tôni starej zrúcaniny.
   </p>
   <p>
    Nehľadala devuška chlad, mala dosť zimy v mladom srdci. Nebadala horúčosť, veď v boľavej
         hlavičke na rozskočenie bola väčšia páľava.
   </p>
   <p>
    Vyplnil otec svoju hrozbu, vymohol dišpenzáciu, klamom ju vymohol; ohlásil ich dnes.
         Darmo sa mu ráno hodila k nohám, objímala jeho kolená; rozhnevaný na Ľudovítov výčin — ako
         ho nazýval — nechcel ju počuť.
   </p>
   <p>
    „Nie,“ vravel tvrdo. „Uvidím, kto v mojom dome rozkazuje. Budeš poslúchať. Dnes vás
         ohlásim, a v utorok bude sobáš.“
   </p>
   <p>
    Keď ešte raz prosila, odsotil ju nohou. Vstala.
   </p>
   <p>
    „Môžeš nás ohlásiť,“ vravela ticho, no tak, že ju musel počuť, „ale sobášiť ma nebudeš.
         Mám ešte Otca na nebesiach, On ma od krivej prísahy ochráni, ku ktorej ma chce prinútiť
         zemský otec.“ S tým ho opustila.
   </p>
   <p>
    Ešte i teraz počula to studené, neciteľné zasmiatia za sebou a tie iste v návale zlosti
         vyrieknuté slová: „Keby jestvoval nejaký Boh, ktorý divy činí, ten by ťa mohol ochrániť;
         ale takého niet.“
   </p>
   <p>
    „Nerúhaj sa, otče,“ zalomila pri dverách rukami, „lebo môj Boh žije, On sa ti ohlási ako
         kedysi na Karmele. On nebude posmievaný.“ Nuž tak povedala svojmu otcovi. A teraz? Teraz
         zapadlo nad ňou getsemanské súženie.
   </p>
   <p>
    Keby sa tak klamala? Keby skutočne nebolo žiadneho Boha, žiadneho Krista?
   </p>
   <p>
    „Modlila si sa,“ hovoril akýsi hlas, — v nej, či vedľa nej, už neznala, — „verila si
         Božím zasľúbeniam, a teraz je všetko márne: On nevyslyšal. Nebo nad tebou je medené.“
         „Kristus žil, to je historická pravda; no kto môže dokázať, že vstal?“ povedal bol raz
         otec. Vtedy svoje presvedčenie bránila. No keby ho tak skutočne nebolo?
    <span class="emphasis">
     <em>
      „Ak
            nevstal Kristus z mŕtvych, márna je vaša viera.“
     </em>
    </span>
   </p>
   <p>
    „Ach, Bože môj, Bože môj, odpusť! Čo ja to myslím?“ Chytila sa za hlavu.
   </p>
   <p>
    Nie, nie, veď prišla sem — — čo prišla sem? Obzrela sa, akoby jej tie háje mali povedať.
         No tu ticho, hlucho, ako na cintoríne; ani vetrík sebou nehne. Ruka klesla k boku; vo
         vrecku zašuchotal papier. Ach, čítať prišla. Niekto jej písal, list adresoval na Martináka.
         Čo chceli ľudia od nej? Rozbalila len, aby zahnala hrozné myšlienky. Spočiatku tancovali
         jej písmená pred očami; potom videla, ale nechápala. Konečne porozumela. List bol
         podpísaný:
    <span class="emphasis">
     <em>
      „Tvoja tetka A. Z.“
     </em>
    </span>
   </p>
   <p>
    Kde to bola? Čím bol svet?
   </p>
   <p>
    <div class="blockquote">
     <blockquote class="blockquote">
      <p>
       <span class="emphasis">
        <em>
         „On pofalšoval závet, okradol nás všetkých, a potom to potvrdil krivou
                  prísahou. Nepodaj mu ruku, krivoprísažníkovi, ak nechceš s ním prežiť Božiu
                  kliatbu! Tvoj otec chce ho za zaťa, myslí tak dostať nielen to, čo tvojej matke,
                  ale i čo nám právom patrilo. No ja myslím s tebou dobre, nechoď za
                  neho!
        </em>
       </span>
      </p>
      <p>
       <span class="emphasis">
        <em>
         Aj ináč bol on ľahký človek. Mal známosti; nie si prvá, ktorej o láske
                  rozprával, ale ani posledná. Krivoprísažník nemôže byť verným manželom. Čo by ho
                  držalo? Že Černej to berie ľahko, sa nedivím. Čo je pravda, čo nie je, vedel by
                  povedať váš starý kočiš, Martinák. Darmo si ho nevzal tvoj otec z P. až na Dolnú
                  zem. Kto sám bral, nesúdi zlodeja — —.“
        </em>
       </span>
      </p>
     </blockquote>
    </div>
   </p>
   <p>
    List bol dlhý; toto bolo asi súhrnne v ňom. Devuška sedela nad ním, akoby mala vôľu
         skamenieť. Sú chvíle, keď je naša pamäť ako laterna magica; nevolane, nečakane podáva obraz
         za obrazom.
   </p>
   <p>
    Prečo, keď Martináka tlačilo akési ťažké tajomstvo, jej ho nepovedal? Prečo nechceli
         bratia ani slova povedať z rozhovoru, ktorý s ním vtedy mali? Prečo odišiel z fary? Prečo
         otec nikdy síce neprotirečil, keď ona k nemu šla, ale ani nikdy ho nespomenul? Čo sa udialo
         medzi nimi raz kedysi, a vtedy v chorobe?
   </p>
   <p>
    „V mojej minulosti leží zločin,“ povedal raz Martinák, keď spolu zamieňali si stesk po
         vrchoch a horách. „Ten zločin nedá mi vrátiť sa hore domov, hoci nikdy som tu neprivykol
         ani neprivyknem.“
   </p>
   <p>
    Prečo ho vzal otec sem? „Kto bral, nesúdi zlodeja.“ Muselo sa niečo vravieť o jej
         otcovi, ale kde? Čo? — Zločin. Oni ho niekde spáchali spolu; ale kde?
   </p>
   <p>
    „Zlatuška!“ zaznelo vtom nad devuškou zdeseným hlasom. Nie div: slovenská piesenka
         vyzerala s tým strnulým pohľadom veľkých otvorených očí tak zvláštne. Kohokoľvek poľakal by
         výraz sladkej, strhanej tváričky.
   </p>
   <p>
    „Martinák, tu si?“ vystrela ruky po mužovi. „Dobre, že ideš.“ Hovorila mu „ty“, ako
         kedysi za detinstva, keď ešte sedávala na jeho lone. „Ja musím vedieť pravdu; mne sa niečo
         stane, ak nezviem.“
   </p>
   <p>
    Videl, uveril jej.
   </p>
   <p>
    Rozbalila list, prečítala.
   </p>
   <p>
    „Je to pravda, má ona právo, nazývať ho krivoprísažníkom? Bol si u nás, keď tú pravotu
         viedli; snáď vieš, ako vtedy súdili o ňom naši.“
   </p>
   <p>
    „Tak, ako pani Z., Zlatuška, dieťa drahé,“ smutne prisvedčil muž. „Preto som ťa v tvojom
         odpore podporoval, i teraz prišiel som sem za tebou. Videl som, že ideš sem; moje kuriatko,
         moja úbohá kvetinka, i keby ťa pred oltár doviedli, povedz: nie! Ležal som vo dne v noci na
         kolenách pred Bohom, majúc prikázania v mysli pred sebou. No, viem iste, že proti nemu
         nehrešíš, keď sa vzoprieš.
    <span class="emphasis">
     <em>
      „Viac sluší poslúchať Boha než ľudí.“
     </em>
    </span>
   </p>
   <p>
    „Ty teda myslíš, strýko, aby som tak ďaleko nechala prísť, a tam povedala: nie?“
   </p>
   <p>
    „Ak ťa k tomu doženú, áno.“
   </p>
   <p>
    „Vďaka, ó, vďaka! Ach, aspoň jedna prosba je vyslyšaná! Viem už iste, že nemusím,
         nemôžem, nesmiem poslúchať.“ Pritisla si malé ruky na tvár. „A oni ma chceli predať
         krivoprísažníkovi za mamonu. On je taký hrozný človek, a oni ma chceli s ním zviazať, moji
         rodičia — ó, Martinák!“ zastonala neskonale smutne: „Nuž kto bral, nesúdi zlodeja.“
   </p>
   <p>
    Ruky zastierajúce tváričku padli, a tie hlboko vpadnuté sirôtkové oči pozreli také
         neúprosné, neodolateľné do mužovej tváre.
   </p>
   <p>
    „Martinák, aký to bol zločin, ktorý ste spolu spáchali, môj otec a ty?“
   </p>
   <p>
    „Zlatuška, čo chceš?“
   </p>
   <p>
    „Pravdu; a ty mi ju povieš — áno, ty mi ju povieš!“
   </p>
   <p>
    Nevidela devuška smrteľnú úzkosť, ktorá sa zobrazila na starej tvári jej jediného
         priateľa.
   </p>
   <p>
    „Ak nechceš, aby samým napnutím mozog alebo moje srdce puklo, ty mi tú pravdu povieš.
         Však tvoj hriech Baránkova krv už obmyla.“
   </p>
   <p>
    „Zlatuška, a keď ti poviem, čo potom?“ zalomil rukami. „Okrem toho sľúbil som pánom
         Žilinským, že vám, deťom, nezradím.“
   </p>
   <p>
    „Tak, sľúbil si? No to bolo ešte vtedy, keď ja som ešte nič neznala! Ver, tá neistota ma
         usmrtí.“
   </p>
   <p>
    Ó, kto by to bol Martinákovi povedal, prečo a čomu oproti pospiecha! Veď povedať jej tú
         hroznú, hroznú vec, ťažšie padlo ako smrť. A nepovedať nebolo možno. „Pane, pomôž mne i
         jej!“ vzdychol v úzkosti.
   </p>
   <p>
    Nuž a Pán mu pomohol. Dosť rýchlo bol hotový, hoci nič nezamlčal z viny, ale ani nič
         neopomenul, čo by ju koľko-toľko zmiernilo. Celý čas neodvážil sa pozrieť do tváre svojho
         miláčika. No, keď už chvíľu mlčal a ona sebou nehýbala, sklonil sa naľakaný.
   </p>
   <p>
    „Zlatuška, dieťa moje drahé, pozri na mňa!“
   </p>
   <p>
    Zdvihla hlavu, pozrela. Starec ustúpil. Bledá bola, ani ľaliový lístok, no tichá ani
         novembrová noc, ktorej tajomstvo ešte nikto nerozlúštil tajomstvo blížiacej sa smrti v
         prírode.
   </p>
   <p>
    „Úbohý, nešťastný môj otec!“ zastonala vstávajúc.
   </p>
   <p>
    „Áno, nešťastný,“ prisvedčil, premáhajúc zvláštne dojatie. Tieto slová od nej nečakal.
   </p>
   <p>
    „Teda preto nieto žiadneho Boha, pretože žiadneho nesmie byť, aby spravodlivo nesúdil a
         netrestal nekajúceho vinníka!“
   </p>
   <p>
    „Čo vravíš, Zlatuška?“ zdesil sa muž. Nepočula ho.
   </p>
   <p>
    „No On je i žije, veľký, svätý, spravodlivý, no i dobrý. Mal právo trestať do tretieho i
         štvrtého pokolenia, ale netrestal; zachránil mňa i môjho bračeka. Že zlé veci prišli na nás
         na zemi a ešte prídu, to je spravodlivé; ale večný život nám farár O. vziať nemôže. Vďaka,
         Martinák, dobrý starý priateľ, za dobrodenie.“
   </p>
   <p>
    „Slečna Zlatuška!“ muž zadržal dievčinu, ktorá sa potočila.
   </p>
   <p>
    „Krúti sa mi hlava; je tu horúco. Zaveď ma tam do húštia, a tam sa pomodlíme. Ťažké
         mraky ležali na mojej duši, ony sa trhajú; moje jediné svetlo, Ježiš, môj Kráľ, blíži sa ku
         mne.“
   </p>
   <p>
    Nikdy predtým a nikdy potom nepočul muž podobnú modlitbu. Devuška i plakala i jasala.
   </p>
   <p>
    „Všetko môžem zniesť, i toto pohanenie a zneuctenie, platiť pred svetom za nevestu
         krivoprísažníka a byť dcérou svätokrádežníka. Nechaj ma v tých najväčších mukách zomrieť,
         len to jedno nedovoľ, aby mi ešte vzali vieru v Teba; lebo Teba stratiť — to nemôžem.
         Ďakujem Ti, dobrý nebeský Otče, že si dovolil postaviť prekážku medzi Danka a mňa. Dcéra
         Juraja Černeja nehodí sa za ženu Tvojho vyvoleného služobníka. Na zemi leží na nej kliatba,
         tam u Teba jej viac nebude. Otče, Otče môj nebeský, keď taká veľká je Tvoja láska, že
         nechal si na Golgote svojho Syna zomrieť za nás, ó, odpusť, odpusť nešťastnému môjmu
         otcovi; použi čokoľvek, len ho premôž, zlom a omilosti!“
   </p>
   <p>
    Tak a podobne volali spevné ústa. Devuška podávala ako obeť a zámenu sama seba, tak ako
         kedysi Mojžiš na púšti. A ako kedysi Mojžišova tvár, keď schádzal zo Sinai — tak žiarila
         jej nevýslovne milá tvár, keď spoločne opúšťali háje.
   </p>
   <p>
    Pri fare sa rozišli.
   </p>
   <p>
    „Slečna Zlatuška, odpustite i mne zármutok, ktorý som vám musel spôsobiť,“ zadržal jej
         ruku. „Vy ste mi priniesli svetlo, spásu, a ja som vás za to musel tak hlboko raniť.“
   </p>
   <p>
    „Nežiaľte, Martinák. Odpustím rada, keď tak chcete. A ďakujem vám za lásku, ktorú ste
         Ľudovítovi i mne preukazovali od detinstva. Nesmieme zabudnúť:
    <span class="emphasis">
     <em>
      „Čo si Ty činil s
            nami, činil si tak pre naše dobré.“
     </em>
    </span>
   </p>
   <p>
    Hľadel za ňou, kým nezmizla za mrežovou bránkou.
   </p>
   <p>
    A devuška šla bližšie k domovu sama — a nie sama. Mimovoľne rozhliadala sa po záhrade,
         po dvore, kde za detinstva, za toho často dosť i smutného detinstva, s Ľudovítom behávali.
         Obzrela sa po chodbe. Dvere kuchyne boli otvorené. Tam dávala matka rozkazy o olovrante.
         Vnišla do polootvorenej, za jedáleň používanej chodby, kde jej poetický vkus vytvoril malý
         raj oleandrov, myrty, fikusov a rozmarínu, kde rozváňali mesačné ruže a vo vázach zastrčené
         ľalie. Tichučko zastala pri zábradlí, hodila ešte dlhý pohľad do záhrady pri svojich nohách
         a zahľadela sa na kostol, ktorý, otočený trávnikom, rozkladal sa pred ňou.
   </p>
   <p>
    Vnútri zvučal organ. Bol čas odpoludňajších služieb Božích. Mala byť kázeň jednému v
         cudzine zomretému, preto von do toho dusného, horúceho ovzdušia znelo pomaly:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kdo ví, jak blízko mé skonání,
        </em>
       </span>
       <span class="emphasis">
        <em>
         smrt jde a čas ustupuje;
        </em>
       </span>
       <span class="emphasis">
        <em>
         života mého bez nadání
        </em>
       </span>
       <span class="emphasis">
        <em>
         konec vždy se přibližuje.
        </em>
       </span>
       <span class="emphasis">
        <em>
         Pro Krista, smrt a krev Jeho,
        </em>
       </span>
       <span class="emphasis">
        <em>
         popřej skonání šťastného!
        </em>
       </span>
      </span>
     </p>
    </div>
   </p>
   <p>
   </p>
   <p>
    Devuška pritisla obe ruky na srdce. Ó, aká šťastná by bola, keby to spievali jej, keby
         nemusela ísť ta, kam bola vybraná, a urobiť to, čo jej kázal vnútorný hlas.
   </p>
   <p>
    No vzchopila sa a šla. Málinko vrzli dvere otcovej kancelárie. Sedel na tom mieste, kde
         si ho predstavovala, že bude sedieť; zahalený v kúrňave dymu, čítal noviny. Nezbadala, že
         nie je sám. Izba mala tri okná. Pri treťom, bočnom, natiahnutý, na dlhej pohovke, s
         maďarským časopisom v ruke, ležal jej snúbenec pred svetom, o ktorom nevedela, že sa dal
         zdržať a neodišiel hneď po obede. Sirôtkové devuškine oči blúdili po predmetoch, až i
         našli, čo hľadali.
   </p>
   <p>
    Tam teda, v tej veľkej skrini, od ktorej otec vždy kľúče nosil pri sebe — teraz trčali —
         v spodnej zásuvke ležali listiny, cenné papiere, dlžobné úpisy a potvrdenky farára O.; tam
         ležalo to bohatstvo, za ktoré oni dvaja — Ľudovít a ona — tak draho zaplatili celoživotným
         šťastím.
   </p>
   <p>
    Však to bola skriňa privezená z P. i so zdedeným, v nej schovaným strieborným príborom.
         „Svätokrádež!“ zazvučalo v mysli. Devuška pritisla obe ruky na čelo. V tom obzrel sa
         Černej, videl dcéru a oči sa im stretli.
   </p>
   <p>
    „Ty si tu?“ preriekol s malým odtieňom neistoty v hlase.
   </p>
   <p>
    Čo chcela jeho dcéra? A ako to vypadala! Pri obede nebola; nevidel ju ešte od rána,
         okrem zbežne v kostole.
   </p>
   <p>
    „Priniesla som ti, otče, list tetinky Z. a prosím, aby si si ho prečítal.“ Podala mu
         list a sadla si do hlbokej, čiernej leňošky. Počula, že pri okne niekto vstáva z pohovky.
         Otvoreným oknom vnikali tiahle zvuky spevu:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Pro Krista, smrt a krev Jeho,
        </em>
       </span>
       <span class="emphasis">
        <em>
         popřej skonání šťastného.
        </em>
       </span>
      </span>
     </p>
    </div>
   </p>
   <p>
   </p>
   <p>
    Nespustila oči z tváre čítajúceho otca.
   </p>
   <p>
    Konečne prišiel až potiaľ, kde jej pri čítaní začala krv chladnúť. Hľadel na slová: „Kto
         sám bral nemôže zlodeja súdiť.“
   </p>
   <p>
    Ach, ešte žilo v srdci kúsok nádeje, že to hrozné obvinenie snáď predsa nie je pravdou;
         no, tá — pravda — len na okamih zdesená otcova tvár pochovala ju nadobro. Nevinnosť sa
         neľaká, nedesí.
   </p>
   <p>
    Černej pokrčil list.
   </p>
   <p>
    „Načo si mi tento škvár doniesla?“ osopil sa hrozebne. „Vari chceš ním spraviť nový
         nápad z inej strany na moju neústupnosť? Bola si v kostole, počula si ohlášky. Opakujem
         ešte raz: V utorok bude sobáš!“
   </p>
   <p>
    Čakal, že znovu začne prosiť; márne.
   </p>
   <p>
    Zdvihla na okamih sklonenú hlavičku.
   </p>
   <p>
    „Vieš, otče, veľmi dobre, že tam v liste písaná je pravda, a ešte a skutočne chcel a
         mohol by si ma za neho vydať?“ vravela neskonale smutne, no bez bázne.
   </p>
   <p>
    „Smiem vedieť i ja, čo stojí v liste tetinky Z.?“ ozvalo sa za oboma. Černej chcel
         zdvihnúť na zem hodený papier, no budúci zať ho predišiel; a nepýtajúc ďalšie dovolenie,
         preletel zrakom dakoľko riadkov prv, než mohol mu ho farár vytrhnúť.
   </p>
   <p>
    „Aranka,“ vravel, zastanúc tesne pred leňoškou, v ktorej schúlená devuška sedela,
         „najradšej by som vám povedal, že nikdy nemôžem si vzať za ženu dievčinu, ktorá aj len
         okamih bola schopná uveriť na mňa takúto žalobu. Pretože však vidím, že vy
    <span class="emphasis">
     <em>
      to
            práve
     </em>
    </span>
    chcete,“ oči mu divoko zasvietili v žltkastobledej tvári, „preto, práve
         preto musíte byť mojou.“
   </p>
   <p>
    „Ferdinand!“ narovnala sa devuška v celej výške. I jej oči zažiarili, no ako dve vatry
         na Božom oltári. „Môžete dokázať, že to, čo tetinka písala, je bezpodstatná obžaloba?“
   </p>
   <p>
    Ustúpil mimovoľne.
   </p>
   <p>
    „No, načo sa pýtam,“ pokračovala, keď mlčal, „veď vaším slovám veriť i tak nemôžem, a
         prísahu nechcem; kto raz mohol falošne Boha za svedka vziať, môže to i druhý i tretí raz. V
         utorok vraj má byť sobáš,“ zasmiala sa neprirodzene. „No pekný to bude pár: krivoprísažník,
         ktorý okradol mŕtveho i živých, a dcéra svätokrádežníka. Ó, spojte len tie prekliate
         kapitály a slávte svadbu, zvučnú svadbu; môj Boh sa postará, aby som ja pri nej byť
         nemusela.“
   </p>
   <p>
    „Aranka, dieťa moje! Ó, ukrutníci, veď mi ju ešte o rozum privediete; moja dcéra
         blázni!“ Krik pani Terézie vytrhol devušku z okamžitého zvláštneho strnutia.
   </p>
   <p>
    „Áno, ona je chorá,“ vraví i Černej divným hlasom.
   </p>
   <p>
    „Nie som chorá, otče!“ vymanila sa devuška z matkinho objatia. „Bolesť nad zatvrdilosťou
         vašich sŕdc vynútila mi tamtie slová. Otče, Ferdinand, vráťte olúpeným rodinám to, čo vaše
         nie je a nikdy nebolo! Proste Pána Ježiša; On vás miluje, zomrel za vás, On odpustí.
    <span class="emphasis">
     <em>
      Krv Ježša Krista očisťuje od každého hriechu
     </em>
    </span>
    ; ona môže očistiť i
         také zločiny.“
   </p>
   <p>
    „Horí! Horí!“ ozvalo sa vtom na ulici. Z chrámu valil sa ľud, bedákajúc. Zvony udreli
         desným a zvláštnym žiaľnym súzvukom.
   </p>
   <p>
    Oba muži priskočili k oknám. Hrozný pohľad naskytol sa očiam. Temer pol dediny v
         plameňoch. Desne praskali trsťou kryté strechy; horiaca trstina lietala na všetky strany.
         Stáda oviec, kráv, svíň i divoko fŕkajúcich koní leteli von do poľa. Zvony zvonili
         umieráčikom výsledku ľudských mozoľov. „Márnosť, všetko márnosť,“ plakal kov. Vody nikde —
         pomoc márna.
   </p>
   <p>
    Okolo Zlatušky boli čo nevidieť kŕdle detí ňou pozhľadávaných; kľačia v kostole a modlia
         sa.
   </p>
   <p>
    „Fara horí, kostol sa chytá!“ kričí hrozným hlasom Černej. „Ratujte, ratujte!“
   </p>
   <p>
    Rozpŕchli sa deti ako kŕdeľ holubičiek von do poľa.
   </p>
   <p>
    „Martinák, zaveď ich k zrúcanine; Pán Ježiš vás ochráni!“ volá za nimi ten sladký, drahý
         hlas. A milovaná ich slečinka vbehla do horiaceho domu. Podarilo sa jej odtrhnúť bedákajúcu
         matku od truhly s plátnom a damaškom. Sú tu damašky po farárovi O., potom z jej výbavy; i
         pre Zlatušku zadovážená výbava.
   </p>
   <p>
    Farár Černej niesol matriky.
    <sup>
     [
     <a class="footnote" href="#ftn.d56e8779" name="d56e8779">
      102
     </a>
     ]
    </sup>
    Kus horiacej strechy padol mu na hlavu, oškvŕklo mu vlasy. Kaplán s kostolníkom
         vlečú ťažkú cirkevnú truhlu.
   </p>
   <p>
    „Moje listiny!“ skríkol vtom Černej. „Tlo je zlé, prehorí; okno sa chytá; skriňa je pri
         ňom! Pusťte ma! Ó, moje mozole, moje mozole!“
   </p>
   <p>
    „Nemôžete nikam, pán brat!“ drží kolegu katolícky farár.
   </p>
   <p>
    „Otče môj, ja ti ich prinesiem, aby si mohol napraviť, vrátiť a sňať kliatbu z tvojich
         detí; hriech Ježiš Kristus odpustí!“
   </p>
   <p>
    „Zlatuška, dieťa moje! Ratujte mi ju!“ Darmo lomí pani Terézia rukami; dcéra zmizla v
         kúrňave dymu.
   </p>
   <p>
    „Zlatuška, Zlatuška!“ znie za ňou zborove. Skočili silní mužovia. Nejedno srdce hotové
         bolo farárovu dcéru zachrániť, i keby nesľuboval, čo všetko dá tomu, kto ju ratuje.
   </p>
   <p>
    „Ja si ťa musím zachrániť, a potom budeš moja!“ kričí Ferdinand Adamiš. On najďalej
         vnišiel do ohňa. Šaty a vlasy na ňom horeli; no dym vrazil mu do úst, zvalil ho k zemi.
         Odtiahli a zachránili ho ešte včas.
   </p>
   <p>
    Nebo sa zamračilo. Letí búrka, strašná búrka. Horiaci kostol i fara rozlievajú more
         svetla. Veža horí ako svieca. Ešte raz samy od seba zazvonili zvony, prv než s rachotom
         prerážajúc schody zrútili sa z vysokej svojej stolice. Zazvonili umieráčikom Zlatovláske,
         zúfalým plačom tam vonku oplakávanej.
   </p>
   <p>
    Bez prekážky dostala sa Zlatuška do otcovej pracovne. V skrini trčal kľúč; otvoriť a
         uchytiť neveľkú skrinku, — no vzácnu strašným svojím obsahom — bolo činom dakoľko okamihov.
   </p>
   <p>
    „Sláva Pánovi!“ vzdychli bledé ústa, a už unášajú malé nôžky útlu postavu von z
         horiaceho domu. Okolo nej desný praskot, rinčanie praskajúcich okien. Vbehla do vlhkej,
         chladnej predsiene, vedúcej do dvora; ešte dakoľko krokov, a bude vonku i so svojím vzácnym
         pokladom. Dobehla ku dverám. Ale otvoriť ich — veď sila ohňa zvonku do nich tlačí — niet v
         malej ruke sily.
   </p>
   <p>
    „Pomoc!“ zavolali ústa v hroznej úzkosti. I tu praskajú železnými mrežami opatrené okná;
         plamene všľahujú dovnútra. Zhora nadol po povalových schodoch valí sa dym. Ešte raz
         pokúsila sa devuška, ktorú dym už dusil, otvoriť dvere — márne. A tu s desnou istotou
         poznala, že je stratená, že žiadna ľudská pomoc už nevyslobodí ju od smrti v plameňoch.
   </p>
   <p>
    A ako to býva v chvíľach smrti, postačí okamih, aby duša mnoho prežila, všetko, k čomu
         indy roky treba. Týždne prosila o zachránenie, o vyprostenie z Adamišovej moci; — bola
         vyslyšaná. Že v ohnivom voze poletí výš, ach, výš, čo na tom? Veď
    <span class="emphasis">
     <em>
      domov
     </em>
    </span>
    !
   </p>
   <p>
    Vedela, že ju čaká hrozná smrť zadusením. No sem snáď až plamene nepreniknú, a skrinka
         bude zachránená; ňou poskytnutá bude možnosť, sňať z Černejovského rodu, z Ľudovítovej
         hlavy kliatbu otcovského zločinu. Živej dcére by otec nepovolil prosbu; — mŕtvu dcéru
         neoslyší.
   </p>
   <p>
    A teraz ešte raz preletel pred mysľou ten krásny život v P. Videla pred sebou to drahé,
         zotročené Slovensko, tetinku, kamarátov, kamarátky.
   </p>
   <p>
    „Ó, Danko, už ma tebe nikdy nevezmú!“ zavolala, klesajúc k zemi. — „S Bohom! A veď do
         videnia! Otče, mamička, Ferdinand, odpúšťam…!“
   </p>
   <p>
    Ešte raz zdvihla sa hlavička, omráčením k zemi skleslá, ešte raz hnuli sebou krásne,
         zružovené ústka: „Ľúbi v blahu — ľúbi — — v žiali — — i v smrti hodine — — — Ježiš môj — —
         jedine…! Ó, Pane Ježišu, pomôž Ty!“
   </p>
   <p>
    Nuž a On pomohol. Silný nával dymu, krátke, tiché zastonanie — a tak prišla Zlatuška z
         púšte do Kanaánu v ohnivom voze — ako Eliáš — zanesená hore nad oblaky, cestou medzi
         hviezdami — domov, do poludňajšej krajiny. Zapadli za ňou slnečné záclony Ježišovho stanu.
         Áno, tak prišla Zlatuška z Mezopotámie do Kanaánu.
   </p>
   <p>
    Zúfalé otcove prosby, matkin nárek ju už neprebudia.
   </p>
   <p>
    Keď zhasli plamene, a keď muži rozrúbali dvere a vnikli do fary, nezostalo ani jedno oko
         suché. Zabudli ľudia na zničené svoje majetky, hlasite plakali nad mŕtvou farárovou dcérou.
         Len rok žila medzi nimi a s nimi, no žila ako anjel milosrdenstva a lásky. Akým bola im
         svetlom, zbadali, až keď to svetlo zhaslo, tak tragicky zhaslo, ako keď kvetinku,
         vykvitnutú v májovej noci zlomí nemilosrdná ruka.
   </p>
   <p>
    „Tu máte, pán farár, vaše poklady; ona vám ich zachránila — no za akú cenu!“ podal
         Draškóci farárovi skrinku. Potom sa sklonil a s plačom bozkal malú, mŕtvu ruku, ktorá i
         jemu za ten rok preukázala nejednu službu lásky.
   </p>
   <p>
    On jediný si spomenul, že jestvujú srdcia, ktoré v tomto žiali budú súcitiť. Časť, kde
         nachádzala sa pošta, stála nedotknutá. Rozbehol sa kaplán a poslal dlhú depešu do T.
   </p>
   <p>
    „A. temer celé vyhorelo. Kostol, fara do základov zničené. Zlatuška Černejová zadusená.
         Príďte, pomôžte!“
   </p>
   <p>
    *
   </p>
   <p>
    Ó, kto opíše chvíľu, v ktorej dorazila depeša do T.!
   </p>
   <p>
    Malá, pekná spoločnosť sedela na verande, objatá tichom nedeľného podvečera. V popredí,
         oprení o zábradlie, stáli spolu Irenka a Danko — posledný s husľami. — Na žiadosť pani
         Karolíny niesla sa parkom Irenkou spievaná a Dankom doprevádzaná Zlatuškina pieseň:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kebych smela zaletieť v kraje večnej krásy,
        </em>
       </span>
       <span class="emphasis">
        <em>
         skadiaľ ku mne letia blíž hymien svätých hlasy,
        </em>
       </span>
       <span class="emphasis">
        <em>
         kde mieru kynú palmy,
        </em>
       </span>
       <span class="emphasis">
        <em>
         hárf zlatých zvučia žalmy,
        </em>
       </span>
       <span class="emphasis">
        <em>
         v zem svätosti, v zem čistoty,
        </em>
       </span>
       <span class="emphasis">
        <em>
         v svetla a blaha ríš,
        </em>
       </span>
       <span class="emphasis">
        <em>
         kde tróni môj Ježiš!
        </em>
       </span>
      </span>
     </p>
    </div>
   </p>
   <p>
   </p>
   <p>
    Roztržite blúdiace Milicine oči videli, že beží poštový sluha. „Nesie telegram!“
         pomyslela si. A bolo jej milo, že tú nebezpečne krásnu pieseň a kúzlo, aké vyvolávala,
         pretrhne.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kebych smela počúvať
        </em>
       </span>
       <span class="emphasis">
        <em>
         čo zbory spievajú,
        </em>
       </span>
      </span>
     </p>
    </div>
   </p>
   <p>
   </p>
   <p>
    spievala Irenka nevýslovne túžobne,
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         akým slovom chvála, česť
        </em>
       </span>
       <span class="emphasis">
        <em>
         k nohám Mu skladajú;
        </em>
       </span>
       <span class="emphasis">
        <em>
         miliónov kde znie hlas,
        </em>
       </span>
       <span class="emphasis">
        <em>
         čo volajú zas a zas,
        </em>
       </span>
       <span class="emphasis">
        <em>
         ako ohlas silných hromov,
        </em>
       </span>
       <span class="emphasis">
        <em>
         jak šum veľkej vody,
        </em>
       </span>
       <span class="emphasis">
        <em>
         v tej vlasti slobody!
        </em>
       </span>
      </span>
     </p>
    </div>
   </p>
   <p>
   </p>
   <p>
    „Nehrajte, nespievajte!“ skríkol vtom starý pán Strakonič. Milica videla ho prijať i
         čítať depešu. Vyčítala mu z tváre, že obsahuje čosi strašného.
   </p>
   <p>
    Teskno zazvučali Dankove husle; struna A, príliš napätá, praskla.
   </p>
   <p>
    „To je hrozné, deti, ó, to je strašné! Čítaj, Miloš, ja nemôžem.“
   </p>
   <p>
    „Ó, Zlatuška, už znáš všetko!“ zaúpel mladík, a bezzvučne, akoby i v jeho srdci praskla
         struna, prečítal tých nie mnoho, ale hrozných slov.
   </p>
   <p>
    Nad nastalým zármutkom dobre spustiť závoj.
   </p>
   <p>
    Asi hodinu pozdejšie vyleteli dve ekvipáže z t.-ského parku a za nimi pomalším tempom
         veľký voz, plný vecí, ktoré Strakoničovci uznali za potrebné vziať do A. S plačom vyňala
         stará pani krásne šaty i závoj, ktoré chystala pre vnučku — jedno na ples, jedno na svadbu,
         až by bolo treba.
   </p>
   <p>
    „Veď oni, úbohí, to drahé dieťa nebudú mať ani do čoho obliecť!“
   </p>
   <p>
    V skleníku padli tie najkrajšie kvety pod nožnicami Dimitrija a Pavla Strakoniča; a než
         kone boli hotové, bola i rodina hotová. Nemysleli Milica so Sávom, že veď vlastne idú k
         Černejovcom; nespomenuli na Ľudovíta.
   </p>
   <p>
    „Zlatuška mŕtva, naša drahá Zlatuška!“ znelo v každom srdci, zatláčajúc všetko ostatné
         do úzadia.
   </p>
   <p>
    „Danko, ideš aj ty?“ spytovala sa pani Žilinská syna, keď už mali sadať do vozov.
   </p>
   <p>
    „Ja či idem mamička?“
   </p>
   <p>
    Videla pani až teraz zmenený synov výzor, keď z jeho flórom zastrených očí pozeralo na
         ňu to smrteľne ranené, zlomené mladé srdce. Nič jej nepovedal, a predsa uhádla, čím bola
         jemu tá všetkými milovaná devuška, koho si to išiel pozrieť mŕtveho. Im uhynul vzácny kvet,
         — jemu zhaslo pozemské svetlo a šťastie s tými sirôtkovými očami. Už rozumela, prečo po
         prečítaní tej strašnej správy Janko Žilinský objal bratanca a privinul k sebe, akoby ho
         chcel ochrániť; a prečo všetci tak obzvlášť boli dobrí k nemu.
   </p>
   <p>
    „Úbohý, úbohý môj syn, čo všetko ešte na teba príde!“ plakala pani, zahľadená za
         letiacimi kočiarmi. „Keby sa ti Boh nebol stal tak všetkým, ty by si si musel zúfať; On
         nech ťa poteší!“
   </p>
   <p>
    Nuž áno, len Boh, o ktorom stojí:
    <span class="emphasis">
     <em>
      Tak, ako ten, ktorého teší jeho matka, tak
            vás budem tešiť a budete potešení
     </em>
    </span>
    , mohol malú, úzkym zväzkom srdca a ducha
         spojenú rodinu potešiť, keď v a.-skej škole, v tej istej učebnej sieni, kde celý rok učila,
         našli si svoju slovenskú piesenku. Všelijako predstavovali sa okolnosti v A., no také
         spustošenie, takú žalosť, takú biedu si nevedeli predstaviť.
   </p>
   <p>
    Len jedna obava bola márna: nezhyzdila hrozná, násilná smrť ich sladkého miláčika. Tak
         si tu Zlatuška na núdznom vystlaní odpočívala: k modlitbe zložené ruky oprené o hodvábne
         líčko, ako dakedy spávala v svojej peknej postieľke v P., keď pani Karolína v noci
         prichádzala ako dobrý anjel strážca, pozrieť, či dcéry spia, a či niektorá nepotrebuje jej
         pomoc.
   </p>
   <p>
    Pravdu tušila pani Strakoničová: nemali ju do čoho obliecť, a nemal ani kto. Pani
         Terézia ležala zimou zdrobená u učiteľov, a ľud nevedel — nevedeli, čo prv v tom súžení,
         ktoré na nich prišlo.
   </p>
   <p>
    Nestaral sa síce Černej nikdy veľa o svojich cirkevníkov, teraz nik od neho rady
         nečakal. Bol úplne neschopný, myslieť za seba i za iných. V noci videli ho stráže,
         strážiace a zalievajúce pohorenisko, chodiť okolo fary a kostola. Pod pazuchou nosil
         skrinku zachránenú dcérou. Bol to jediný predmet, ktorý v jeho dome, včera ešte tak bohato
         a pohodlne zariadenom, zostal nedotknutý ohňom.
   </p>
   <p>
    „Čo hľadá?“ mysleli muži. Bolo im priam desné, hľadieť na tú chudú, nahnutú postavu a do
         tej studenej, zúfalej tváre.
   </p>
   <p>
    Čo hľadal Černej? Hľadal ten mŕtvy, zhnitý pokoj, do ktorého už roky ukolísal svoje
         uspaté svedomie. Splnilo sa desným spôsobom, čo mu predpovedala dcéra. Boh, ako na Karmele,
         ohlásil sa mu ohňom, a bol to ten svätý, spravodlivý Boh, ktorý nepreminie neprávosti a
         ktorý hovorí:
    <span class="emphasis">
     <em>
      „Prchlivosti pri mne žiadnej neni, ale kto sa mi ako tŕň oproti
            postaví, toho spálim.“
     </em>
    </span>
   </p>
   <p>
    Znova a znova opakovali sa mužovi všetky dcérine slová. Dúfala v Boha; On ju divom
         vyslobodil a jeho potrestal… Prečo nezahynul on v plameňoch, keď všetko, čo mal, zhynulo?
   </p>
   <p>
    Až teraz vedel, nakoľko žil nádejami zloženými v deťoch. Syn ho opustil, vzoprel sa
         navždy jeho vôli, zvalil všetky jeho kartové paláce, ktoré si bol pre neho nastaval; — a
         dcéra obetovala život.
   </p>
   <p>
    Vedel Černej, prečo obetovala ona svoj mladý život; veď nikdy nezabudne, áno ešte i v
         hodine smrti bude počuť jej zavolanie, s ktorým skočila do plameňov: „Otče môj, ja ti ich
         prinesiem, aby si mohol napraviť, vrátiť a sňať kliatbu z nás, svojich detí.“ — „Farár O.
         si pre svoje príde.“ — Nuž áno, prišiel. Zhorelo všetko, všetko; len ten poklad, ktorý
         zachránila, bol ešte tu, — a ten by mal vrátiť? „Nie, nikdy nie, Zlatuška, ja nemôžem byť
         žobrákom; keď už detí niet a všetko ostatné je stratené, to posledné si nedám. Viem, že Boh
         mi nikdy neodpustí, keď si to podržím, že ma potrestá; — ale ja nemôžem!“
   </p>
   <p>
    A bola tu ešte druhá postava, ktorá celú noc chodila okolo farského pohoreniska.
   </p>
   <p>
    „Ten tuším prišiel o rozum!“ — hľadeli bokom ľudia na pána Ferdinanda Adamiša.
         Rozhrabával pahrebu, odhadzoval ťažké čierne brvná.
   </p>
   <p>
    „Čo chcete, veľkomožný pane?“ spýtal sa ho konečne žandár.
   </p>
   <p>
    „Hľadám vchod do fary.“ Ach, hľadal vchod do fary, ktorej viac nebolo, a do zrúcaniny
         bol prístup zo všetkých strán otvorený — —
   </p>
   <p>
    On ho hľadal ešte i na druhý deň, keď už t.-skí priatelia urobili boli všetko pre ňu, za
         ktorou sa chcel a — vraj — nemohol dostať.
   </p>
   <p>
    Vyzdobila pani Karolína svoju milú dcéru na poslednú púť. Kamarátky obložili ju kvietím.
         Ach, bola to krásna nevesta v tých bielych šatách, závoji, vencoch — zlaté vlasy ako plášť
         rozpustené. Áno, krásna nevesta. A keď zrazu mladík, ktorému na zemi patrilo jej posledné
         ,s Bohom‘, sklonil hlavu vedľa jej hlávky, zaplakali všetci s ním a nad ním.
   </p>
   <p>
    „Jeho nevesta! Úbohý Danko!“
   </p>
   <p>
    Nedala sa pani Terézia udržať v posteli, prišla práve k tejto chvíli, keď lúčil sa s ňou
         opovrhnutý, ale Zlatuške tak drahý mladík so svojím mŕtvym blahom:
   </p>
   <p>
    „Zlatuška, moja Zlatuška, už sme večne spojení; nik mi ťa viac nevezme!“
   </p>
   <p>
    Zahorekovala pani Terézia hlasite:
   </p>
   <p>
    „Prečo sme ju nenechali v T.? Prečo sme ju nedali jemu? Ona by žila, a takto nám musela
         zhynúť; lebo Boh nechcel, aby sme ju vydali za takého zločinca. Dieťa moje krásne, dobré,
         teba Kristus ochránil; darmo si Ho neprosila, a ja — načo som na svete?“
   </p>
   <p>
    *
   </p>
   <p>
    Sú chvíle, ktoré pero neopíše. Kto opísal by pohreb Zlatušky Černejovej? Kto opísal by
         ten okamih, keď traja muži horkoťažko zadržali Ferdinanda Adamiša, aby neskočil do hrobu,
         keď spustili vencami pokrytú rakvu v ktorej, majúc spevné ústka tichúčko navždy pre každý
         záston zavreté, odpočívala si p.-ská slovenská piesenka, vyňatá večne zo súženia tejto
         zeme.
   </p>
   <p>
    Rozišli sa zástupy prišlé zďaleka, medzi ktorými by si ťažko našiel suché oko. Pri hrobe
         zostali už len dvaja: hrobár, ktorý odhŕňal zbytočnú hlinu, a mladík, pokrývajúci mohylu
         vencami. Videl hrobár, ako kľakol a zaboril mladú hlavu do kvetín a vencov. Počul ho, že
         plače, že sa modlí, ale nemal smelosti osloviť, potešiť, prerušiť. No mladík prestal sám. A
         muž nikdy nezabudne, ako sa narovnal, pozrel na nebo i vôkol seba a hovorí:
   </p>
   <p>
    „Vďaka, Pane Ježišu, že si ju večne ochránil. Že ona bude u Teba v sláve, ja tu dolu v
         súžení a potupe, to našej láske neprekáža. Teraz som voľný a stojím Ti k službám s
         nerozdeleným srdcom. Veď na zemi nemám viac čo stratiť. Život človeka je ako tráva, i život
         národov; a bez Teba niet pomoci hynúcemu ľudskému pokoleniu. Vezmi teda ten krátky,
         pozemský môj život ako obeť. — Spi sladko, drahá Zlatuška; raz na Baránkovej svadbe zase
         „do videnia“!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e8779" name="ftn.d56e8779">
        102
       </a>
       ]
      </sup>
      <span class="emphasis">
       <em>
        matrika
       </em>
      </span>
      — verejná kniha na evidenciu osôb
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e9004">
       </a>
       40
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dva roky — aká veľká, dlhá to dakedy doba pre ľudské srdcia! Čo všetko v nej ľudia
         prežijú, prebojujú pretrpia! A zase — veď letí život ako vták — ako rýchlo pominie rok za
         rokom!
   </p>
   <p>
    „Ako si ich prežila?“ Keby sa niekto tak spýtal Milice Žilinskej-Strakoničovej, sediacej
         na verande t.-ského zámku, ktovie, akú by dala odpoveď!?
   </p>
   <p>
    Vyše poldruha roka — temer sedem štvrtí — bola už spolumajiteľkou a veliteľkou sídla
         Strakoničovcov. Za ten čas rozvinula sa ako ruža v najkrajšom rozkvete. Keby vstali grófky
         B. z t.-skej hrobky, zbledla by ich aristokratická
    <sup>
     [
     <a class="footnote" href="#ftn.d56e9017" name="d56e9017">
      103
     </a>
     ]
    </sup>
    noblesa popri kniežatsky mladej panej. Malebné záhyby skvostného županu
         splývajú popri štíhlej, rozkoš budiacej postave. Bohaté pletence nedbale padajú po šiji ku
         kolenám. A aby obraz bol dokončený, pohráva veľkopansky útla, belostná ruka, zdobená len
         jediným krúžkom, so zlatými strapcami srbskej prikrývky, napolo pokrývajúcej rozkošnú
         postavičku asi polročného zlatovlasého dieťatka. Zdravé, mladé dieťa je vždy pekné; no
         dieťatko na Milicinom lone je viac než pekné. Je to malinká, nebezpečná krásavica: líčka
         ako zamat, vlásky hodvábne, ťahy ušľachtilé, ústočká rozkošne krojené; a tie malinké ružové
         nožičky a ručičky! —
   </p>
   <p>
    Dieťatko spí. Snáď sníva sa mu o anjeličkoch; usmialo sa vo sne. Ach, ten úsmev! Tak
         usmievali sa raz spevné ústka, ktorých pieseň sladko odznieva tam hore nad oblakmi. Nadarmo
         nemenuje sa malinká Zlatuškou.
   </p>
   <p>
    „Ba čo bude z nej, až vyrastie?“ Tak neraz spytuje sa jej krásna mamička, ktorá je iste
         tým najšťastnejším stvorením na svete. Mladá, bohatá, manželom i rodinou na rukách nosená
         krásavica, pritom zdravá matka zdravého, rozkošného dieťaťa. Kto smel by jej tú otázku
         predložiť: „Milica, si šťastná? Si?“ A predsa — ó, záhada ľuďského srdca! —
   </p>
   <p>
    Sú chvíle — ako i teraz — keď mohla by úplne byť nasýtená blahom tejto zeme. Líca jej
         ešte horia od bozkov, ktorými ju celovali mužove pery. Tu kľačal pri nej, zahľadený na svoj
         malinký poklad, ktorého sa vo dne v noci nemôže nasýtiť. Ako si ju chráni, opatruje pred
         chladom i horúčavou, obsýpa denne dôkazmi veľkej, vernej lásky — a ona nie je nasýtená, nie
         sýta.
   </p>
   <p>
    A čo? Vari lačná —? Čože ešte chce? Čo hľadajú krásne oči v diaľke? Milica, veď máš
         všetko: smieš národne pracovať. Máš nezávislú školu, smieš sa boriť, smieš celý, peknoduchý
         rod strhovať so sebou; všetky tvoje p.-ské sny ďaleko sú prevýšené; — čo chceš ešte?
   </p>
   <p>
    No, Milica nemyslí na to všetko, čo ju obklopuje, vidí len jeden splnený p.-ský sen, no
         na jeho splnení ona nemá podielu: Ten, o ktorom predvídala, že v kaluži odrodilstva biedne
         zahynie, spodobal sa drahokamu. Ruka neznalca ho odhodila, ale ruka umelca-klenotníka ho
         zdvihla; dostal sa do kráľovskej koruny. Všetko to, čo si priala, aby sa z Ľudovíta Černeja
         stalo — ba viac než to — učinil z neho Kristus. Áno, Kristus — musela pripustiť. Janko mal
         pravdu: len On to mohol dokázať. Prečo ale, prečo musel človek napred opustiť Mezopotámiu a
         ísť do Kanaánu, aby sa s ním mohla stať taká základná, trvalá zmena?
   </p>
   <p>
    Nestal sa Ľudovít Černej farárom v G. On, tak zmaznaný, neschopný odrieknuť sa niečoho,
         doštudoval lekárstvo chudobne, vlastnou námahou. Dokázal jej, že nie je takým blatom, za
         aké ho považovala. Ba čo viac, on verejne priznal sa k svojmu zločinu, spáchanému v P.
         Odhalil konanie profesora M., verejne pretrhal zväzky, viažuce ho reverzom. Prihlásil sa k
         svojeti, no táto ho neprijala; slovenská spoločnosť vyvrhla ho zo svojho prostriedku — a on
         to vydržal.
   </p>
   <p>
    Skončil, stal sa chudobným lekárom v malej dedinke na Slovensku, a žil teraz život plný
         odriekania medzi najnižšími vrstvami svojho úbohého, zotročeného národa.
   </p>
   <p>
    Nuž, nežil sám; — žili spolu: zradca i mučeník. —
   </p>
   <p>
    Ľahunký mráčik pokryl Milicino čelo. K akým nádejam oprávňoval Danko svojimi darmi a
         schopnosťami, a čo sa z neho stalo!
   </p>
   <p>
    Je pravda, že tak kedysi chodili i apoštoli. No, to bolo vtedy, keď Krista nik neznal.
   </p>
   <p>
    No znali
    <span class="emphasis">
     <em>
      Ho dnes
     </em>
    </span>
    masy, ktorým robil prednášky, tie úchvatné,
         srdcami otriasajúce prednášky? Za ne ho maďarskí i slovenskí farári naháňali z miesta na
         miesto. Od jedného súdu k druhému. Pre ktoré ho zavierali a štvali proti nemu na
         kazateľniach ľud, ten istý ľud, za ktorý by on bol ochotný i život položiť! A ten, ktorý s
         ním začal viesť apoštolský život, bol Ľudovít.
   </p>
   <p>
    Keby Zlatuška žila, to by sa nikdy nebolo mohlo stať, aby Danko zostúpil tak nízko a
         stal sa takým vyvrheľom, on, slovenský mučeník — a vlastnou svojeťou tak opovrhnutý! A
         predsa! On všetko stratil, i Zlatušku — a bol šťastný.
   </p>
   <p>
    Ba, či bol i Ľudovít šťastný? Odoprel vraj raz navždy prijať nejakú podporu alebo
         dedičstvo po rodičoch. — Zase pretiahol mráčik Miliciným čielkom.
   </p>
   <p>
    A. stálo už novovystavené, i kostol a krásna fara. Černej síce zaďakoval, ale — pretože
         na stavbu fary prispel veľkým obnosom — vymienil si v nej doživotné bývanie. Nuž Draškóci,
         ktorého si cirkev zvolila, mu v tom nebránil. Ženiť sa nestrojil. A že tento človek
         rozhodol sa ísť do Kanaánu, to bolo divné. A vraj smrť Zlatuškina — ako sám povedal — ktorá
         bola pečaťou jej Bohu posväteného života, priviedla ho k tomu.
   </p>
   <p>
    Ach, čo všetko spôsobila táto smrť! A okolnosť, že Irenku už tak dávno nemali, možno
         pripísať len Arankinej smrti.
   </p>
   <p>
    Pohlo sa dieťatko na mamičkinom lone; zelektrizovalo celé mladé srdce. Na okamih zabudla
         na celý svet. Krásne očká ako dve čiernomodré sirôtky, zahľadeli sa na peknú mamičku.
   </p>
   <p>
    „Zlato moje!“ Zrumeneli líčka dieťaťa od horúcich bozkov. Vstala, že zanesie ho
         dovnútra.
   </p>
   <p>
    „Milica, daj mi ju aspoň trochu!“
   </p>
   <p>
    „Tu si, Miloš? No, tu máš!“ Vedela, ako veľmi miloval jej dieťa, že i hodiny vedel by sa
         dívať do jeho očí, keby mal čas; on ho veľa nemal. Spoločenskí reformátori bývajú veľmi
         zamestnaní. Najprv stavba továrne, teraz práca, pritom dohľad v továrenskej kolónii.
   </p>
   <p>
    Je pravda, že Miloš uskutočňoval len Jankove myšlienky. No ako verne! S netajenou pýchou
         pozerali starí rodičia na drahého vnuka.
   </p>
   <p>
    „Hodný syn svojho otca!“ hovorievala babička.
   </p>
   <p>
    „Skadiaľ ideš, Miloš, brat môj?“
   </p>
   <p>
    „Len z kancelárie. No nesiem ti správu: Irenka príde už dnes.“
   </p>
   <p>
    „Ach, čo nevravíš! A sama?“ „Predbežne sama.“
   </p>
   <p>
    „Tak daj Zlatušku, musíme robiť prípravy. Konečne, konečne dočkáme náš slnečný lúč!“
         Uchytila mu dieťa.
   </p>
   <p>
    Keď osamel, začal nevedomky pokračovať v myšlienkach tam, kde ona prestala. Myslel na
         svoju milovanú sestru i na všetko, čo predchádzalo jej neprítomnosť, trvajúcu už vyše
         polroka.
   </p>
   <p>
    Zdalo sa mu, že ju znova vidí, ako tu zastala na balkóne; tvár bledú od prebdených nocí,
         oči zakalené od plaču:
   </p>
   <p>
    „Miloš, už viem, prečo išla Zlatuška v ústrety smrti do plameňov; Martinák mi to
         napísal. Ona chcela zachrániť svojho otca pred večnou záhubou. No i to viem, že i ja musím
         urobiť všetko, aby som zachránila našu drahú matku.“
   </p>
   <p>
    Ó, boli to tvrdé dni, ťažké boje, než starí rodičia popustili Irenke, že smie denne
         navštevovať lovecký zámok. Konečne dovolili i jemu.
   </p>
   <p>
    Ó, mladík so svätou bázňou pomýšľal na tie chvíle, ktoré trávievali pri lôžku chorého
         grófa, kde bolo im dopriate vidieť, ako svetlo s tmou viedli boj, a kde smeli láskou viesť
         dve duše ku zdroju večnej lásky. A potom prišla tá veľká, svätá chvíľa grófovho zmierenia
         napred s Bohom, potom s nimi, Strakoničovcami. A za ňou víťazný odchod duše, Kristom draho
         kúpenej, do Kanaánu. A potom — ach, potom prežili oni, Strakoničovci, chvíľu, v ktorej by
         neboli zostali víťazmi, nebyť Zlatuškinej smrti.
   </p>
   <p>
    „Mamička moja musí do južných krajov, ak má ostať nažive. Pustite ma s ňou;“ prosila
         Irenka, „veď len na malý čas ma prepustíte, ako Kristovu služobnicu, aby som mala
         príležitosť získať tú drahú dušu. Zlatuška išla do plameňov, lebo chcela zachrániť svojho
         otca. I ja musím ísť, ó, nebráňte mi! A ja prídem, zase prídem a zase vám budem slúžiť,
         áno, do smrti. Nebráňte mi, deduško, babička, strýko; pusťte ma!“
   </p>
   <p>
    Nuž pustili ju. A teraz príde naspäť šťastná, bohatá; a prídu sem spolu. Vedel mladík,
         čo povie svojej matke; vedel, že mu neodolá, keď i starí rodičia podoprú jeho prosby:
   </p>
   <p>
    „Zostaň s nami!“
   </p>
   <p>
    Vráti sa Oľga Milinská ešte raz do T. „Vráti sa medzi svojeť naša, moja mamička, a
         nerozdelení pôjdeme spolu po tej púšti sveta do Kanaánu.“
   </p>
   <p>
    Pomalé, šuchtavé kroky vyrušili mladíka z myšlienok. Ten, komu patril bôľny, sústrasti
         plný pohľad a posunok, s ktorým mu Miloš v ústrety pokročil, nemohol vyvolať iný pocit, len
         ten, aký nám zanecháva pohľad na vrak nádhernej lode. Vysoká, bohatierska postava, trochu
         nahnutá, v nej čosi nehybné; tvár mladá, ale mŕtva svojou bezvýraznosťou, prešedivenými
         vlasmi a vrúbená bradou; lesk čiernych očí vyhasnutý.
   </p>
   <p>
    „Hľadáš dakoho, milý Ferdinand?“
   </p>
   <p>
    „Nie; prišiel som len tak. Môžem si tu sadnúť?“
   </p>
   <p>
    „Prirodzene; len si sadni. Tu, hľa, niekto nechal časopis, čítaj. A je pravda, dnes
         príde naša Irenka, vieš, kto je to?“
   </p>
   <p>
    „Ó, viem;“ mladý starec položil si ruku na čelo. „A príde len sama?“
   </p>
   <p>
    „Príde s ňou i moja matka. No tú ty neznáš; — grófka B.“
   </p>
   <p>
    „Neviem. Ale veď s ňou niekto druhý chodieval do A. Prišli raz spolu — ach — už znám.
         Miloš, a kedy, ach, kedy zase príde ona?“
   </p>
   <p>
    „Ona?“ Mladíkove oči zvlhli. „Až príde večer, i my pôjdeme spať; a potom, keď noc
         pominie, príde svitanie; s ním aj ona.“
   </p>
   <p>
    „Teda ráno?“
   </p>
   <p>
    „Ráno, Ferdinand; na Veľkú noc.“
   </p>
   <p>
    „Vieš, mne sa dakedy snívajú také strašné veci: vidím oheň, a ona ide do toho ohňa, aby
         nemusela so mnou ísť na sobáš. A keby som aj všetko zabudol, to jedno vždy viem: „Pekný to
         budeme pár: krivoprísažník, čo okradol mŕtveho i živých, a dcéra svätokrádežníka. Len tie
         kapitály spojte a slávte svadbu, zvučnú svadbu; môj Boh sa postará, aby som ja pri nej
         nemusela byť.“
   </p>
   <p>
    Ó, koľko ráz už musel mladík počuť tieto slová od oného dňa, keď im vrátili Ferdinanda
         Adamiša ako neškodného, nevyliečiteľného blázna z peštianskeho blázinca, kam ho doktor Sáva
         transportoval po Zlatuškinom pohrebe.
   </p>
   <p>
    „Čo s ním?“ starala sa Strakoničovská rodina.
   </p>
   <p>
    „Nechajte ho mne; nech býva so mnou, a Sáva ho môže liečiť,“ prosil vtedy Miloš.
   </p>
   <p>
    „Aranka by istotne s nami súhlasila,“ mienil generál.
   </p>
   <p>
    Nuž dovolili mu. Sporiadal mladík za pomoci generálovho strýca záležitosti Adamišovho
         imania. Ešte raz dal urobiť revíziu pravoty, a tu tvrdenie pani Z. dokázalo sa pravdou.
         Krivoprísažník nemohol byť síce už potrestaný, lebo ľudia hovorili, že Boh odsúdil i
         potrestal sám. Nezostalo Adamišovi, keď sa zaplatili súdne útraty a trovy v blázinci, len
         malá, právom mu prislúchajúca časť. Veľkostatok prišiel na predaj. Bližšej rodiny úbohý
         nešťastník nemal. V A., hoci pani Terézia chcela ho za čiastku — ktorá jej právne pripadla
         — doopatrovať nemohol sa zdržiavať, bo tam hneď začal byť divoký; tak zostal Milošovi.
   </p>
   <p>
    „Doopatrujem ho pre Krista. Usporím mu z jeho kapitálov niečo viac, keď ich dám do obehu
         v továrni. Snáď dá Pán Ježiš, že ešte predsa ozdravie, aby mal potom z čoho žiť.“
   </p>
   <p>
    Predtým, kým bolo horšie, opatroval ho Martinák; no ten už skoro rok odpočíval neďaleko
         svojho miláčika na a.-skom cintoríne a s ním tajomstvo farára Černeja.
   </p>
   <p>
    Černej predal cenné papiere, zachránené Arankou. Peniaze vložil do podniku istého
         peňažného ústavu, kde i kapitál rástol, aj veľké úroky umožnili mu popri kňazskej i
         seniorálnej penzii pohodlne žiť.
   </p>
   <p>
    Deti vraj nikdy, ani pred ženou nespomínal. Hovorilo sa, že hodlá všetko poručiť cirkvi.
   </p>
   <p>
    Pani Terézia mala už zase kŕdle hydiny; zahrúžala sa do hospodárstva ako ich, tak aj
         Draškóciho. Dakedy s týmto hovorila o synovi. Kojila sa nádejou, že raz zmúdrie, a robila
         znovu plány, až stane sa dakde na dobrom mieste lekárom, ako mu ona zariadi domácnosť.
         Chystala pre neho druhú výbavu na miesto zhorenej.
   </p>
   <p>
    To, čo Janko a Irenka čakali, že Zlatuškina smrť zachráni jej rodičov, sa nestalo.
    <span class="emphasis">
     <em>
      Ten, na koho ani pomyslené nebolo, obdržal korunu
     </em>
    </span>
    , hovorilo Písmo.
         Ona zachránila len Draškóciho. Či bolo možno povedať: „len“?
   </p>
   <p>
    V A. začínal nový život. Nežila Aranka nadarmo. Nezomrela nadarmo. Nevyhorelo A.
         nadarmo. Pôda bola pripravená. A keď v novom kostole zastal na kazateľni svedok Boží, ktorý
         to, čo zažil na vlastnom srdci, začal svedčiť, začalo semeno, Zlatuškou rozsievané, púšťať
         korienky a klíčky. Ono vzíde.
   </p>
   <p>
    O tom všetkom premýšľal mladík neraz. I teraz. Opatril Adamiša, ako sa deti opatrujú;
         dal mu do ruky časopisy; sám vnišiel do zámku, pomôcť robiť prípravy na uvítanie rodinného
         miláčika.
   </p>
   <p>
    Zámkom od hora nadol vládla radosť. Hore vetrali, zdobili kvietím Irenkine izby; v
         prízemí chystali lahôdky. Vo dvore širovali najlepšie kone, čistili najkrajší nový kočiar.
         Starý pán sám chodil okolo toho. Generál s Pavlom odišli oproti až do Záhrebu.
   </p>
   <p>
    *
   </p>
   <p>
    A bol podvečer. Slnce zapadalo. Zore, ružové zore zlátili nebies báň,
    <sup>
     [
     <a class="footnote" href="#ftn.d56e9157" name="d56e9157">
      104
     </a>
     ]
    </sup>
    keď na verandu, tými zorami akoby nesená, vybehla Irenka Strakoničová. Milošom
         vedená vystúpila zase po rokoch hore ovenčenými schodmi dakedy tu tak veľmi milová žena
         Dimitrija Strakoniča.
   </p>
   <p>
    „Otec, mamička, prijmete späť zablúdenú dcéru?“
   </p>
   <p>
    Nepotreboval Miloš prosiť za svoju krásnu mamičku. Postarala sa, aby ju prijali, prijali
         radi. A keď plačúca pani Strakoničová objala nevestu tak, ako kedysi dávno, a keď privinul
         ju starý pán na otcovské srdce: „Vitaj, Oľga!“ obrátila sa pani s hlasitým zajasaním k
         dcére a synovi:
   </p>
   <p>
    „Konečne doma, doma deti moje drahé, konečne som vaša, a vy moji!“
   </p>
   <p>
    „Vidíš, babička, aký je Pán Ježiš dobrý; keď dala si mu vnučku na malý čas, vrátil ti ma
         zase a vrátil i dcéru. Jemu buď česť! Jemu poďme ďakovať!“
   </p>
   <p>
    Kto by to bol Strakoničovcom povedal, že veci ešte takýto obrat vezmú, že bolo by ešte
         možné zmierenie medzi nimi a Oľgou B.; ba že mohla by dakedajšia Oľga Milinská ešte z hrobu
         vstať!?
   </p>
   <p>
    Nuž tá krásna, vznešená, nežná bytosť, ktorá to ako na výslnie vynesená kvetina medzi
         nimi okrievala, bola Oľgou Milinskou tak málo, ako Oľgou B.
   </p>
   <p>
    <span class="emphasis">
     <em>
      Hľa, nové činím všetko!
     </em>
    </span>
    povedala Irenka v dôvernom hovore babičke.
         „Pán Ježiš ju prijal; On sa oslávil, a ešte oslávi. A raz v deň veľkého vzkriesenia, až
         vrátia sa k nám naši milí, nič nebude prekážať môjmu drahému otcovi podať ruku grófovi
         Gejzovi. Potom oni dvaja vezmú ju do svojho stredu, a spoločne pôjdu pred Krista, ktorý
         nielen večne, ale už i tu na zemi všetko môže nahradiť, napraviť a vyrovnať. Hriech
         rozdeľuje, Pán Ježiš spojuje.
   </p>
   <p>
    Sklonila sa stará pani k ľúbeznej vnučke. Preleteli dva roky, nezanechali na nej žiadnu
         stopu. Bola to tá istá blažiaca, slnečná tvár a predsa v zraku ležalo niečo, čo rozprávalo
         panej, že vnučka na ceste do Kanaánu veľmi pokročila a priblížila sa k cieľu. Tak dobrí,
         ako bola ona už dnes, budú ľudia až tam v tej poludňajšej krajine.
   </p>
   <p>
    „Irenka, pros za mňa,“ objala zrazu milované dieťa, „aby som aj ja mohla porozumieť tým
         veciam. Bez toho vnútorného života, ktorý vy máte, ktorý teraz tak zvláštne zdobí tvoju
         matku, niet pravého šťastia. Pros za mňa; ani mne sa nechce už ďalej žiť v Mezopotámii
         tohto sveta. Ó, by sa ten tvoj Ježiš zmiloval aj nado mnou! Venuj sa trochu svojej starej
         matke, kým nás zase odídeš.“
   </p>
   <p>
    „Ó, babička moja!“ objala vnučka babičkine kolená; „konečne vyslýcha Pán moje prosby!
         Neboj sa, neodídem ťa prv, než i ty odpovieš na otázku Ducha Svätého: „Chceš ísť za
         Ježišom?“ s úplným presvedčením: „Áno, ja pôjdem.“
   </p>
   <p>
    „Nesľubuj, dieťa, ja zostarala som sa v márnosti; so mnou to nepôjde tak ľahko, ako s
         tvojou matkou. Snáď by si musela dlho čakať, a kedy by si potom smel Janko Žilinský prísť
         pre svoj poklad?“
   </p>
   <p>
    „Babička, ty vieš?“ vzchopila sa devuška a skryla v nasledujúcej chvíli zružovenú tvár
         na babičkinom lone.
   </p>
   <p>
    „Viem, dieťa.“
   </p>
   <p>
    „A nemrzíš sa? Postačí ti on?“
   </p>
   <p>
    „Áno, dieťa; snáď predsa z toho nového urobil niečo Pán Ježiš i na mojom srdci.
         Bohatstvo, stav, rod stratili pre mňa cenu. B.-ovci museli ustúpiť Strakoničovcom. Oľga
         vďačne odložila grófku a vrátila sa medzi nás, bo tam nenašla nič z toho, čo hľadala;
         Černej pre mamonu stratil dcéru. Pravdu hovorí Šalamún:
    <span class="emphasis">
     <em>
      „Márnosť, všetko
            márnosť.“
     </em>
    </span>
    Keď mám povedať pravdu: pre moju vnučku žiadam si muža čistej
         minulosti, prítomnosti, pevného charakteru, a aby ju miloval, a tu mi postačí len Janko
         Žilinský. Že za naším chrbtom neudržoval s tebou milostný pomer, že si ťa neomotával, ako
         to robia iní muži, naučilo ma ctiť si ho už vtedy, keď som sa bránila vášmu spojeniu,
         rúcajúcemu všetky moje veterné zámky. Veľmi postúpil v mojich očiach, keď tak nezištne —
         hoci už mal postavenie, ktoré mu umožňovalo sa ženiť — ustúpil do úzadia a popustil ťa
         tvojej matke. Dokázal mi tým, že záchrana ľudských duší skutočne ide mu nadovšetko, že je z
         neho pravý, celý kresťan. Ako ťa miluje, poznala som v tvojej neprítomnosti; dva razy bol
         týždeň medzi nami a pomáhal začať Milošovi hospodárske reformy. Trápila som ho otázkami,
         kedy sa bude ženiť. Napred sa vyhováral, že mu netreba, pretože ho jeho mamička opatruje
         kráľovsky. No, do úzkeho dohnaný, priznal predsa, že miluje, a že jedine Pán Ježiš pomáha
         mu premôcť túžby srdca.“
   </p>
   <p>
    „A ak nikdy nedostanete tú, ktorú milujete?“
   </p>
   <p>
    „Tak sa nikdy neožením,“ vravel vážne. „Milovať môžem len raz; načo by mi bola žena bez
         lásky? Potrebujem družku, ktorá by doplnila moju bytosť, s ktorou duch, duša i srdce
         utvorili by večný celok. Ináč mi netreba ženu.“
   </p>
   <p>
    „Zapamätala som si tie slová, a pre ne ťa dám jemu a len jemu; on je ťa hodný — a tak
         mne nesľubuj.“
   </p>
   <p>
    „Ó, veď Janko dočká!“ zajasala devuška. „A nebude dlho čakať; veď to by znamenalo, že
         ty, drahá moja babička, necháš ešte pri dverách srdca dlho stáť Jeho, ktorý i tebe hovorí:
    <span class="emphasis">
     <em>
      „Milovaním večným milujem ťa.“ „Navráť sa ku Mne, lebo som ťa
            vykúpil.“
     </em>
    </span>
    Až vložíš dobrotivú, vetchú svoju ruku do ruky nebeského nášho
         Eliezera, potom i ja vložím ruku do pravice Jankovej, aby i on mohol konečne byť odmenený
         za všetko to dobré, čo nám Pán skrze neho učinil.“
   </p>
   <p>
    „Len on odmenený, Irenka? A čo vraví tvoje srdce? Niet v ňom žiadosti, niet túžby po tom
         splynutí v jeden krásny celok s milovaným mužom?“
   </p>
   <p>
    Devuška vstala bez slova, oprela sa o okno, spustila zopäté ruky akosi bezvládne.
   </p>
   <p>
    „Irenka, čo vraví tvoje srdce?“
   </p>
   <p>
    „Ó, babička, ono vraví neraz rečou, ktorou vravieť nesmie; chcelo by viac milovať, než
         sa sluší na pravú kráľovskú dcéru. Čím ďalej patrím Jankovi a on mne, tým viacej túžba po
         tom splynutí maľuje mi zdroj najvyššej blaženosti v tomto spojení. No ja nechcem, aby láska
         k tomu, ktorý ma ku Kristu priviedol, bola mi cisternou, ktorá nedrží vody, bo prameňom
         pravého, jediného blaha na zemi i na nebi je Ježiš sám.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e9017" name="ftn.d56e9017">
        103
       </a>
       ]
      </sup>
      <span class="emphasis">
       <em>
        aristokratický
       </em>
      </span>
      — šľachtický, veľkopanský
     </p>
    </div>
    <div class="footnote">
     <p>
      <sup>
       [
       <a class="para" href="#d56e9157" name="ftn.d56e9157">
        104
       </a>
       ]
      </sup>
      <span class="emphasis">
       <em>
        báň
       </em>
      </span>
      — klenba (nebies báň — nebeská klenba)
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e9221">
       </a>
       41
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Po úzkej, drsnej ceste medzi horami, raz hore, z toho zase dolu, raz popri potôčkoch,
         nezábudkami zakvitnutých, a papradím zarastených prepadliskách a zase medzi nakupenými
         skalami kráčali, v živom hovore zabraní, dvaja bývalí p.-skí kamaráti, Ľudovít Černej a
         Janko Žilinský. Práve rozstúpili sa hory, vidno priesmykom v doline malú dedinku, ako
         zaviatu do tohto bohatstva prírodnej nádhery. Bola chudobná, ako ten národ, ktorému patril
         tento prekrásny, samým Bohom darovaný kúsok sveta. Ukrytá bola pred ľudským zrakom tými
         velikánmi okolo nej, ako ten smutný, o všetko olúpený národ pred zrakom iných národov. Veď
         tie ani len nevedia, že je na svete, a nemôžu jeho kraj na mape nájsť, ako by si ani túto
         dedinku nenašiel.
   </p>
   <p>
    „Tak, pozri,“ vztiahol Ľudovít ruku, „tam má byť teraz domov a rezidencia nášho Danka.“
   </p>
   <p>
    „Odpočiňme si tu trochu.“ Zhodil Žilinský z pleca cestovnú kapsu, sadol na skalu,
         porastenú machom, — Ľudovít k jeho nohám; oba strhli klobúky zo zapotených čiel. Medzitým
         čo tvár Žilinského, hoci i trochu staršia, niesla vždy peľ peknej mladosti, a nik by na ňom
         nebadal premeny, Ľudovíta ťažko poznali by tí, ktorí ho vídavali pred troma rokmi v P.
         Pekná, čierna, plná briadka dodala mu mužnejšieho výzoru. Oči neboli viac prižmúrené;
         počerná pleť utratila žltkastú bledosť, ani stopy po onej maznavej ohebkosti. Husté obočie
         trochu v mrak stiahnuté, pery s istou tvrdosťou zovreté. Upomínal mladík v búrkach
         otužilého mornára. No bol z neho — krátko povedané — krásny muž. A niečo v celom zjave
         prezrádzalo do ďaleka viac, než pri Jankovi Žilinskom, zádumčivého Slováka.
   </p>
   <p>
    Nad hlavami oboch mladíkov vyletel kŕdeľ jasajúcich vtákov. Z doliny odpovedal ohlas
         slávičej piesne tam od tichúčko tekúcej, krovinami obrastenej rieky. Svet bol krásny, a
         mladíci vnorili na okamih pohľad do jeho krásy. Slnce strojilo sa zapadať, posielalo
         posledný pozdrav horám, hodilo dakoľko lúčov i dolinke; zore vstávali.
   </p>
   <p>
    „Ach, však si pekné, Slovensko moje!“ vzdychol Janko. „Mnoho som už videl krásy i v
         Európe i za oceánom. Znám Alpy i Krym, a predsa nieto pre mňa krajšieho kúska zeme nad
         teba, moja úbohá vlasť!“
   </p>
   <p>
    „Ba, máš pravdu, ešte len krátko žijem tu hore, a hoci všeličo mi chýba tu v našom
         primitívnom domove, ktorý s Dankom obývame, nemohol by som už srdce bez bolesti odtrhnúť a
         žiť tam dolu. Keby som nevedel, že jej v hrobe niet, najradšej preniesol by som tú mohylu,
         v ktorej naša Zlatuška odpočíva, sem, aby, keď nie za živa, aspoň po smrti bola medzi tými
         ňou tak milovanými horami. Lež, načo si to pripomínam,“ hodil mladík hlavou, zatlačil vlhký
         lesk očí, „radšej ti konečne všetko poviem, čo chceš zvedieť a máš, prv než prídeme za
         Dankom.
   </p>
   <p>
    Lúky — tak volá sa tu hľa naša dedinka — je dosť veľká fília Bieleho Potoka, vzdialeného
         asi dve hodiny. Roky usilovali sa Lúčania osamostatniť, pretože vyrastali úplne bez
         cirkevnej opatery. Na svojich cestách dostal sa Danko Božím riadením až sem. Pozval ho
         starý sedliak Razner, ktorý v Mokrej pri Dankovej prednáške, ako kedysi Židia, — bol razom
         dotknutý i usvedčený. Prišiel, a Pán s mocou prišiel s ním. Často čítal som o náboženských
         prebudeniach, a ty písaval si nám o nich, nuž, sláva Pánovi, my sme ho tu zažili.
   </p>
   <p>
    Čo potom prišlo, dá sa zahrnúť v tých niekoľko slovách:
    <span class="emphasis">
     <em>
      Mne sa protivili, aj
            vám sa protiviť budú.
     </em>
    </span>
    Boli sme ako učeníci na rozbúrenom mori. Konečne
         zobudil sa Pán, pohrozil tým vlnám. Lúčania do jedného oznámili svoj výstup z cirkvi a
         prehlásili, že chcú utvoriť slobodnú evanjelickú cirkev.
   </p>
   <p>
    Je to podivné, no predsa pravda: vrchnosti po prvý raz pominuli mlčaním okolnosť, že
         správu svojho zboru dali Lúčania do rúk Dankovi. Snáď ich už zunovalo, toľko ho preháňať a
         prenasledovať; myslia si, že, keď vystúpil z evanjelickej cirkvi a usadí sa tu v tomto
         kúte, bude od neho pokoj; no to sa mýlia. Vieš čo, Jurko Orfanides nás bol navštíviť, a čo
         viac, on je už náš. Otec však že sa veľmi hnevá na Danka za zhubný vplyv, ktorý že vždy má
         na jeho syna. S ťažkou núdzou dostal vraj pre neho faru, a teraz stal sa z neho náboženský
         fanatik, bludár a sektár.
   </p>
   <p>
    No, poviem ti niečo zaujímavého a smutného zároveň. Dostali sme správu, že v S. v
         č.-skej stolici celá veľká slovenská cirkev strojí prejsť k Srbom, pretože kvôli niekoľkým
         maďarónom chceli im tam natisnúť každú štvrtú nedeľu maďarskú kázeň. A keď sa farár bránil
         a cirkev búrila, nakladali s nimi veľmi špatne. Jeho stroja suspendovať, ľudia si ho nechcú
         dať; tak chcú vraj vystúpiť. Danko má úmysel, ísť sa ta podívať; prirodzene, pôjdem s ním.
         Pritom navštívime i Draškóciho, o ktorom sme ani netušili, že bude kedy patriť Kristovi.“
   </p>
   <p>
    „Ľudovít, teda konečne pôjdeš do A.?“ Janko s netajeným dojmom podal ruku druhovi.
   </p>
   <p>
    „Pôjdem; veď musím vidieť Zlatuškin hrob a stopy jej požehnaného života. Pritom
         navštívim ešte raz rodičov, a ak bude možné, preukážem im lásku.“
   </p>
   <p>
    „A do T. za nami neprídeš?“
   </p>
   <p>
    „Rád by som bol pri tvojom zasnúbení, ver; ale“ — Ľudovít vyskočil — „nemohol by som sa
         s dobrým svedomím modliť:
    <span class="emphasis">
     <em>
      Neuvoď nás v pokušenie
     </em>
    </span>
    , keby som sa sám v
         pokušenie uviedol. Milujem Milicu konečne tak, že tá láska nie je už hriechom, no keby som
         ju videl, nestojím za svoje srdce, — a ona je ženou druhého. Hoci mám len jednu pozemskú
         túžbu: aby ona ešte raz podala mi ruku a vzala späť svoje odsúdenie. Viem, že, čo som, len
         milosťou Božou som, a že táto milosť Božia pri mne daromná nebola; — no tá moja túžba
         nesmie byť splnená.“
   </p>
   <p>
    „Ešte nie, Ľudovít; kým stojíte na dvoch brehoch, nie je možné medzi vami vyrovnanie, bo
         niet ničoho, čo by vás mohlo spojiť, keď srdcia navždy delí živá prekážka. Ona nie je
         šťastná, nie je nasýtená. Tým viac, že Sáva, ktorý — žiaľ — zdržaný ňou, dosť dlho
         vzdoroval Duchu Svätému, začína sa kloniť na stranu Pána Ježiša. Pýtam sa neraz: Kedy
         premôže Pán to nám také drahé srdce? Ale dokladám si sám: Dieťa tak mnohých modlitieb
         nemôže zahynúť. Ona ešte raz príde, a potom pod krížom na Golgote budete si môcť i vy dvaja
         podať ruky. No, až mi to Pán dá, že uvediem si konečne náš slnečný lúč do svojho domu, k
    <span class="emphasis">
     <em>
      nám
     </em>
    </span>
    prídeš?!“
   </p>
   <p>
    „K vám? Prirodzene! Či nevieš, že tam mám mamičku, ktorá napriek všetkému zostala
         zblúdenému synovi matkou, a že Irenka bola mi viac, než sestrou? Povedz našej kamarátke, že
         tuším, kto bol ten dobrodinca, ktorý mne vždy v chvíľach ťažkých podopieral ruky; ja znám,
         a Kristus oplatí. No, myslíš, že tvoja mamička bude v T.?“
   </p>
   <p>
    „Očakávam ju tam.“
   </p>
   <p>
    „Tak jej povedz, ako ma to nevýslovne teší, keď pomyslím, že ani jedno z jej p.-ských
         detí, nevynímajúc ani toho najnehodnejšieho, nestratilo sa pre slovenský národ. A Pán sám
         vie, akým mu ona bola nástrojom, uľahčujúcim náš prechod z Mezopotámie do Kanaánu. Posledný
         rok môjho života v P. mi najlepšie ukázal, čo by sa bolo zo mňa stalo, nech nevychová ma
         Karolína Žilinská.“
   </p>
   <p>
    „Vďaka, Ľudovít, za uznanie; poteší moju,
    <span class="emphasis">
     <em>
      našu
     </em>
    </span>
    drahú matku, ktorá
         od Arankinej smrti dlho chorľavela. Tône nášho rodu padli i na jej srdce. Mnoho bolesti
         prenieslo už toto nežné, láskavé srdce. Najhlbšiu ranu zasadila jej Milica v T. Tomu možno
         pripísať, že po temer trištvrte roku po prvý raz ide sa podívať na malú Zlatušku.“
   </p>
   <p>
    „Dobrá tetinka!“ Mladíci pokročili. „Povedz jej, aby i odo mňa pocelovala malinkú, a že
         ja ju Sávovi doprajem. Láska Božia rozliata je v mojom srdci skrz Ducha Svätého. Nech sa už
         nado mnou netrápi. Beriem to všetko ako z Božej ruky. Pán znal, že ináč nebolo pre mňa
         záchrany. Ak zdržovala Milica Sávu, ktorý bol od prirodzenia šľachetnejší, čo by bola
         učinila zo mňa? Preto som ju musel stratiť. Pomysli: Draškóci sa mi listovne priznal, že on
         ma Milici udal, i prečo, a odprosil ma. Tak už i táto záhada mi je vysvetlená. Ale
         pozri —.“
   </p>
   <p>
    „Ach, Danko!“ Rozbehli sa kamaráti oproti ponáhľajúcemu hore brehom.
   </p>
   <p>
    „Hľa, Janko, on je pravý obraz nášho národa: krásny, peknoduchý, — zakopaný a chudobný.“
   </p>
   <p>
    „Áno, chudobný,“ bôľne usmial sa mladík, a temer placho porovnal jemné, pekné svoje
         rúcho s ošumelým bratancovým.
   </p>
   <p>
    No už sa im stretli zraky a čo nevidieť ležali si v objatí.
   </p>
   <p>
    „Nemohol som sa vás dožiť, drahí. Ach, vitaj, Janko, vitaj konečne; sotva sme ťa už
         dočkali, bo mnoho máme sa čo poradiť. Okrem toho všetci moji milí ťa túžbne vyzerajú; až sa
         trochu občerstvíš, potom nám niečo povieš, a nezabudni, že vravieť budeš k priekopníkom
         novej doby, ktorí potrebujú mnoho povzbudenia.“
   </p>
   <p>
    „Všetko spravím vďačne, ak vám môžem niečím poslúžiť, no daj, nech sa na teba nadívam,
         brat môj drahý.“
   </p>
   <p>
    „Tak, čo vidíš?“
   </p>
   <p>
    „Vidím stopy po korune, korune tŕňovej; no veď za ňou, až národy vnídu perlovými bránami
         do nového Jeruzalema — a medzi nimi i náš národ — dá ti Boh svätý korunu slávy za víťazne
         dobojované boje.“
   </p>
   <p>
    „Nevrav, Janíčko,“ vymanil sa mladík, narovnal v celej výške, krásny, ako obraz,
         maľovaný pre tento rám slovenského pohoria. „Ešte nemôžeme snívať o korunách, sotva sme
         začali borbu. To, čo som posiaľ preniesol, je všetko málo proti tomu, čo musíme preniesť,
         ak má prísť zachránenie a znovazrodenie evanjelickej cirkvi v Uhrách. No Boh nás posilní;
         my prenesieme, a ono príde. Snáď musíme sa my uložiť prv do predčasných hrobov, ako tamto
         slniečko, ktoré práve zapadá; no po nás svitne ráno. Za Golgotou prichádza vzkriesenie.“
   </p>
   <p>
   </p>
  </div>
 </body>
</html>
