<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523055">
       </a>
       Osoby:
      </h2>
     </div>
    </div>
   </div>
   <p>
   </p>
   <p>
   </p>
   <p>
    ZUZA JAVOROVÁ, štyridsaťpäťročná, vdova
   </p>
   <p>
    ANIČKA, jej dcéra, sedemnásťročná
   </p>
   <p>
    JANO DLHÝ, starý uhliar na odpočinku
   </p>
   <p>
    MARA, jeho žena a staršia sestra Zuzina
   </p>
   <p>
    MIŠKO, ich syn a regrút, dvadsaťtriročný
   </p>
   <p>
    ĎURKO, štrnásť-pätnásťročný, kraviar u Javorov
   </p>
   <p>
    NOTÁR
   </p>
   <p>
    REGRÚTI, MLÁDENCI, DIEVČATÁ i DETI
   </p>
   <p>
   </p>
   <p>
    <span class="emphasis">
     <em>
      (Javisko predstavuje priestrannú izbu u Javorov. V úzadí dvere, naľavo od
            obecenstva pec, na nej široké kachle. Napravo kasnička a na nej police s kuchynským
            riadom. Vôkol kachieľ, ako i sprava povedľa steny, lavica. Zľava hneď od kachieľ dvere
            do malej komôrky, ďalej posteľ a truhla. Oproti truhle sprava stôl zakrytý obrusom; pod
            ním stolec. Nad posteľou a truhlou žrď s perinami a hábami. Na stenách obrázky svätých.
            V pravej stene dva obloky, pod nimi krčiažky na ráme. Zľava vedľa truhly hodiny. Pri
            obloku zrkadlo.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523129">
       </a>
       Výstup 1.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Anička sama.
     </em>
    </span>
   </p>
   <p>
   </p>
   <p>
    ANIČKA
    <span class="emphasis">
     <em>
      (vo sviatočnom kroji uväzuje si stužku do vrkoča. Pozerajúc do zrkadla,
            tíško s túžbou spieva a akoby v tanci prestupuje z nohy na nohu):
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Príď, šuhajko premilený, prídi k nám,
      </em>
     </span>
     <br/>
     <span class="emphasis">
      <em>
       ja ti za klobúčik pierko dám,
      </em>
     </span>
     <br/>
     <span class="emphasis">
      <em>
       červenú ružičku, rozmarínček zelený;
      </em>
     </span>
     <br/>
     <span class="emphasis">
      <em>
       príď, šuhajko milený.
      </em>
     </span>
    </p>
   </div>
   <p>
   </p>
   <p>
   </p>
   <p>
    <span class="emphasis">
     <em>
      (Vezme z obloka, v hrnčoku namočenú kytôčku, privonia ju, kladie naspäť a
            opakuje):
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Červenú ružičku, rozmarínček zelený;
      </em>
     </span>
     <br/>
     <span class="emphasis">
      <em>
       príď, šuhajko milený.
      </em>
     </span>
    </p>
   </div>
   <p>
   </p>
   <p>
   </p>
   <p>
    <span class="emphasis">
     <em>
      (Prehodí si vrkoč na chrbát a pozrie na hodiny):
     </em>
    </span>
    Jaj, už osem hodín
         a ešte nejde. Večer sa mi sľúbil, že príde o pol ôsmej a
    <span class="emphasis">
     <em>
      (s dôrazom)
     </em>
    </span>
    ešte o ôsmej je nie tu.
    <span class="emphasis">
     <em>
      (So žiaľom.)
     </em>
    </span>
    Bože, ak ma ten teraz už nechce…
         A to len hádam preto, že som sa mu sľúbila… Ja som nie vina. Mohol ma takými medovými
         rečami nepodvádzať. Slzy mu v očiach hrali; akože som sa ja potom už mohla zdržať? Nuž či
         som mu mala povedať, že ho nie, keď ho tiež rada… Bože, čo si ja len teraz už počnem? Ale
         nech, keď si ty taký! Ja sa radšej do vody hodím, ak ten nepríde; aby zo mňa viac nikto
         nerobil posmechy.
    <span class="emphasis">
     <em>
      (Pozrie do obloka; po malej prestávke, utierajúc si oči
            záponkou.)
     </em>
    </span>
    Nie, už sa nehodím! Ide, už ide môj Miško!
    <span class="emphasis">
     <em>
      (Tlieska
            rukami a hľadí do obloka.)
     </em>
    </span>
    Ach, aký je voľajaký smutný, chudák. Musím ho
         rozveseliť! Ale ako, keď je aj mne plač na očiach.
    <span class="emphasis">
     <em>
      (K obecenstvu.)
     </em>
    </span>
    Áno, to by nikto neveril, ako to tuto
    <span class="emphasis">
     <em>
      (ukáže na srdce)
     </em>
    </span>
    bolí, aj tuto
    <span class="emphasis">
     <em>
      (na hrdlo)
     </em>
    </span>
    . Ani vravieť… No ale sa mu neukážem, že mi je ľúto; lebo
         by som sama musela plakať. A mama, aká sú tá, aj tak by mi vrkoč natrhli, aby nás tu našli
         obidvoch, mraštiť sa. Jaj, ale ako to…?
    <span class="emphasis">
     <em>
      (Pobehne ku dverám a ostane ticho
            stáť.)
     </em>
    </span>
    Pst! ešte si nos —
    <span class="emphasis">
     <em>
      (ukáže, že utiera).
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523307">
       </a>
       Výstup 2.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Anička, Miško.
     </em>
    </span>
   </p>
   <p>
   </p>
   <p>
    ANIČKA
    <span class="emphasis">
     <em>
      (keď Miško dvere otvorí, vytrčí doň ruky a skríkne):
     </em>
    </span>
    Medveď!
   </p>
   <p>
    MIŠKO
    <span class="emphasis">
     <em>
      (vo sviatočnom obleku, usmiaty s paličkou v ruke, vo
            dverách):
     </em>
    </span>
    Ba hádam líštička.
    <span class="emphasis">
     <em>
      (Vstúpi dnu.)
     </em>
    </span>
   </p>
   <p>
    ANIČKA
    <span class="emphasis">
     <em>
      (vyčítavo):
     </em>
    </span>
    Zase?
    <span class="emphasis">
     <em>
      (Krúti hlavou.)
     </em>
    </span>
    Ja
         som nie falošná.
    <span class="emphasis">
     <em>
      (Idú do popredia.)
     </em>
    </span>
   </p>
   <p>
    MIŠKO: No veď nie naozaj. To som ja iba, že čo ty na to — Pán Boh daj —
    <span class="emphasis">
     <em>
      (Nadvihne klobúk a podáva jej ruku.)
     </em>
    </span>
   </p>
   <p>
    ANIČKA
    <span class="emphasis">
     <em>
      (podá ruku):
     </em>
    </span>
    Áno —
    <span class="emphasis">
     <em>
      (Jedným dúškom.)
     </em>
    </span>
    Aj
         tebe — len tak… A koľko ráz si mi to už povedal?
   </p>
   <p>
    MIŠKO
    <span class="emphasis">
     <em>
      (vážnejšie):
     </em>
    </span>
    Aká si ty, Anička — za hocčo sa nahneváš. Mne,
         čo by si ty čo povedala, ja by som sa nevedel na teba hnevať.
   </p>
   <p>
    ANIČKA
    <span class="emphasis">
     <em>
      (chytro):
     </em>
    </span>
    Lebo vieš, že ti ja takô nepoviem.
   </p>
   <p>
    MIŠKO: No, veď ani ja ti už viac nie. Ale teraz zhovárajme sa o inšom.
   </p>
   <p>
    ANIČKA
    <span class="emphasis">
     <em>
      (zvedavá):
     </em>
    </span>
    O čom, Miško?
   </p>
   <p>
    MIŠKO
    <span class="emphasis">
     <em>
      (v rozpakoch, vážnym hlasom):
     </em>
    </span>
    Nuž, Anička…
    <span class="emphasis">
     <em>
      (Predošlým hlasom.)
     </em>
    </span>
    Nuž, ako si mi, napríklad spala?
   </p>
   <p>
    ANIČKA
    <span class="emphasis">
     <em>
      (do reči):
     </em>
    </span>
    Ja že už čo…!
   </p>
   <p>
    MIŠKO
    <span class="emphasis">
     <em>
      (pokračuje):
     </em>
    </span>
    Čo sa ti snívalo…?
   </p>
   <p>
    ANIČKA: A tebe sa čo?
   </p>
   <p>
    MIŠKO: Mne sa nič; lebo mi nedalo spať.
   </p>
   <p>
    ANIČKA
    <span class="emphasis">
     <em>
      (naivne a tichšie):
     </em>
    </span>
    Ani mne veru. Už ma chceli mama aj z
         postele strčiť, čo som sa iba prehadzovala. Len tak som prežmúrila skoro celú noc. A to len
         pre teba, vieš? Toľko si mi včera napredkladal, že som potom od veľkých myšlienok ani oka
         zavrieť nemohla. Vždy si mi bol pred očima. Ale počkaj, druhý raz ti ja tak napredkladám!
         Hej
    <span class="emphasis">
     <em>
      (hrozí mu prstom)
     </em>
    </span>
    , budeže sa tebe kečka pariť!
   </p>
   <p>
    MIŠKO
    <span class="emphasis">
     <em>
      (usmiaty):
     </em>
    </span>
    No, ja som zvedavý, čo to bude. Nepovieš mi,
         Anička?
    <span class="emphasis">
     <em>
      (Chce ju za ruku chytiť.)
     </em>
    </span>
   </p>
   <p>
    ANIČKA
    <span class="emphasis">
     <em>
      (nedá sa):
     </em>
    </span>
    Teraz nič; potom, potom, vieš, Miško.
    <span class="emphasis">
     <em>
      (Smeje sa a k reči prikyvuje hlavou.)
     </em>
    </span>
   </p>
   <p>
    MIŠKO
    <span class="emphasis">
     <em>
      (chytí ju za ruku, a ako ona tým hlasom, šelmovsky):
     </em>
    </span>
    Kedy-ý?
   </p>
   <p>
    ANIČKA: Ej, ale by voľakto chcel vedieť. Just nie, nepoviem. Veď ty už potom
    <span class="emphasis">
     <em>
      (vytreští doň oči)
     </em>
    </span>
    budeš vedieť, kedy!
   </p>
   <p>
    MIŠKO: Potom ja už nedbám
    <span class="emphasis">
     <em>
      (k uchu)
     </em>
    </span>
    , keď budeš mojou žienkou.
    <span class="emphasis">
     <em>
      (Anička zakladá si ruku na ucho, medzitým, čo jej Miško doň
            hovorí.)
     </em>
    </span>
    Ja aj do mláky skočím, keď mi rozkážeš.
   </p>
   <p>
    ANIČKA
    <span class="emphasis">
     <em>
      (do reči):
     </em>
    </span>
    Ale len ak nebude hlboká, ašak?
   </p>
   <p>
    MIŠKO: Ty si… Anička… do hlbokej pravda, že nie! A ak by som sa ti trafil zatopiť, kde
         by si si potom našla takého dobrého mužíčka, ako ti ja budem?
   </p>
   <p>
    ANIČKA: Jáj, a že ešte „mužíčka“. Muža! Ój, jej!
    <span class="emphasis">
     <em>
      (Vytrčí obe ruky.)
     </em>
    </span>
    Aj na každý prst jedného. Len by chcela!
    <span class="emphasis">
     <em>
      (Zvrtne sa na päte. No vtom spozoruje
            Miška, že mu nie po vôli hovorila. Chce napraviť.)
     </em>
    </span>
    Ale nemysli si, Miško, že
         ja to naozaj.
    <span class="emphasis">
     <em>
      (Položí mu zopäté ruky na plece a ovesí sa.)
     </em>
    </span>
    Lebo ty
         tiež hneď máš moriaka na nose. Aj teraz
    <span class="emphasis">
     <em>
      (ďubne mu prstom do nosa)
     </em>
    </span>
    , už
         len tak naoko sa usmievaš, ašak! A vraj sa nenahnevám…
   </p>
   <p>
    MIŠKO
    <span class="emphasis">
     <em>
      (vzdychne si):
     </em>
    </span>
    Hej, nie preto.
   </p>
   <p>
    ANIČKA
    <span class="emphasis">
     <em>
      (zľaknutá pustí sa ho):
     </em>
    </span>
    Nuž?
   </p>
   <p>
    MIŠKO
    <span class="emphasis">
     <em>
      (vážne):
     </em>
    </span>
    Vieš, čo ma čaká, a hodina sa mi už blíži. K tomu
         toľká neistota.
    <span class="emphasis">
     <em>
      (Zdvihne ruku.)
     </em>
    </span>
    Hej, bodaj by sa aj tí páni… čo mňa za
         vojaka vzali! Keby mi boli radšej ten otec ruku…
   </p>
   <p>
    ANIČKA
    <span class="emphasis">
     <em>
      (do reči):
     </em>
    </span>
    Miško! Nie, nerúhaj sa Pánu Bohu. Ešte sa ti ozaj
         dačo stane. Ja sa bojím, keď tak vravíš.
   </p>
   <p>
    MIŠKO: Ba by som nedbal. Aspoň by mi nebolo ľúto za vami a za toľkými peniazmi, čo sa už
         ten otec na daromnicu natrovili.
   </p>
   <p>
    ANIČKA: Nieže tak, Miško. Úfaj v Pána Boha. Ja som len trocha zadriemla tej noci a…
    <span class="emphasis">
     <em>
      (myslí)
     </em>
    </span>
    v tú minútu som ťa videla už z vojny doma!
    <span class="emphasis">
     <em>
      (Trasie hlavou, naivne.)
     </em>
    </span>
    Aj tie písma som všetky videla. Veru! Tak
         boli
    <span class="emphasis">
     <em>
      (prejde rukou ponad stôl)
     </em>
    </span>
    do jedného rozložené na tomto istom
         stole. Ešte len aj ten podpis pána cisárov…
   </p>
   <p>
    MIŠKO: Bodaj by to radšej pravda bola, ako sen; ale ja si netrúfam. A keby aj, či ty
         vieš, aká odpoveď príde? Notár hovoril mi aj onehdá, že naisto. Keby on tam bol… čo by mu
         už čo dal! — Eh
    <span class="emphasis">
     <em>
      (hodí rukou)
     </em>
    </span>
    , nevykoná ten nič, hoci mu ňanka ešte
         päťdesiat zlatých sľúbili na dlaň očítať…
   </p>
   <p>
    ANIČKA
    <span class="emphasis">
     <em>
      (súcitne):
     </em>
    </span>
    A neviem, či ho tam aj poznajú.
   </p>
   <p>
    MIŠKO
    <span class="emphasis">
     <em>
      (usmeje sa):
     </em>
    </span>
    To už veru pravdu vravíš, že nie.
   </p>
   <p>
    ANIČKA: Predsa radšej úfaj, ako zúfaj. Či nevieš, to porekadlo? Čože si ja už potom
         počnem? Veď sa mi srdce pukne od žiaľu. Mama mi už teraz vravia: „Ty si, dievča, ako tráva:
         čože ti je? Či ty nemáš dáke tajnosti, há?“ — Nuž a potom že už aká budem, keď ma ešte ani
         ty nepotešíš, ale práve zarmucuješ?
   </p>
   <p>
    MIŠKO: Anička! Na čo ti mám inak hovoriť, ako sa môže stať? Tu musíme pomýšľať aj na to
         najhoršie. Ja viem, že každý deň bude nám rokom; ale darmo je. Tu nič inšie nespomáha…
   </p>
   <p>
    ANIČKA
    <span class="emphasis">
     <em>
      (do reči):
     </em>
    </span>
    Len čo? Miško.
   </p>
   <p>
    MIŠKO: Iba svätá trpezlivosť.
   </p>
   <p>
    ANIČKA
    <span class="emphasis">
     <em>
      (opakuje):
     </em>
    </span>
    „Svätá trpezlivosť“, to ja viem, ale čo ešte,
         Miško?
   </p>
   <p>
    MIŠKO
    <span class="emphasis">
     <em>
      (s dôrazom):
     </em>
    </span>
    A stálosť v slove.
   </p>
   <p>
    ANIČKA: A už inšie nevieš?
   </p>
   <p>
    MIŠKO: A Pán Boh predovšetkým.
   </p>
   <p>
    ANIČKA: Veď už to mi netreba vravieť.
   </p>
   <p>
    MIŠKO: Áno, čo by hneď aj tri roky mal
    <span class="emphasis">
     <em>
      (Anička zakryje si oči)
     </em>
    </span>
    slúžiť, i tie sa ti chytro minú, ak len budeš trpezlivá a stála svojmu sľubu. O inšie, o
         mňa sa neboj. Lebo bárs sú tri roky aj dlhý čas, nič viac nežiadam, len aby mi tak
    <span class="emphasis">
     <em>
      (podvihne klobúk)
     </em>
    </span>
    Pán Boh pomáhal, ako ja na teba myslieť budem a
         verným ti ostanem. — Len mi ešte to povedz, Anička…
   </p>
   <p>
    ANIČKA
    <span class="emphasis">
     <em>
      (do reči):
     </em>
    </span>
    Čo? Miško.
   </p>
   <p>
    MIŠKO: To, že keby ťa tak prišiel dáky…
   </p>
   <p>
    ANIČKA
    <span class="emphasis">
     <em>
      (s plačom do reči):
     </em>
    </span>
    Čo by som mu vari srdce vyložila…
   </p>
   <p>
    MIŠKO: Nie, to nežiadam. Len mi to ešte povedz, či keby ťa tak aj rodina…
   </p>
   <p>
    ANIČKA
    <span class="emphasis">
     <em>
      (ako prv):
     </em>
    </span>
    Nikto! Ani vlastná ma—
    <span class="emphasis">
     <em>
      (Založí si dlaň
            na ústa.)
     </em>
    </span>
    Ešte ma Pán Boh potresce aj s tebou.
   </p>
   <p>
    MIŠKO: No nech už bude, ako on chce. Len už neplač toľko.
    <span class="emphasis">
     <em>
      (Jednou rukou ju
            objíme.)
     </em>
    </span>
    Nerozžiaľ ma ešte väčšmi, ako som. Veď ma to najviac bolí, že sa
         musíme rozlúčiť. Nežiaľ, Pán Boh je a bude aj potom len ten, čo bol, keď sa ja vrátim a
         budeme svoji.
    <span class="emphasis">
     <em>
      (Pritisne ju k sebe.)
     </em>
    </span>
   </p>
   <p>
    ANIČKA
    <span class="emphasis">
     <em>
      (vždy ešte so žiaľom):
     </em>
    </span>
    Vrátiš — ale kedy?
   </p>
   <p>
    MIŠKO: Veď len to trápi aj mňa, že neviem kedy. Možno, že o týždeň a možno len aj o tri
         roky. To už iba ten
    <span class="emphasis">
     <em>
      (hore ruku)
     </em>
    </span>
    vie a
    <span class="emphasis">
     <em>
      (trpko)
     </em>
    </span>
    páni, čo ma v rukách majú.
   </p>
   <p>
    ANIČKA
    <span class="emphasis">
     <em>
      (zalomí rukami):
     </em>
    </span>
    Bože, tri roky, za ten čas ma pochovajú.
   </p>
   <p>
    MIŠKO: Nieže, Anička, nehovor tak. Pomysli aj na to, že i o týždeň môžem sa vrátiť.
   </p>
   <p>
    ANIČKA
    <span class="emphasis">
     <em>
      (utrie si oči):
     </em>
    </span>
    Toľko azda dočkám, čo ma mama nepoznajú;
         lebo tá by ma potom ešte domučili, aby zvedeli, prečo sa ja trápim.
   </p>
   <p>
    MIŠKO
    <span class="emphasis">
     <em>
      (veselšie):
     </em>
    </span>
    No veď preto neplač. Poznajú ťa aj teraz.
   </p>
   <p>
    ANIČKA
    <span class="emphasis">
     <em>
      (chytro sa utrie):
     </em>
    </span>
    Ešte ma poznať? Veľmi?
   </p>
   <p>
    MIŠKO
    <span class="emphasis">
     <em>
      (figliarsky):
     </em>
    </span>
    Ešte tuto máš slzu, poď, ja ti ju utriem.
    <span class="emphasis">
     <em>
      (Vytiahne šatôčku z vesty, chytí Aničku kolo bôčkov a chce ju bozkať na
            líce.)
     </em>
    </span>
   </p>
   <p>
    ANIČKA
    <span class="emphasis">
     <em>
      (sa mu vymykne a zakryje si líce):
     </em>
    </span>
    To sa nepatrí, Miško. Ja
         sa potom nahnevám.
    <span class="emphasis">
     <em>
      (Odchodí.)
     </em>
    </span>
   </p>
   <p>
    MIŠKO
    <span class="emphasis">
     <em>
      (pobehne za ňou a chytí ju):
     </em>
    </span>
    No, veď by som ti s tým
         neublížil, nehnevkaj sa. To už, vieš, na to rozlučnô. Zasmej sa mi, dušička.
   </p>
   <p>
    ANIČKA
    <span class="emphasis">
     <em>
      (driape sa mu z ruky):
     </em>
    </span>
    Akože, just nie. Ja sa hnevám.
   </p>
   <p>
    MIŠKO
    <span class="emphasis">
     <em>
      (zaliečavo):
     </em>
    </span>
    Ale hnev vraj kráse škodí.
   </p>
   <p>
    ANIČKA: Ja som aj tak nie krásna. Pusť ma! Ja budem kričať na mamu. Doma sú.
   </p>
   <p>
    MIŠKO: Krič, nech prídu. Ale ťa nepustím, kým mi pyštek nedáš.
   </p>
   <p>
    ANIČKA: Keď budú kvitnúť, dám ti aj dva… Teraz len muškátik s klincom.
    <span class="emphasis">
     <em>
      (Podá
            pierko.)
     </em>
    </span>
   </p>
   <p>
    MIŠKO
    <span class="emphasis">
     <em>
      (dáva si za klobúk):
     </em>
    </span>
    Ja také nechcem.
   </p>
   <p>
    ANIČKA
    <span class="emphasis">
     <em>
      (beží von):
     </em>
    </span>
    A ja inakšieho nemám.
    <span class="emphasis">
     <em>
      (Preč.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506866">
       </a>
       VÝSTUP 3.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Miško sám.
     </em>
    </span>
   </p>
   <p>
   </p>
   <p>
    MIŠKO
    <span class="emphasis">
     <em>
      (dva-tri kroky ide za Aničkou, hrozí za ňou prstom a spieva):
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Anička, Anička, ty si trucovitá,
      </em>
     </span>
     <br/>
     <span class="emphasis">
      <em>
       kebys’ bola moja, bola by si bitá.
      </em>
     </span>
    </p>
   </div>
   <p>
   </p>
   <p>
   </p>
   <p>
    <span class="emphasis">
     <em>
      (Zvrtne sa a prejde do popredia.)
     </em>
    </span>
   </p>
   <p>
   </p>
   <p>
    Ach, nie mi je do spevu, keď si pomyslím, čo ma čaká. Dnes som ešte tu, doma, a zajtra
         už bohviekde budem. A len ako sa rozídeme?
    <span class="emphasis">
     <em>
      (Myslí.)
     </em>
    </span>
    Akokoľvek už, nie,
         v takej neistote nemôžem, nedá mi odísť. Už či tak bude, lebo tak, ja sa musím dozvedieť,
         či sa jej držať a či vari zabudnúť aj na tento dom… keby sa to stalo. Ona ma rada, sľubuje
         mi všetko; ale či bude vstave odolať všetkým osídlam, keď ja odídem? A keby aspoň to vedel,
         nakedy sa jej mám sľúbiť? Ak sa jej to dlho bude vidieť a zunuje čakať? A či ju aj tetka,
         aj druhí nebude siliť, ak príde dáky po chuti? To, len keby to vedel, hej, či spokojnejšie
         by šiel! Veď ma oni takto, ako rodinu, radi vidia, ale čo by tak, keby zvedeli o našich
         tajných sľuboch? Neviem, či by ti neukázali, Miško môj, kde murár dieru nechal… Ja musím,
         čo ako, ešte dnes dohovoriť sa s nimi.
    <span class="emphasis">
     <em>
      (Pozrie na hodiny.)
     </em>
    </span>
    A už ani
         času nemám nazbyt. Ja im zradím, hneď ako dvere otvoria, čo mám na srdci… Len ako sa
         osmeliť? Ale musím dáko zaobísť a tak zboku, keby som to mohol…
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506983">
       </a>
       Výstup 4.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Miško, Zuza, Anička.
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (domášne oblečená, hodná, tučná žena. Utiera si ruky do záponky a cez
            dvere vraví):
     </em>
    </span>
    Ani sa len človek obliecť nestačí, ako sa patrí, pre tú robotu,
         ešte aj v nedeľu…
    <span class="emphasis">
     <em>
      (Miškovi.)
     </em>
    </span>
    Aha, vitaj u nás, Miško.
   </p>
   <p>
    MIŠKO
    <span class="emphasis">
     <em>
      (smutný):
     </em>
    </span>
    Ďakujem pekne. A dobré ráno vám vinšujem…
    <span class="emphasis">
     <em>
      (Sníme klobúk z hlavy.)
     </em>
    </span>
   </p>
   <p>
    ZUZA: Pamodaj aj tebe.
   </p>
   <p>
    MIŠKO: Akože ste odpočívali, tetka, čo sa vám prisnilo?
   </p>
   <p>
    ZUZA
    <span class="emphasis">
     <em>
      (stavia sa nahnevanou):
     </em>
    </span>
    Nič, nič, Miško môj. Ani som — iba
         trochu zaspala, aj to už nad samým dňom. Táto
    <span class="emphasis">
     <em>
      (na Aničku)
     </em>
    </span>
    sa iba
         prehadzovala pri mne, nuž som ani ja nemohla spať pre ňu. Tak, len čo by ju vypáckala! Ale
         jej už málo chýbalo, že som ju naprostred izby nevystrčila.
   </p>
   <p>
    ANIČKA: Mohli ste ma.
   </p>
   <p>
    ZUZA: No len ticho; lebo ešte teraz ti nadám.
   </p>
   <p>
    ANIČKA: A či ja môžem za to, keď som nemohla zaspať.
   </p>
   <p>
    ZUZA: A prečože by si ty nemohla ešte spávať?! Či ty máš dáko trápenie, či čo?! Žiadno!
    <span class="emphasis">
     <em>
      (Miškovi.)
     </em>
    </span>
    Potom už voľajako prestala sa mrviť pri mne, tak som ti
         už potom zaspala a spali sme až už skoro deň bol. Preto som ešte, ľa, takáto… neobriadená a
         čochvíľa aby sme išli aj do kostola. Ale ja už viem, že nepôjdem, lebo len nedávno som
         postavila a keď si nenavaríš, ani sa nenaješ.
    <span class="emphasis">
     <em>
      (Láskavo.)
     </em>
    </span>
    A ty že čo?
         Vari už na tú vojnu…
   </p>
   <p>
    MIŠKO: Veru ta… Zajtra o šiestej máme už tam byť.
   </p>
   <p>
    ZUZA
    <span class="emphasis">
     <em>
      (sadá na lavicu k stolu, pri ktorom dosiaľ stála):
     </em>
    </span>
    No, no,
         teda už o šiestej…
    <span class="emphasis">
     <em>
      (Spamätá sa.)
     </em>
    </span>
    No, ale, bože, ja si sadám…
    <span class="emphasis">
     <em>
      (Aničke.)
     </em>
    </span>
    A čože, ani len stolca nepodáš Miškovi?
    <span class="emphasis">
     <em>
      (Anička
            pobehne.)
     </em>
    </span>
   </p>
   <p>
    MIŠKO
    <span class="emphasis">
     <em>
      (berie jej stolec z ruky):
     </em>
    </span>
    Nie, netráp sa, Anička. Ďakujem
         vám. Nebudem sedieť. Veď som neustal a aj tak sa už nemôžem dlho baviť,
    <span class="emphasis">
     <em>
      (sebe)
     </em>
    </span>
    a toľko by vám chcel ešte povedať.
   </p>
   <p>
    ZUZA: Všetko jedno: Čože… ja som už stará, ale ona má vedieť, čo sa patrí, keď dakto do
         domu príde. Veď je už nie malé dieťa.
   </p>
   <p>
    ANIČKA
    <span class="emphasis">
     <em>
      (stranou Miškovi):
     </em>
    </span>
    Hm, Tomáš, už som nie dieťa, a neveríš
         mi.
    <span class="emphasis">
     <em>
      (Hlasno.)
     </em>
    </span>
    Veď som ho ponúkala, a keď si nesadne, či ho ja mám
         posadiť? No, či som ťa nie?
    <span class="emphasis">
     <em>
      (Mihá naň.)
     </em>
    </span>
   </p>
   <p>
    MIŠKO
    <span class="emphasis">
     <em>
      (Zuze):
     </em>
    </span>
    Áno, áno, tetka, veru ma; ale kamaráti ma už tiež aj
         tak budú čakať…
    <span class="emphasis">
     <em>
      (Sadne.)
     </em>
    </span>
   </p>
   <p>
    ZUZA: Ale kdeže by ste ešte šli?
    <span class="emphasis">
     <em>
      (Pozrie na hodiny.)
     </em>
    </span>
    Veď je ešte
         iba po ôsmej a nesadáte len vari na poludnie.
    <span class="emphasis">
     <em>
      (Anička medzitým odíde
            nespozorovane do komôrky.)
     </em>
    </span>
   </p>
   <p>
    MIŠKO: O tri štvrte na dvanástu. Ale hodina, aj pol druhej sa minie, kým dolu dôjdeme do
         mesta. A lepšie je skorej…
   </p>
   <p>
    ZUZA: Ja veru. Nuž ale sa ty len ešte pobav za chvíľu u nás, veď pánbohvie kedy zase k
         nám prídeš. Lebo ja nemyslím, že by ti to prišlo, tá lekramácia. Neskoro ste si to začali
         konať. Keď si už bol odobratý. Kdeže je to už potom…
    <span class="emphasis">
     <em>
      (Hodí rukou.)
     </em>
    </span>
   </p>
   <p>
    MIŠKO: Nuž, ľa, ktože by si to bol pomyslel, že mňa teraz za vojaka vezmú, z tretej… Ja
         sám nie, keď ma dosiaľ nevzali.
   </p>
   <p>
    ZUZA: Hja, tí nehľadia na to, či si ty doma treba; len poď, keď si súci. Tak to zašlo aj
         teba. Pánbohviekedy sa už teraz stade vymôžeš, a keď ste si to ešte tak neskoro zadali.
   </p>
   <p>
    MIŠKO: Veď ňaňka hneď chceli, ešte kedy pred asentírkou, ale som ich odhovoril, že ma
         azda už z tretej nevezmú.
   </p>
   <p>
    ZUZA: Ja sa ti divím, že si taký múdry a tak si osprostel. Keď už otec chcel vynaložiť,
         mal si ho nechať. Teraz si si sám na vine, a neviem, či vás to takto aj viac nebude stáť,
         ako by tak bolo…
   </p>
   <p>
    MIŠKO: A či ma potom ešte pustia…?
   </p>
   <p>
    ZUZA: Veď to, čože inšie? Otec, viem, že by neľutoval, čo aj o kravu prísť… Nuž ale dal
         by Pán Boh, že by vás to ani toľko nestálo, aj že by si domov prišiel. Ja by som ti to zo
         srdca vinšovala. Čože si počne ten otec bez teba? A mati už tiež nevládze. Čo by ste mali
         mať dáku pomoc do domu, nuž ešte aj ty musíš preč. Veď sú to už len zákony…!
   </p>
   <p>
    MIŠKO
    <span class="emphasis">
     <em>
      (vzdychne):
     </em>
    </span>
    Naopak svetu…
   </p>
   <p>
    ZUZA: Nuž ale — poručeno Bohu. Ak ti len súdenô, darmo je, božia vôľa. Keď sa budeš
         poriadne držať, aj stade, ľaľa, akí chlapi prišli, toť aj teraz ani buci vypasení. A jedák
         si nie taký, že by si sa nevedel nasýtiť, tak tam hlady mrieť, myslím, nebudeš. A mati už
         len tiež bude mať starosť o teba, aj my ti už len, no, čo budeme môcť… veď sme hádam nie
         cudzí. A nemáme komu posielať.
   </p>
   <p>
    MIŠKO: To už nie, pre hlad sa nebojím.
   </p>
   <p>
    ZUZA: No veď zato. Len sa ty v inšom poriadne spravuj, aby si sa nezlumpačil, aj tam,
         ako vravím, ti dobre bude, keď navykneš. A keď sa budeš usilovať, dáš si pozor na všetko…
         veru nie na pletky myslieť… sprostejší šli a keď prišli domov, aj po šesť hviezdičiek
         doniesli. A čože ešte teraz: tri roky, a keď voľakedy, ako
    <span class="emphasis">
     <em>
      (žiaľom)
     </em>
    </span>
    môj muž, nuž tvoj ujček, vravieval, aj po dvanásť rokov slúžili a vyslúžili aj dve
         kapitulácie daktorí. Oj, jej, všetko Pán Boh pomôže, aj tebe, len sa ho nespusti. A môžeš
         ešte aj domov prísť.
    <span class="emphasis">
     <em>
      (Vstáva.)
     </em>
    </span>
    A mati že čo, plače?
   </p>
   <p>
    MIŠKO: Pravdaže, plačú iba. A už by aj toľko nemuseli. S tým mi aj tak nespomôžu, len čo
         mi ešte väčšie bremeno na srdce valia.
   </p>
   <p>
    ZUZA
    <span class="emphasis">
     <em>
      (stojac):
     </em>
    </span>
    Ľa, ako každá mati. Ja by som sa tiež veru
         nezdržala, a už len mám inakšie srdce ako ona.
    <span class="emphasis">
     <em>
      (Vtom Anička dnu z komôrky, v
            záponke doniesla jabĺčka.)
     </em>
    </span>
    Čože to máš, Anička?
   </p>
   <p>
    ANIČKA: Voľaktoré jabĺčko som vybrala, ak by sa páčilo tuto Miškovi.
   </p>
   <p>
    MIŠKO: Keď sa ty ustávaš, Anička. Ďakujem.
   </p>
   <p>
    ZUZA: Ale ba, kto by to teraz jabĺčka jedol? Ale ak by sa ti páčilo, Miško, koštuj.
         Podaj
    <span class="emphasis">
     <em>
      (Aničke)
     </em>
    </span>
    aj nôž, Anička.
    <span class="emphasis">
     <em>
      (Anička ide po nôž. Zuza
            berie z police tanier a vidličky. Viac pre seba.)
     </em>
    </span>
    Ale počkaj, ja dačo inšie
         donesiem, ak je už…
    <span class="emphasis">
     <em>
      (Odíde.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507411">
       </a>
       Výstup 5.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Anička, Miško.
     </em>
    </span>
   </p>
   <p>
   </p>
   <p>
    ANIČKA
    <span class="emphasis">
     <em>
      (položí nôž na stôl. Miškovi, roztvoriac záponku):
     </em>
    </span>
    No, ak sa
         ti páči, Miško.
   </p>
   <p>
    MIŠKO
    <span class="emphasis">
     <em>
      (si vezme):
     </em>
    </span>
    Neohrdím ťa; lebo ty by si sa hneď…
    <span class="emphasis">
     <em>
      (Naduje proti nej líca.)
     </em>
    </span>
   </p>
   <p>
    ANIČKA
    <span class="emphasis">
     <em>
      (mykne hlavou):
     </em>
    </span>
    Ale — som nie ty.
    <span class="emphasis">
     <em>
      (Zvrtne sa a
            chce do komôrky.)
     </em>
    </span>
   </p>
   <p>
    MIŠKO
    <span class="emphasis">
     <em>
      (vstane a ide za ňou):
     </em>
    </span>
    No, či nevravím? Pozri Anička, Anička,
    <span class="emphasis">
     <em>
      (pobehne za ňou a chytí ju)
     </em>
    </span>
    toto má práve takú slzičku… Musím mu ju
         utrieť.
    <span class="emphasis">
     <em>
      (Chce Aničku bozkať.)
     </em>
    </span>
   </p>
   <p>
    ANIČKA
    <span class="emphasis">
     <em>
      (myká sa):
     </em>
    </span>
    Ale daj mi pokoj! Pusť ma. Ja budem mame žalovať…
    <span class="emphasis">
     <em>
      (Vymykne sa mu a rozsype jabĺčka.)
     </em>
    </span>
    Aha, teraz si zbieraj.
    <span class="emphasis">
     <em>
      (Miško zbiera. — Anička škodoradostne.)
     </em>
    </span>
    Juj, keby ti len prišli!
    <span class="emphasis">
     <em>
      (Tlieska rukami.)
     </em>
    </span>
   </p>
   <p>
    MIŠKO: Veďže mi pomôž.
    <span class="emphasis">
     <em>
      (Nazbierané jabĺčka dá jej do záponky.)
     </em>
    </span>
   </p>
   <p>
    ANIČKA
    <span class="emphasis">
     <em>
      (zbiera):
     </em>
    </span>
    Just nie, nech, nech ťa vidia, a ešte im aj ja
         budem žalovať, aby si vedel…!
   </p>
   <p>
    MIŠKO
    <span class="emphasis">
     <em>
      (pozbieral ostatné, vstane):
     </em>
    </span>
    Čože im budeš…?
   </p>
   <p>
    ANIČKA: Veď ty dobre vieš, čo. Už som aj teraz chcela; už mi tuto
    <span class="emphasis">
     <em>
      (ukáže
            prstom na koniec jazyka)
     </em>
    </span>
    bolo.
    <span class="emphasis">
     <em>
      (Odbehne do komôrky a hneď sa vráti
            bez jabĺčok.)
     </em>
    </span>
   </p>
   <p>
    MIŠKO: A veď si mohla, keď si chcela. Ja by som bol ešte doložil voľačo.
   </p>
   <p>
    ANIČKA: A čože by si bol doložil? Nemáš čo. Toho sa ja nebojím.
   </p>
   <p>
    MIŠKO: Ale ja sa bojím, keď sa ty nie.
   </p>
   <p>
    ANIČKA: A čože je to? Veďže mi teda povedz. Chytro, lebo prídu…
   </p>
   <p>
    MIŠKO
    <span class="emphasis">
     <em>
      (vážne):
     </em>
    </span>
    Poviem ti úprimne…
   </p>
   <p>
    ANIČKA
    <span class="emphasis">
     <em>
      (nespokojná):
     </em>
    </span>
    No, no, veď mi len už teda vrav…
    <span class="emphasis">
     <em>
      (Nadloží ucho.)
     </em>
    </span>
   </p>
   <p>
    MIŠKO
    <span class="emphasis">
     <em>
      (chytí ju za ruku):
     </em>
    </span>
    Neťažkaj si, Anička, tebe ja dôverujem,
         ale ti poviem, prečo som ja nemohol zaspať…
   </p>
   <p>
    ANIČKA: Prečo, Miško?
   </p>
   <p>
    MIŠKO: Preto… Ja v takej neistote nemôžem, nedá mi odísť. Nech sa rozhodne medzi nami.
         Aj ty budeš spokojnejšia, aj ja budem vedieť, čoho sa mám držať.
   </p>
   <p>
    ANIČKA: Ja ťa nerozumiem, čo vravíš?
   </p>
   <p>
    MIŠKO: Nuž to, že ja som si tej noci zaumienil buď čo buď povedať tvojej mame, čo je
         medzi nami.
   </p>
   <p>
    ANIČKA
    <span class="emphasis">
     <em>
      (zapcháva mu ústa dlaňou):
     </em>
    </span>
    Jaj, nie, nie,
   </p>
   <p>
    MIŠKO: Veď ma zab…
    <span class="emphasis">
     <em>
      (Beží von.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505044">
       </a>
       Výstup 6.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Miško a Zuza.
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (aspoň čiastočne pristrojená. Ako dvere otvorí, Anička vybehne. Zuza
            nesie na tanieri mäso, fľašu s hriatym a chlieb. Aničke):
     </em>
    </span>
    Kdeže letíš? Čože
         sa šalieš? Či si jej ty dačo,
    <span class="emphasis">
     <em>
      (Miškovi)
     </em>
    </span>
    Miško?
   </p>
   <p>
    MIŠKO
    <span class="emphasis">
     <em>
      (odhodlane):
     </em>
    </span>
    Ja!… či čo? Nie, ona, že-é, no že sa ide do
         kostola schystať.
   </p>
   <p>
    ZUZA
    <span class="emphasis">
     <em>
      (položí na stôl):
     </em>
    </span>
    Už sa mohla dávno. Ale to len parády na seba
         vešať.
    <span class="emphasis">
     <em>
      (Tichšie, ale hrdo.)
     </em>
    </span>
    Vlastná mati som jej, ale neradila by som
         ti dakedy takú ženu. To len aby taký prišiel, čo bude mať majetky a tisíce…
   </p>
   <p>
    MIŠKO
    <span class="emphasis">
     <em>
      (ako prv):
     </em>
    </span>
    No a ja som sa vám just teraz… chcem povedať, že
         či… aby ste sa netrápili.
   </p>
   <p>
    ZUZA: No veď je to už natrápené. Len nech sa ti páči, Miško, na cestu kúštik. Bude ešte
         hádam aj tvrdé, no ale ty máš dobré zuby.
    <span class="emphasis">
     <em>
      (Položí a ide pre pohárik do
            kasničky.)
     </em>
    </span>
   </p>
   <p>
    MIŠKO: Ďakujem, tetka, mne aj tak teraz nič nedá jesť už vari tretí deň. Tak mi je to
         ten celý žiaľ voľajako tuto…
    <span class="emphasis">
     <em>
      (na žalúdok).
     </em>
    </span>
   </p>
   <p>
    ZUZA
    <span class="emphasis">
     <em>
      (prinesie a nalieva):
     </em>
    </span>
    Oj, čo by to! Ty teda nemáš vojenské
         srdce. To by mali mňa ta vziať! Ja ho mám ako kameň.
    <span class="emphasis">
     <em>
      (Sadne.)
     </em>
    </span>
   </p>
   <p>
    MIŠKO
    <span class="emphasis">
     <em>
      (sebe):
     </em>
    </span>
    Hej, keby bolo radšej z masla!
    <span class="emphasis">
     <em>
      (Hlasno.)
     </em>
    </span>
    Veď by ono aj vám zmäklo, keby ste tak boli, ako ja.
   </p>
   <p>
    ZUZA: Eh, čo by sa to bál ako murína! Len sa ty bližšie, a nedaj sa ponúkať ako na
         veselí.
    <span class="emphasis">
     <em>
      (Predloží mu plný pohárik.)
     </em>
    </span>
   </p>
   <p>
    MIŠKO
    <span class="emphasis">
     <em>
      (akoby chcel na to dačo povedať, no Zuza ho prerečie).
     </em>
    </span>
   </p>
   <p>
    ZUZA: Ba veď si vari nie cudzí. Len si ty ešte zajedz, aj z tohto ženského, nože si.
         Odlož ten klobúk, aj palicu… sem daj.
    <span class="emphasis">
     <em>
      (Vezme mu klobúk a palicu z ruky a
            odloží.)
     </em>
    </span>
    Aj z toho mäska ti nakrájam.
    <span class="emphasis">
     <em>
      (Dva-tri kúsky odkrojí. Potom
            tíska mu pohárik.)
     </em>
    </span>
    Vypiže, jój, ozaj tak sa dáš ponúkať.
   </p>
   <p>
    MIŠKO
    <span class="emphasis">
     <em>
      (vezme pohárik do ruky a obzerá sa):
     </em>
    </span>
    Čo by sa… ale pozerám
         dáky pohárik, že si štrngneme, tetka, ešte naostatok.
   </p>
   <p>
    ZUZA
    <span class="emphasis">
     <em>
      (ide pre pohárik. Cestou):
     </em>
    </span>
    Ja by som ani nie, nuž ale tebe
         kvôli, keď už tak chceš, nuž tuto mi kvapku cvrkni.
    <span class="emphasis">
     <em>
      (Miško nalieva.)
     </em>
    </span>
    Dosťže, dosť.
    <span class="emphasis">
     <em>
      (Zdvihne pohárik, Miško tiež, vstanú.)
     </em>
    </span>
    No, teda nech ti
         len Pán Boh pomáha, dá zdravia dobrého, šťastia, hojné božské požehnanie a všetko, čo si
         len od neho žiadaš.
    <span class="emphasis">
     <em>
      (Štrngnú si.)
     </em>
    </span>
   </p>
   <p>
    MIŠKO: Pán Boh uslyš!
    <span class="emphasis">
     <em>
      (Pijú, ale nedopili.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505272">
       </a>
       Výstup 7.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Predošlí a Ďurko.
     </em>
    </span>
   </p>
   <p>
   </p>
   <p>
    ĎURKO
    <span class="emphasis">
     <em>
      (dnu. Stranou):
     </em>
    </span>
    Ale sa túžia!
    <span class="emphasis">
     <em>
      (Hlasno.)
     </em>
    </span>
    Tetka, už som dohnal.
   </p>
   <p>
    ZUZA: Veďže netáraj, nuž veď si len toť vyhnal. Tie sa nemuseli ani popásť.
   </p>
   <p>
    ĎURKO
    <span class="emphasis">
     <em>
      (sebe):
     </em>
    </span>
    … ma po nich, i tak mlieka nejedávam.
    <span class="emphasis">
     <em>
      (Hlasno.)
     </em>
    </span>
    Ba sa už len pásli, ale viete, aká je už teraz paša…
   </p>
   <p>
    ZUZA: Veď práve! Nuž ale už druhý raz ich teraz nevyženieš. —
    <span class="emphasis">
     <em>
      (Naleje do
            pohárika.)
     </em>
    </span>
    No, poď sem, Ďurko, zavinšuj aj ty tuto Miškovi, ide na vojnu už
         dnes.
   </p>
   <p>
    ĎURKO
    <span class="emphasis">
     <em>
      (skočí. Stranou):
     </em>
    </span>
    Čože ja viem vinšovať…
   </p>
   <p>
    ZUZA
    <span class="emphasis">
     <em>
      (podá mu):
     </em>
    </span>
    Ale že mu, vieš, dáko poriadne zavinšuj.
   </p>
   <p>
    ĎURKO
    <span class="emphasis">
     <em>
      (drží pri ústach):
     </em>
    </span>
    Nuž, Pán Boh ti teda pomáhaj aj na tej
         vojne, a daj zdravia, aby si mi ešte dakedy, ak budem tu slúžiť, aj dákym gazdom mohol byť.
   </p>
   <p>
    MIŠKO
    <span class="emphasis">
     <em>
      (so smiechom):
     </em>
    </span>
    To, to, to. Pán Boh uslyš!
    <span class="emphasis">
     <em>
      (Štrngnú
            si, vypijú. Ďurko ide ku kachliam.)
     </em>
    </span>
   </p>
   <p>
    ZUZA
    <span class="emphasis">
     <em>
      (medzitým usmiata):
     </em>
    </span>
    Čo, čo ty chlapče, táraš? Anička za Miška?
         Nebude z tej raži múka. Pánbohviekedy Miško príde a tomu bude hľadieť mati dáku bohatú.
         Ašak, Miško?
   </p>
   <p>
    MIŠKO
    <span class="emphasis">
     <em>
      (stuha):
     </em>
    </span>
    Nikdy, tetka! Ja si tú vezmem, ktorá sa mne páči! To
         už nie…
   </p>
   <p>
    ZUZA: Dobre máš, syn môj. Čo ťa tam po peniazoch. Keď budeš mať poriadnu a robotnú ženu,
         peniaze vždy budú. —
    <span class="emphasis">
     <em>
      (Ďurkovi.)
     </em>
    </span>
    A ty by si už hádam aj dačo pod zuby
         pristal?
   </p>
   <p>
    ĎURKO: To, to, tetka, lebo som sa vybehal za nimi od rána…
    <span class="emphasis">
     <em>
      (odchodí,
            stranou)
     </em>
    </span>
    pri ohni.
    <span class="emphasis">
     <em>
      (Von; nechá dvere otvorené.)
     </em>
    </span>
   </p>
   <p>
    ZUZA
    <span class="emphasis">
     <em>
      (na odchode):
     </em>
    </span>
    Idem ti dať. A ty si zatiaľ zajedz, Miško, aj si
         nalej ešte. A kdeže je tá? Či sa ešte nemôže vyfrndoliť? Iba ak sa ťa hanbí. Či sa vari
         maľuje…
   </p>
   <p>
    MIŠKO
    <span class="emphasis">
     <em>
      (cez zuby):
     </em>
    </span>
    Pekná je tá aj bez maľovky.
   </p>
   <p>
    ZUZA
    <span class="emphasis">
     <em>
      (berie z police mištičku):
     </em>
    </span>
    Ach, nuž ako najviac. Čože už vie
         teda tam toľko robiť?
    <span class="emphasis">
     <em>
      (Preč.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505471">
       </a>
       Výstup 8.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Miško sám.
     </em>
    </span>
   </p>
   <p>
   </p>
   <p>
    MIŠKO
    <span class="emphasis">
     <em>
      (vstane od stola):
     </em>
    </span>
    Ahm, hanbí. Ba vás sa bojí, keď ani len
         počuť nechcete o niečom takom, a mne sa tiež voľajako jazyk zalamuje. Ale je to aj
         opovážlivosť, tak mne nič, tebe nič s takým dačím vyrukovať. — No a už musím, keď som sa
         raz na to pribral. Mne nedá len tak odísť. Ja by sa vrátiť musel. — Ale nie, nebudem už
         obiehať ako mačka okolo kaše. Veď ma len hádam nevyhodia. — Ten Ďuro, ten by mi už bol
         skoro začal. Ej, škoda, že som už nedopovedal.
    <span class="emphasis">
     <em>
      (Počuť spev.)
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Ešte sa raz obzrieť mám
      </em>
     </span>
     <br/>
     <span class="emphasis">
      <em>
       k tým tajovským záhradám,
      </em>
     </span>
     <br/>
     <span class="emphasis">
      <em>
       mám tam jedno potešenie,
      </em>
     </span>
     <br/>
     <span class="emphasis">
      <em>
       akože ho zanahám?
      </em>
     </span>
    </p>
   </div>
   <p>
   </p>
   <p>
   </p>
   <p>
    MIŠKO
    <span class="emphasis">
     <em>
      (ďalej):
     </em>
    </span>
    Aha, Anička si už spieva.
    <span class="emphasis">
     <em>
      (Počúva, obzerá
            sa.)
     </em>
    </span>
    Nože, čo tá povie, keď mňa tu nevidí. — Lebo veď zase aj tak je: ja sa
         budem pre ňu biť, a ona trafí povedať, akže ju mati na tvrdô vezme, že ona sa iba
         špásovala, no čo ja už potom? Tu zhorím od hanby. — Počkaj, už viem čo…
    <span class="emphasis">
     <em>
      (Vezme
            klobúk, palicu a schová sa za kasničku.)
     </em>
    </span>
    A, už ide.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505576">
       </a>
       Výstup 9.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Predošlý, Anička.
     </em>
    </span>
   </p>
   <p>
   </p>
   <p>
    ANIČKA
    <span class="emphasis">
     <em>
      (nevidiac nikoho, keď vstúpi dnu, zalomí rukami):
     </em>
    </span>
    Bože,
         kdeže sa podel? Ak ten ozaj dačo povedal tej mame. Tu ma zahlušia, a on mi ani na pohreb
         nepríde. Miško, Miško, či som ti nezapchávala ústa? A ty si predsa musel vyzradiť aj mňa aj
         seba.
    <span class="emphasis">
     <em>
      (Miško po prstoch vyjde spoza kasničky a stane si za Aničku.)
     </em>
    </span>
   </p>
   <p>
    Akože sa im ja teraz už na oči ukážem? Inšie mi už teraz nebudú, iba: Mišo, tvoj Mišo,
         choď si za Mišom, zavolaj si Miša! Ach, Miško môj milý, budeš sa ty teraz už mať od tej
         mojej matere aj so mnou. Či som ti nespievala aj včera…
    <span class="emphasis">
     <em>
      (Spieva.)
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Miluj, miluj, lenže tajne,
      </em>
     </span>
     <br/>
     <span class="emphasis">
      <em>
       tajná láska sladko padne:
      </em>
     </span>
    </p>
   </div>
   <p>
   </p>
   <p>
   </p>
   <p>
    MIŠKO
    <span class="emphasis">
     <em>
      (spieva, Anička sa strhne):
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Sladko padne, to je skutku,
      </em>
     </span>
     <br/>
     <span class="emphasis">
      <em>
       lenže srdce leží v smútku.
      </em>
     </span>
    </p>
   </div>
   <p>
   </p>
   <p>
   </p>
   <p>
    <span class="emphasis">
     <em>
      (Spolu. Miško pojme Aničku za ruku.)
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Sladko padne, to je skutku,
      </em>
     </span>
     <br/>
     <span class="emphasis">
      <em>
       lenže srdce leží v smútku.
      </em>
     </span>
    </p>
   </div>
   <p>
   </p>
   <p>
   </p>
   <p>
    ANIČKA:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       A keď ty na mňa zabudneš,
      </em>
     </span>
     <br/>
     <span class="emphasis">
      <em>
       trestu božieho neminieš.
      </em>
     </span>
     <br/>
     <span class="emphasis">
      <em>
       Za falošné milovanie,
      </em>
     </span>
     <br/>
     <span class="emphasis">
      <em>
       nedá ti Boh požehnanie.
      </em>
     </span>
    </p>
   </div>
   <p>
   </p>
   <p>
   </p>
   <p>
    MIŠKO:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Ja na teba nezabudnem,
      </em>
     </span>
     <br/>
     <span class="emphasis">
      <em>
       pokiaľkoľvek živý budem.
      </em>
     </span>
     <br/>
     <span class="emphasis">
      <em>
       Ešte aj prach v tmavom hrobe,
      </em>
     </span>
     <br/>
     <span class="emphasis">
      <em>
       aj ten bude verný tebe.
      </em>
     </span>
    </p>
   </div>
   <p>
   </p>
   <p>
   </p>
   <p>
    SPOLU:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Ešte aj prach v tmavom hrobe,
      </em>
     </span>
     <br/>
     <span class="emphasis">
      <em>
       aj ten bude verný tebe.
      </em>
     </span>
    </p>
   </div>
   <p>
   </p>
   <p>
   </p>
   <p>
    ANIČKA: Ako som sa zľakla, Miško. Ja že si už odišiel.
   </p>
   <p>
    MIŠKO: Ej, tak bez poriadku neodídem.
   </p>
   <p>
    ANIČKA: Ale si im ešte nepovedal?
   </p>
   <p>
    MIŠKO: Ešte som nie; ale ako dvere otvoria, im poviem.
    <span class="emphasis">
     <em>
      (Odhodlane.)
     </em>
    </span>
    Ja sa raz chcem dozvedieť, ako bude s nami.
   </p>
   <p>
    ANIČKA: Ja sa bojím…
   </p>
   <p>
    MIŠKO: Koho, Anička? Veď som tu!
   </p>
   <p>
    ANIČKA: Jaj, pánbohchráň! To by bolo inšie, keby si ty preč nemusel. Ale takto, no kde
         sa podejem, ak ma vyženú? A to mi urobia, ja už viem popredku.
   </p>
   <p>
    MIŠKO: Môžeš ísť aj k nám zatiaľ.
   </p>
   <p>
    ANIČKA: Jaj, čože by svet…? A potom, veď by ma tvoja mama tiež vyhnali.
   </p>
   <p>
    MIŠKO: To už nie, veď ťa tá vari radšej vidia ako tvoja vlastná. Aj včera, keď som ťa im
         spomenul, že reku, čo oni na to, nuž že oni nedbajú, tak povedali, a ňanka ten by ťa vari
         na rukách nosili, lebo že si vraj veľmi úctivá.
   </p>
   <p>
    ANIČKA: Vari naozaj, Miško?
   </p>
   <p>
    MIŠKO: A to mi ver! — Alebo keď aj to nie, že pre klebety… nuž pôjdeš do dajakej
         poriadnej služby zatiaľ. Trafí sa ti od Všechsvätých.
   </p>
   <p>
    ANIČKA: A keď mi háby nevydajú?
   </p>
   <p>
    MIŠKO: Neboj sa, ja ti dám aj na troje. Aj tu hneď, čo mám…
    <span class="emphasis">
     <em>
      (Ide rukou do
            vrecka, vykrúca zo šatôčky.)
     </em>
    </span>
   </p>
   <p>
    ANIČKA: Jaj, veď keby sa ja len nebála, že ma zahlušia.
    <span class="emphasis">
     <em>
      (Myslí.)
     </em>
    </span>
    Ale nech, keď už tak chceš, ja nedbám. Peniaze mi ešte nedávaj, ale mame už teda povedz, čo
         mieniš. Veď budeme utekať, ak nás budú chcieť biť, a vrkoč si nenechám dolu chrbtom. Pst,
         Miško, už aj tak idú. Či mám tu ostať?
   </p>
   <p>
    MIŠKO: Tu!
   </p>
   <p>
    ANIČKA
    <span class="emphasis">
     <em>
      (chytro):
     </em>
    </span>
    Nie, ja sa schovám do komôrky, veď ťa počujem, čo
         budeš vravieť.
    <span class="emphasis">
     <em>
      (Odbehne.)
     </em>
    </span>
   </p>
   <p>
    MIŠKO: A ja aby si hádam teda oblok otvoril.
    <span class="emphasis">
     <em>
      (Odhodlane.)
     </em>
    </span>
    Eh, čo,
         načo?! Som vojak a do vojaka nemajú práva! —
    <span class="emphasis">
     <em>
      (Sadne si.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505965">
       </a>
       Výstup 10.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Miško, Zuzka, neskôr Anička, Ďurko.
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (vstúpi dnu, Miško vstáva):
     </em>
    </span>
    Nevstávajže, Miško! Z toho mäska
         si ešte zajedz a
    <span class="emphasis">
     <em>
      (s dôrazom)
     </em>
    </span>
    vypi!
   </p>
   <p>
    MIŠKO
    <span class="emphasis">
     <em>
      (stojí, sebe):
     </em>
    </span>
    To, to, tej smelosti ešte…
    <span class="emphasis">
     <em>
      (Hlasno.)
     </em>
    </span>
    Pán Boh zaplať, tetka moja. Už som aj jedol, aj pil. Už
         by som mohol aj ísť, keby som sa ešte vám, tetka moja dobrá, nemal s voľačím zdôveriť… ak
         by ste chceli moju aj vašej Aničkinu malú prosbičku vyslyšať…
   </p>
   <p>
    ZUZA
    <span class="emphasis">
     <em>
      (zadivená):
     </em>
    </span>
    Vašu prosbičku? A akáže je to, čože je to za
         prosbička? Len dôverne, Miško, ak máš dačo na srdci. Neboj sa, mne sa môžeš,… u mňa ako by
         si pochoval.
   </p>
   <p>
    MIŠKO
    <span class="emphasis">
     <em>
      (ostýchave):
     </em>
    </span>
    Ba len vám sa to bojím, tetka.
   </p>
   <p>
    ZUZA
    <span class="emphasis">
     <em>
      (zdesená):
     </em>
    </span>
    Ach, prepánajána, čože je to?
   </p>
   <p>
    MIŠKO
    <span class="emphasis">
     <em>
      (s citom):
     </em>
    </span>
    Nuž, tetka moja dobrá, nehnevajte sa, ale ja, ja
         by som
    <span class="emphasis">
     <em>
      (chytro)
     </em>
    </span>
    ja by som vašu Aničku…
   </p>
   <p>
    Zuza
    <span class="emphasis">
     <em>
      (do reči):
     </em>
    </span>
    Chcel so sebou, či čo?
   </p>
   <p>
    MIŠKO: Nie, tetka, neráčte sa v hneve pohnúť. Pánbohchráň so sebou…
   </p>
   <p>
    ZUZA: Nuž čo že teda s mojím dievčaťom? Ja sa bojím, že to už dobrô nebude, keď ste
         dosiaľ mlčali o tom.
   </p>
   <p>
    MIŠKO: Už či tak, či tak poviete, my sme si už sľub dali…
   </p>
   <p>
    ZUZA
    <span class="emphasis">
     <em>
      (popudená):
     </em>
    </span>
    Či nevravím, že to už nie dobrô! Nuž
    <span class="emphasis">
     <em>
      (zalomí rukami)
     </em>
    </span>
    , akože ste sa to už len opovážili bez nášho
         vedomia? Ale takôto! —
    <span class="emphasis">
     <em>
      (Skočí.)
     </em>
    </span>
    Kdeže je tá? Hlavu jej odtnem, ako
         kačici.
    <span class="emphasis">
     <em>
      (Chce von.)
     </em>
    </span>
   </p>
   <p>
    ANIČKA
    <span class="emphasis">
     <em>
      (v komore):
     </em>
    </span>
    Bože!
   </p>
   <p>
    MIŠKO
    <span class="emphasis">
     <em>
      (zdrží Zuzu):
     </em>
    </span>
    Nie, tetka, preboha vás prosím, ona je nevinná.
         Ja som ju na to doviedol, mňa bite.
   </p>
   <p>
    ZUZA
    <span class="emphasis">
     <em>
      (vytrhne sa mu):
     </em>
    </span>
    Tak aj ty si nie poriadny! Nuž či nevidíš, že
         je ona len dieťa, že ti tá sľúbi, čo si len zažiadaš? Ej, Miško, Miško, to som si veru
         nemyslela o tebe.
    <span class="emphasis">
     <em>
      (Otvorí dvere a volá.)
     </em>
    </span>
    Anna, Anča!
    <span class="emphasis">
     <em>
      (Anička
            vyjde z komory, vrkoč má zastrčený za vestu. Ruky na očiach.)
     </em>
    </span>
   </p>
   <p>
    MIŠKO: Tu je, Anička.
   </p>
   <p>
    ZUZA
    <span class="emphasis">
     <em>
      (obzrie sa, s hnevom trhne ju za ruku):
     </em>
    </span>
    Kde si bola?!
   </p>
   <p>
    ANIČKA
    <span class="emphasis">
     <em>
      (zakrýva si oči):
     </em>
    </span>
    V ko-mo-re.
   </p>
   <p>
    ĎURKO
    <span class="emphasis">
     <em>
      (nazrie do izby):
     </em>
    </span>
   </p>
   <p>
    ZUZA: Počo? Há?
    <span class="emphasis">
     <em>
      (Dvíha ruku k úderu.)
     </em>
    </span>
   </p>
   <p>
    ANIČKA
    <span class="emphasis">
     <em>
      (s plačom):
     </em>
    </span>
    Keď som sa vás bá-la.
   </p>
   <p>
    ĎURKO
    <span class="emphasis">
     <em>
      (nakukne):
     </em>
    </span>
    A ešte aby ja zradil, ako sa lúznili toť nedávno.
   </p>
   <p>
    ZUZA: Tak? Teraz si sa ma bála, ale vtedy si sa ma nie! Čo ste to mali medzi sebou?!
         Vrav, vrav! lebo ťa naskutku…
    <span class="emphasis">
     <em>
      (Dvíha ruku.)
     </em>
    </span>
   </p>
   <p>
    MIŠKO
    <span class="emphasis">
     <em>
      (chytí ruku):
     </em>
    </span>
    Nič, tetka, Boh vidí moje svedomie.
   </p>
   <p>
    ĎURKO
    <span class="emphasis">
     <em>
      (nakukne):
     </em>
    </span>
    Len ich dobre po hlave, aby nekrívali.
   </p>
   <p>
    ZUZA
    <span class="emphasis">
     <em>
      (miernejšie. Zastrčí Aničku, tá plače):
     </em>
    </span>
    Iď mi z očú! Keby
         nebola božia nedeľa, aj tak by ťa vypáckala. Ale nejdem sa oškliviť.
    <span class="emphasis">
     <em>
      (Miškovi.)
     </em>
    </span>
    Aj ty, Mišo! Ja nepotrebujem, aby si ty moje dieťa na
         také chodníky dovádzal.
    <span class="emphasis">
     <em>
      (Zvrtne sa.)
     </em>
    </span>
    Čože povie mati, otec tvoj, keď
         sa ti to dozvedia? A ja im budem žalovať, budem, oj budem, ešte dnes. Aby vedeli, akého
         syna majú.
    <span class="emphasis">
     <em>
      (Chce von.)
     </em>
    </span>
   </p>
   <p>
    MIŠKO
    <span class="emphasis">
     <em>
      (kročí za ňou):
     </em>
    </span>
    Tetka moja, pekne vás prosím…
    <span class="emphasis">
     <em>
      (Zuza
            sa zastaví.)
     </em>
    </span>
    Keby ste aj vy tak povedali, ako tí, nemuselo by sa stať, čo sa.
         Tí sú, verte mi, nie proti tomu. Veď som im ja to už porozprával. Len sa, prosím vás pekne,
         aj vy uspokojte.
   </p>
   <p>
    ZUZA
    <span class="emphasis">
     <em>
      (miernejšie):
     </em>
    </span>
    No veď sa ja opýtam; ale beda vám ak cigániš.
    <span class="emphasis">
     <em>
      (Hrozí obom.)
     </em>
    </span>
    Nikdy mi do môjho domu nepríď; lebo ja nechcem ešte
         aj s rodinou do oštary prísť; dosť mám trápenia druhého na svojej biednej hlave.
   </p>
   <p>
    MIŠKO
    <span class="emphasis">
     <em>
      (prosebne):
     </em>
    </span>
    A keď vám tak povedia, ako ja vravím, či vy tiež
         privolíte?
   </p>
   <p>
    ZUZA: Ešteže čo!? Ak by aj, nuž len potom, keď z vojny prídeš. Ale teraz nič, ani mak.
         Ešteže čo!? Či ty vieš, dokiaľ ťa tam zadržia? Nuž akože! Inšie nebudete ani robiť, len si
         vypisovať. — V tom vám my rozkážeme, rodičia.
    <span class="emphasis">
     <em>
      (Aničke.)
     </em>
    </span>
    A ty že sa mi
         už toľko nemrašti, lebo ťa hneď vybuchnátujem, čo si sa už aj sľúbila…
   </p>
   <p>
    MIŠKO
    <span class="emphasis">
     <em>
      (s úsmevom):
     </em>
    </span>
    Ale ba, ja neplačem a ona. — Len ju dobre,
         tetka, aj so mnou.
   </p>
   <p>
    ZUZA: Veď tak, metlou by som vás mala oboch, a to tým hrubším koncom.
    <span class="emphasis">
     <em>
      (Počuť
            spev.)
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       V šírom poli strom zelený,
      </em>
     </span>
     <br/>
     <span class="emphasis">
      <em>
       pod tým stromom vojsko leží.
      </em>
     </span>
    </p>
   </div>
   <p>
   </p>
   <p>
   </p>
   <p>
    MIŠKO
    <span class="emphasis">
     <em>
      (usmiaty):
     </em>
    </span>
    To už viem, že nie.
    <span class="emphasis">
     <em>
      (Zaliečavo.)
     </em>
    </span>
    Veď ste vy taká dobrá, tetka, že už ani lepšej nemôže
         byť…
    <span class="emphasis">
     <em>
      (Zuza sadne.)
     </em>
    </span>
   </p>
   <p>
    ZUZA: Dobrá, kým som dobrá; ale keď sa nahnevám, ani na tri vozy sa nedám! —
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578390">
       </a>
       Výstup 11.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Predošlí a traja regrúti.
     </em>
    </span>
   </p>
   <p>
   </p>
   <p>
    <span class="emphasis">
     <em>
      (Spev prestane. Nato ozve sa silné klepanie na dvere.)
     </em>
    </span>
   </p>
   <p>
    ZUZA
    <span class="emphasis">
     <em>
      (vstane):
     </em>
    </span>
    Slobodno!
    <span class="emphasis">
     <em>
      (Otvoria sa dvere a v nich
            objavia sa regrúti.)
     </em>
    </span>
    Nech sa vám len páči!
   </p>
   <p>
    JEDEN REGRÚT
    <span class="emphasis">
     <em>
      (vo dverách):
     </em>
    </span>
    Nemôžeme, kázali sa nám ponáhľať.
    <span class="emphasis">
     <em>
      (Miškovi.)
     </em>
    </span>
    Poďže, bratku, na slovo.
   </p>
   <p>
    MIŠKO: Čože je?
    <span class="emphasis">
     <em>
      (Vezme klobúk, ide von. Z dvier):
     </em>
    </span>
    Hneď prídem,
         prepáčte.
    <span class="emphasis">
     <em>
      (Preč.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578461">
       </a>
       Výstup 12.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Zuza, Anička.
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (sadne k stolu, tichšie hovorí a často sa obzrie na dvere):
     </em>
    </span>
    No
         len no, dievča. Len aby si ty svoj skutok aj neobanovala. Ja len toľko poviem. Ale potom sa
         mi nebudeš škľabiť, že som ťa ja naviedla, keď ťa nechá.
   </p>
   <p>
    ANIČKA
    <span class="emphasis">
     <em>
      (stojí opretá o truhlu):
     </em>
    </span>
    Nehnevajte sa, mama, ale nie,
         nikdy! Ja ho rada.
   </p>
   <p>
    ZUZA: Ale, čo ty to ešte vieš a mne takô povieš. Nuž kdeže by si ty to vedela ešte
         rozvážiť… Nuž či ty vieš, čo sú tri roky? Nazdáš sa, že sa ti to už teraz skorej minie?
         Ahm. Počkáš si!
   </p>
   <p>
    ANIČKA: Už musím, keď som mu to raz sľúbila.
   </p>
   <p>
    ZUZA
    <span class="emphasis">
     <em>
      (hodí rukou):
     </em>
    </span>
    Čo len to. Sľuby sa sľubujú a — chlieb sa je.
   </p>
   <p>
    ANIČKA: Ale u mňa je nie tak…
    <span class="emphasis">
     <em>
      (Krúti hlavou.)
     </em>
    </span>
   </p>
   <p>
    ZUZA
    <span class="emphasis">
     <em>
      (pohnutá):
     </em>
    </span>
    Veď už, pravdaže! Čo si ty vezmeš do tej tvojej
         kotrby spros —
   </p>
   <p>
    ANIČKA
    <span class="emphasis">
     <em>
      (do reči):
     </em>
    </span>
    Ale, mama, veď som ja za deväť rokov do školy
         chodila.
   </p>
   <p>
    ZUZA: No veď to si sa nebodaj tam takýmto daromniciam naučila, čo z toho aj tak nič
         nebude.
   </p>
   <p>
    ANIČKA: Bude a uvidíte, mama, že bude. Miško je nie taký.
   </p>
   <p>
    ZUZA: No len no; ako druhý. Ešte si nič nepreskočila.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578579">
       </a>
       Výstup 13.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Predošlé, Mara, neskôr Miško.
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (keď Mara dvere otvorí. Stavia sa nahnevanou):
     </em>
    </span>
    No len poď,
         poď, sestra moja, mám sa s tebou doprávať.
   </p>
   <p>
    ANIČKA
    <span class="emphasis">
     <em>
      (proti Mare kročí):
     </em>
    </span>
    Vitajte u nás, tetka.
    <span class="emphasis">
     <em>
      (Ide
            von.)
     </em>
    </span>
   </p>
   <p>
    ZUZA
    <span class="emphasis">
     <em>
      (pokračuje):
     </em>
    </span>
    Nuž čože si ty dovolila —
   </p>
   <p>
    MARA
    <span class="emphasis">
     <em>
      (chudá žena, sviatočne oblečená do cesty. So žiaľom do reči):
     </em>
    </span>
    Ale, veď mi, sestra moja, aspoň vydýchnuť… Ani pozdravenie mi len nedáš povedať. Dobrý deň!
   </p>
   <p>
    ZUZA: Aj tebe…
    <span class="emphasis">
     <em>
      (Miško dnu.)
     </em>
    </span>
   </p>
   <p>
    MARA
    <span class="emphasis">
     <em>
      (Miškovi):
     </em>
    </span>
    No, veď ťa už čakajú. Aha, mňa vydurili už pre
         teba.
   </p>
   <p>
    MIŠKO
    <span class="emphasis">
     <em>
      (v rozpakoch):
     </em>
    </span>
    Idem, idem už.
    <span class="emphasis">
     <em>
      (Chodí po izbe, akoby
            dačo hľadal.)
     </em>
    </span>
   </p>
   <p>
    ZUZA
    <span class="emphasis">
     <em>
      (vstane proti Mare):
     </em>
    </span>
    Tak mňa ani nepočúvaš, sestra?
   </p>
   <p>
    MARA
    <span class="emphasis">
     <em>
      (sadá na lavicu pod pec):
     </em>
    </span>
    Nuž veď už teda vrav, čo máš odo
         mňa.
   </p>
   <p>
    ZUZA
    <span class="emphasis">
     <em>
      (Miškovi):
     </em>
    </span>
    Počkaj, Miško, aby si nepovedal, že som ja toto,
         lebo toto, hádam doložila.
    <span class="emphasis">
     <em>
      (Mare.)
     </em>
    </span>
    No veď tak, ty teda tak, sestra
         moja. To sa mi veru nepáči ani od teba, ani od toho tvojho muža…
   </p>
   <p>
    MARA: Nuž ale čo sa ti nepáči, veď mi to najprv povedz.
   </p>
   <p>
    ZUZA: To, že takô dovoľujete, toť, vášmu pánu synovi…
    <span class="emphasis">
     <em>
      (Iným hlasom,
            sútrpným.)
     </em>
    </span>
    … a nemáš len toho jedného. Nuž tak. Ja ti to poviem dorovna, ako
         dobrá sestra. Vieš.
    <span class="emphasis">
     <em>
      (Zvrtne sa.)
     </em>
    </span>
   </p>
   <p>
    MARA
    <span class="emphasis">
     <em>
      (s plačom):
     </em>
    </span>
    Jedného a ani ten už nie je môj.
    <span class="emphasis">
     <em>
      (Miškovi.)
     </em>
    </span>
    Nuž a čože sme ti my dovolili takô, čo sa tuto tetke
         nepáči — Miško, veďže mi ty povedz. Ja neviem, čo by to malo byť.
   </p>
   <p>
    ZUZA
    <span class="emphasis">
     <em>
      (s hnevom Miškovi):
     </em>
    </span>
    Vidíš, gavalier!
   </p>
   <p>
    MIŠKO: No, mama, nuž to, čo sme sa aj včera zhovárali, viete, aj s ňaňkom.
   </p>
   <p>
    ZUZA: Áno, ja neviem, či ste sa zhovárali, či nie; ale veru neviem, kde ste rozum
         podeli, keď ste vraj dovolili vášmu synovi toť, Miškovi, aby si s mojím dievčaťom sľuby
         robil.
   </p>
   <p>
    MARA: Prepánajána… chlapče. Či sme ti to my kázali? No, povedz, keď si tu, teraz do očí.
   </p>
   <p>
    MIŠKO: Nekázali; ale ste mi povedali…
   </p>
   <p>
    MARA
    <span class="emphasis">
     <em>
      (do reči):
     </em>
    </span>
    Čože sme ti povedali? Ja som toľko povedala, keď si
         už tak doliehal, že keď prídeš z vojny a Anička sa dotiaľ
    <span class="emphasis">
     <em>
      (Zuza prikyvuje
            hlavou)
     </em>
    </span>
    nevydá a bude ťa chcieť a jej mati tiež privolí, že my, keď už tak
         chceš, nedbáme, čo sa aj poberiete. No či som ja viac povedala?
   </p>
   <p>
    ZUZA
    <span class="emphasis">
     <em>
      (s líčeným hnevom):
     </em>
    </span>
    Vidíš, vidíš, Miško. Aký si ty, keď už
         musím povedať, klamoš a veľký…
   </p>
   <p>
    MIŠKO: Nie, tetka.
   </p>
   <p>
    ZUZA: Nuž ba, veď počuješ mater, čo vraví, a tá už len neklame.
   </p>
   <p>
    MARA: Nie veru, ako je Pán Boh na nebi; nehodna som ho ani spomenúť, ak sme my slova
         viac…
   </p>
   <p>
    ZUZA
    <span class="emphasis">
     <em>
      (Miškovi):
     </em>
    </span>
    No teda počuješ. Už sa to len v tvojom mladom
         rozume muselo uliahnuť, tak mi dievča zbalamutiť. — Ej, nuž povedzže ty mne, Miško,
    <span class="emphasis">
     <em>
      (podoprie si boky)
     </em>
    </span>
    tak napríklad, a keď sa ti dievča, kým tam
         budeš, znepáči, no či ju potom tak necháš? Veď by som ťa vari oparila, aby sa mne moje
         dievča pre tvoj nerozum nemalo vydať, alebo si ešte aj srdce hrýzť… To ti tu vravím do očí,
         pred tvojou materou a mojou sestrou.
   </p>
   <p>
    MIŠKO: Nie, tetka, to sa nikdy nestane!
   </p>
   <p>
    ZUZA: No len no, horký nie, stáva sa.
   </p>
   <p>
    MARA: Veď som mu aj ja to istô, že sa mu môže do tých čias ešte aj nátura premeniť.
    <span class="emphasis">
     <em>
      (So žiaľom.)
     </em>
    </span>
    Nuž či ty vieš, kedy ťa stade pustia?
   </p>
   <p>
    ZUZA: Tak, tak, sestra moja úprimná.
    <span class="emphasis">
     <em>
      (Miškovi.)
     </em>
    </span>
    My sme nie dnešné,
         my to už vieme také prípady. Toť aj — ktože? — Jano Kĺbikovie, tiež tak sľuboval a potom
         zišlo dievča z tohto sveta pre takého zbojníka, keď už musím vyšteknúť…
   </p>
   <p>
    MARA: Čo jej nebol ani hoden!
   </p>
   <p>
    MIŠKO: No ja takým nebudem. Pán Boh by ma potrestal.
   </p>
   <p>
    ZUZA: Veď aj toho ešte trest neminie. Oj nie!
   </p>
   <p>
    MARA: Pán Boh sa na všetko díva, a preto, ak by aj z tohto malo tak byť, nech sa to —
         radšej ešte teraz, kým svet o tom nevie, rozíde.
    <span class="emphasis">
     <em>
      (Miškovi.)
     </em>
    </span>
    Lebo mne
         sa veru aj tej noci nedobre prisnilo o tebe, len som ťa nechcela zarmútiť…
   </p>
   <p>
    MIŠKO
    <span class="emphasis">
     <em>
      (prosebne):
     </em>
    </span>
    Mama, preboha vás prosím, nezačínajte s vašimi
         sny! Ja to neurobím, čo ten.
   </p>
   <p>
    MARA: Ale otec len hádam musí o tom vedieť.
    <span class="emphasis">
     <em>
      (Viac Zuze.)
     </em>
    </span>
    Veď by som
         pri ňom neobstála, čo je teraz taký voľajaký sám na seba nedobrý, že ťa mu berú z domu.
   </p>
   <p>
    ZUZA: Pravdaže musí. — Pošlem poň.
    <span class="emphasis">
     <em>
      (Vstáva.)
     </em>
    </span>
   </p>
   <p>
    MIŠKO: Nie, tetka. Ja sám zájdem po nich.
    <span class="emphasis">
     <em>
      (Prudko odíde.)
     </em>
    </span>
   </p>
   <p>
    MARA
    <span class="emphasis">
     <em>
      (za ním vraví):
     </em>
    </span>
    No ja nedbám, doveď si ho, čo ti povie.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578969">
       </a>
       Výstup 14.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Mara, Zuza.
     </em>
    </span>
   </p>
   <p>
   </p>
   <p>
    MARA
    <span class="emphasis">
     <em>
      (ostýchavo, po chvíli):
     </em>
    </span>
    Nuž a čože ty už teda na to, sestra?
   </p>
   <p>
    ZUZA: Veď si sem poď bližšie sadnúť, že sa pozhovárame, čo teda už teraz, keď nám takôto
         vyviedli.
   </p>
   <p>
    MARA
    <span class="emphasis">
     <em>
      (ide k stolu, medzitým vraví):
     </em>
    </span>
    A keď už len…
    <span class="emphasis">
     <em>
      (Hodí
            rukou a potom si zakryje tvár.)
     </em>
    </span>
   </p>
   <p>
    ZUZA: Veď čože som ja, stvora božia.
    <span class="emphasis">
     <em>
      (Mara sadne na lavicu pod
            oblok.)
     </em>
    </span>
    Veď by som ti ja už, keď sa tak stalo… Len to ma trápi, že nevieme,
         kedy ho pustia. Veď je dievča síce ešte mladé, má času, ale už len predsa.
   </p>
   <p>
    MARA: Veď to. Nuž či by som ja tiež vari pre inšie mu bránila? Veď by som hriech mala
         voľačo povedať na tvoje dievča. To už nie! Nechže by sa s Pánom Bohom…
   </p>
   <p>
    ZUZA: Ach, veď božechráň, ani ja nič nemám proti tvojmu Miškovi. Ja sa len tiež toho
         bojím, čoho aj ty, aj každá mati by sa.
    <span class="emphasis">
     <em>
      (Napadne jej.)
     </em>
    </span>
    A ozaj, Jano
         tvoj, švagor, že čo?
   </p>
   <p>
    MARA: Nuž akože ti mu povedal, duša moja, aj včera? Že sa mu on do toto nestarie, aby
         vraj voľakedy, ak by dačo bolo, naňho vinu neváľal. „Nuž ale len predsa si mu — reku,
         otec.“ „Veď je pravda. Aj mne by milšie bolo, keby si teraz ešte známosť nerobil, ale veď
         mu to vraj vyfúka z hlavy za ten čas.“ Nuž takto ti mi…
   </p>
   <p>
    ZUZA: Teda sa jemu hádam aj nepáči veľmi moje dievča? To takô vyzerá z tvojich rečí.
   </p>
   <p>
    MARA: Horkýže tvoj nepáči, prečo? Nuž ale aj ten sa len bojí, že je náš Miško ešte mladý
         k tomu, aby si to vedel dobre rozvážiť. „Ty si mu mati, ty to maj na starosti,“ toto ti mi
         ešte potom povedal. Nuž, keď je tak, ako vravím, hriech by som mala mrcha slova z úst
         vypustiť. Veď sa hádam poznáme, veď sme si sestry, a krv tiež nie voda.
   </p>
   <p>
    ZUZA
    <span class="emphasis">
     <em>
      (dojatá):
     </em>
    </span>
    Sestry veru, že môžem povedať, málo takých pod
         slncom. Nuž či sme sa my vari dakedy voľačo viac… Nie, nikdy sme nič nemali takô už voľačo
         medzi sebou. Aj môj
    <span class="emphasis">
     <em>
      (so žiaľom)
     </em>
    </span>
    , Pán Boh mu daj sladko duši, veru
         nikdy ani mrcha slova nepovedal na vás. Nikdy! Keď aj, takto dačo, najviac pritom delení
         toho sena, ale aj to len z toho trúnku, vieš dobre, vše trocha viac vypil. Ale pri zdravom
         rozume veru nikdy!
   </p>
   <p>
    MARA: Ale či som ho vari nepoznala, či čo?
   </p>
   <p>
    ZUZA: No veď zato. Nemusím ti vykladať. Nech je tam na pokoji.
   </p>
   <p>
    MARA: Pekne sme sa my znášali. Škoda ho tam v tom hrobe hniť.
   </p>
   <p>
    ZUZA
    <span class="emphasis">
     <em>
      (plače):
     </em>
    </span>
    Veru škoda a veľká škoda. Aj teraz by to on lepšie
         rozsúdil ako my, sprosté ženy.
   </p>
   <p>
    MARA: No len už neplač, sestra moja. Bude, ako Boh dá. Aspoň dakedy, keď sa my
         pominieme, nebudú musieť trhať, čo spoločného máme. Ostane toho, čie bolo.
   </p>
   <p>
    ZUZA: Veď ja by som už tiež, žeby to Pán Boh dal…
    <span class="emphasis">
     <em>
      (Plačú obe.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579162">
       </a>
       Výstup 15.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Predošlé, Jano, Miško, Anička.
     </em>
    </span>
   </p>
   <p>
   </p>
   <p>
    JANO
    <span class="emphasis">
     <em>
      (v sviatočnom kroji. Stará, vyholená tvár, dlhé vlasy, opasok, krpce
            atď.):
     </em>
    </span>
    Pochválen…
    <span class="emphasis">
     <em>
      (Miško za ruku vedie Aničku, ktorá ostýchave
            vstupuje.)
     </em>
    </span>
   </p>
   <p>
    ZUZA, MARA
    <span class="emphasis">
     <em>
      (razom):
     </em>
    </span>
    Naveky amen.
    <span class="emphasis">
     <em>
      (Zuza
            vstane.)
     </em>
    </span>
   </p>
   <p>
    ZUZA: Vitaj, švagre, sadni si.
    <span class="emphasis">
     <em>
      (Odtiahne stolec od stola.)
     </em>
    </span>
   </p>
   <p>
    JANO
    <span class="emphasis">
     <em>
      (sadá a odkladá klobúk aj fajku na kraj stola):
     </em>
    </span>
    Ďakujem. Veď
         mi je už hlava ako svet. U nás sú tí šarvanci-regrúti, nuž krik, nečin, až ma uši bolia. No
         ale tento
    <span class="emphasis">
     <em>
      (na Miška)
     </em>
    </span>
    prišiel pre mňa, že voľačo vari máte medzi sebou…
    <span class="emphasis">
     <em>
      (Vezme fajku do ruky.)
     </em>
    </span>
   </p>
   <p>
    ZUZA: Nuž, už je darmo. Tu si, Miško, povedz svojmu otcovi, čo si vykonal. Ty to vieš
         najlepšie, keď si v tom.
   </p>
   <p>
    MARA: Tak bude najmúdrejšie, nech si sám povie, čo má na srdci.
   </p>
   <p>
    MIŠKO
    <span class="emphasis">
     <em>
      (zájde od Aničky k otcovi):
     </em>
    </span>
    Otec, ňanka môj drahý!
   </p>
   <p>
    JANO
    <span class="emphasis">
     <em>
      (utrie si oči rukávom širokej košele):
     </em>
    </span>
    No len vrav, syn môj,
         veď si len hádam nezabil dakoho?
   </p>
   <p>
    ZUZA, MARA
    <span class="emphasis">
     <em>
      (razom):
     </em>
    </span>
    Aba, ešteže čo?!
   </p>
   <p>
    MIŠKO: To už nie, ňanka; ale viete to, o čom sme sa aj včera zhovárali a vy ste
         povedali, že nedbáte, čo si ja potom, keď mi Boh pomôže, tuto Aničku vezmem…
   </p>
   <p>
    JANO: Nuž pre mňa vezmi s Pánom Bohom. Ja že dačo inšie si ty vyviedol.
   </p>
   <p>
    MARA: Veď veru aj inšie. Sľuby si dali. Akože, sľuby.
   </p>
   <p>
    JANO
    <span class="emphasis">
     <em>
      (pokojne):
     </em>
    </span>
    Sľuby? Nuž, čo ja už teraz teda? Ak sú nie voľajakí
         Cigáni, nuž si ich aj zadržia, ak nie, ja ich nespriahnem. Veď len dáko zaplatíme tú
         dišpenzáciu, ak by ozaj tuto tetka tvoja nebola proti tomu.
   </p>
   <p>
    ZUZA: Čože by som bola?! Len keby si tie sľuby neboli dali. Vieš dobre, švagre môj,
         všelijako sa môže stať. Ak si ich nesplnia?
   </p>
   <p>
    MIŠKO, ANIČKA
    <span class="emphasis">
     <em>
      (razom):
     </em>
    </span>
    Splníme!
   </p>
   <p>
    ZUZA
    <span class="emphasis">
     <em>
      (usmiata):
     </em>
    </span>
    No veď len pozrite, veď vám je to ako spochabenô
         jedno do druhého.
   </p>
   <p>
    JANO: Keď je už tak,
    <span class="emphasis">
     <em>
      (dvíha ruku, ako keby mal v nej skleničku, a obzerá sa po
            nej — všetko však mimovoľne)
     </em>
    </span>
    , nech im len teda
    <span class="emphasis">
     <em>
      (vstane)
     </em>
    </span>
    Boh otec nebeský pomáha; aby si to, čo si sľúbili, aj voľakedy splniť mohli.
    <span class="emphasis">
     <em>
      (Miško s Aničkou bežia k Janovi a stískajú, bozkávajú mu ruky.)
     </em>
    </span>
   </p>
   <p>
    MARA, ZUZA
    <span class="emphasis">
     <em>
      (razom):
     </em>
    </span>
    Pán Boh uslyš!
   </p>
   <p>
    ANIČKA
    <span class="emphasis">
     <em>
      (ako šialená skočí k Zuze i Mare a bozkáva im tváre):
     </em>
    </span>
    Mamička moja, mamička!
    <span class="emphasis">
     <em>
      (Miško bozká ruku Mare i Zuze.)
     </em>
    </span>
   </p>
   <p>
    ZUZA
    <span class="emphasis">
     <em>
      (medzitým):
     </em>
    </span>
    Deti, naše deti.
    <span class="emphasis">
     <em>
      (Mara si oči
            utiera.)
     </em>
    </span>
    No a teraz teda nech sa vám páči, posadajte si.
    <span class="emphasis">
     <em>
      (Aničke.)
     </em>
    </span>
    Anička, dajže nože, vidličky a čo treba.
    <span class="emphasis">
     <em>
      (Anička skočí a znáša na stôl. Zuza hľadí do kasničky, akoby čosi
            hľadala.)
     </em>
    </span>
   </p>
   <p>
    MARA
    <span class="emphasis">
     <em>
      (vstane):
     </em>
    </span>
    Netrápže sa, sestra moja, veď je už čas, aby sme
         šli. Kamaráti ho už aj tak odišli.
   </p>
   <p>
    ZUZA
    <span class="emphasis">
     <em>
      (vezme misku):
     </em>
    </span>
    No to by už bolo, aby sme vás len tak pustili
         preč. To mi už ani netáraj. Len si sadnite.
    <span class="emphasis">
     <em>
      (Von.)
     </em>
    </span>
   </p>
   <p>
    MIŠKO
    <span class="emphasis">
     <em>
      (veselo):
     </em>
    </span>
    Čo ma po nich, keď odišli.
   </p>
   <p>
    JANO: Neodišli, veď vám vravím, že mi majú dom prevrátiť. U nás sú, čakajú.
   </p>
   <p>
    ANIČKA
    <span class="emphasis">
     <em>
      (pred každého položila tanier, nôž a vidličku):
     </em>
    </span>
    Nechže sa
         vám páči, ujček!
    <span class="emphasis">
     <em>
      (Tíska pred neho tanier s mäsom. Jano kýva hlavou, že
            nebude.)
     </em>
    </span>
    Aj vám tetka, a poďte si bližšie sadnúť.
    <span class="emphasis">
     <em>
      (Odťahuje
            stolce.)
     </em>
    </span>
    Miško!
    <span class="emphasis">
     <em>
      (Kývne mu hlavou.)
     </em>
    </span>
   </p>
   <p>
    MARA: Ja veru ďakujem, dcéra moja. Nedá mi. Vieš, ja keď sa tak rozžialim, potom
         nemôžem…
   </p>
   <p>
    MIŠKO
    <span class="emphasis">
     <em>
      (pristúpiac k stolu, vezme vidličku do ruky a kúsok mäsa na
            vidličku):
     </em>
    </span>
    Ej, veď ja už teraz môžem!
   </p>
   <p>
    MARA: Veď, ľa, to len pre seba.
    <span class="emphasis">
     <em>
      (S úsmevom.)
     </em>
    </span>
    Keby si bol radšej
         dievčaťom býval…
   </p>
   <p>
    ANIČKA
    <span class="emphasis">
     <em>
      (so smiechom):
     </em>
    </span>
    A ja chlapcom… Chachaha!
    <span class="emphasis">
     <em>
      (Miškovi.)
     </em>
    </span>
    No, veď nech sa ti už páči, nedrž…
   </p>
   <p>
    MIŠKO: Vari by si aj ty chcela. Na, ak ti pustí.
    <span class="emphasis">
     <em>
      (Nesie jej vidličku s mäsom
            proti ústam.)
     </em>
    </span>
    Ale nie so všetkým.
   </p>
   <p>
    ANIČKA: Veď ja nemám také vráta!
    <span class="emphasis">
     <em>
      (Schvatne, čo jej Miško podal a potom vezme
            tanier s mäsom a Miškovi ponúka.)
     </em>
    </span>
   </p>
   <p>
    MIŠKO
    <span class="emphasis">
     <em>
      (berie na vidličku):
     </em>
    </span>
    Vidíš, skoro si mi aj s nosom!
    <span class="emphasis">
     <em>
      (Jano odpočiatku pchá si do fajky a usmieva sa, Mara tiež.)
     </em>
    </span>
   </p>
   <p>
    ZUZA
    <span class="emphasis">
     <em>
      (dnu. Nesie fľašu s hriatym a mäso na mištičke. Aničke):
     </em>
    </span>
    Nuž,
         a čože si nenaliala? Ale ty už len vieš uctiť dakoho!
    <span class="emphasis">
     <em>
      (Anička skočí a chce
            nalievať.)
     </em>
    </span>
   </p>
   <p>
    JANO: Poznať, že nepíjava.
   </p>
   <p>
    ZUZA: Len ma už nechaj, ja viem, čo robím.
   </p>
   <p>
    MARA: Keď sa ty trápiš, sestra.
   </p>
   <p>
    MIŠKO: To, to, to, tetka, vy viete. Hej, či budem spievať!
    <span class="emphasis">
     <em>
      (Chytí Aničku za
            ruku a začne.)
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Ach, Anička, čo ti to,
      </em>
     </span>
     <br/>
     <span class="emphasis">
      <em>
       že máš líčko dobitô?
      </em>
     </span>
    </p>
   </div>
   <p>
   </p>
   <p>
   </p>
   <p>
    ANIČKA:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Mamka mi ho dobila,
      </em>
     </span>
     <br/>
     <span class="emphasis">
      <em>
       že som sa ti sľúbila.
      </em>
     </span>
    </p>
   </div>
   <p>
   </p>
   <p>
   </p>
   <p>
    <span class="emphasis">
     <em>
      (Po speve Miško zvrtne Aničku. Medzi spevom Zuza naliala, ponúka. Mara si vezme,
            Jano krúti hlavou a ukazuje na fajku. No „hriato“ vypije i on.)
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (po speve znovu nalieva):
     </em>
    </span>
    Nože sa nedajte ponúkať! Aj vy,
         deti, Miško…!
    <span class="emphasis">
     <em>
      (Miško vezme dva pohárky, jeden podá Aničke, štrngajú si, Miško
            vypije, Anička odloží. Vonku počuť spev, sprevádzaný harmonikou.)
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Keď ja smutný pôjdem na tú vojnu,
      </em>
     </span>
     <br/>
     <span class="emphasis">
      <em>
       komu ja zanahám moju milú?
      </em>
     </span>
     <br/>
     <span class="emphasis">
      <em>
       A ja ju zanahám kamarátom,
      </em>
     </span>
     <br/>
     <span class="emphasis">
      <em>
       pokým sa nevrátim z vojny domov.
      </em>
     </span>
     Atď.
    </p>
   </div>
   <p>
   </p>
   <p>
   </p>
   <p>
    MIŠKO
    <span class="emphasis">
     <em>
      (kukne do obloka):
     </em>
    </span>
    Už sú tu!
    <span class="emphasis">
     <em>
      (Chodí po izbe, akoby
            dačo hľadal a nakoniec vezme do ruky klobúk a paličku. Mara zakryje si tvár. Anička
            stojí smutná.)
     </em>
    </span>
   </p>
   <p>
    JANO
    <span class="emphasis">
     <em>
      (po malej prestávke):
     </em>
    </span>
    Akože, tí — po teba. Dlho im je, a
         vytrúsili už iste všetko, teraz už idú, keby ešte tu bolo za putňu na rozlučnô.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579731">
       </a>
       Výstup 16.
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Predošlí, šiesti-ôsmi poprední regrúti, mládenci, dievčatá, deti,
            Ďurko.
     </em>
    </span>
   </p>
   <p>
   </p>
   <p>
    REGRÚTI, MLÁDENCI
    <span class="emphasis">
     <em>
      (so spevom dnu. Za nimi deti a dievčatá s krikom, smiechom.
            Dvere ostanú otvorené. V pitvore smiech a výkriky):
     </em>
    </span>
    Ale! Jaj! Ideš! Ticho!
         Deti!
    <span class="emphasis">
     <em>
      (Regrúti podávajú ruky a jeden-druhý — vždy ešte spievajúc — vyzvŕta
            Aničku, i z dievčat vtiahnu tri-štyri dnu a spievajú, tancujú. Domáci ponúkajú pitím a
            mäsom. Niektorý je, druhý pije, alebo oboje. Ďurko tiež pochytí malé dievča pri dverách
            a ho zvŕta. To kričí.)
     </em>
    </span>
    Ale: pusť ma-á. Ja ťa uhryznem! Mamá-á!
   </p>
   <p>
    ZUZA
    <span class="emphasis">
     <em>
      (behá, znáša, ponúka).
     </em>
    </span>
   </p>
   <p>
    JANO
    <span class="emphasis">
     <em>
      (si fajčí a štrngá s regrútmi).
     </em>
    </span>
   </p>
   <p>
    MARA
    <span class="emphasis">
     <em>
      (vše si utrie oči, vše sa usmieva a po kvapke pije a chlieb
            zahrýza).
     </em>
    </span>
   </p>
   <p>
    ANIČKA
    <span class="emphasis">
     <em>
      (vykrúti Miška. Keď spev — harmonika nie — trocha stíchne, ozvú
            sa.)
     </em>
    </span>
   </p>
   <p>
    1. REGRÚT: Chlapci, už!
   </p>
   <p>
    2. REGRÚT: Poďme! Kamaráti!
   </p>
   <p>
    3. REGRÚT: Miško, ber sa!
   </p>
   <p>
    4. REGRÚT: Nedôjdeme!
   </p>
   <p>
    MIŠKO: Idem, už idem.
    <span class="emphasis">
     <em>
      (Anička skočí k nemu, vezme klobúk a kročiac k obloku,
            zapcháva pierko za stuhu. Miško zatiaľ pozájde k Janovi a objíme ho okolo hrdla. Obaja
            utierajú si oči. Taktiež plače i Mara a nemo podáva ruku odchádzajúcim regrútom, ktorí
            privolávajú.)
     </em>
    </span>
    Zbohom! Zdraví ostaňte!
   </p>
   <p>
    ZUZA
    <span class="emphasis">
     <em>
      (tiež podáva ruku regrútom a ďakuje):
     </em>
    </span>
    S Pánom Bohom, s Pánom
         Bohom a zdraví! Pán Boh vám pomáhaj!
   </p>
   <p>
    ANIČKA
    <span class="emphasis">
     <em>
      (plače, držiac klobúk Miškov v ruke a potajme utiera si
            slzy.)
     </em>
    </span>
   </p>
   <p>
    <span class="emphasis">
     <em>
      (Toto všetko odohráva sa veľmi rýchlo. A keď cudzí už asi vyšli a vonku počuť
            poznovu spev, blíži sa notár. Spev vonku sčiastky zatíchne a mládež sa vracia, či ostáva
            stáť, ktorý ešte na javisku a ktorý už na prahu. Zvonku počuť hlas):
     </em>
    </span>
    Notár,
         pán notár!
    <span class="emphasis">
     <em>
      (Na to Miško pustí Jana.)
     </em>
    </span>
   </p>
   <p>
    ANIČKA
    <span class="emphasis">
     <em>
      (od obloka):
     </em>
    </span>
    Pán notár idú!
   </p>
   <p>
    MARA
    <span class="emphasis">
     <em>
      (vstane a zopne ruky):
     </em>
    </span>
    Bože, Matko svätá starohorská, potešte
         ma!
   </p>
   <p>
    MIŠKO, JANO, ZUZA: Kde je? Ide! K nám!
    <span class="emphasis">
     <em>
      (Javisko je znovu plné vracajúcimi sa
            späť.)
     </em>
    </span>
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2579921">
       </a>
       Výstup 17.
      </h2>
     </div>
    </div>
   </div>
   <p>
   </p>
   <p>
   </p>
   <p>
    NOTÁR
    <span class="emphasis">
     <em>
      (dnu. Pretisne sa do popredia a v jednej ruke držiac hárky, klobúk a
            palicu, druhou utiera si pot z čela).
     </em>
    </span>
   </p>
   <p>
    1. MLÁDENEC: Miško, Miško, to je tebe!
   </p>
   <p>
    MIŠKO, ZUZA, JANO, MARA: Daj, Bože!
   </p>
   <p>
    NOTÁR
    <span class="emphasis">
     <em>
      (prišiel medzitým k Janovi):
     </em>
    </span>
    Ten už dal! Vojenskí páni včera
         už potme poslali a ja vám dnes oddávam…
    <span class="emphasis">
     <em>
      (Podáva Janovi hárky.)
     </em>
    </span>
    Bežím
         sám. To je zaslúženô…
   </p>
   <p>
    VŠETCI: Veru je, je.
    <span class="emphasis">
     <em>
      (Ticho. Všeobecné zadivenie.)
     </em>
    </span>
   </p>
   <p>
    JANO, MIŠKO: Čo? čo, pán notárko?
   </p>
   <p>
    NOTÁR
    <span class="emphasis">
     <em>
      (Janovi):
     </em>
    </span>
    Tu sú hárky, vidíte, včera večer prišlo, že vám je
         syn od vojenčiny oslobodený.
   </p>
   <p>
    <span class="emphasis">
     <em>
      (Všeobecné zadivenie.)
     </em>
    </span>
   </p>
   <p>
    MIŠKO
    <span class="emphasis">
     <em>
      (notárovi):
     </em>
    </span>
    Nemusím ani narukovať?
   </p>
   <p>
    NOTÁR: Nie, len na jar na osem týždňov.
   </p>
   <p>
    REGRÚTI
    <span class="emphasis">
     <em>
      (posmešne):
     </em>
    </span>
    Osem týždňov. Je to aj!
   </p>
   <p>
    JANO
    <span class="emphasis">
     <em>
      (pozdvihne oči k nebu):
     </em>
    </span>
    Starcov a deti vždy Pán Boh vyslyší.
    <span class="emphasis">
     <em>
      (Podá notárovi ruku.)
     </em>
    </span>
    Ďakujem, pán notár, a čo mali sľúbenô, nech
         sa páči.
    <span class="emphasis">
     <em>
      (Odídu nabok. Jano chytá sa opaska.)
     </em>
    </span>
   </p>
   <p>
    MIŠKO: Aj ja sa ponížene poďakujem.
   </p>
   <p>
    MARA
    <span class="emphasis">
     <em>
      (chce ruku bozkať):
     </em>
    </span>
    Aj ja ako mati, pán notárko náš dobrý.
    <span class="emphasis">
     <em>
      (Plače a hladká ho po pleci.)
     </em>
    </span>
    Čistý tanier, pohárik!
    <span class="emphasis">
     <em>
      (Nalejú a idú ponúkať notára.)
     </em>
    </span>
   </p>
   <p>
    JEDEN REGRÚT: Eh, a my poďme!
   </p>
   <p>
    DRUHÝ: Poďme! Zbohom teda, Miško!
   </p>
   <p>
    MIŠKO: Počkajte, kamaráti! Ešte za chvíľku sa zabavte.
    <span class="emphasis">
     <em>
      (Zuze.)
     </em>
    </span>
    Mama, čo chcú, dajte im!
   </p>
   <p>
    ZUZA: Nuž veď vďačne, len ponúkajte. Ešte vám aj donesiem!
   </p>
   <p>
    ANIČKA
    <span class="emphasis">
     <em>
      (nalieva):
     </em>
    </span>
    Nech sa vám páči, je naliato.
   </p>
   <p>
    MIŠKO: Zahraj, Jozef!
    <span class="emphasis">
     <em>
      (Jozef zahrá na harmonike.)
     </em>
    </span>
    Anička!
    <span class="emphasis">
     <em>
      (oblapí ju okolo bôčkov)
     </em>
    </span>
    teraz ti už verím —
   </p>
   <p>
    ANIČKA
    <span class="emphasis">
     <em>
      (ho pretrhne):
     </em>
    </span>
    Že som tvoja!
   </p>
   <p>
    <span class="emphasis">
     <em>
      (Spev, tanec na nôtu: „Ach, Anička, čo ti to, že máš líčko dobitô.“ I Mara
            tancuje.)
     </em>
    </span>
   </p>
   <p>
   </p>
   <p>
    <span class="emphasis">
     <em>
      (Opona padne.)
     </em>
    </span>
   </p>
  </div>
 </body>
</html>
