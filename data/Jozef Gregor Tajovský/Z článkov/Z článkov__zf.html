<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e324">
       </a>
       Z povier a obyčají v Dohnani
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e331" name="d56e331">
      1
     </a>
     ]
    </sup>
   </p>
   <p>
   </p>
   <p>
    V predvečer sv. Mikuláša, ako aj po iných stranách Slovenska, chodievajú „s Mikulášom“.
   </p>
   <p>
    Vo štvrtok a v sobotu večer nepradú. (Prečo, to som sa nedozvedel.)
   </p>
   <p>
    Na Luciu taktiež nepradú; lebo vraj takej, ktorá by v tento deň priadla, sv. Lucia
         rozbila by vretenom hlavu a nasypala do nej ohňa; potom by ju často hlava bolela.
   </p>
   <p>
    Pred sv. Luciou kladú do dvier stajne oklepok slamy, aby strigy nemali prístupu do
         stajne. Lebo vraj taká striga musela by všetku tú slamu po jednej očítať, kým kohút na ráno
         zaspieva, a len potom by mohla dnu vojsť. Keby však medzi čítaním kohút zakikiríkal, nuž
         musí sa vrátiť.
   </p>
   <p>
    Od Lucie do Vianoc, keď vraj robí stolček a na utiereň za oltárom naň sadne, vidí všetky
         strigy. Musí však trojkráľovou kriedou okolo seba kráž urobiť, lebo by ho ináč roztrhali.
   </p>
   <p>
    Dievky (aj mládenci) od Lucie do Vianoc zahrýzajú do jabĺčka a pred utierňou idú pred
         kostol. Ku ktorej ktorý mládenec príde, za toho sa vydá.
   </p>
   <p>
    Ak višňový alebo čerešňový prútik, na Luciu odlomený a do vody namočený, rozkvitne do
         Vianoc, tak dievča, ktoré si ho namočilo, do roka iste sa vydá.
   </p>
   <p>
    Na Luciu obliekajú sa, ako aj inde, za „Luciu“.
   </p>
   <p>
    Na Štedrý večer zametie domáca dievka (aj služobná) izbu od dvier; smeti zoberie do
         záponky a vynesie na krížne cesty. Z ktorej strany počuje psa zaštekať, v tú stranu sa
         vydá. Keď však z viac strán počuje štekanie, môže byť istá, že sa budú o ňu trhať.
   </p>
   <p>
    Na Štedrý večer hrach za pec hádžu, aby sliepky dobre niesli.
   </p>
   <p>
    Dievka odkladá na Štedrý večer do orechovej škrupiny z každého jedla a vynesie to na
         kôl. Ak to do rána stade zmizne — vezme to vraj straka — dievka sa do roka vydá.
   </p>
   <p>
    Po večeri v Štedrý večer píšu celú abecedu na dvere a chrbtom do dvier obrátená dievka
         zastane, prstom idúc po abecede, na dvoch písmenách. To sú vraj začiatočné písmená mena
         toho, ktoré jej muž nosiť bude. Ďalej berú na Štedrý večer na náručie drevo, a ak ktorej
         poťapí sa párom nabrať, tá sa vydá za mládenca, ináče ujde sa jej vdovec.
   </p>
   <p>
    Keď po utierni zaklope ošípanej na dvierka, koľkokrát táto zakrochká, o toľko rokov sa
         vydá.
   </p>
   <p>
    Ak z vajca, do vody pusteného, bielok ťahá sa hore, ujde sa dievke gazda; ak ostane dolu
         sedieť (na dne nádoby, do ktorej bolo vajce rozbité), žiadna pomoc — jej muž bude len vera
         „hoferom“.
   </p>
   <p>
    Na Štedrý večer hodí dievča za chrbát z jabĺčka v jednom ťahu obkrojenú kožu, a aká
         „litera“ sa z tej kože spraví, to bude počiatočná litera krstného mena toho, za ktorého sa
         vydá.
   </p>
   <p>
    Na Štedrý večer krájajú jabĺčka cez poly, a ak kto prekrojí aj jadro, ten do roka umrie.
   </p>
   <p>
    Na koho stranu sa na Štedrý večer knôt zo sviečky obráti — ten umrie; na koho stranu zo
         sviečky tečie — ten bude bohatým.
   </p>
   <p>
    Ktoré dieťa pri krste plače, to sa nevychová, alebo — podľa iných — bude z neho
         muzikant, z dievčaťa speváčka.
   </p>
   <p>
    Keď nemôžu maslo zmútiť, zapchnú nôž do dbanky a spievajú:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ide žobrák dedinou,
        </em>
       </span>
       <span class="emphasis">
        <em>
         rád by masla kúpiť;
        </em>
       </span>
       <span class="emphasis">
        <em>
         my by sme mu predali —
        </em>
       </span>
       <span class="emphasis">
        <em>
         nechce sa nám zmútiť.
        </em>
       </span>
      </span>
     </p>
    </div>
   </p>
   <p>
   </p>
   <p>
    Keď niekto po blate beží, povedia: „Blato mu skáče na hlavu.“
   </p>
   <p>
    V jeseni povedia: „Už načim lúky zakladať a kožuchy vymieňať.“
   </p>
   <p>
    Jedna žena takto nariekala nad mŕtvym manželom:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Čo ti bolo, môj
        </em>
       </span>
       <span class="emphasis">
        <em>
         milý manželu,
        </em>
       </span>
       <span class="emphasis">
        <em>
         že si zomrel?
        </em>
       </span>
       <span class="emphasis">
        <em>
         Veď si mal
        </em>
       </span>
       <span class="emphasis">
        <em>
         päť košieľ:
        </em>
       </span>
       <span class="emphasis">
        <em>
         Jedna v okne,
        </em>
       </span>
       <span class="emphasis">
        <em>
         druhá mokne,
        </em>
       </span>
       <span class="emphasis">
        <em>
         tretia u šivačky,
        </em>
       </span>
       <span class="emphasis">
        <em>
         štvrtá u práčky
        </em>
       </span>
       <span class="emphasis">
        <em>
         a piata na tebe.
        </em>
       </span>
      </span>
     </p>
    </div>
   </p>
   <p>
   </p>
   <p>
    Keď niekomu dobre prajú, povedia: „… Aby vás tak Boh požehnal, jako z neba rosa padá.“
         (Hojne.)
   </p>
   <p>
    Kto sa marcovým snehom umyje, nebude pehavý.
   </p>
   <p>
    Koho šaty myš pohlodá, zakrátko umrie.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e331" name="ftn.d56e331">
        1
       </a>
       ]
      </sup>
      Slovenské pohľady XVII, 1897, str. 313 — 314
     </p>
     <p>
      Práca vznikla na základe osobných autorových pozorovaní ľudovej kultúry počas
               pobytu v Dohnani, kde Tajovský pôsobil ako rímskokatolícky učiteľ v r. 1895 — 1897. V
               podtitule Tajovský uviedol: „V Trenčianskej stolici“.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e453">
       </a>
       Z povier a obyčají v Pohorelej
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e460" name="d56e460">
      2
     </a>
     ]
    </sup>
   </p>
   <p>
   </p>
   <p>
    V nedeľu na fašiangy berú dievčatá parobkom klobúky, čuhy a čo zachytia — do zálohu.
         Mládenci idú potom za dievčatami a musí si každý svoju vec vymeniť desať-tridsať
         grajciarmi. Z toho potom zaokryjú dievčatá výdan za „graple“, pálené, krúpy, kapustu a
         všetko, čo tam popili a zjedli. Tak sa hostia pri muzike až do „Krivej stredy“.
   </p>
   <p>
    Na „Krivú stredu“ ide mladô-starô do kostola a z kostola rovno do krčmy. Tam si potom
         ženy povypíjajú — chlapi išli domov, deti ostali pred krčmou — a skáču z táfle, aby mali
         veľký ľan a konope. Niektoré si aj domov vezmú a tam potom skáču z „kopy“.
    <sup>
     [
     <a class="footnote" href="#ftn.d56e472" name="d56e472">
      3
     </a>
     ]
    </sup>
   </p>
   <p>
    Na Veľkú noc prísne pridŕžajú sa kúpačky i šibačky.
   </p>
   <p>
    Na „Rusadľa“ (Turíce) mládenci dievčatám máje bijú, „škvrky“
    <sup>
     [
     <a class="footnote" href="#ftn.d56e480" name="d56e480">
      4
     </a>
     ]
    </sup>
    a brezy.
   </p>
   <p>
    Pred Ondrejom v ten večer naberú dievčatá „konopičky (konopné semä), sejú ju mládencom
         po oblokoch a spievajú:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Na svatego Ondreja
        </em>
       </span>
       <span class="emphasis">
        <em>
         konopičky seja.
        </em>
       </span>
       <span class="emphasis">
        <em>
         Dajže, Bože, čo by zišli,
        </em>
       </span>
       <span class="emphasis">
        <em>
         čo by do nas chlopci prišli.
        </em>
       </span>
      </span>
     </p>
    </div>
   </p>
   <p>
   </p>
   <p>
    Alebo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Daj mi, Bože, znati,
        </em>
       </span>
       <span class="emphasis">
        <em>
         s kym ich budem trhati.
        </em>
       </span>
      </span>
     </p>
    </div>
   </p>
   <p>
   </p>
   <p>
    Keď mládenci predsa neprídu, zachytia sa dievčatá a metajú parobkom staré hrnce do
         dvier.
   </p>
   <p>
    Večer pred Jánom ide mládež za dedinu na kopec, rozloží vatru, zapáli staré, do kolomaže
         namočené metly, tancuje, poskakuje a spieva:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Na svatego Jana
        </em>
       </span>
       <span class="emphasis">
        <em>
         Sobotičku paľa.
        </em>
       </span>
       <span class="emphasis">
        <em>
         Hoj, Jane, hoj, Jane —
        </em>
       </span>
       <span class="emphasis">
        <em>
         naša krova v jame.
        </em>
       </span>
       <span class="emphasis">
        <em>
         Anna Krešakova
        </em>
       </span>
       <span class="emphasis">
        <em>
         — kotra nepritomna —
        </em>
       </span>
       <span class="emphasis">
        <em>
         doma sedí,
        </em>
       </span>
       <span class="emphasis">
        <em>
         kyseľ cedi.
        </em>
       </span>
       <span class="emphasis">
        <em>
         Hoj, Jane, hoj, Jane —
        </em>
       </span>
       <span class="emphasis">
        <em>
         naša krova v jame.
        </em>
       </span>
      </span>
     </p>
    </div>
   </p>
   <p>
   </p>
   <p>
    Alebo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         A keby ja dobre žila,
        </em>
       </span>
       <span class="emphasis">
        <em>
         cuker jedla, kávu pila:
        </em>
       </span>
       <span class="emphasis">
        <em>
         rosla by ja, rosla by ja,
        </em>
       </span>
       <span class="emphasis">
        <em>
         rosla, jako v hore sosna.
        </em>
       </span>
       <span class="emphasis">
        <em>
         A keby mi muž povedal,
        </em>
       </span>
       <span class="emphasis">
        <em>
         žech pijana nevyspana:
        </em>
       </span>
       <span class="emphasis">
        <em>
         vody bych zvarila,
        </em>
       </span>
       <span class="emphasis">
        <em>
         muža oparila.
        </em>
       </span>
      </span>
     </p>
    </div>
   </p>
   <p>
   </p>
   <p>
    Od Všechsvätých do Kračúna chodia tak mládenci ako i dievky na „priadky“. Hry pritom
         majú všelijaké; mne podarilo sa však iba tri spísať.
   </p>
   <p>
    a) Mládenec ide ku dverám a povie:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Visim na marnan kameni,
        </em>
       </span>
       <span class="emphasis">
        <em>
         kto ma rad vidi, nach ma odmení.
        </em>
       </span>
      </span>
     </p>
    </div>
   </p>
   <p>
   </p>
   <p>
    Príde k nemu dievka, dajú si „cérus“
    <sup>
     [
     <a class="footnote" href="#ftn.d56e622" name="d56e622">
      5
     </a>
     ]
    </sup>
    a hra sa opakuje.
   </p>
   <p>
    b) Dievky donesú múku, „krompele“, „semia konopne“ a z toho napečú potom „posuškov“;
         upečené posušky oparia, vysypú na misu, posypú tým podrveným semenom a cukrom a jedia, že
         až steny pukajú na „kudelnej chyži“. Pritom spievajú:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Tam döme, tam döme
        </em>
       </span>
       (ideme),
       <span class="emphasis">
        <em>
         de posušky peču,
        </em>
       </span>
       <span class="emphasis">
        <em>
         obločkami meču
        </em>
       </span>
       (vyhadzujú).
      </span>
     </p>
    </div>
   </p>
   <p>
   </p>
   <p>
    c) Mládenec ide a radom sa opytuje, napr.: „Načo je zelezo?“ Kto nevie chytro odpovedať,
         vezme mu záloh. Pri vymieňaní opýta sa, vytočiac záloh:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Haloda, haloda,
        </em>
       </span>
       <span class="emphasis">
        <em>
         čia je to hospoda?
        </em>
       </span>
      </span>
     </p>
    </div>
   </p>
   <p>
   </p>
   <p>
    A koho „hospoda“ bola, tomu uložia nejakú pokutu.
   </p>
   <p>
    V ostatný večer odtnú kúsok z každej „ťapky“ (na praslici), ako znak, že už nebudú
         priasť.
   </p>
   <p>
    Na Štedrý deň pradú ženy „šmigar“ (na bič, inde „nákončie“), že je to šťastlivé ku
         statku.
   </p>
   <p>
    Statok prvý raz na Zelený štvrtok vyháňajú. (Prečo?)
   </p>
   <p>
    Kto do Ďura odreže hadovi napr. zlatníkom hlavu a ten zlatník zakope na také miesto, kde
         nepočuť kohúta, a na druhý rok v ten istý deň ho vyjme a so sebou nosí, tak čo by si za
         deväťdesiatdeväť grajciarov niečo kúpil, nielenže mu jeden grajciar ešte vydajú, ale aj
         zlatník príde za ním. Keď však za celý kúpi, alebo keby chleba kúpil zaň, už si ho viac
         nevidí, zlatník sa nevráti.
   </p>
   <p>
    Prach z hada pred Ďurom chyteného a zaživa v novom hrnci upáleného so soľou zmiešaný
         dávajú dúlom napadnutému statku v tej povere, že na ten statok už viac dúl nepríde.
   </p>
   <p>
    Keď krave vemä zapuchne, okadia jej ho čistcom, zo stola naškrabaným drevom, z lopaty
         pekárskej naškrabaným cestom a spod prahu zemou.
   </p>
   <p>
    Keď je človeku „zima“, tiež ho tým okadia.
   </p>
   <p>
    Keď je dieťa „ureknute“, čímsi ho umyjú a vtisnú mu do žalúdočka masť, pozostávajúcu zo
         svojačienca, masla, medu a cesnaku.
   </p>
   <p>
    Na Tomáša olovo lejú.
   </p>
   <p>
    Na Ondreja zapraví dievka do halušiek viac kartičiek, popísaných mužskými menami, a tak
         hodí do vody. Ktorá haluška vyjde najskorej navrch a aké meno vynesie, tak sa bude volať
         jej budúci muž.
   </p>
   <p>
    Na Luciu píšu si cesnakom kríž na čelo, aby strigy nemali práva. V chlebe cesnak dávajú
         vtedy aj statku.
   </p>
   <p>
    Na Katarínu namáčajú dievky čerešňový prútik do vody a každý deň ho polievajú vodou v
         ústach donesenou, aby mali na Božie narodenie pierko do kostola.
   </p>
   <p>
    Kto chceš strigu vidieť, urob takto: V ten večer pred Luciou započni stolček robiť a
         odkladať každý deň po jednom polene, ale tak, aby si nebol ani prv, ani neskôr so stoličkou
         hotový ako na Štedrý deň, a poleno tiež nezabudni si každý deň odložiť, lebo ti bude treba.
         Na utiereň pošli všetkých z domu, len sám ostaň doma, zobleč sa donaha, vezmi kosu, čo
         sečku ňou režú, rozlož si pod komín ohňa, sadni si na ten stolček a prikladaj po jednom
         polene. Dolu komínom budú skákať pred teba mačky; ty buď šikovný a odtni každej hlavu
         (ktorej neodtneš, tá teba roztrhá), a vidíš, poznáš v každej mačke ženu, vlastne strigu,
         lenže musíš mať ešte okolo seba kráž, urobený trojkráľovou kriedou a svätenou vodou. Strigy
         tie ti už potom dajú, čo si len zažiadaš, lenže si ťa pod pokutou skazenia sprisahajú, že
         ich nevyzradíš.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e460" name="ftn.d56e460">
        2
       </a>
       ]
      </sup>
      Slovenské pohľady XVII, 1897, str. 437 — 440
     </p>
     <p>
      Redakcii Slovenských pohľadov sa príspevok zapáčil, pretože na tretej strane
               obálky 7. č. SP odkazujú Tajovskému: „Ostatok v augustovom čísle. Tých pohorelských
               zvykov čím najskorej spíšte ešte viacej.“ V augustovom čísle (č. 8) odtlačila
               redakcia ľudovú skladbu „Mladý herceg“ a „Hru na mýšku“. Tajovský v tom roku už nič v
               Slovenských pohľadoch neuverejnil. Podtitul článku: „Gemerská stolica“. Úryvok z
               článku odtlačil Tajovský aj v Omrvinkách.
     </p>
    </div>
    <div class="footnote">
     <p>
      <sup>
       [
       <a class="para" href="#d56e472" name="ftn.d56e472">
        3
       </a>
       ]
      </sup>
      Kopa = naspodku pekárska pec a na tej druhá, vyššia, na zohriatie izby.
     </p>
    </div>
    <div class="footnote">
     <p>
      <sup>
       [
       <a class="para" href="#d56e480" name="ftn.d56e480">
        4
       </a>
       ]
      </sup>
      „y“ vyslovujú Pohorelci temer ako „ö“
     </p>
    </div>
    <div class="footnote">
     <p>
      <sup>
       [
       <a class="para" href="#d56e622" name="ftn.d56e622">
        5
       </a>
       ]
      </sup>
      Je to hádam jediné slovo, v ktorom Pohorelec vysloví dlhú hlásku. Uňho je všetko
               krátke.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e693">
       </a>
       Ešte niektoré povery a obyčaje z Tajova
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e700" name="d56e700">
      6
     </a>
     ]
    </sup>
   </p>
   <p>
   </p>
   <p>
    Keď idú predávať kravu, udrú ju spakruky niekoľko ráz po zadku metlou alebo omelom, a to
         hrubším koncom, aby vedela, že ju už nechcú v dome držať. A keď kravu kúpia, dajú jej
         vankúš za rebrinu, aby bola tučná; miesto jej vykropia svätenou vodou, aby strigy nemali k
         nej prístupu, a k válovu oprú vianočný prút (donáša ho pastier, keď si vyberá svoje služné
         pred Vianocami), aby skrotla.
   </p>
   <p>
    Keď krava kope, vytnú ju žobráckou palicou, aby prestala kopať.
   </p>
   <p>
    Pod kvočku podkladajú vždy nepárne vajcia, a robia to v nedeľu, keď idú ľudia z kostola,
         aby vraj toľko sa vyliahlo, koľko tých ľudí ide. V piatok „nepodsýpajú“, a keď aj, nuž tak
         medzi jedenástou a dvanástou hodinou, keď je vraj veľa hodín, aby sa toľko kureniec
         vyliahlo. Ktoré gazdinky nedržia sa tohto, tie zaiste na „prázdny deň“ (bez mesiaca)
         nepodkladajú kvočky.
   </p>
   <p>
    Keď o niekom snívajú, obrátia vankúš, aby sa aj tomu o patričnom snívalo.
   </p>
   <p>
    Keď niekomu príde „z očú“, umyje sa močom a utrie ženským odolkom — z opaku.
   </p>
   <p>
    „Z jazyka sa chytro vymlzne!“ (Hiadel.)
   </p>
   <p>
    „Hľadí na štyri báne.“ (Škuľavý.)
   </p>
   <p>
    V pondelok treba sa Cigáňa chytiť, aby mal človek celý týždeň šťastie.
   </p>
   <p>
    „Načo to robíte?“ opýtal som sa jedného, čo mal krop (goľvu), keď pred Ďurom vytiahol z
         gatí šnúrku, dal slepému jašterovi deväť ráz cez ňu prejsť a uviazal si ju na hrdlo.
   </p>
   <p>
    „Bodaj by mi tak chytro bolo na osoh, ako si sa spýtal.“ (T. j. aby mu krop skapal.)
   </p>
   <p>
    Keď idú z utierne domov, nech pozrie cez kľúčovú dierku do izby: ak má v tom dome niekto
         do roka umrieť, vidí umrlčiu truhlu na izbe.
   </p>
   <p>
    Keď idú dievčatá na utiereň, hádžu do svätenice opekance, a keď vychodia, nuž ich zas
         vyberajú. Ktorej sa nedostane, tá sa nevydá.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e700" name="ftn.d56e700">
        6
       </a>
       ]
      </sup>
      Slovenské pohľady XVIII, 1898, str. 248 — 249
     </p>
     <p>
      Tajovského článok treba chápať ako doplnok nie k svojim prácam, ale k článkom A.
               Budaya, ktorý publikoval práce o poverách a obyčajoch zo Zvolenskej stolice a
               materiál čerpal z Tajova.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e735">
       </a>
       Humor nášho ľudu
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e742" name="d56e742">
      7
     </a>
     ]
    </sup>
   </p>
   <p>
   </p>
   <p>
    Bol by človek blázon, múdrejším byť — ako je.
   </p>
   <p>
    Môj pes má sa zbesnieť za zajacom — keď je na mise.
   </p>
   <p>
    Neber si tú, čo ti ponúkajú — vezmi si mňa.
   </p>
   <p>
    Kto videl už z koňa — kostol? (Kto na koni sedel.)
   </p>
   <p>
    Bruchom žerie, chrbtom s... Čo je to? (Hoblík.)
   </p>
   <p>
    Bola trojnožka, prišla štvornožka i vyvrátila trojnožku. Prišla dvojnožka a ubila
         štvornožku, že načo vyvrátila trojnožku. Ako to bolo? (Žena, mačka, rajnica.)
   </p>
   <p>
    Slepí sa mu ponúkajú do hospody. (Spal by.)
   </p>
   <p>
    Prečo sa chlap žení? Aby, keď sa bojí, mohol sa ženy chytiť, žeby ho čert nevzal, lebo
         ženu — čert nevezme. (Prečo?)
   </p>
   <p>
    Keď dakomu „z očú príde“, umyje sa močom a utrie ženským odolkom z opaku. (Tajov.)
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Vaša milosť!
        </em>
       </span>
       <span class="emphasis">
        <em>
         Máte na pleci voš.
        </em>
       </span>
       <span class="emphasis">
        <em>
         A ak sa hneváte —
        </em>
       </span>
       <span class="emphasis">
        <em>
         aj na druhom ju máte.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      Žobrácka
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Moja kapsa úbohá,
        </em>
       </span>
       <span class="emphasis">
        <em>
         Všetko berie, čo Boh dá;
        </em>
       </span>
       <span class="emphasis">
        <em>
         i slaninu, i rebrá,
        </em>
       </span>
       <span class="emphasis">
        <em>
         i čo Pán Boh požehná.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      Banícka
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Náco, kde ideš?“
„Na fraj.“
       <span class="emphasis">
        <em>
         Lajblík červený,
        </em>
       </span>
       <span class="emphasis">
        <em>
         on je zelený,
        </em>
       </span>
       <span class="emphasis">
        <em>
         na fraj sa zberá — a
        </em>
       </span>
       <span class="emphasis">
        <em>
         dýchať mu nedá.
        </em>
       </span>
      </span>
     </p>
    </div>
   </p>
   <p>
   </p>
   <p>
    *
   </p>
   <p>
   </p>
   <p>
    „Otec,“ pýta sa syn, „kedyže to bude ten deň, že sa nebudeme znati, ani sedati, ani
         choditi, ani ležati, len sa tak budeme krbáľati?“
   </p>
   <p>
    „Na hody, synku, na hody.“
   </p>
   <p>
   </p>
   <p>
    *
   </p>
   <p>
   </p>
   <p>
    Baník tancoval na jednej nohe, držiac sa stolca.
   </p>
   <p>
    „Prečože netancuješ na oboch nohách?“ pýta sa ho druhý.
   </p>
   <p>
    „Nuž, ty somár, na ktorejže budem potom stáť?“
   </p>
   <p>
   </p>
   <p>
    *
   </p>
   <p>
   </p>
   <p>
    Vianoce sú vraj iba raz do roka a Turíce — každý rok.
   </p>
   <p>
   </p>
   <p>
    *
   </p>
   <p>
   </p>
   <p>
    „Dobrý otec, krstný večer! Poslali ma môj otec, žeby ste im požičali voza bez kolies, že
         idú močidlo do konopí zaviesť. Že by boli prišli i sami, ale uhryzli psa, tak im zbehla
         (spuchla) krhla, ako noha.“
   </p>
   <p>
   </p>
   <p>
    *
   </p>
   <p>
   </p>
   <p>
    „Čo je nič?“
   </p>
   <p>
    „Takô dačo dobrô do oka a mrcha do — brucha.“
   </p>
   <p>
    „Môžeš ma v r.. bozať.“
   </p>
   <p>
    „Ani pri mojej žandári nestoja.“
   </p>
   <p>
   </p>
   <p>
    *
   </p>
   <p>
   </p>
   <p>
    „A či je to ďaleko?“
   </p>
   <p>
    „Ako stato ta.“
   </p>
   <p>
   </p>
   <p>
    *
   </p>
   <p>
   </p>
   <p>
    Skúpy človek ako sviňa — len po smrti dačo z neho.
   </p>
   <p>
   </p>
   <p>
    *
   </p>
   <p>
   </p>
   <p>
    „Daj mi pyšťok.“
   </p>
   <p>
    „Keď budú kvitnúť, dám ti dva.“
   </p>
   <p>
   </p>
   <p>
    *
   </p>
   <p>
   </p>
   <p>
    Tí tam už i nácestu pojedia. (T. j. ide ich viac do hostiny, ako čakali.)
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e742" name="ftn.d56e742">
        7
       </a>
       ]
      </sup>
      Národnie noviny XXIX, č. 184 (13. VIII. 1898)
     </p>
     <p>
      Úryvky odtlačil autor v Omrvinkách a pred nimi v obmene v Černokňažníku.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e933">
       </a>
       Betlehemská hra
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e940" name="d56e940">
      8
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      v Tajove, vo Zvolenskej stolici
     </em>
    </span>
   </p>
   <p>
    <span class="emphasis">
     <em>
      Osoby: Anjel, Kubo, otec. Stacho, Fedor, Junák, jeho synovia — valasi
     </em>
    </span>
   </p>
   <p>
   </p>
   <p>
    ANJEL
    <span class="emphasis">
     <em>
      (spieva):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Sem, sem, kresťania,
k jasličkám Pána,
sem pospiechajte,
kráľa vítajte,
Mária Panna nám porodila,
krásneho synka v jasle vložila. Glória!
       <span class="emphasis">
        <em>
         (Medzi spevom položí betlehem na stôl.)
        </em>
       </span>
      </span>
     </p>
    </div>
   </p>
   <p>
   </p>
   <p>
    FEDOR
    <span class="emphasis">
     <em>
      (skokom dnu):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Pochválen Pán Ježiš, aj Márie meno
v radostných dňoch týchto nech je velebeno.
Bo celé kresťanstvo v dňoch týchto sa chystá —
hľa, slávi pamiatku narodenia Krista.
Tú krásnu príhodu narodenia Jeho
chcem vám dnes predložiť dľa Písma svätého.
Dovoľte nám teda i vy, drahí páni,
domácich zabaviť tu vo vašom stání.
My sme síce všetci stavu pastierskeho,
ale pochodíme z rodu kráľovského.
Bárs naši predkovia, tí tiež stádo pásli —
na kráľovskom tróne sa tiež často našli.
Náš staručký otec, ten má mnoho rokov,
ale už nejeden vypil mlieka okov.
Že je veľmi starý, svet ho Kubom volá,
ale jeho hlávka ešte neni holá.
Jak ráno, tak večer, bárs má prácu mnohú,
nikdy nezabýva modlievať sa k Bohu.
Bohabojných ľudí v úctivosti máva,
na domácu mravnosť veľký pozor dáva.
Mám brata staršieho, Stachom sa menuje,
radosť ho počúvať, keď kedy gajduje.
To mu tak behajú po tých gajdách prsty,
jako by sa ihral s valaškou v svej hrsti.
Mám brata mladšieho, Junákom sa zove,
nejednej vykrútil ten už krky sove;
tak vie hajduchovať a skákať od zemi,
že mu v skoku ani nohy vidno neni.
Čo len koľvek vidí, to on všetko spraví,
na valašky vtákov vyrezáva hlavy.
      </span>
     </p>
    </div>
   </p>
   <p>
   </p>
   <p>
    STACHO
    <span class="emphasis">
     <em>
      (tiež tak skokom):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Kde sa toľko bavíš, môj drahý Fedore?
Už ťa dávno hľadám tu po celom dvore.
      </span>
     </p>
    </div>
   </p>
   <p>
   </p>
   <p>
    FEDOR:
   </p>
   <p>
    <div class="literallayout">
     <p>
      <span style="white-space: pre;">
       Že som sa dnes neskôr navrátil do domu,
hej, bratu, Stachu môj, nečuduj sa tomu.
Bo čo som dnes videl, to už snáď na svete
viac vidieť nebudem, bárs som v mladom kvete.
      </span>
     </p>
    </div>
   </p>
   <p>
   </p>
   <p>
    STACHO:
   </p>
   <p>
    <div class="literallayout">
     <p>
      <span style="white-space: pre;">
       Rozprávaj, Fedore, čos’ videl takého?
Asnáď si ty videl draka nejakého?
      </span>
     </p>
    </div>
   </p>
   <p>
   </p>
   <p>
    FEDOR:
   </p>
   <p>
    <div class="literallayout">
     <p>
      <span style="white-space: pre;">
       Len si sadni ko mne a pilný daj pozor,
keď ja vyrozprávam, potom zas ty hovor.
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Sadnú si jeden proti druhému, opierajúc sa na dlhé palice.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ako som napojil stádo pri salaši,
stadiaľ som šiel s nimi na kopánky naši,
naraz čujem silné po doline hlasy —
mne od strachu dupkom hore stali vlasy.
Vybehnem na skalu, hľadím na vše strany,
a tu ide plno ľudu, karavány.
A kade len vedie z cudzích krajov cesta,
ľud sa z všade hrnie do našeho mesta.
      </span>
     </p>
    </div>
   </p>
   <p>
   </p>
   <p>
    JUNÁK
    <span class="emphasis">
     <em>
      (dnu a stane si proti tým dvom).
     </em>
    </span>
   </p>
   <p>
   </p>
   <p>
    FEDOR
    <span class="emphasis">
     <em>
      (k nemu):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Vitaj nám, Junáku! Nuž čo je nového?
Povedz nám, čos’ skúsil dobrého?
      </span>
     </p>
    </div>
   </p>
   <p>
   </p>
   <p>
    JUNÁK:
   </p>
   <p>
    <div class="literallayout">
     <p>
      <span style="white-space: pre;">
       Aj ja som si žiadal čím skôr byti s vami,
ale som sa bavil dlho za horami,
a som ich priviedol až k samému mestu,
bo som dvom pocestným ukazoval cestu.
      </span>
     </p>
    </div>
   </p>
   <p>
   </p>
   <p>
    FEDOR:
   </p>
   <p>
    <div class="literallayout">
     <p>
      <span style="white-space: pre;">
       Aj tys’ teda videl tiež ten ľud neznámy,
ktorý šiel do mesta našimi cestami?
      </span>
     </p>
    </div>
   </p>
   <p>
   </p>
   <p>
    JUNÁK:
   </p>
   <p>
    <div class="literallayout">
     <p>
      <span style="white-space: pre;">
       Ako by nevidel, keď som tam bol s nimi
a som sa zhováral ako s príbuznými.
       <span class="emphasis">
        <em>
         (Sadne ku Stachovi proti Fedorovi.)
        </em>
       </span>
       Ako som so stádom z vrchov zišiel dole,
stadiaľ som sa díval na betlemské pole.
Naraz zazriem, plno ľudu pocestného
zo všech strán sa valí do mesta našeho.
Dlho som sa díval na ten ľud neznámy,
opretý o skalu medzi myšlienkami;
môj Dunko zabrechne a ja sa obozriem,
dvoch pocestných ľudí ko mne kráčať zazriem.
Ja idem oproti, radostne ich vítam,
čože by žiadali, slušne sa ich pýtam.
„Ukáž nám, synáčku,“ hovoria, „náš milý,
kde je tu len cesta, bo sme poblúdili.
My sme z Nazaretu, rodom Galilejci,
prišli sme na rozkaz cisára sem všetci,
aby sa popísal ľud mocnárstva jeho,
kde ktorý len žije, dľa rodu svojeho.
Radi by sme teda aj my prísť do mesta,
kde ľud popisujú, by sme prišli dneská.
By sme v Betleheme pre našu chudobu
mohli si vyhľadať nocľah a hospodu.“
A ja nad ich prosbou ľútosťou pohnutý,
šiel som im ukázať, bárs som bol ustatý.
Konečne som s nimi rozlúčil sa v ceste,
keď som sa už badal až pri samom meste.
Toto teda, bratia, tá príčina bola,
že som sa neskoro navrátil dnes z poľa.
      </span>
     </p>
    </div>
   </p>
   <p>
   </p>
   <p>
    KUBO
    <span class="emphasis">
     <em>
      (dnu a stane si pred predošlých. Cestou vraví. Má bradu, fúzy z
            konopí):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Nuž čože, synkovia, čo sa zhovárate?
Čo to za akú vec, tu vospolok máte?
Či Junák doniesol zas dačo nového,
že s takou pilnosťou počúvate jeho?
      </span>
     </p>
    </div>
   </p>
   <p>
   </p>
   <p>
    FEDOR:
   </p>
   <p>
    <div class="literallayout">
     <p>
      <span style="white-space: pre;">
       Junák nám hovorí, že počul na ceste,
že akýsi popis bude zajtra v meste.
      </span>
     </p>
    </div>
   </p>
   <p>
   </p>
   <p>
    KUBO:
   </p>
   <p>
    <div class="literallayout">
     <p>
      <span style="white-space: pre;">
       Tak je. Vyšiel rozkaz od cisára daný,
by mocnárstva jeho ľud bol popísaný.
      </span>
     </p>
    </div>
   </p>
   <p>
   </p>
   <p>
    FEDOR:
   </p>
   <p>
    <div class="literallayout">
     <p>
      <span style="white-space: pre;">
       Čujte ale, bratia, aby sme raz spali
a po denných prácach na pokoj sa dali.
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Ľahnú si tí traja, čo sú na zemi. Kubo si kľakne, klobúk na valašku položí a
            modlí sa.)
     </em>
    </span>
   </p>
   <p>
   </p>
   <p>
    KUBO:
   </p>
   <p>
    <div class="literallayout">
     <p>
      <span style="white-space: pre;">
       Pane, hlas môj zdvíham ku trónu Tvojemu,
bo si deň zas pridal k životu našemu.
Zhliadni, prosím, láskave na synov mojich,
ktorí v odpočinku sú po prácach svojich.
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Ľahne si aj on k nim. Spia.)
     </em>
    </span>
   </p>
   <p>
   </p>
   <p>
    ANJEL
    <span class="emphasis">
     <em>
      (spieva):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Gloria, gloria, in excelsis Deo!
      </span>
     </p>
    </div>
   </p>
   <p>
   </p>
   <p>
    STACHO
    <span class="emphasis">
     <em>
      (zodvihne hlavu):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Čis’ počul, Fedore, tie ľúbezné hlasy,
ktoré bolo počuť hen tu na salaši?
      </span>
     </p>
    </div>
   </p>
   <p>
   </p>
   <p>
    FEDOR
    <span class="emphasis">
     <em>
      (ospalý):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Spi, bratku, v pokoji, to sa ti len sníva,
alebo sa kohút už k ránu ozýva.
Kto by teraz spieval o pravej polnoci?
Zlý duch ale do nás nemá žiadnej moci.
      </span>
     </p>
    </div>
   </p>
   <p>
   </p>
   <p>
    STACHO
    <span class="emphasis">
     <em>
      (strmšie):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Veď sa ja žiadneho ducha tiež nebojím,
ale ver mi, bratku, za to dobre stojím,
keď som ten hlas počul, že som nespal vtedy.
A akési svetlo videl som na nebi.
      </span>
     </p>
    </div>
   </p>
   <p>
   </p>
   <p>
    FEDOR
    <span class="emphasis">
     <em>
      (namrzený):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       No, len ľahni, Stacho, nechaj spať iného.
Nebuď darmo zo sna i otca starého.
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Ľahnú si obaja.)
     </em>
    </span>
   </p>
   <p>
   </p>
   <p>
    ANJEL
    <span class="emphasis">
     <em>
      (hovorí):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Vstaňte hore, pastieri,
bo na vašom majeri
narodil sa Mesiáš,
ktorý spasí svet i vás.
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Fedor a Stacho vyskočia.)
     </em>
    </span>
   </p>
   <p>
   </p>
   <p>
    STACHO:
   </p>
   <p>
    <div class="literallayout">
     <p>
      <span style="white-space: pre;">
       No, či nemám pravdu, hej, bratku Fedore,
že som vskutku počul spev na našom dvore.
      </span>
     </p>
    </div>
   </p>
   <p>
   </p>
   <p>
    FEDOR:
   </p>
   <p>
    <div class="literallayout">
     <p>
      <span style="white-space: pre;">
       Ej, verím, bratku môj, bo na uši vlastné
počul som nebeských duchov spevy hlasné.
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Vyskočia: Kubo a junák.)
     </em>
    </span>
   </p>
   <p>
   </p>
   <p>
    KUBO:
   </p>
   <p>
    <div class="literallayout">
     <p>
      <span style="white-space: pre;">
       Čože sa tu robí, hoj, synovia moji?
Čo to aké svetlo nad salašom stojí?
      </span>
     </p>
    </div>
   </p>
   <p>
   </p>
   <p>
    FEDOR
    <span class="emphasis">
     <em>
      (Junákovi):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Choď pozrieť, Junáku, však si ty dosť smelý,
Či je osvietený náš Betlehem celý?
      </span>
     </p>
    </div>
   </p>
   <p>
   </p>
   <p>
    JUNÁK
    <span class="emphasis">
     <em>
      (vzdorovite mykne sebou):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Hej, bratku, ja nejdem ani na krok z domu!
Ani ma z vás nikto nenavedie k tomu.
      </span>
     </p>
    </div>
   </p>
   <p>
   </p>
   <p>
    FEDOR:
   </p>
   <p>
    <div class="literallayout">
     <p>
      <span style="white-space: pre;">
       Poďme všetci pozrieť na tie divné veci,
ktoré sme z anjelských rozumeli rečí.
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Spievajúc chodia do kolesa, štrkajúc palicami. Vpredu Fedor, Stacho, Junák,
            Kubo.)
     </em>
    </span>
   </p>
   <p>
   </p>
   <p>
    SPEV:
   </p>
   <p>
    <div class="literallayout">
     <p>
      <span style="white-space: pre;">
       Mesiačik vysoko ešte stojí;
ľud sladko spočíva na pokoji:
Len my sa berieme k tej radosti,
ktorú nám zvestoval duch z vysosti.

Po čom svet túžieval dávne časy,
čo z neba žiadali mnohé hlasy:
to sa teraz plní v Betleheme,
to vidieť s radosťou ta ideme.

Plesajte, bo prišiel už Spasiteľ,
oddávna žiadaný Vykupiteľ:
Vstávajte, národy, poďte s nami
chválu vzdať Ježišku za jasľami.
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Stanú si proti betlehemu. Fedor napravo, druhí od neho naľavo.)
     </em>
    </span>
   </p>
   <p>
   </p>
   <p>
    KUBO
    <span class="emphasis">
     <em>
      (ukáže na anjela oboma rukami):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Pozrite, čo sa to tu belie pred nami,
akýsi duch ide osvetlen žiarami.
      </span>
     </p>
    </div>
   </p>
   <p>
   </p>
   <p>
    ANJEL:
   </p>
   <p>
    <div class="literallayout">
     <p>
      <span style="white-space: pre;">
       Čo sa ma bojíte, čo trápite seba?
Hľa, velikú radosť prinášam vám z neba,
bo sa vám narodil sveta Vykupiteľ,
oddávna žiadaný predrahý Spasiteľ.
      </span>
     </p>
    </div>
   </p>
   <p>
   </p>
   <p>
    KUBO
    <span class="emphasis">
     <em>
      (kročí k betlehemu):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Sem teda, synovia, pristúpte len k nemu.
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Všetci sa poklonia betlehemu, snímu z hláv klobúky, Fedor a Stacho kalpaky. Po
            poklone znovu stanú na miesta svoje).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Učiňte poklonu a dajte česť Jemu.
      </span>
     </p>
    </div>
   </p>
   <p>
   </p>
   <p>
    FEDOR
    <span class="emphasis">
     <em>
      (sníme kalpak, stane proti betlehemu):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Vitaj nám, Ježišku, oddávna žiadaný,
Tys’ prišiel svet spasiť od Boha poslaný.
       <span class="emphasis">
        <em>
         (Kľakne na jedno koleno.)
        </em>
       </span>
       Ja za to pred Tebou padám na kolená,
aby bol účastný tiež Tvojho spasenia.
       <span class="emphasis">
        <em>
         (Vstane a kročí na miesto.)
        </em>
       </span>
      </span>
     </p>
    </div>
   </p>
   <p>
   </p>
   <p>
    STACHO
    <span class="emphasis">
     <em>
      (tiež tak, lenže hneď kľakne):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Aj ja Ťa tiež vítam, Spasiteľu drahý,
Abys’ mi poprijal ten Tvoj život blahý.
       <span class="emphasis">
        <em>
         (Na miesto.)
        </em>
       </span>
      </span>
     </p>
    </div>
   </p>
   <p>
   </p>
   <p>
    JUNÁK
    <span class="emphasis">
     <em>
      (tiež tak):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       A ja sa tiež teším nad príchodom Tvojím,
Tebe sa oddávam celým srdcom svojím.
       <span class="emphasis">
        <em>
         (Naspäť kročí.)
        </em>
       </span>
      </span>
     </p>
    </div>
   </p>
   <p>
   </p>
   <p>
    KUBO
    <span class="emphasis">
     <em>
      (na obe kolená, zopne ruky, položiac ich na valašku, na ktorej má aj
            klobúk):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Tisíckrát Ťa vítam, Ježišku premilý,
Ty si občerstvenie sklesnutej mej sily.
       <span class="emphasis">
        <em>
         (Vstane a hovorí synom.)
        </em>
       </span>
       Synovia, plesajte, že nám Boh z vysosti
láskave udelil tak veľké milosti.
Buďte mu povďační, plňte vôľu Jeho
a vždycky sa držte pokánia svätého.
      </span>
     </p>
    </div>
   </p>
   <p>
   </p>
   <p>
    FEDOR:
   </p>
   <p>
    <div class="literallayout">
     <p>
      <span style="white-space: pre;">
       Teraz si ideme nejakú valaskú pieseň zaspievať.
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Fedor sa raz otočí, druhí kročia ďalej a spievajú. Fedor zahvizdne,
            hajduchuje.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Fedor smižný paholík,
čo vyskočí na kolík,
na žinčičke nežije,
len si vínko vždy pije.
       <span class="emphasis">
        <em>
         (Nabok ide.)
        </em>
       </span>
      </span>
     </p>
    </div>
   </p>
   <p>
   </p>
   <p>
    STACHO
    <span class="emphasis">
     <em>
      (taktiež):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       A Staško je tiež hoden,
nikomu je nie roveň.
Ani čert mu nechybí,
že mu každý závidí!
       <span class="emphasis">
        <em>
         (Nabok.)
        </em>
       </span>
      </span>
     </p>
    </div>
   </p>
   <p>
   </p>
   <p>
    JUNÁK
    <span class="emphasis">
     <em>
      (zatne valašku do dlážky a tuho zahvizdne. Za prvé dva riadky piesne
            obíde okolo valašky):
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vivat, bača, vivat v kvete,
ako ruža kvitne v lete!
       <span class="emphasis">
        <em>
         (Ešte raz na prste zahvizdne, skrútne klobúk, podoprie si boky a hajduchuje.)
        </em>
       </span>
       Vivat, bača, vivat náš,
pôjdeš s nami na salaš!
       <span class="emphasis">
        <em>
         (Rýchlejšie.)
        </em>
       </span>
       Na salaši dobre býva,
na salaši pokoj býva.
Vivat, bača, vivat náš,
pôjdeš s nami na salaš!
       <span class="emphasis">
        <em>
         (Skrútne klobúk, zahvizdne, vezme valašku a ide na svoje miesto.)
        </em>
       </span>
      </span>
     </p>
    </div>
   </p>
   <p>
   </p>
   <p>
    KUBO
    <span class="emphasis">
     <em>
      (drží sa oboma rukami valašky, akoby nevládal. Chce zahvizdnúť, ale mu
            zlyhá):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Sedí Kubo za bukom,
číta ovce klobúkom.
Tuto jedna, tuto dve,
a tá tretia bude mne.
       <span class="emphasis">
        <em>
         (Chce zahvizdnúť.)
        </em>
       </span>
      </span>
     </p>
    </div>
   </p>
   <p>
   </p>
   <p>
    FEDOR:
   </p>
   <p>
    <div class="literallayout">
     <p>
      <span style="white-space: pre;">
       Teraz si ideme niečo zajesť a zapiť.
       <span class="emphasis">
        <em>
         (Vyjme z kapsy „verešdúr“. Proti Stachovi.)
        </em>
       </span>
       Salus tebe, Stacho!
       <span class="emphasis">
        <em>
         (Pije a podá.)
        </em>
       </span>
      </span>
     </p>
    </div>
   </p>
   <p>
   </p>
   <p>
    STACHO
    <span class="emphasis">
     <em>
      (tiež):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Salus tebe, bača Junák!
       <span class="emphasis">
        <em>
         (Pije a podá.)
        </em>
       </span>
      </span>
     </p>
    </div>
   </p>
   <p>
   </p>
   <p>
    JUNÁK
    <span class="emphasis">
     <em>
      (tiež):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Salus tebe, Kubo!
      </span>
     </p>
    </div>
   </p>
   <p>
   </p>
   <p>
    KUBO
    <span class="emphasis">
     <em>
      (tiež):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       Salus vám!
       <span class="emphasis">
        <em>
         (Pije a schová do kapsy.)
        </em>
       </span>
      </span>
     </p>
    </div>
   </p>
   <p>
   </p>
   <p>
    FEDOR:
   </p>
   <p>
    <div class="literallayout">
     <p>
      <span style="white-space: pre;">
       Teraz ideme niečo Ježiškovi oferovať.
       <span class="emphasis">
        <em>
         (Dole kalpak. Na koleno.)
        </em>
       </span>
       A ja Fedor, smižný paholík,
ja Ty oferujem takô jabĺčko
ako moje srdečko. Sebe hryz!
       <span class="emphasis">
        <em>
         (Preč.)
        </em>
       </span>
      </span>
     </p>
    </div>
   </p>
   <p>
   </p>
   <p>
    STACHO
    <span class="emphasis">
     <em>
      (tak):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       A ja Stacho, smižný paholík,
ja Ti oferujem takú klbásu,
čo Ťa trikrát ňou opášu. Sebe hryz!
       <span class="emphasis">
        <em>
         (Preč.)
        </em>
       </span>
      </span>
     </p>
    </div>
   </p>
   <p>
   </p>
   <p>
    JUNÁK
    <span class="emphasis">
     <em>
      (tak):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       A ja bača, smižný paholík,
ja Ti oferujem takého barana,
čo ho nezješ od večera do rána! Sebe hryz!
       <span class="emphasis">
        <em>
         (Preč.)
        </em>
       </span>
      </span>
     </p>
    </div>
   </p>
   <p>
   </p>
   <p>
    KUBO
    <span class="emphasis">
     <em>
      (tak):
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       A ja Kubo, smižný paholík,
ja Ti oferujem jednu hrudu syra,
aby Ťa ňou nachovala Tvoja matka milá. Sebe hryz!
       <span class="emphasis">
        <em>
         (Preč.)
        </em>
       </span>
      </span>
     </p>
    </div>
   </p>
   <p>
   </p>
   <p>
    FEDOR:
   </p>
   <p>
    <div class="literallayout">
     <p>
      <span style="white-space: pre;">
       Už všade kohútky napospol spievajú,
dennice sa tratia a zore vstávajú;
mesiačik vysoko za hory zachodí,
slniečko k znameniu svitania vychodí.
Vráťme sa už teda do domu našeho,
kým svetlo nastane slniečka krásneho.
By sme sa ku stádam dostali zavčasu
a čím skôr ovečky vyhnali na pašu.
      </span>
     </p>
    </div>
   </p>
   <p>
   </p>
   <p>
    ANJEL:
   </p>
   <p>
    Z toho sa srdečne teším a radujem, že nám Boh dal dožiť a dočkať tieto radostné sviatky,
         totižto narodenie Pána Ježiša Krista. Aby sme mohli nielen na tento rok, ale na mnoho
         budúcich rokov pri stálom a dobrom zdraví tieto sviatky dožiť a dočkať a naše práce
         šťastlive konať a po behu života nášho aby sme sa mohli s tým novonarodeným Ježiškom v nebi
         radovať a tú anjelskú pieseň prespevovať: „Sláva Bohu na nebi, pokoj ľuďom na zemi!“ — to
         vám srdečne vinšujem a prajem.
   </p>
   <p>
    <span class="emphasis">
     <em>
      (Vezme betlehem — odchodia niekoľko grajciarmi od domácich obdarovaní. Akže majú
            v dome dievča, nuž mu na odchode zaspievajú i druhú slohu niže udanej piesne, ak nie —
            spievajú len prvú slohu.)
     </em>
    </span>
   </p>
   <p>
    <span class="emphasis">
     <em>
      (Pieseň na odchode).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už sa sťato odberáme,
kozy, ovce zajímame —
pri betlemskom salaši,
kde bývajú valasi.

Anka, Anka, srdce moje,
keď ja umriem všetko tvoje:
bačkory, šubice,
aj staré nohavice.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e940" name="ftn.d56e940">
        8
       </a>
       ]
      </sup>
      Národní listy XXXIX, č. 1, 1. I. 1899
     </p>
     <p>
      Slovenské pohľady XIX, 1899, str. 116 — 123
     </p>
     <p>
      Redakcia odtlačila „Betlehemskú hru“ v rubrike „Slovenský jazyk, živá starina“ s
               poznámkou, že bola uverejnená v Národných listoch. Tajovský dostal sa počas svojho
               štúdia v Prahe do styku s redakciami niektorých novín a časopisov. Tak sa dostal do
               styku aj s niektorými politickými predstaviteľmi.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1683">
       </a>
       Recepty lásky na Slovensku
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1690" name="d56e1690">
      9
     </a>
     ]
    </sup>
   </p>
   <p>
   </p>
   <p>
    Slávna spoločnosť!
   </p>
   <p>
   </p>
   <p>
    Milerád vystupujem na toto miesto a sladko cítim v duši z tej príčiny, že poskytujete mi
         príležitosť k prehovoreniu dakoľko slov o milom svojom ľude slovenskom. To si za česť
         pokladám!
   </p>
   <p>
    Pravda, hovoriť o ľude tam za krátkych pár minút dalo by sa iba vo všeobecnosti a i tak
         len v kusých črtách, ktoré by málo objasnili mravy a zvyky toho holubičieho národa
         slovenského.
   </p>
   <p>
    Preto nemienim hovoriť o ľude tom vo všeobecnosti, ale mám za cieľ predstaviť vám ani
         nie tak Slováka ako Slovenku, k tomu dievča dedinské zo strany povery, čarodejníctva a —
         ráčte dovoliť — že i tu obmedzujem sa iba na povery a čary obvyklé a vzťahujúce sa k veku
         panenstva a vydaju; hovorím len „vydaju“, lebo slovenský mládenec dievčaťu nečarí, súc si
         istý ženičky, keď mu čas dovolí a vôľa príde. Preto tak mnoho slovenských národných piesní,
         v ktorých si šuhaj vyspevuje, že o milú, ak stane sa mu nevernou, nestojí. Slovenský šuhaj
         si zaspieva:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Keď ma moja milá nechce,
        </em>
       </span>
       <span class="emphasis">
        <em>
         nech si urobí, ako chce:
        </em>
       </span>
       <span class="emphasis">
        <em>
         Ja si hore-dole zájdem,
        </em>
       </span>
       <span class="emphasis">
        <em>
         ja si frajerôčku nájdem!
        </em>
       </span>
      </span>
     </p>
    </div>
   </p>
   <p>
   </p>
   <p>
    No nie tak dievča. To sa na Slovensku aspoň u pospolitosti každé chce vydať! A každé
         hľadí vydať i ten rodič, majú na pamäti porekadlo: „Dievča do dvanásteho roku češ, do
         šestnásteho strež a po šestnástom ďakuj tomu, kto ti čerta vezme z domu.“
   </p>
   <p>
    A i dievča samé ponáhľa sa dostať za muža, nedbajúc ani najmenej na to, že „také ženy
         chytro mrú, čo sa radi za muž drú“.
   </p>
   <p>
    Dievčaťu, ráčte dovoliť, neminie pätnásť liet, už pýta od šuhaja — verte mi, že pravdu
         vravím — srdce, čo už aj len medové, tak z príležitosti hodov alebo jarmoku. Vyjde zo školy
         po pätnástom roku, už si stáva v kostole medzi dievčatá staršie, počíta sa za dievku a
         každý grajciar vynakladá na šatu, na strojenie, aby vynikla nad iné. Preto i tá pieseň:
         „Sedemdesiat sukieň mala!…“ Druhá polovica piesne tej nepatrí sem.
   </p>
   <p>
    Šestnásť liet! V tie časy — Bože môj — kto by sa divil dievčaťu, ak sa vzbudí v útlom
         jeho srdiečku túha: zvedieť, či sa — nuž, či sa vydá. Ale kto to vie? Koho sa na to pýtať
         má? Otca? No veď by jej ten dal —! Matere? Tá sa sama s otázkou zaoberá a nemôže nájsť
         odpovede. Rodiny vari? Či kamarátky? No to ešte! Aby ju vyklebetili. Veď viete, že by si
         žienka mozoľ na jazýčku natlačila, aby mala len dačo zamlčať; nie to ešte takú vec!
   </p>
   <p>
    Už to má! Suseda má za domom nasiate konope, pôjde sa navečer po nich pováľať a ak
         konope do rána vstanú, žiadne strachy, iste sa vydá. Alebo keby to nie, že ako pre ľudské
         jazyky, horko-ťažko prečká do voľaktorého jarmoku a tam jej potom za dva-štyri grajciare
         vytiahnu, myška alebo vtáčik, „planétu“, v nej iste nájde odpoveď na otázku, aj ešte mnohé
         poučenia pre život, a je myseľ uspokojená; ale „to ľudské srdce divná vec“ — len dočasu.
   </p>
   <p>
    Za chvíľu dostaví sa nová túžba. Dievča, keďže sa už vydá, prečo by nesmelo znať i
    <span class="emphasis">
     <em>
      kedy
     </em>
    </span>
    to bude? — Ale ako sa to dozvedieť? — Keď nie inak, musí
         dočkať do jari a potom sa už opýta kukučky, vraj:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kukulienka, koľko mi rokov dáš,
        </em>
       </span>
       <span class="emphasis">
        <em>
         kým pôjdem na sobáš?
        </em>
       </span>
      </span>
     </p>
    </div>
   </p>
   <p>
   </p>
   <p>
    A kukučka kuká: jeden, dva, tri, šesť, osem, desať aj viac. Ach, tá iba žiaľu narobí!
         Hja, ale tak je to, pretože oňahdy jednou nohou obutou a druhou bosou chodila, preto
         kukučka tak mnoho predpovedala.
   </p>
   <p>
    Ale, božinku môj, vari naozaj by sa iba o toľko rokov? Nie! To nemôže byť, veď je to
         veľa! A dievča roztúžené srdiečko snaží sa uspokojiť inak. Pri mútení bude pojedať maslo z
         vršku mútnika a zahryzovať si vršku chlebíka, tak sa skoro vydá a márna zlosť kukučkina!
         Ale veď je ešte aj iná pomoc. Po kolede zakrúti sa do obrusa, čo bol na stole prestrený
         počas požehnania, sadne na stoličku, na ktorej kňaz sedel a skorý vydaj je istý. No
         najlepšie bude — idúcky z utierne (polnočnej omše vianočnej) — zaklepať, prepytujem vaše
         statočné hlavičky, prasiatku na domček a koľko ráz tože zakrochká, za toľko rokov sa dievča
         vydá. To ešte najskorej uspokojí myseľ, lebo prasiatku zo spania sa nebude chcieť ani len
         dva razy ozvať a tak do roka bude dievča pod čepcom.
   </p>
   <p>
    Dosiaľ teda vieme, že sa dievča vydá; ba i to, kedy sa vydá, že sa to už dlho
         neodtiahne. Ale slovenské dievča sa vám s tým neuspokojí. Ona ešte aj to chce vedieť, kto
         sa jej dostane a či bude mládenec, či len vdovec. Ďalej, či bude bohatý roľník abo
         remeselník? Či len šuhaj chudobný?
   </p>
   <p>
    Lebo nemyslite, že slovenské dievča je voči tejto veci ľahostajné. To nie. V tom ohľade
         kráča rovno s nami zvedavými: mnoho nám budúca žienka prinesie vena?
   </p>
   <p>
    Ako si zodpovie dievča slovenské na tieto otázky? — Nasledujúcimi kúzelnými receptmi.
   </p>
   <p>
    Pôjde na nedeľu do kostola, položí si pod jazýčok kvietok „Žofka“ zvaný, zadrieme a tu v
         sníčku predstaví sa jej šuhaj, ktorého bude. Najhoršie je to, že sa stojačky ťažko
         zadrieme. Dievča si poradí!
   </p>
   <p>
    Od Lucie do Vianoc zahrýza do jabĺčka a pred polnočnou omšou ide pred kostol, dojedá
         jabĺčko a čaká na mládenca, ktorý by k nej a pozdejšie pre ňu prišiel. Nechcem tu
         pripomínať mnohé smiešne výjavy, ako často stáva sa, že príde k takému dievčaťu na vydaj —
         malý chlapec, alebo starý chlap. Ba jednej sa vraj raz prihodilo, že prišlo k nej to
         zneuznané zvieratko, ktoré my somárom a vy tu oslíkom menujete. Ja som to aspoň videl
         zvečnené v jednom humoristickom časopise, ale možno, že si to iba pán redaktor zavtipkoval.
         Ostatne môžbyť, že sa to i stalo.
   </p>
   <p>
    Predsa, žeby podobným úsmeškom sa vyhlo, snáď lepšie bude, keď dievča na Štedrý večer
         napíše na niekoľko kartičiek mená tých šuhajov, za ktorých by šlo najradšej; zabalí
         kartičky do malých buchtičiek z cesta, dá variť a ktorá buchtička stane prvá na vodu, za
         toho šuhaja sa vydá. Tak vie to bez vystavenia sa každému posmechu.
   </p>
   <p>
    Alebo: nech si zaopatrí po kúsku chleba z troch domov, kde majú mládencov a dá si ho na
         noc pod podušku — prisnije sa jej ten, za koho sa dostane.
   </p>
   <p>
    Slovenské dievča, aspoň ktoré si zakladá už či na kráse alebo majetku, nerado ide za
         vdovca a preto vraví, že „nechcela by ho ani čo by mal také vrece peňazí — ako je sám“.
   </p>
   <p>
    Z toho vidíme, že je toto otázka tiež veľa dôležitá vedieť: či bude mládenec a či, Bože,
         len ten vdovec?
   </p>
   <p>
    Tak urobí! Pôjde na Štedrý večer ukradnúť susedovi do náručia dreva a ak naberie párom,
         bude mládencova, ak nie, aká pomoc? Ujde sa jej len vdovec. Ale nie je pravidla bez
         výnimky. Niekedy predsa sa stane, že by sa dievča rado vydalo za vdovca, ktorému práve žena
         umrela. Nech si teda, keď tej mŕtvej prvý raz vyzváňajú, sadne na moždiar, čo soľ a mak v
         ňom tlčú, a neodíde z neho, kým nevyzvonili; tak milý ten vdovec musí prísť po ňu, a koľká
         to rozkoš, akže sa to obnovuje nejaká stará láska! Tu iste zabúda na všetkých mládencov! Ak
         sa chce ale ešte aj iným spôsobom doznať stavu svojho budúceho, tak sa na Ondreja celý deň
         postí a keď ide na lôžko, položí si pod hlavu otcov lebo bratov klobúk a ten sníček len
         nebude taký nepriaznivý, aby nesplietol na ružovú myseľ dievčatka v podobe švárneho
         mládenca. Ak by predsa — už ju vdovec neminie.
   </p>
   <p>
    Keď už i to vie, že bude mládenec alebo čo už aj len ten vdovec, prichodí rad na to, aký
         bude. Či bohatý, či chudobný, či roľník, či remeselník?
   </p>
   <p>
    Vezme teda sklenicu, naplní ju vodou a rozbije do nej vajce. Ak sa to hore ťahá, bude
         gazda a bohatý! Akže ostane na dne sedieť — žiadna pomoc! — jej muž bude iba paholok. Nato
         nech vezme si dievča varechu a búcha ňou na zrub studne a nech pilný dá pozor, aký ohlas
         studňa z vnútra vydáva; lebo podľa toho dostane muža. Keď totiž počuje kladivom búchať,
         bude kováč, keď len slabšie zvuky kladiva začuje, bude ševc a keď bičom švihať, roľník.
   </p>
   <p>
    Dosiaľ, čo si dievča žiadalo, dozvedelo sa všetko. A keď už všetko vie, prečo by nemalo
         vedieť ešte konečne i meno svojho budúceho a z ktorej strany sveta príde: či z vyšného
         konca dediny, či z dolného a či až hen z druhej dediny?
   </p>
   <p>
    Tomu kvôli po štedrej večeri na Vianoce píšu dievčatá celú abecedu — čo je prosím
         najmakavejším dôkazom, že slovenské dievčatá znajú písať a čítať — a prižmúrivše oči, ide
         prstami po abecede a zastane. Na ktorých dvoch písmenách prsty zastali, to budú počiatočné
         písmená mena jej mužíčka. Pritom je ale ten háčik, že dievčaťu nedá dobre oči prižmúriť
         akási tajná sila a rado zastanú prsty na písmenách, ktoré by tak srdečne želalo svojmu
         budúcemu mužíčkovi!
   </p>
   <p>
    No ale aby som skončil! Neviem ešte, odkiaľ šuhaj príde. Preto keď sa opekance pečú,
         bežia dievčatá s nimi na ulicu a volajú na psa. Z ktorej strany pes pribehne, v tú sa
         dievča vydá. Nuž a ak pribehne ich viac? Tým lepšie, budú sa vraj šuhajci o ňu trhať!
   </p>
   <p>
    Ešte jedno nemôžem nespomenúť. Je to, že slovenské dievča ešte najradšej vydáva sa za
         šuhaja, ktorého skutočne ľúbi. A tu nastáva mnoho čarovania, ku ktorému prikladá ruky už aj
         starostlivá mamička, krstná mať a mnohé tetičky.
   </p>
   <p>
    Ak sa nemôže dievča vydať za šuhaja, ktorého ľúbi, nech ide do troch kostolov, do troch
         soľných skladov a do toľkých krčiem, odštiepi si všade z dvier po triesočke, uvarí ich v
         hrnčíčku, umyje sa tou vodou na chodníku, kade chodieva ten, koho by rada mať za muža;
         potom vyleje všetko na chodník: ak ten šuhaj cez tú počareninu prejde, boľavé srdiečko sa
         zahojí. Ale keďže to platí aj pre druhého, preto niekedy toľko sĺz, že prešiel porobeninu
         druhý a ten sa vtiera na miesto toho milovaného.
   </p>
   <p>
    „Milý sa ti žení!“ — Hach, pomsta, pomsta! A nešťastné dievča, keď neverníka sobášia, v
         zúfalstve dáva a zaviera do suda mačku so psom: aby ako tí v tom sude sa bijú, tak bíjal sa
         falošník so ženou po celý život.
   </p>
   <p>
    Ale dajme tomu, že k zrade nedošlo a dievča dostalo sa za vyvoleného. To sú nevyhnutné
         mnohé opatrenia z veľadôležitých, do ďalšieho života zasahujúcich príčin.
   </p>
   <p>
    Pri sobáši majú mladoženísi tesne vedľa seba stáť, aby zlô nemohlo preletieť pomedzi
         nich. Ale to iste bude iba púhy výmysel ženský, aby totiž mohla mladucha stúpiť mladému
         zaťovi na nohu a tak aby jej on bol celý život podrobený, aby muž „nosil praslicu a žena
         palicu“.
   </p>
   <p>
    Od sobáša príduc do domu mladého zaťa, má sa mladá nevesta podívať do komína a chytiť
         rohu kachieľ, aby chytro privykla. — Prvý kus mäsa, na ktorý mladý zať pri stole mieri,
         nech uchytí mladucha: bude ona prvá v dome. Samé opatrenia, aby kormidlo domu držala žienka
         v rukách.
   </p>
   <p>
    Nakoniec ešte jedno chcem pripomenúť. Keď už ani čary dievčaťa, ani matky, ani tetky k
         čepcu nepomohli, žijú kde-tu po dedinách staré babky, ktoré za uzlík stravy, lebo pár
         grajciarov predsa len ešte pokúsia sa pomôcť. Ja som počul vyprávať, že ak príde k takej
         kto na „poradu“, ona — babka — vyjde von do komôrky alebo na povaliny, alebo že i do pece
         vojde, vypočuje okolnosti hľadajúcich pomoc, na ktoré sa jej domáci tážu, a po chvíli,
         akoby nič nevedela, vojde do izby a pýta sa na to, čo už raz vypočula.
   </p>
   <p>
    K reči cudzích dokladá sama z prv počutého a tí, držiac ju ešte aj za „vešticu“, pýtajú
         rady i pomoci. Ona, pravda, nikdy nezistí, ale poradí aj desatorakô! To poučí slovom, to dá
         všelijaké zelinky, korienky, prášky a i náležité k nim spôsoby použitia. Mimochodom
         spomínam si, že čo chlapec mal som tiež šťastie napiť sa takého odvaru; ale až dodnes sa
         pamätám, ako mi bolo špatne v týchto (žalúdok) čiastkach života. Dievča — služobné — sa tým
         odvarom, aby sa šuhajovi páčilo, malo umývať, a ja som sa toho — nabumbal.
   </p>
   <p>
    Babky takéto — „veštice a čarodejnice“ sú už len poriedko a ja, keď som bol v
         Trenčiansku, počul som, že tam na celom okolí takej babičky niet a že tamojší ľud prechodí
         už na Moravienku do Hrozenkova k podobnej starene — veštici a čarodejnici.
   </p>
   <p>
    Toto by boli asi tie „magické recepty lásky“, o ktorých som vám v krátkosti rozpovedal,
         ako sa slovenské dedinské dievča podľa nich dozvedá: za prvé, či sa vydá vôbec; za druhé —
         kedy? Kto sa jej dostane? Či bude roľník, či remeselník, či bohatý, či chudobný a odkiaľ
         bude.
   </p>
   <p>
    Konečne podarilo sa nám pomocou týchto kúzelných receptov ľúbiace sa srdcia i zosobášiť
         a mladej ženičke zabezpečiť budúcnosť a hlavne nadvládu! Čo k tomu ešte pridať? Ja myslím,
         že nič, krome toho srdečného želania: „Nech žijú šťastne a blažene mnohé dlhé letá k sláve
         a zvelebeniu slovenskej rodiny.“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1690" name="ftn.d56e1690">
        9
       </a>
       ]
      </sup>
      Národní listy XXXIX, č. 85, 26. III. 1899
     </p>
     <p>
      Tajovský predniesol túto prácu ako prednášku na spoločenskom večierku „klubu
               národní strany svobodomyslné“, ako uvádzajú Národní listy. Podtitul znie:
               „Národopisná črta“. Nepodarilo sa nám zistiť, kto z konkrétnych politických činiteľov
               umožnil Tajovskému vystúpenie v klube v jednej z českých politických strán. Práca
               našla ohlas v Salvových Slovenských listoch (III, č. 20, str. 11, 1. IV. 1899) krátko
               po jej vyjdení v Nár. listoch. Nepodpísaný autor (pravdepodobne sám K. Salva) v
               rovnomennom článku prijal ju s výhradami. Citujeme podstatnú časť: „Radi sme
               prečítali prednášku mladého nášho rodáka, ktorej usiloval sa dať ducha veselého. Ale
               vyznáme pravdu, že k prednáške, konanej pred tak vážnym obecenstvom, čakali sme viac
               prípravy. Je iné, keď sa extemporizuje pri pohári a iné, kde sa vážne predstavuje
               národ po akejkoľvek stránke.
     </p>
     <p>
      Názov ,Recepty lásky na Slovensku‘ je úplne neprimeraný, lebo čo podáva p.
               Tajovský, sú nie recepty, ale zvyky a obyčaje, povery a čary slovenskej mládeže.
     </p>
     <p>
      Hovoriť o ľude tom za krátkych pár minút, dalo by sa iba vo všeobecnosti…, — a
               hneď nasl. veta: nemienim hovoriť o ľude tom vo všeobecnosti… Načo tá protireč?
               Najprv uznáva, že kto chce hovoriť o ľude slovenskom krátko, musí hovoriť vo
               všeobecnosti, ale vybral si jednu stránku ľudu toho — lásku mládeže. Z toho
               nasleduje, že bude dlho hovoriť. A hovoril ten ,za krátkych pár minút‘! Vytýkame i
               to, že pánom prednášateľom povedané zvyky a obyčaje, povery a čary slovenskej
               mládeže, sú len z jedného kraja, snáď zo Zvolena, čo mal pripomenúť; lebo inde na
               Slovensku — snáď pri týchto — sú zase iné. Zo zbierky pp. Holubyho a Riznera ľahko sa
               o tom možno presvedčiť.
     </p>
     <p>
      Ale ,vo všeobecnosti‘ tešíme sa i tejto práci nášho učinlivého Tajovského.“
     </p>
     <p>
      Označenie „náš učinlivý Tajovský“ mohol vysloviť Salva, u ktorého Tajovský vydával
               svoje prvotiny v zošitoch.
     </p>
     <p>
      Tajovský podľa zápisnice Detvana predniesol 20. I. 1900 na jeho týždňovej schôdzke
               „pôvodnú prácu s názvom ,Námluvy‘“. Prózu alebo článok s podobným názvom sme nenašli.
               Predpokladáme, že mohlo ísť o pokračovanie „Receptov“, ktoré sa dotýkali otázky
               zvykov u dievčat.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1829">
       </a>
       Aký je ten druhý svet?
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1836" name="d56e1836">
      10
     </a>
     ]
    </sup>
   </p>
   <p>
   </p>
   <p>
    Od starého otca svojho počul som čo chlapec často hovoriť, že mu veru po smrti nič
         lepšie nebude, ako mu bolo zaživa. Pamätám sa, že hovorieval, že i tam ho čakajú všetky
         práce, ktoré tu konal. Menovite: kosa, vidly, hrable, sekera, okovanec a túlanie sa za
         prácou ešte po horších chodníkoch a neschodných prtiach medzi kružinou-hložinou, popod
         mosty, cez vody a po horách — horšie ako tu. A v našej pekárskej peci (t. j. na takom
         priestore) že budú dvanástoria mlátiť, zhrbení „do págľa“.
   </p>
   <p>
    Pritom bol pobožný, nevymeškal kostol, a aj v poli a na cestách sa modlieval.
   </p>
   <p>
    Stará mať, tiež pobožná osoba — (modlila sa, spievala za každým krokom; v nedeľu a vo
         sviatok čítavala „Život svätých“ a iné nábožné knihy) — podobne zmýšľala, a starému otcovi
         prisviedčala, hoci ho vše, keď toho už veľa bolo, i zahriakla, aby mlčal a „veril“, čo
         viera káže.
   </p>
   <p>
    „Veď ja len vravím,“ ospravedlňoval sa starý otec. „No, veď zato — čože by to bolo — ako
         bude, tak bude — pánbohvie — keď nám to ešte nikto neprišiel povedať,“ doložila stará mať.
         Ale že nebolo iného náhľadu, ako starý otec, to vidieť už aj z tej jednej jej rozprávky (na
         viac sa hádam nepamätám), že jedno dievča sa zatajilo a „bolo na druhom svete“, a keď ho
         prebrali, vadilo sa vraj s rodinou, že ako jej tam mohlo dobre byť a že sa muselo vrátiť.
   </p>
   <p>
    „Nuž a akože ti bolo?“ pýtali sa jej vraj príbuzní.
   </p>
   <p>
    „Šla som už,“ vravela, „cez jednu veľkú izbu a v tej bolo veľa stolov, a na každom kopa
         chleba — čerstvého, len tak voňal, a zobudili ste ma.“
   </p>
   <p>
    Rozdiel je iba ten, že si starý otec horšie, stará mať ale krajšie predstavovali ten
         druhý svet. A podobne počul som i od druhých ľudí hovoriť, keď si vše prišli k nám posedieť
         a sa o tom náhodou rozhovorili. Že Tajovčan predstavuje si posmrtný život tak, ako
         tuzemský, to vidieť i z niekoľkých tajovských obyčají, zaznačených v Slovenských pohľadoch.
   </p>
   <p>
    Žene, ktorá umrie pred pôrodom, alebo práve pri pôrode spolu s dieťaťom, dávajú do
         truhly i hábočky pre dieťa, aby ho mala do čoho obliecť a previť. (Tamže, str. 122, 1895.)
         Z čižiem, ktoré majú obuť mŕtvemu, ak sú na nich podkovičky pribité, odtrhnú ich, aby vraj
         na druhom svete nechropkal. (Tamže, str. 745, 1897.)
   </p>
   <p>
    Či porekadlo „Išiel Abrahamovi husí pásť“ myslia vážne, alebo žartom, na to som sa
         nespýtal.
   </p>
   <p>
    Ale že mŕtvi z druhého sveta na tento prichodia, to v Tajove veria. Lebo hovoria, že
         mŕtvy na tretiu noc po umretí príde sa odobrať od domácich. Príde na oblok alebo na dvere
         zaklopať. (Tamže, str. 122, 1895.)
   </p>
   <p>
    Tomu nasvedčujú ešte tieto dve povery: Z nevádzanej ženy, keď umrie, býva smrť, ktorá
         chodí v bielej plachte pre ľudí, ako aj tá, že kto niečo z cintorína ukradne, toho prídu
         mŕtvi mátať aj drhnúť. (Tamže, str. 122, 1895.)
   </p>
   <p>
    Mŕtvemu dávajú povedľa iných vecí aj peniaze do hrobu. (Na čo, to sa opýtam.) A komu by
         vraj zabudli, ten si chodí pýtať; dáva „ohlas“, a najlepšie je vraj položiť do pozostalých
         šiat jeden-dva grajciare — tam si ich najskorej nájde. Ba počul som od viacerých, že
         predtým (či aj dnes?) dávali pod hlavu tým, ktorí za života radi pili, aj fľaštičky s
         páleným, aby sa vraj na ďalekej ceste mali čím potúžiť a sa nevrátili.
   </p>
   <p>
    Svitaj, Bože, svitaj!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1836" name="ftn.d56e1836">
        10
       </a>
       ]
      </sup>
      Časopis Muzeálnej slovenskej spoločnosti III, 1900, č. 1, strana 7 — 8
     </p>
     <p>
      Podtitul práce znie: „Črta z tajovských povier.“ Cudzie práce, na ktoré sa
               Tajovský odvoláva, sú od A. Budaya: Povery a obyčaje ľudu slovenského (Slovenské
               pohľady XV, 1895, str. 122 — 123), Povery a obyčaje (Slovenské pohľady XVII, 1897,
               str. 562 — 563, 624 — 627).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1873">
       </a>
       Chlieb u Slovákov
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1880" name="d56e1880">
      11
     </a>
     ]
    </sup>
   </p>
   <p>
   </p>
   <p>
    Legenda hovorí — ako mi to moja stará mati rozprávali — že voľakedy bolo vraj viac
         chleba ako dnes; ale že to bolo ešte hen, keď Kristus Pán chodil po svete. Ale že jedna
         matka podymníkom utierala špinavé dieťa svoje, čo vraj tak rozhnevalo Pána, že siahol na
         byľ a chcel vôbec otrieť klas, aby sa človek požehnaniu božiemu neposmieval. Len Panna
         Mária, vždy milosrdná, zadržala mu ruku, že ostal na slame ešte malý klas. Od tých čias je
         vraj o chlieb tak ťažko, že ho človek v potu tvári jedáva a v Otčenáši každodenne prosí
         Boha, aby dal dnes a zajtra tiež. V ostatných modlitbách taktiež často žiada ľud o
         „vezdejší“, a katolíci — ako známo — odbavujú i pobožnosť v poli, prosiac o požehnanie a
         hojné úrody zemské. Ale i tá svetská:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Milý, mocný Bože
        </em>
       </span>
       <span class="emphasis">
        <em>
         z vysokého neba,
        </em>
       </span>
       <span class="emphasis">
        <em>
         keď si mi dal zuby,
        </em>
       </span>
       <span class="emphasis">
        <em>
         dajže mi aj chleba
        </em>
       </span>
      </span>
     </p>
    </div>
   </p>
   <p>
   </p>
   <p>
    tiež nenie do skoku. Skladal ju akiste Slovák hladný, nemajúc toho „daru božího“, toho
         „tatíčka“, ako chlieb náš ľud isteže z úcty a vážnosti menuje. Ľudu nášmu je chlieb vecou
         posvätnou, čo vidieť už i z toho, že keď ešte len zamiesila naň gazdiná, už kladie po ňom
         kríže, aby bol požehnaný a sa vydaril. A keď prvý do pece sádže, požehnáva ho znova a z
         prvého odštipuje (Tajov) kúštik a hádže do ohňa vraj „za dušičky“. Ak ho načína, zase ho
         krížom znamená, a ak príde do domu návšteva, čím že vás prvô uctia? Iste chlebom. A ja sa
         rozpomínam, ako vše moja stará mať banovala, že zabudla dať chleba krájať „pre reči“, t. j.
         uctiť. A koho uctila, ten nikdy neopovrhol aspoň „na raz do úst“ si ukrojiť. Chlieb
         neohrdia, iba ak by deti. Ale pohodiť ho ani tie nesmú. Týmto krája ho otec, častejšie
         matka, lebo deti nevedia si odkrojiť, keďže nevedia naň zarobiť — hovorí porekadlo.
   </p>
   <p>
    O chlebe, ako o druhých jedlách, špatných rečí nepočuješ. Chlieb je „chlebom, chlebíkom,
         darom božím“ a preto jeho miesto aspoň vo dne na stole.
   </p>
   <p>
    Z povery neobracajú ho načatou stranou do dvier: aby gazdovstvo von dvermi neušlo, a
         dobrý valach, aby mu vlk kŕdeľ nenačal, dáva svoj chlieb načínať inému.
   </p>
   <p>
    Idúcky von z dediny chleba nejedz, učí povera, bo preješ si gazdovstvo; ba taký človek
         skoro by vyjedol celú dedinu.
   </p>
   <p>
    Ak ženská mačku zabije alebo dotkne sa istého údu mužského tela, jakživ dobrého chleba
         nenapečie.
   </p>
   <p>
    Ak je kôrka na chlebe odstáta, odutá, iste hnevala sa pekárka pri sádzaní. Ale deti
         hovoria, že v tých dierkách „pánbiček spáva“. Ak odúva chlieb v peci pupky, prídu naň
         hostia. Aby chlieb bol dobrý, neradno, kým kysne, izbu vymetať. (Povera, ale prospieva
         čistote.)
   </p>
   <p>
    V jednom prípade, ako ja viem, je chlieb i liekom. Dávajú ho užiarený na masti deťom i
         starým od bolenia v hrdle, že „predriape a pomastí“.
   </p>
   <p>
    Počas vianočných sviatkov býva celý na stole od štedrej večere za dva dni. Jedia sa
         koláče alebo druhý chlieb; ale ten načína sa iba po sviatkoch. Je tam obrusom prikrytý s
         ostatnými vecami, ako sú oblátky, med, orechy, jabĺčka, cesnak a čo ja viem, čo všetko tam
         moja stará mať ukladala.
   </p>
   <p>
    Chlieb dávajú na Štedrý večer i statku a v ňom med a strúčok cesnaku, aby — (neviem
         ďalej). V Trenčíne dávajú statku i oblátky zvlášť so zelinou (obyčajný lístok petržlenu)
         pečené. Keď sa poprvô na pašu vyháňa, (v Tajove) už len chleba dostane.
   </p>
   <p>
    Či aj čaria chlebom? Isteže. Dobšinský náš poznačil síce len, že ak máš zlosť na dáku
         strigu, tak pri pečení chleba bi zánet šípovým mládnikom: akoby si strigu šibal; ale v
         Slovenských pohľadoch z r. 1898 na strane 624 čítam: Chlieb v peci zabudnutý nemá dievča
         jesť, bo naň zabudnú — nevydá sa. Aby však dievča bolo vzácne, robia mamičky na chlebe (pri
         sádzaní) jamku, a vodu, ktorá pri umývaní chleba v tej jamke sa udrží, dávajú dcéram vypiť.
         — Tiež, ktorá jedáva vŕšky z chleba, skoro sa vydá.
   </p>
   <p>
    Môj nebohý starý otec nikdy bez chleba ani krok. „S chlebom je vraj dobre chodiť,“
         vravieval. Presvedčil som sa neraz o tom i sám, keď sme vše šli ďalej do poľa a mi kúštik z
         neho podal.
   </p>
   <p>
    Že sa chlieb nikdy nepreje, to je staré porekadlo; ale hádajte, od čoho majú dievčatá
         červené líčka? Hm, od chlebovej kôročky, aby ste vedeli. Len, Bože, to je žiaľno, že na
         mnohých stranách Slovenska tak málo chleba, že by sotva v mnohých dedinách mal vidieť
         človek to červené líčko; aspoň nie od chleba. Lebo veď známe kraje, kde v štyri-šesťsto
         duší počítajúcej obci nad troch-štyroch gazdov od nedele do sviatku chleba nevidíš. Pečú
         síce z múky, doma v kameni ručnom mletej, zapopolené pagáče, ale z tých biele zuby možno,
         ale červené líca sotva by kto dostal. Hľa, tu, v tých krajoch mohli by zblednúť tie
         slečinky, ktoré sa na ružovosť líčok svojich hnevajú.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Sýtemu vraj vody
        </em>
       </span>
       <span class="emphasis">
        <em>
         a lačnému chleba:
        </em>
       </span>
       <span class="emphasis">
        <em>
         tak nám chleba, chleba, chleba!!
        </em>
       </span>
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1880" name="ftn.d56e1880">
        11
       </a>
       ]
      </sup>
      Časopis Muzeálnej slovenskej spoločnosti III, str. 22 — 23
     </p>
     <p>
      Podobnú prácu predniesol Tajovský na týždennej schôdzke Detvana 21. X. 1899 ako
               „pôvodnú prácu“ s názvom „Tajovská kuchyňa“. V zápisnici je o práci poznačené:
               „Pôvodca obvyklým príjemným a zábavným spôsobom podal nám zbierku z doliny Tajovskej
               a dal podnet k širšiemu sa rozhovoreniu a zrovnávaniu jedál a ich spôsobe
               pripravovania po rôznych stranách Slovenska. V rozhovore sa zúčastnili: bratia
               Fajnor, dr. Smetanay, Ursíny a Gregor, ktorý sľubuje, že v práci bude pokračovať.“
               Prácu „Tajovská kuchyňa“ nenašli sme publikovanú. O práci „Chlieb u Slovákov“
               predpokladáme, že vznikla z podnetu, ktoré uvádza zápisnica.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1954">
       </a>
       Z porekadiel M. Ivankovej
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1961" name="d56e1961">
      12
     </a>
     ]
    </sup>
   </p>
   <p>
   </p>
   <p>
    Bolo by bolo, len keby boli menšie diery a väčšie záplaty (dôchodky).
   </p>
   <p>
    Bolo ťa tam treba ako krta na lúce.
   </p>
   <p>
    Čím viacej človek hľadá, tým horšie nájde.
   </p>
   <p>
    Cudzie ruky snadné, ale neosožné.
   </p>
   <p>
    Choď pre čie s rukou, čert príde pre tvoje s vozíkom.
   </p>
   <p>
    Hustá služba — riedke šaty.
   </p>
   <p>
    Hoďas je aj vlna, nech je len r… plná. (Zje čokoľvek.)
   </p>
   <p>
    Hej, ľa, kravičky okolo potoka! Aká bola robota, taká bude chova (hovoria lenivému na
         Kysuciach).
   </p>
   <p>
    Ide ústy na chrústy (= nevzal si nádoby).
   </p>
   <p>
    Jedna matka a otcov hromádka.
   </p>
   <p>
    Kto nemá peňazí, nech sa chytí za väzy; alebo: nech jazyk vyplazí.
   </p>
   <p>
    K ovsenému chlebu treba hlad a ku pšeničnému maslo.
   </p>
   <p>
    Kto nechce poslúchať, musí sa potlúkať.
   </p>
   <p>
    Keby ste mali strýca pápežom, ľahko by ste kardinálom zostali (protekcia).
   </p>
   <p>
    Lepší opilec (muž) ako nedbalec. (Ten zarobí aspoň na korhelicu.)
   </p>
   <p>
    Jedz h…, pi vodu, nevyjdeš na škodu; alebo: nebudeš mať škodu. (Odpovedá žena, keď jej
         muž dohovára, že mnoho stroví.)
   </p>
   <p>
    Mrcha baran, čo svoje rohy neunesie (= potrebnú vec chce zahodiť).
   </p>
   <p>
    Moc kriku a málo vlny (povedal čert, keď chcel sviňu ostrihať).
   </p>
   <p>
    Nebojme sa malej misy, ale malého hrnca.
   </p>
   <p>
    „Neboj sa, neboj sa.“ „Jaj, keď ti vraj neboja psi hryzú.“
   </p>
   <p>
    Nehrmelo, aby nepršalo.
   </p>
   <p>
    No dočkaj, sa ja vypomstím, čo na tvojich deťoch! (Zastrája sa šuhaj milej.)
   </p>
   <p>
    Od malého pána, príde láska sama. (Sám sa uponíži.)
   </p>
   <p>
    Odrež ucha, nadlož brucha. (Vzal tam, kde bolo treba, a dal tam, kde toho bolo ešte viac
         treba.)
   </p>
   <p>
    Od hladu pes psa je.
   </p>
   <p>
    Prvé koty (kočky) za ploty.
   </p>
   <p>
    Pravdu povedz — nemáš nikdy hriechu.
   </p>
   <p>
    Pokrstený žid a opraný kožuch — jedna cena.
   </p>
   <p>
    Po kúsku Matús(š)ku, nie všetko naraz. (Hovorí sa deťom pri jedle.)
   </p>
   <p>
    Spravil z huby r… (Mnoho sľuboval a nič nesplnil.)
   </p>
   <p>
    Ten by zjedol i koňa aj s kopýtkami (= pažravý).
   </p>
   <p>
    Umrie stryná, bude iná. (Keď milý, milá zanechá.)
   </p>
   <p>
    „To je všetko jedno.“ „Keby bolo všetko jedno, bolo by i h… medom.“
   </p>
   <p>
    Vlk chváce (uchytí) a stáda nevodí. (Omluva krádeže.)
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1961" name="ftn.d56e1961">
        12
       </a>
       ]
      </sup>
      Časopis Muzeálnej slovenskej spoločnosti IX, 1906, str. 44 — 45
     </p>
     <p>
      M. Ivanková je konkrétna osoba z Martina, matka dr. M. Ivanku a manželky Miloša
               Pietra, Márie Pietrovej, s ktorými sa Tajovský priatelil.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2042">
       </a>
       Porekadlá z rôznych kútov Slovenska
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2049" name="d56e2049">
      13
     </a>
     ]
    </sup>
   </p>
   <p>
   </p>
   <p>
    Ani čo bys’ ho s pazajkovou (?) sviecou hľadala, lepšieho nenájdeš (totiž muža, milého).
   </p>
   <p>
    „Ako dobre vyzeráte.“ „Dobre veru dobre. Zlé sa nikdy nepokazí.“
   </p>
   <p>
    A čo bolo medzi nami, nech je to pod nohami (mlčanlivosť).
   </p>
   <p>
    Býva tam ešte voľakto? (Či je ešte dačo v džbánku?)
   </p>
   <p>
    B…m ti frak aj s kaputom.
   </p>
   <p>
    Bodaj ho pokrčilo do baranca (obaranca, págľa).
   </p>
   <p>
    Brechna (= taká, čo aj mnoho do sveta tára i špatne a sproste).
   </p>
   <p>
    Cigara pred obedom dáva chuť, po obede sýti (posmievajú sa takým, ktorí hovoria, že by
         za fajčenie jedlo opustili).
   </p>
   <p>
    Či mne bude chvála, či vám (povedal syn otcovi, keď tento, že majetok radšej predá a
         prepije, akoby ho dal tak lacno synovi).
   </p>
   <p>
    Klekotiť (= asi čo české žvaniť).
   </p>
   <p>
    Čuhár, čuháriť = ťažko robiť.
   </p>
   <p>
    Dnes je svátok — natláčaní kútú (= sobota, pôjdu mládenci na zálety. Skalické).
   </p>
   <p>
    Dakedy čo aj Pán Boh chce — svätí nedopustia (= mnoho malých prekážok).
   </p>
   <p>
    Dnes musí svet na šikovného sadnúť.
   </p>
   <p>
    Dám mu všetko, potom ma na metle vyhodí.
   </p>
   <p>
    Dostal lopár (= kôš).
   </p>
   <p>
    Dotkla sa plota bylina (= povedali, že sme z rodiny).
   </p>
   <p>
    Hnevám sa na teba, že sa o mňa
    <span class="emphasis">
     <em>
      neobakneš
     </em>
    </span>
    .
   </p>
   <p>
    Je pod veľkým zákonom.
   </p>
   <p>
    Keď na hus padne kameň, urobí gag (= ozve sa, kto sa cíti).
   </p>
   <p>
    Keď sa bruško natlačí, tak sa dobre tabačí. (Ločava = mláka, povedia na slabý trúnok.)
   </p>
   <p>
    Lepšie kvintlík šťastia ako cent rozumu.
   </p>
   <p>
    Medzi svetom svetsky, doma psota vždycky (= pred svetom sa ukáž a doma tri biedu).
   </p>
   <p>
    Nech je len žena doma a chléb medzi nami (= je dobre, hovoria v Skalici).
   </p>
   <p>
    Nemá r.c. ani c.c..
   </p>
   <p>
    Napľuj mu do očí, povie, že pršalo (nedbá).
   </p>
   <p>
    Netajte sa svojich rečí.
   </p>
   <p>
    „Ako sa máte?“ „Na oba časy“ (= ani chorý, ani zdravý, ani bohatý, ani chudobný;
         prostredne).
   </p>
   <p>
    „Pred našima“ (= prsia ženské).
   </p>
   <p>
    Pajda, pajedivá.
   </p>
   <p>
    Pime, kým žijeme, ktovie či nám potom dajú.
   </p>
   <p>
    Proti láske nemajú okuliarov.
   </p>
   <p>
    Preložili ju (krava; dali jej mnoho).
   </p>
   <p>
    Roky ma prevládali.
   </p>
   <p>
    Smrdí málom (je ho málo).
   </p>
   <p>
    Sľúbeného sa veľmi veľa do vrecka schová.
   </p>
   <p>
    Sa volky kolo plota, aká chova, taká robota.
   </p>
   <p>
    Zháňať zo sveta (= ísť niekomu o život).
   </p>
   <p>
    Ten sa tomu teší — nie Cigáň dieťaťu.
   </p>
   <p>
    Tá moja porada (= matka).
   </p>
   <p>
    Takô je (tučnô) ako pľuzgier.
   </p>
   <p>
    Trp čerte, keď sa ti hostiny chcelo (= keď si tam liezol).
   </p>
   <p>
    Tŕpky že sú dobré, kto ich môže užívať.
   </p>
   <p>
    Už je na letáči (= žena na výľahu).
   </p>
   <p>
    V každej škrapinde iná chuť (vychovávajú rapavú).
   </p>
   <p>
    Valiak (= voz drevený, bez železa).
   </p>
   <p>
    Vie, odkiaľ dievčaťu nohy rastú (= nenie poctivý).
   </p>
   <p>
    Vypadá ako mucha v cmare.
   </p>
   <p>
    Všade by ste mali plno, akoby krídlom vymietol.
   </p>
   <p>
    Vidíš, vidíš, ako ju rozum preháňa (= chce byť múdrejšia, ako je).
   </p>
   <p>
    Z jazyka sa chytro vymlzne (ľahko povieš, čo si nemal).
   </p>
   <p>
    Zuby mi šklblo (= zarazilo ho dačo; reč).
   </p>
   <p>
    Zaskočiť po nôte (= bez muziky, pri speve tancovať).
   </p>
   <p>
    Zlatom písal a h… pečatil (= dobre začal, hlúpo skončil).
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2049" name="ftn.d56e2049">
        13
       </a>
       ]
      </sup>
      Časopis Muzeálnej slovenskej spoločnosti X, 1907
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2173">
       </a>
       Martinská hus
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2180" name="d56e2180">
      14
     </a>
     ]
    </sup>
   </p>
   <p>
   </p>
   <p>
    Na sv. Martina musí byť skoro v každej rodine v nedeľu pred 11. novembrom upečená hus.
         Ba i najchudobnejší hospodár si na sv. Martina dožičí kúsok mäsa, lebo ináčej by si sv.
         Martin vyhľadal medzi jeho dobytkom dáku obeť. Martinská hus sa dostala na pekáče pre
         udalosť r. 375, keď skromný opát jedného z francúzskych kláštorov — Martin — vymenovaný bol
         za biskupa v Tourse. Posolstvo, ktoré mu zvestovalo toto povýšenie, hľadalo ho po celom
         kláštore, až ho konečne našlo v chlieve, obklopeného celým kŕdľom tučných husí. Ale tu
         začali husi gágať, ako kedysi na rímskom Kapitole, a zaplatili svoju zradu, voči Martinovi
         spáchanú, smrťou, lebo ich upiekli na hostine. Od tých čias sa ujalo hodovanie na sv.
         Martina a menovite stredovekí páni a rytieri priviedli túto hostinu ku veľkej dokonalosti.
   </p>
   <p>
    Druhá legenda rozpráva, že raz, keď bol Martin ešte vojakom, stretol sa pred amienskymi
         bránami so zmrznutým vojakom, ktorému daroval polovicu svojho plášťa, a sa mu objavil
         Kristus tou polovicou odetý.
   </p>
   <p>
    Cisár Maximus podal vraj Martinovi pri hostine pohár vína a preto sa Martin považuje za
         patróna vinárov a je ním dodnes v Bourgogni. Keďže ale k dobrému zapitiu prináleží aj dobre
         si zajesť, netrvalo dlho — a sv. Martin sa stal i patrónom dobrých jedákov. Tým sa i
         vysvetľuje, že napr. v Utrechte a inde nazývali sa pôžitkári „Martinskí bratia“.
   </p>
   <p>
    V niektorých krajinách je deň sv. Martina detskou slávnosťou a bývajú deti ako na
         Mikuláša obdarované koláčmi, cukríkmi, orechami atď. Pozostalosťou z dávnych pohanských
         čias je „martinský oheň“, ktorý sa niekde ešte dosiaľ kladie na rozličný spôsob. Čo sa týka
         husi, sv. Martinovi zasvätenej, stratili sme v novšej dobe jeden z jej úžitkov pre nás
         úplne. Od r. 336 po Kr., v ktorom spomína sa prvé použitie brkového pera, písavalo sa
         husacím perom až do čias nie práve veľmi vzdialených. Má teda hus rozhodne veľký význam i
         na poli kultúry. Keď sa však začali užívať oceľové perá, pominul, pravda, veľký význam husí
         a brkové pero zmizlo z kruhu pisárov.
   </p>
   <p>
    Hus spomínaná je často i v našich slovenských ľudových pesničkách, napr.: „Pri Prešporku
         na Dunaji
    <span class="emphasis">
     <em>
      húsky
     </em>
    </span>
    sa perú…“, „Štyri
    <span class="emphasis">
     <em>
      husi
     </em>
    </span>
    biele…“,
         „Kázala mi mati, biele
    <span class="emphasis">
     <em>
      húsky
     </em>
    </span>
    hnati…“, „Šuhajko biela
    <span class="emphasis">
     <em>
      hus
     </em>
    </span>
    …“, „Keď som tie
    <span class="emphasis">
     <em>
      husi
     </em>
    </span>
    pásala…“ atď.
   </p>
   <p>
    A aby som tu predniesol všetko, čo o husiach viem, pripomeniem ešte, že u nás v Martine
         na oslavu nášho patróna usporiadajú sa každoročne „husacie večierky“ a bývajú obyčajne
         zábavné a veselé. Rozumie sa, že na bielom stole nechybia husi pečené a pritom ani rečnenia
         a spevy.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2180" name="ftn.d56e2180">
        14
       </a>
       ]
      </sup>
      Národný hlásnik XLVII, 1913, č. 45, str. 3
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2215">
       </a>
       Dopisy
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2222" name="d56e2222">
      15
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      Dohňany 1896
     </strong>
    </span>
    <sup>
     [
     <a class="footnote" href="#ftn.d56e2233" name="d56e2233">
      16
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      Dohňany, v júli.
     </em>
    </span>
    Sme už plný mesiac po skúške. Ako vypadla, o tom
         súdiť nemôžem. No svedomie ma netrápi. „Kresťania a Slováci sme!“ Túto výpoveď som mal vždy
         na ume, kedykoľvek som vstúpil alebo vystúpil zo školy.
   </p>
   <p>
    Dietky rozlietli sa po chotári, ktoré za kravičkou, ktoré za kozičkou. Len to je smutno,
         že sú tam bez všetkej dohliadky. — „Květy mládeže“ (vďaka darcom!) nezaháľajú. Sú priateľmi
         dietok a preto tieto berú ich so sebou do poľa. Ja oddychujem. Sladko to padne, bárs len aj
         po osemmesačnej práci, vyjsť si s „Komenským“ (vďaka zaň bratovi v Tasove!) alebo s „Domom
         a školou“ do slobodného. Koľká to slasť, napojiť dušu najprv krásami prírody a potom
         otvoriť si „Dom a školu“ (roč. X. [1894] str. 80) a prečítať si odspodku riadok štvrtý a
         piaty. Jaj, mne vtedy svet sa točí a vlastným očiam neverím. Slovenské učiteľstvo nevie
         jednu, áno, ako kus chleba potrebnú knihu vydať. Čo žiadaš teda od nás mladých, národe môj?
         Ako ťa ja mám viesť, keď chodníka neznám? V maďarskej preparandii som sa mal tomu naučiť?
   </p>
   <p>
    Bratia, ak nezaspala ešte i tá posledná kvapka krvi vo vás, vydajme bratovu Zigmundíkovu
         „Národniu školu“. Mne tiež „kozy neorú“, a aby ste videli, že za dobro veci mám zmysel,
         prosím brata Zigmundíka poznačiť si ma na desať exemplárov jeho „Národnej školy“.
   </p>
   <p>
    Zbohom! Nože sa už raz hnime!
   </p>
   <p>
   </p>
   <p>
    <span class="bold">
     <strong>
      Košice 1897
     </strong>
    </span>
    <sup>
     [
     <a class="footnote" href="#ftn.d56e2263" name="d56e2263">
      17
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      Košice, 8. aug.
     </em>
    </span>
    Málo cestujúci Slovák myslel by si, ba pozitívne
         viem, že mnohí sú toho domnenia, že Košice a okolie sú už do nepoznania zmaďarčené. A to je
         omyl! V Košiciach hovorí sa aspoň toľko po slovenský, ako v Bystrici alebo v Trenčíne.
         Slovom, vyjmúc úradníctvo a vysoké meštianstvo, remeselníci a pospolitý ľud maďarčinu len
         tak lámu a preto radšej hovoria po slovensky. Nemecký hovor tiež počuješ za každým
         druhým-tretím krokom. Naoko, pravda, je všetko zmaďarizované, no vojdi do ktoréhokoľvek
         obchodu, alebo pýtaj sa niečo na ulici po slovensky, každý ti vie odvetiť.
   </p>
   <p>
    Okolie? Tu sme si úplne doma. Pýtal som sa vojakov zblízka a tí mi odpovedali, že veru u
         nich „Slováci“ bývajú. Pýtal som sa kaprála, patriaceho do dediny od Košíc na štyri hodiny
         chôdze, a ten mi zas odpovedal, že tam síce mnohí vedia po maďarsky, ale že veru len tam
         zhovárajú sa po maďarsky, kde sa po slovensky dohovoriť nemôžu. Školy menuje ľud
         „maďarskými školami“; ale dietky, vychodivšie „maďarskú školu“, zase vraj všetko zabudnú v
         živote. Teda celkom tak ako vo Zvolene, alebo kdekoľvek na slovenských stranách.
   </p>
   <p>
    V prvých dňoch tohto mesiaca tu ustavične pršalo vari za štyri-päť dní a čo lepšiu úrodu
         zmyla voda. Tisíce a tisíce snopov odniesla rieka Hornád. Potrhalo mosty, a vojaci, čo
         stáli k ochrane barakov, videli vraj vozy, statok a bohužiaľ, i jedného človeka vo vlnách
         rozvodnenej rieky. Chráň nás, Bože, od podobných navštívení!
   </p>
   <p>
    Učiteľov-rezervistov je tu vyše osemdesiat a vyjmúc štyroch-piatich všetko rodom Slováci
         alebo Rusi, lenže z desiatich deväť takých, čo hanbia sa za svoj pôvod a pretekajú sa vo
         vychvaľovaní všetkého, čo je maďarské, pretože nič nevedia o svojom. Zbohom!
   </p>
   <p>
   </p>
   <p>
    <span class="bold">
     <strong>
      Pohorelá 1897
     </strong>
    </span>
    <sup>
     [
     <a class="footnote" href="#ftn.d56e2288" name="d56e2288">
      18
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      Z vidieka
     </em>
    </span>
    . Tak ďaleký kút, ako je pol treťa tisíc duší počítajúca
         obec Pohorelá, počas môjho pobytu tam, chcel som bližšie predstaviť ctenému čitateľstvu. No
         nepredvídaný, náhly odchod mi to znemožnil a podávam v krátkosti iba to, čo som dotiaľ
         zachytil, poznačil, okrem toho, čo už bolo v Pohľadoch uverejnené a čo ešte v mojom stolíku
         (v piesňach a svadobných obyčajoch) čaká svetlo sveta.
   </p>
   <p>
    Pohorelá — kde je to? Nuž, veru, milý čitateľu, na školskej zemeguli to nenájdeš. Ale
         vyhľadaj si na zemevide Uhorska Hron a iď prstom vedľa neho a proti prúdu až ta, kde je už
         len ako cvernička, a tam, ak si na dobrú mapu trafil, nájdeš pri malom kolečku zapísané:
         Pohorella.
   </p>
   <p>
    Kým by sme ešte do dediny zašli, mám česť, ctený čitateľu, ťa upozorniť, aby si sa
         dobrou knutou zaopatril: lebo toľko psov som ja nikde na dedine nevidel ako v Pohorelej.
         Nuž majú tí ľudia ešte, buď Bohu chvála, aké-také dvorce a po pár tých ovečiek, teda k
         ostráženiu týchto potrebujú toľko tých hafajov. Zlých psov je tam teda, a zvlášte v zime,
         mnoho; ale ľudia sú dobrí, Boha sa boja, sú nábožní a v kostole veľmi pekne spievajú.
         Pálené síce tiež pijú i za „záloh“, no vypijú aj víno alebo pivo. A keď ich navštíviš,
         podľa mojej skúsenosti, len z tohto dvojho jedným ťa ponúknu. Veselie odbývajú ešte za tri
         dni, no pravda, čo pravda: na štvrtý deň sa im ešte predsa zábava nehnusí. Ale aj vedia sa
         zabávať! A tých svadobných pesničiek koľko znajú! Veru by sa hádam akémukoľvek horliteľovi
         zunovalo ich spísať a tak ešte napochytre, keby musel tu i tu aj premýšľať, ako to vlastne
         urobiť. Lebo oni hovoria „tak trocha po poľskö“. Povedia napr.: „Tös tež takö, ako ten, čo“
         (jedol); alebo: „Moje krove sol god“ (Maju kravu sal had), atď. No o nedorozumení ani reči
         nemôže byť, a potom už mnohí aj ponechávajú tú svoju starodávnu výrečnosť a učia sa dobre
         po slovensky hovoriť. Zvlášte na tých to badať, ktorí boli vojakmi alebo dačo čítajú. Potom
         škola, kostol, furmanky a vôbec s iným ľudom mnoho zbrúsia z pôvodnosti reči.
   </p>
   <p>
    Chlapi, ako vravím, jedni furujú drevo, uhlie a železo do blízkych i vzdialených
         koburgovských maší, druhí sú po rúbaniciach, už či pri dreve alebo uhlí, a iní zas
         zaoberajú sa roľníctvom. Zväčša však živia sa z toho i z toho. V lete okolo poľa a v zime
         po horách, keďže ani ten najlepší gazda toľko chleba si nedorobí, čo by mu bolo na celý rok
         dosť. A z čoho by poplatil tie všelijaké dane? Musí teda na zárobky, i nie sú poriedko
         gazdovia, ktorí majú po dva-štyri voly a dva-tri-štyri kone a rožného statku po pár kusov.
   </p>
   <p>
    Ovocné stromy nepestujú, lebo tam i ten najlepší rodzaj plánky rodí.
   </p>
   <p>
    Zeleninu tiež málo pestujú, na kapustu vôbec chodia do Brezna alebo do Spiša. Na ozim
         nesejú a pšenicu vôbec nie, lebo sa iba raz „vydarí“ za desať-pätnásť rokov. Pri tom
         všetkom ten ľud chudobne síce, no dosť dobre sa opatruje; trvá aspoň na otcovskom. Majetky
         neprepíja, bárs z toho, čo zarobí, tiež málo odkladá. V posledných časoch počína si
         obľubovať „šporky“, pôžičky, od čoho odveď ho, Bože!
   </p>
   <p>
    Pohorelá číta vyše osemdesiat voličov, ale politicky sa skoro ani nehýbe, slúžiac za
         nástroj kortešom. Novota-cudzota v kroji, reči, mravoch a zvykoch nechytá sa ho nič, alebo
         veľmi málo. Maďarčine sa síce v škole už veľa učí, no najtiaž von — už je po nej. Piesne
         svoje, pravda, aj donáša, no mnohé sú domorodé. Ku každej zvláštnejšej príležitosti hneď je
         pieseň hotová. Tak majú aj pieseň z časov zavedenia civilných sobášov a mnohé iné. Dievky a
         vôbec ženy rady spievajú pri prácach svojich. Lebo vedieť načim, že pohorelské dievčatá a
         nevesty, podľa mienky našej Živeny, „krásne“ vedia vyšívať. (Viď poznámku na kápku, z
         Pohorelej zaslanú.) Dorábajú tiež dobré ľanové plátno a vedia ho pekne pretkávať pamokom i
         hodvábom. Chlapi zas spravia z dreva, čo zachytia.
   </p>
   <p>
    Domácnosť a vôbec všetko, čo je hodné zachovania, opísať je práca ťažká. Pohorelá čaká
         na šťastnejšieho zberateľa našich národných pokladov, než som bol ja.
   </p>
   <p>
   </p>
   <p>
    <span class="bold">
     <strong>
      Turany 1901
     </strong>
    </span>
    <sup>
     [
     <a class="footnote" href="#ftn.d56e2322" name="d56e2322">
      19
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      Z Turian.
     </em>
    </span>
    Ej, ej, pán redaktor, čože je to za robota, že o našej
         voľbe na stoličný výbor nebolo už v dvoch predošlých číslach ani a, ani bé? My sme tiež nie
         od macochy, čo aj hneď pán slúžny u nás býva a židov máme až chuj —! Nemal to kto napísať?
         Napíšem to ja. Mám vymlátené, jesto trocha času. Len kde začať? Od Adama.
   </p>
   <p>
    Nuž — ako viete — nie je u nás už dávno všetko v poriadku. Mali sme, hľa, takých
         notárov, richtárov, čo ich slúžny a vicišpán málo a zle dozerali, teraz plaťte, chudobné
         obce. — Ale o voľbe. No však to spolu súvisí. Lebo ako sa chýr rozniesol, že budú voľby do
         stoličného výboru, už bol tu náš notár a to vše dane inkasoval, vše tie staré hriechy
         naprával — a pritom kortešoval za seba do stolice. A hneď bol u nás, hneď v Krpeľanoch, v
         Šútove a tak naoko akoby nič, a ono robil si stranu.
   </p>
   <p>
    Aby nás, reku, tí židia a falošní Maďari nakoniec neprecedili, kohože my Slováci budeme
         kandidovať? Treba sa nám ujednostajniť, lebo rozdvojený dom padá.
   </p>
   <p>
    Tak povedali sme si, že treba si nám voliť ľudí neodvislých, samostatných, smelého srdca
         a Slovákov. Pán notár nech je notárom a nech sa nedriape tam, kde by aj tak len slúžnemu a
         vicišpánovi prikyvovať musel, ako ich podriadený. A potom, či by sa nás aj mohol, aj vedel
         a chcel zastať ako Slovákov? Nie, veď on nie je z našej krvi, nevie o našich túžbach,
         potrebách. Voľme si ľudí našich telom a dušou. A za takých sme uznali pána farára Hrdličku
         a spoluobčana viceinšpektora p. Jána Chrenku, ľudí v každej veci našich. A predsa to už oči
         klalo podajedným z úradských a výboru, že či si vraj budeme voliť roľníka—gazdu,
         seberovného, keď si môžeme pána a notára k tomu. Akoby ten pán a notár lepšie vedel ako náš
         človek, kde sedliaka krpec tlačí. To je pomýlený náhľad, a predsa to voľaktorí neuznali a
         kortešovali na notára. Tak hneď prvý náš richtár Jozef Ránto Fekeč počal odvádzať ľudí od
         slovenskej strany a neťažilo sa mu ísť aj s pánom slúžnym ešte len aj do Šútova pomýliť
         našich voličov. Vysvetľovali im, že ako to bude dobre, pekne a múdre, keď si vyvolia pána
         notára a vraj pána farára, že veď aj Turanci všetci tak budú hlasovať, a ono inšie mali za
         lubom, ako v deň voľby vysvitlo. Lebo dali iba dve kartičky s menom pána Hrdličku. Na
         ostatných bol Fiťma, náš spoluobčan, sedliak, ale taký nezmestný, nevzdelaný človek, panský
         chvost, ako richtár, podnoža Ujhelyiho a notára. Má viac ako druhí, nuž už sa mu to za
         hanbu vidí držať so slovenskou stranou, ale pchá sa pánom, že sa mu za to usmejú alebo mu
         ruku podajú. Zato je vždy proti nám. A vzali mu syna za vojaka a je vari na tri dni
         posúdený, nuž sa nazdá, že mu aj toho pustia a jemu odpustia… Nech len čaká a je tam. Ký je
         to však hrom, že naši ľudia, ako prídu do úradu alebo zbohatnú, už tancujú, ako im páni
         hudú. No ten náš richtár, aby bol starší, a mal väčšiu moc — bude slepým náhončím notára a
         slúžneho. — Nemôžem ale zamlčať, že aj niektorí vždy verní naši ľudia, a hlavne jeden
         starší gazda — ja už neviem, či zo závisti a či z nepriateľstva — neťažil si po dva razy
         ísť do Krpelian a tam odhovárať od Chrenku, že pán je len predsa pán a je k tomu ešte aj
         notár. Aj sa mu dali štyria zaviesť a hlasovali na notára. Piaty bol žid a šiesty pán Ďuro
         Kučma, jediný z Krpelian, bol s nami, začo ho aj na tomto mieste musím pochváliť. Keď som
         ja raz presvedčený, že slovenská strana chce napomáhať Slovákov, nepôjdem na maďarskú, a čo
         by tam ešte aj viacej židov, úradníkov a pánov bolo a ja len — sám ostal.
   </p>
   <p>
    Šútovci, okrem jedného, nedali sa prevrátiť a hlasovali na slovenskú stranu, s nami.
   </p>
   <p>
    Statočne sa zadržal p. Ďuro Brksa Lepjar, ktorý sa nedal sklátiť ani vábením, ani
         pijatikou, ani podkupom. Sláva mu!
   </p>
   <p>
    Krpeľania boli zostrašení tým, že obecné účty nenechal slúžny a vicišpán nerevidované a
         teraz vysvitlo, že obec má platiť do tisíc zlatých, a starí richtári tiež; chceli sa
         strániť v domnení, že sa im tak dačo uľahčí. Minule im prekážala hoľa a teraz zase toto;
         ináč viem, že by boli prišli s nami hlasovať. Teda nabudúce do videnia. Jednomyseľnosť,
         svornosť, tá nás postaví na nohy, ale nie bočné ohľady, odťahovanie sa, alebo práve
         podkopávanie dobrej veci. Z toho môže mať jeden človek osoh, ale iste len škodu celá obec,
         celý národ.
   </p>
   <p>
    A keď voliť, tak svojich voliť, seberovných. Nemusí to byť rečník ako apoštol Pavol, len
         aby bol človek presvedčenia a ducha dobrého. Taký vždy vie, čo má povedať. Nie notárov,
         okresných lekárov, ferštrov a kadejakých úradníkov si máme voliť, ktorí tak hlasujú, ako
         slúžny diktuje. — Ženičky chváliť tiež musím. Tie by mali voliť, tie sa vedia oduševniť!
   </p>
   <p>
    V Šútove hlavne zaslúžia pochvaly Ján Kubaň Dolný a Ďuro Calík pre ich smelé, povedomé
         vystupovanie.
   </p>
   <p>
    A čo nás aj nepustili, kandidáta vykázali z verejnej voľby, a druhí, farár a Bazovský,
         mohli tam byť — vyvolili sme si našich; trpezlivo sme čakali do štvrtej, a keď sme zvedeli
         o prajnom výsledku, spokojní sme sa rozchádzali s tým sľubom, že vždy tak urobíme. Pán Boh
         nám pomáhaj!
   </p>
   <p>
    Počúvame, že aj našu voľbu ide stolica zrušiť, a viete prečo? Tam to vravia inak, ale ja
         viem prečo. Že sme si verných Slovákov vyvolili. A keď ju zrušia? Vyvolíme si ich znovu!
   </p>
   <p>
   </p>
   <p>
    <span class="bold">
     <strong>
      Krpeľany 1903
     </strong>
    </span>
    <sup>
     [
     <a class="footnote" href="#ftn.d56e2362" name="d56e2362">
      20
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      Z Krpelian
     </em>
    </span>
    (v Turci). Ako to na inom mieste v týchto novinách stojí
         — víťazstvo slovenskej strany v Turanoch zakopali na čas Krpeľany. Vlani pri voľbe
         stoličných výborníkov zadržali sa krajšie natoľko, že keď aj nešli pomáhať, aspoň nešli
         pokaziť — ostali doma. Tak slovenská strana vyhrala. Ale slúžny schválne dopustil sa pri
         voľbe nezákonitosti, a páni voľbu zrušili a vypísali novú voľbu. Slovenskú stranu zlomiť
         musíme! A — podarilo sa im to. Notár (kandidát liberálnej strany) už dávno sa Krpeľcom
         odporúčal a nechybelo ani tej dôvery no… Nájde sa v dedine päť-šesť ľudí baživých za
         trúnkom, tí zviedli aj ostatných. K tomu im ešte navravel, že slovenská strana chcela
         Krpeľcom štyridsať hlasov odobrať a jedno k druhému — Krpeľci sa notárovi sľúbili.
   </p>
   <p>
    Držali sme si za povinnosť, ísť tým ľuďom rozpovedať, že čo robia, zle robia a proti
         sebe. Lebo že ten notár, keď ho vyvolia, za nich nikdy ústa neotvorí, ak to nebude po srsti
         slúžnemu, vicišpánovi a vôbec liberálnej strane. Odporúčali sme im ľudí samostatných,
         neodvislých. Ale Krpeľci držali ako reťaz — v zlej veci. Aj prisviedčali nám, aj si zase
         len pomysleli, že ten ich Fürster a Grossmann lepšie s nimi mienia ako ich farár s celou
         slovenskou stranou. Pán Boh nám už pomohol zaplatiť vyše dvetisíc zlatých, keď na to príde,
         zaplatíme aj viac. Však sme na to tu.
   </p>
   <p>
    Ráno pred voľbou šiel som ešte do Krpelian, že sa im aspoň v poslednej chvíli oči
         otvoria. Ale — zázraky sa už dnes nerobia. K tomu zatienila im rozumy tá — čo darmo dávala,
         a Krpeľci zberali sa na voľbu. Prišiel aj feršter zo Štiavničky a tým rozumnejším
         pripomínal „hoľu“, a už sadali do člnka. Díval som sa z druhej strany Váhu a slzy mi
         vypadli, nie preto, že títo ľudia idú na čas zase ubiť slovenskú myšlienku, oni ešte
         nevedia, čo je to, ale preto, že si myslia, že ich vodcom do zasľúbenej zeme je najprv
         Fürster, Grossmann, Jelínek, feršter a nie farár, a nie z nich pochodiaci občan-roľník.
   </p>
   <p>
    Keď sa cez Váh prevážali, prišiel ich vodca Fürster ku mne a — ačkoľvek som sa ja nikdy
         s tým človekom nezhováral, povie mi: „Sprostý národ. Idú sami proti sebe.“ Ja som oči
         otváral, čo reku tým myslí. Ale on ešte raz doloží: „Sprostý národ,“ — a šiel napred a
         Krpeľci za ním.
   </p>
   <p>
    Okrem pár voličov, ktorých predsa nemohli vytiahnuť, odhlasovali všetci na notára.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2222" name="ftn.d56e2222">
        15
       </a>
       ]
      </sup>
      Pod týmto názvom zhrnuli sme niekoľko „dopisov“ Gregora-Tajovského, v ktorých
               väčšinou písal o konkrétnych javoch z kultúrneho a národného života. Jednotlivé
               „dopisy“ nadpisujeme titulom miesta, odkiaľ Tajovský zprávu písal a príslušným rokom,
               v ktorom vznikli.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2233" name="ftn.d56e2233">
        16
       </a>
       ]
      </sup>
      Dom a škola XII, 1896, str. 282
     </p>
     <p>
      Tajovský napísal uvedený list v čase, keď pôsobil v Dohňanoch ako učiteľ na
               tamojšej katolíckej škole. Odtlačený je v rubrike „Dopisy“. Tajovský v príspevku
               naráža na darovaciu akciu českých učiteľov, ktorí zozbierali časopisy a knihy a
               posielali na Slovensko. Túto akciu podporoval z českej strany orgán „Ústredného
               spolku jednôt učitelských na Morave“, „Posol z Budče“ a „Květy mládeže“, ktorý bol
               časopisom českej mládeže. Dom a škola vydávaný K. Salvom oznámil r. 1896 na str. 189
               v rubrike „Rozličnosti“, že medzi tými, ktorí prevzali knihy „českých bratov“ bol aj
               „Jozef Gregor v Dohnani“. V tom istom roku spoločný ohlas „Učitelstvu
               československému“, publikovaný v českom pedagogickom časopise Posol z Budče (XXVII,
               1896, str. 53 — 54) mal tiež podnietiť darovaciu akciu. Za slovenských učiteľov ohlas
               podpísali Karol Salva, Rehor Uram Podtatranský, Jur Babka, Daniel Kopa. Tajovský
               nachádzal hlbší vzťah k českému národu, k bratstvu a spolupráci Čechov a Slovákov už
               pred odchodom do Prahy r. 1898. Darovania a rozširovania kníh českých učiteľov dotýka
               sa „dopis“ z Dohnian, datovaný 7. augusta 1896 uverejnený v Národnom hlásniku bez
               podpisu. Autorom pravdepodobne bol Tajovský. Písal v ňom: „Dňa 26. júla navštevovali
               príbytky naše dvaja žandári a náš notár. Neľúbi sa to vraj istým pánom, že my už aj
               čítavame. A preto hrabali a dopytovali sa na všelijaké knihy. Hja, páni moji, budeme
               čítať, ba aj si kúpime dobré slovenské knihy. Že prečo to robíte, to my už dobre
               vieme, ako aj to vieme, prečo picháte do nášho učiteľa.“ Táto narážka týka sa
               Tajovského, ktorý, i keby nebol autorom, o liste iste vedel.
     </p>
     <p>
      Text z časopisu Dom a škola (1894, str. 80), ktorého sa Tajovský dotýka, je z
               článku Anny Špankovej „Naše záujmy“. Jeho presné znenie je: „Či nenie zarmucujúce,
               keď p. Zigmundík musel na moju objednávku ,Národnej školy‘ takto odpovedať: ,Otázna
               kniha pre ľahostajnosť slovenského učiteľstva nevyšla a sotva i kedy vyjde.‘“
     </p>
     <p>
      Národný hlásnik uverejnil v č. 2 r. 1897 nepodpísaný list „Z Púchovskej doliny,“ v
               ktorom autor protestuje proti pomaďarčovaniu názvov slovenských obcí. I v tomto
               prípade autorom mohol byť Tajovský.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2263" name="ftn.d56e2263">
        17
       </a>
       ]
      </sup>
      Národnie noviny XXVIII, č. 117 (22. V. 1897)
     </p>
     <p>
      Príspevok nám prezrádza, že Tajovský bol v Košiciach narukovaný na vojenskom
               cvičení a mal skrátenú vojenskú prézenčnú službu ako učiteľ.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2288" name="ftn.d56e2288">
        18
       </a>
       ]
      </sup>
      Národnie noviny XXVIII, č. 257 (10. XI. 1897)
     </p>
     <p>
      Z príspevku vysvitá, že Tajovský pôsobil aj v Pohorelej. Sám však hovorí o
               „krátkom pobyte“, počas ktorého napísal článok o zvykoch a obyčajoch. Z Pohorelej
               odišiel do Podlavíc, ktoré boli jeho poslednou učiteľskou stanicou.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2322" name="ftn.d56e2322">
        19
       </a>
       ]
      </sup>
      Ľudové noviny V, 1901, č. 50
     </p>
     <p>
      Príspevok, podpísaný značkou „J. G.“ svedčí o tom, že Tajovský v druhej polovičke
               roku 1901 už pôsobil v Martine, a aj tam hneď sa pustil do uvedomovacej práce, najmä
               pri voľbách do stoličných orgánov a do snemu. Zo svojich skúseností čerpal pre
               „volebné“ rozprávky.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2362" name="ftn.d56e2362">
        20
       </a>
       ]
      </sup>
      Ľudové noviny VII, č. 3 (16. I. 1903)
     </p>
     <p>
      O voľbách v Krpeľanoch napísal v próze „Volebné spomienky na Andreja Halašu“. K
               Tajovského listu redakcia v nasledujúcom č. 4 vytlačila poznámku: „V dopise z
               Krpelian v predošlom čísle týchto novín stala sa chyba. Na konci dopisu: ,Fürster,
               Grössmann, Jelinek feršter a farár má stáť a
      <span class="emphasis">
       <em>
        nie
       </em>
      </span>
      farár, a nie z
               nich pochodiaci atď.‘ List podľa tejto poznámky opravujeme.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2388">
       </a>
       Prechádzka po Hrobitove
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2395" name="d56e2395">
      21
     </a>
     ]
    </sup>
   </p>
   <p>
   </p>
   <p>
    V zbožnom naladení so zastaveným dychom vstúpil som voľaktorý deň do banskobystrického
         ev. hrobitova, aby som sa poklonil strúchnivelým pozostatkom rodákov svojich.
   </p>
   <p>
    Sám, nikým nerušený, kráčal som ticho od pomníka k pomníku, značiac si medzitým, čo mi
         zaznačeniahodného do očí padlo. Ťarcha zavalí sa na dušu človeka, keď sa vôkol obzrie, a so
         zarosenými očami čítal nápisy niektorých pomníkov. Ako by nie! Manžel stavia prvej družke
         svojej pomník slovenský, jemu a druhej manželke jeho stavajú už nevďačné deti nemecký a
         týmto, ak ešte nie, nuž časom zaiste, postavia deti pomník maďarský.
   </p>
   <p>
    Veľavýznamné, krásne nápisy zdobia mnohé pomníky. Napr.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Tichá radosť matky svojej
        </em>
       </span>
       <span class="emphasis">
        <em>
         Otca poklad budúcnosti,
        </em>
       </span>
       <span class="emphasis">
        <em>
         Dva sinja z života stromu
        </em>
       </span>
       <span class="emphasis">
        <em>
         Ztrhnutje dve ratolesti
        </em>
       </span>
       <span class="emphasis">
        <em>
         Ladislav a Jaroslav, 1848.
        </em>
       </span>
      </span>
     </p>
    </div>
   </p>
   <p>
   </p>
   <p>
    Druhý nápis:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Otecko, Mamička,
        </em>
       </span>
       <span class="emphasis">
        <em>
         Utíš svoje bôle,
        </em>
       </span>
       <span class="emphasis">
        <em>
         Kdože sa postaví
        </em>
       </span>
       <span class="emphasis">
        <em>
         Proti Božej vôle?
        </em>
       </span>
      </span>
     </p>
    </div>
   </p>
   <p>
   </p>
   <p>
    Tu zvlhnúť musí každé oko a či stíchnuť — všetok bôľ.
   </p>
   <p>
    Takýto je i tento:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Pozde prišiel,
        </em>
       </span>
       <span class="emphasis">
        <em>
         Skoro išiel
        </em>
       </span>
       <span class="emphasis">
        <em>
         Za otcom ta v lepší svet,
        </em>
       </span>
       <span class="emphasis">
        <em>
         Nebola zem pre ten kvet.
        </em>
       </span>
      </span>
     </p>
    </div>
   </p>
   <p>
   </p>
   <p>
    Zložil ho náš slávnej pamäti Janko Botto.
   </p>
   <p>
    Krásny verš zdobí jeden manželkou manželovi postavený pomník:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Čo raz verná láska spojí,
        </em>
       </span>
       <span class="emphasis">
        <em>
         To ani hrob nerozdvojí.
        </em>
       </span>
      </span>
     </p>
    </div>
   </p>
   <p>
   </p>
   <p>
    Podobný básnický nápis má na pomníku manželka Emila Černého:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Života daním život utratila,
        </em>
       </span>
       <span class="emphasis">
        <em>
         Časnosti ztratou večnosť vydobyla.
        </em>
       </span>
       <span class="emphasis">
        <em>
         Tak krutá nehoda mať slávnej výhody.
        </em>
       </span>
       <span class="emphasis">
        <em>
         Rodenie a mrenie — beh celej prírody.
        </em>
       </span>
      </span>
     </p>
    </div>
   </p>
   <p>
   </p>
   <p>
    Pravoverný kresťan musel to byť, čo tento nápis skladal.
   </p>
   <p>
    A zase takýto, tiež Jankom Bottom zložený nápis zdobí pomník matky nášho, žiaľ, tiež už
         odpočívajúceho výtečníka Ľudovíta Turzu-Nosického. Znie takto:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Keď zbitý duch tvoj,
        </em>
       </span>
       <span class="emphasis">
        <em>
         Keď oko tvé v slzách tone:
        </em>
       </span>
       <span class="emphasis">
        <em>
         Tu nájdeš mier i pokoj,
        </em>
       </span>
       <span class="emphasis">
        <em>
         Jak kedys’ na jej lone.
        </em>
       </span>
      </span>
     </p>
    </div>
   </p>
   <p>
   </p>
   <p>
    Čo zvláštny nápis uvádzam tento:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Čtirikráte horké slzy sem ronila
        </em>
       </span>
       <span class="emphasis">
        <em>
         Ja na tomto místě, když sem sprovodila
        </em>
       </span>
       <span class="emphasis">
        <em>
         Třech vernich manželů, též i drahú matku.
        </em>
       </span>
       <span class="emphasis">
        <em>
         Láska lásce pomník kladě na památku.
        </em>
       </span>
      </span>
     </p>
    </div>
   </p>
   <p>
   </p>
   <p>
    V národnom ohľade najzvláštnejší pomník je s nápisom týmto:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Národu svojho sin verní:
        </em>
       </span>
       <span class="emphasis">
        <em>
         Manžel dobrí, milovaní;
        </em>
       </span>
       <span class="emphasis">
        <em>
         Radost svojích vrstovníkou
        </em>
       </span>
       <span class="emphasis">
        <em>
         V prostred veku oplakaní.
        </em>
       </span>
       <span class="emphasis">
        <em>
         Daniel Hrča …48.
        </em>
       </span>
      </span>
     </p>
    </div>
   </p>
   <p>
   </p>
   <p>
    Zub času mnoho už porúchal na pomníku tomto, čo svedka, že v štyridsiatych rokoch mali
         už Slováci nielen prebudených inteligentov, ale i remeselníkov. Lebo, ako som sa dozvedel,
         Daniel Hrča bol váženým koželuhom v Banskej Bystrici. Štyridsiaty ôsmy rok je vraj rok jeho
         umretia.
   </p>
   <p>
    Prečo mlčím dosiaľ o pomníkoch našich tu odpočívajúcich výtečníkov? Okrem J. Bottovho,
         na ktorom je tento nápis:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         V bratoch ľúbiť ľudstva plemená
        </em>
       </span>
       <span class="emphasis">
        <em>
         a v ľudstve — milovať Boha!
        </em>
       </span>
      </span>
     </p>
    </div>
   </p>
   <p>
   </p>
   <p>
    niet viac nápisov na žiadnom. Pomníky sú naoko krásne, no mňa neuspokojujú. Okrem púhych
         mien a poznačenia stavu (Grossmann ani to nemá) viac sa na tých pomníkoch nedočítaš. Takéto
         pomníky sú: Theod. Ludv. Grossmannov, Sam. Bodorovského i jeho otcov, Ľudovíta Thurzu.
   </p>
   <p>
    Anton Penzel má práve pomník s nemeckým (!) nápisom. Postavila mu ho vraj vďačná (!)
         dcéra. To je už veľká skromnosť!
   </p>
   <p>
    Iba Adam Kardoss z Kardossviasky má k potešeniu nám živým žalm 94., 14.: „Neopustí
         Hospodin Lidu svého.“
   </p>
   <p>
    Advokáti a národovci Slabej a Grossmann nemajú vôbec ani pomníkov.
   </p>
   <p>
    Večná im pamäť v národe!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2395" name="ftn.d56e2395">
        21
       </a>
       ]
      </sup>
      Národnie noviny XXVIII, č. 117 (22. V. 1897)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2621">
       </a>
       Slovenské náprsenky a nákrčníky
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2628" name="d56e2628">
      22
     </a>
     ]
    </sup>
   </p>
   <p>
   </p>
   <p>
    Študujúc minulého roku na vyššej odbornej škole českej, bol som často svedkom, keď pred
         jedným-druhým profesorom voľky-nevoľky museli moji spolužiaci skladať z kabátových dierok i
         nákrčníkov všelijaké české národné odznaky. Vysvetlenie som si ani pýtať nemusel, lebo
         vlastne s tým začínal profesor „oberanie“. Hovoril: áno, to malo zmysel v dobách nášho
         národného prebúdzania sa, keď bolo treba ukázať našim protivníkom, ako nás pribúda, ako sa
         vzmáhame; ale dnes — keď už i svet, i my vieme, že sme Česi — nie je toho zapotreby. Dnes
         dokázať im, že sme tu, dokážeme iba vzdelanosťou a vytrvalou čestnou prácou. Lebo čo by
         bolo z nás, keby sme si navešali všelijakých možných národných odznakov, a nedbali o naše
         školy, o našu vzdelanosť a založili ruky krížom alebo bili sa v prsia: „Ja jsem Čech!“ —
         Tak ráčte odznaky tie poskladať a snažiť sa ozdobiť si namiesto kabátov — hlavy
         vzdelanosťou, srdce šľachetnosťou a tak potom
    <span class="emphasis">
     <em>
      skutkami
     </em>
    </span>
    dokazovať:
         „Jsme Čechové!“
   </p>
   <p>
    Zamyslel som sa nad vývodom profesora svojho a pomyslel si — má pravdu. Ale dvojnásobne
         zamyslel som sa nad výrokom „to malo zmysel v dobách nášho národného prebúdzania sa“ a dnes
         si to vysvetľujem takto.
   </p>
   <p>
    Kde sme my Slováci? Nuž budíme sa, budíme pomaly. Teda pristoja nám i národné odznaky?
         Zaisteže, a to z mnohých dôvodov. Jeden-druhý pripomeniem.
   </p>
   <p>
    Predne slovenskou náprsenkou a čo i len nákrčníkom dokážeme hrde národný ráz už i
         navonok a nebude nikto pochybovať o našom národovectve, keď — dajme tomu — i v cudzej reči
         ústa otvoríme. A potom, keď naši veľkostatkári a priemyselníci, naši pravotári, lekári,
         kňazi (aspoň evanjelickí) vezmú v plnom počte na seba slovenské náprsenky, bo nákrčníky,
         nebudú sa toho štítiť ani ich podriadení a ľudia nižšieho spoločenského postavenia. Tak sa
         poznáme aj my jeden druhého a pozná nás i svet, na čom nám iba záležať musí, aby nekričali
         šovinistickí maďaróni, že to len „niekoľko agitátorov“. A komu zvlášte odporúčam vonkajšie
         tieto známky slovenskosti, je to mládež, tak remeselnícka, ako i študujúca na školách
         vysokých. Bude to prospešné i z toho dôvodu pre mládež, že často príde sa jej brániť proti
         maďarónom a takým kadejakým, v čom sa iba rozum bystrí, a takto akoby nútená bude i z
         ohľadu rozumového i mravného na seba dbať, aby nebola zahanbená. Zo vzdelanostného ohľadu
         bude tá košeľa slovenská, poviem, pohoničom k zadováženiu si známostí, z mravného ale,
         hranicou skutkov sem spadajúcich.
   </p>
   <p>
    Ale i z hospodárskeho stanoviska má to pekný význam. Napomôže sa tým priemysel domáci a
         nepôjdu veľké peniaze do rúk cudzích. Lebo, povedzme, že dvetisíc košieľ po dva zlaté,
         päťdesiat grajciarov, minulo by sa len každé tri roky; ale nákrčníkov väčších-menších
         spotrebujeme ročne — no, poviem, len dvetisíc, a rátajúc jeden za päťdesiat grajciarov,
         druhý za jeden zlatý, tak to činí za tri roky štrnásťtisíc zlatých! Tie dostanú sa teraz
         väčšinou ešte do rúk cudzích, takto by ich mal chudobný náš ľud. Prosím to uvážiť!
   </p>
   <p>
    Pravda, tu by museli sa pričiniť aj naše veľactené panie a slečny, aby výšivky tie
         lahodili oku, vkusu a „nekričali“ — ako to často vídame — nesúladnými farbami.
   </p>
   <p>
    Dobre, že halenu a krpce neodporúčame — pomyslí si snáď niekto. Nie, bratia, tak horliť
         za národný kroj bolo by smiešne. Áno, keď sa zostaví kroj vkusný, primeraný, budem i za
         ten. No zatiaľ chyťme a držme sa toho, čo je už i tak prijaté.
   </p>
   <p>
    Prosím ma porozumieť a nevysvetľovať si riadky tieto v ten zmysel, že ja hádam ústupok
         žiadam: obliecť košeľu, lebo založiť nákrčník a ďalej nič. Nie tak! Riadky tieto napísal
         som len kvôli istej verejnej organizácii pracovníkov na národa roli dedičnej. Lebo ani za
         bratov Čechov nebol by mohol povedať spomenutý profesor to, čo som počul a napísal, keby
         neboli priložili aj ruky a rozumy. Boli im tie odznaky iba práporom, pod ktorým
    <span class="emphasis">
     <em>
      pracovali
     </em>
    </span>
    . Tak pod prápory a k dielu sa majme!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2628" name="ftn.d56e2628">
        22
       </a>
       ]
      </sup>
      Hlas II, 1900, str. 239
     </p>
     <p>
      Uverejňujeme podľa názvu, ktorý článku dala redakcia v „obsahu II. roč.“. Článok
               bol odtlačený bez neho.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2661">
       </a>
       O lacných abo darovaných spisoch
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2668" name="d56e2668">
      23
     </a>
     ]
    </sup>
   </p>
   <p>
   </p>
   <p>
    „Ďalej spisba pre ľud určená nesmie byť prilacná. Ľud musí si jemu užitočné diela
         zaplatiť. I duchovný chlieb musí ho stáť i telesnú námahu. Spisy spolovice alebo celkom
         darované už tým samým sú menej vážené. Rozdarúvanie spisov pre ľud určených držíme za istý
         druh skazonosného parazitstva.“
   </p>
   <p>
    Človek si očiam neverí, keď toto číta. A číta to čierno na bielom nie v nejakom „hnusnom
         pamflete“, ale v „orgáne“ slovenského národa, v 99. čísle Národných novín!
   </p>
   <p>
    „Skazonosné parazitstvo“, vieš, Slováku, čo to je? Parazitstvo je cudzopasníctvo. Mach
         na strome, kukučina v ďateline, úžerník v dedine, to sú paraziti. A tvoj brat je tiež vraj
         parazit, keď napr. prečíta noviny a dá potom susedovi abo známemu, aby si ich i on
         prečítal.
   </p>
   <p>
    Keď slovenskú knihu kúpiš, prečítaš a potom dakomu daruješ, dopustil si sa vraj
         „skazonosného parazitstva“! Si cudzopasníkom v národe ako kukučina v ďateline, ako úžerník
         v dedine. Prestávaš byť asi „statočným Slovákom“. Lebo v národnom „orgáne“ ti zreteľne
         vravia:
    <span class="emphasis">
     <em>
      „Rozdarúvanie spisov pre ľud určených držíme za istý druh skazonosného
            parazitstva.“
     </em>
    </span>
   </p>
   <p>
    Teda po prečítaní schovať abo snáď roztrhať, aby nejak dakto druhý „prilacno“ abo
         zadarmo sa nenacudzopásol! Starý syr zamotávať, atď., to možno. Len „rozdarúvanie spisov
         pre ľud určených…“ je vraj skazonosné cudzopasníctvo!
   </p>
   <p>
    A
    <span class="emphasis">
     <em>
      „spisba pre ľud určená nesmie byť prilacná“!
     </em>
    </span>
    Ktovie prečo práve
         slovenský ľud, ten náš chudobný ľud, má spisbu dobre platiť a nesmie darom dostať. Na
         spisbu pre pánov to nevzťahujú. Snáď keď „páni sú i v pekle pánmi“?
   </p>
   <p>
    Aby si ľud „vážil“ slovenskú knihu, to chcieť docieliť jej cenou peňažnou, a nie
         hodnosťou vnútornou, je divná špekulácia. Tak i z knihovne za dva-štyri haliere vypožičaná
         kniha mala by tratiť na vážnosti. Ľudové knihovne práve „prilacnú“ spisbu dávajú ľudu. A
         slovenská „organizácia“ nakladá, že „spisba pre ľud určená
    <span class="emphasis">
     <em>
      nesmie byť
            prilacná“!
     </em>
    </span>
   </p>
   <p>
    Ba keby tak dakto obetoval stotisíczlatovú základinu na vydávanie a rozdávanie prilacnej
         ľudovej spisby! Podľa nášho „orgánu“ bolo by „skazonosné parazitstvo“, národné nešťastie.
   </p>
   <p>
    V istej pravotánskej kancelárii bývali pohodené slovenské noviny, aby klient, musejúci
         dlho čakať, mohol si ukrátiť čas čítaním. Bolo dovolené staršie čísla i domov si vziať. Tak
         práve i pridrahé Národnie noviny dostali sa do dedín, kde ich nikdy nebývalo a kolovali po
         susedoch, švagroch, kmotroch — čísla darované. Pravotárne už niet, ale tí klienti dnes
         odoberajú samostatne. Tou
    <span class="emphasis">
     <em>
      prilacnou a darovanou
     </em>
    </span>
    spisbou dozvedeli sa o
         nej, ochutnali čítanie, poznali v ňom sladkosť i osoh, a dnes už nemôžu byť bez neho.
   </p>
   <p>
    Na ukážku, na ochutnanie treba núkať i zadarmo, a nie raz, ale dvakrát. Potom čo
    <span class="emphasis">
     <em>
      najlacnejšie predávať
     </em>
    </span>
    tovar len čo
    <span class="emphasis">
     <em>
      najlepší
     </em>
    </span>
    .
   </p>
   <p>
    Asi žiaden spis nie je pre ľud pridobrý a
    <span class="emphasis">
     <em>
      prilacný.
     </em>
    </span>
    Ľud každý je
         ako dieťa, a náš ľud je i
    <span class="emphasis">
     <em>
      chudobný,
     </em>
    </span>
    v ohromnej väčšine
    <span class="emphasis">
     <em>
      prichudobný
     </em>
    </span>
    ešte aj na
    <span class="emphasis">
     <em>
      prilacnú spisbu
     </em>
    </span>
    .
   </p>
   <p>
    Teda drobty padajúce zo stola bohatcov rozdávať chudobným (spisy prečítané, abo
         ľudomilmi akokoľvek darované) mohlo by to byť skutočne „skazonosné parazitstvo“?
   </p>
   <p>
    Tomu ani v Martine si neveria. I tam „prilacný“ ľudový spis je kríhtlačiarskym a
         kníhkupeckým ideálom.
   </p>
   <p>
    Ale — Kálal aj iní posielajú na Slovensko knihy zdarma.
   </p>
   <p>
    Týchto tuším videlo sa za potrebné — kopnúť.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         … jako deti
        </em>
       </span>
       <span class="emphasis">
        <em>
         do studnice, z níž se napily,
        </em>
       </span>
       <span class="emphasis">
        <em>
         házívají kamení a smeti
        </em>
       </span>
       (Kollár)
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2668" name="ftn.d56e2668">
        23
       </a>
       ]
      </sup>
      Slovenské listy III, č. 41, str. 2 (13. X. 1901)
     </p>
     <p>
      Článok je podpísaný značkou „-ý“. Pre autorstvo Tajovského svedčí obsah článku,
               skúsenosti a udalosti, ktoré sa dotýkajú Tajovského. Ide o „pravotársku kanceláriu“ s
               pohodenými slovenskými časopismi, ktorú mal v Banskej Bystrici Andrej Hanzlík,
               uvedomelý slovenský pravotár. Tajovský sa o ňom viac ráz zmienil vo svojich
               spomienkových prózach. Týmto článkom začal sa Tajovský ostrejšie vyhraňovať ako
               stúpenec niektorých hlasistických názorov.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2755">
       </a>
       Dva návrhy
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2762" name="d56e2762">
      24
     </a>
     ]
    </sup>
   </p>
   <p>
   </p>
   <p>
    A poďme hneď k veci.
   </p>
   <p>
    Podávam dva návrhy bez toho, že by som za potrebné držal naširoko dôvodiť, že sú
         súrnejšie ako desať vyslaneckých rečí.
   </p>
   <p>
    Každý vidí, že naše dedinské školy sú iba posmechom pravých národných škôl. I tí, ktorí
         majú srdce a svedomie, sú zákonom a všelijakými štátnymi a cirkevnými nariadeniami tak
         okyptení, že dnes učiteľ, ak chce obstáť, nielen
    <span class="emphasis">
     <em>
      maďarčinu
     </em>
    </span>
    musí učiť,
         ale v plnom slova zmysle maďarčiť. A potom koľko je takých svedomitejších učiteľov na
         našich stranách? Ani dvesto — a malo by ich byť aspoň tritisíc! Nuž za týchto okolností
         musia sa rodičia sami starať o slovenskú výchovu detí. Na to majú nielen právo, ale i
         povinnosť! Deti od školy odtrhnúť nemožno, lebo ich zákon do nej tisne; ale čo schválne,
         lebo nútene zameškajú učitelia, máme sa usilovať nahradiť svojim deťom v dome rodičovskom.
         Ako? Rodičia nemôžu byť vždy s deťmi, musia za chlebom, alebo ani nemajú sami schopnosti
         deti svoje mimo dobrého príkladu ešte aj inak poučovať. Práve preto neprestanem navrhovať
         ten starý návrh, aby sa pre deti desať-trinásťročné vydávala
    <span class="emphasis">
     <em>
      zábavno-poučná
            obrázková knižnica,
     </em>
    </span>
    z ktorej zošitkov nahradili by si deti to, čo im škola
         nedá: po prvé,
    <span class="emphasis">
     <em>
      slovenské slovo,
     </em>
    </span>
    a po druhé,
    <span class="emphasis">
     <em>
      znalosti,
     </em>
    </span>
    ktoré im dnešná škola pre samú maďarčinu nedáva.
   </p>
   <p>
    Prevedenie návrhu predstavujem si tak, že vyzvú sa štyria-piati páni učitelia za
         redaktorov, ktorí predbežne bezplatne riadili by zošitky, obstarávali práce pôvodné i
         preložené. Jesto zopár mladých učiteľov, ktorí vďačne preložia alebo spracujú detskému
         rozumu primerane počiatky všeobecných znalostí, a rodičia, poviedkári budú im v tom na
         dobrej pomoci. Tí povedia, čo sa nám páčilo, keď sme deťmi boli, to treba spracovať, znovu
         vydať, títo zase obstarajú rozprávočky a spracujú ich v detskej reči. Vybraného materiálu
         je už aj hodne. Ja viem o slovenskom prameni, kde je prác takých najlepších už aspoň po
         desať-pätnásť zošitov: veršíkov, poučných článočkov, rozprávočiek a všeličoho ostatného.
         Poznám pánov farárov, učiteľov, ktorí s celou ochotou dali by sa na tú prácu, len keby bol
         nakladateľ. O obrázky žiadna starosť. Viem o dvoch-troch vplyvných ľuďoch a toľkých
         nakladateľoch, ktorí vyprostredkujú a dajú obrázkov toľko do týždňa, že ich bude na desať
         rokov dosť. Len sa treba pohnúť, obzrieť aj za chrbát a nemyslieť nešťastne, my to
         nemôžeme, to stojí veľké peniaze. Prekliaty fatalizmus! A keby aj stálo, nájdu sa horlivci,
         ktorí na tento najšľachetnejší cieľ obetujú po šestáku, korune snáď i piatke. Mne kozy
         neorú, ale do počiatku dám z prvých peňazí desať korún, ak by nás to malo odstrašiť. Ale
         veď sú tu nakladatelia, jednotlivci, spolky… Najprv však o druhom návrhu tiež pár slov.
   </p>
   <p>
    Ten sa týka sčiastky tiež obrázkovej
    <span class="emphasis">
     <em>
      knižnice ľudu.
     </em>
    </span>
    Nedávam názvy,
         len ja tak menujem preto, aby som hneď označil, čo mienim.
   </p>
   <p>
    V každom národe už dávno postarané je o to, aby všetky možné a osožné znalosti rozšírili
         sa do najnižších kútov národa. Nedávno redaktor Hospodárskych novín poukázal v ktoromsi
         časopise na to, že Srbská matica, Chorváti, Slovinci v prvom rade starajú sa o to, aby
         naniesli medzi ľud svojím spôsobom písanú vedu, znalosti a vynálezy na poli hospodárstva,
         remesiel, aby šírili zeme- a dejepisné vedomosti, vzdelanostné pokroky iných národov a
         pritom podali aj ušľachtilú zábavu, akú môže mať národ pri čítaní rozprávok, prípadne
         románov z dnešného sveta, a z minulosti predkov svojich i cudzích. Maďari, Česi majú
         velikánske dvadsať-tridsaťročné podniky, na tisíce spolkov z každého odboru a vždy a vždy
         len vydávajú nové. Keď jedno sa nevydarí, začnú druhé a musí to ísť predsa len napred.
         Veľké národy — ej, to sa samo sebou rozumie, že majú ohromné ľudové literatúry.
   </p>
   <p>
    Toho si želám aj u nás. Všeobecné vzdelanie dvíhať má byť našou prvou povinnosťou. Darmo
         ja rozpálim politickým článkom alebo ohnivou rečou na zhromaždení dajakého dedinčana, príde
         k nemu nejaký odkundes, a veď je to, priateľko, nie tak, ale takto, a onom toto — už je po
         ohni. Ale odtiahnutie ho dobrým čítaním od krčmy, hospodárska samostatnosť odklepaná na
         praktických spisoch, tá iste viac zobudí a upevní v ňom človeka, aj to národné povedomie, o
         ktorom ešte tisíce a tisíce nášho ľudu máločo alebo nič nevedia.
   </p>
   <p>
    Začalo sa v tomto ohľade už neraz aj u nás dačo podnikať, ale vždy to zlyhalo. A prečo?
         Preto, že nebolo žiadnej hlavy; vydalo sa „pre ľud“, čo sa práve naďabilo, alebo čo
         jeden-dvaja „mysleli“, že to bude „znamenité“. A hlavne ničil tieto naše pokusy
    <span class="emphasis">
     <em>
      prvý nezdar.
     </em>
    </span>
   </p>
   <p>
    Preto treba sa už raz do toho chytiť
    <span class="emphasis">
     <em>
      húževnate
     </em>
    </span>
    a neprestať, kým
         práca nebude zdarom korunovaná, lebo iste bude. Škarnicel v Skalici zbohatol na
         haraburdách, Maďar Rózsa a Novomaďar Léner v Pešti iste tiež nie na škodu vydávajú knižočky
         pre slovenský ľud, a — martinská akciová tlačiareň sa do toho bojí a robí iba pokusy s
         „Dobrými knižkami“. Zábavné a poučné knižky už päťdesiattisíc zväzočkov poslali do sveta,
         ale čo je to, kde by mala byť reč o miliónoch. Tak už kto sa potom má odvážiť do toho, keď
         nie účastinársky spolok, ktorému tisíce ležia mimo cieľa, na ktorý bol založený?!
   </p>
   <p>
    Ostatní nakladatelia slovenskí sú chudobní alebo zápasia s ťažkosťami počiatkov, nemôžu
         do podniku snáď dve-tritisíc zlatých investovať, ale martinská tlačiareň má už aj dosiaľ
         čierny hriech na svedomí, že to už dávno nezačala, vlastne nebola v prevedení tohto starého
         návrhu vytrvalejšia…
   </p>
   <p>
    O práce by nemala starosť, obrázky by sa tiež zaopatrili snáď na náhradu porta — no a
         vari trocha toho dozoru, tej korektúry a pohodlia by si želala? — Spôsob predávania by sa
         tiež našiel. My nevieme robiť knižkám, časopisom poriadnu reklamu. Tlačiarne vypúšťajú holé
         obálky, a nie žeby ťa
    <span class="emphasis">
     <em>
      prenasledovali
     </em>
    </span>
    svojimi vydaniami, ako to robia
         české a iné nakladateľstvá! Teda v každom časopise, v každom čísle, v každej knihe stálo by
         inzerovanie, odporúčanie, výňatky zo spisov na ukážku, ilustrácie, posudky — toto robí
         reklamu knihe a zabezpečuje jej odbyt.
   </p>
   <p>
    Hrá úlohu, pravda, aj cena, a preto už tu hovorím, že zošitky pre deti nesmeli by byť
         drahšie od päť grajciarov, a zošitky pre ľud nesmeli by ísť vyše desať grajciarov.
   </p>
   <p>
    Zošitky po dva-tri-štyri grajciare museli by byť najčastejšie. Mohlo by sa začať vydávať
         mesačne jeden-dva zošitky, a tak za pár rokov bola by koľká-toľká knižnička, ktorá by sa
         usilovala odpomáhať pálčivým duševným biedam
    <span class="emphasis">
     <em>
      detí a národa.
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2762" name="ftn.d56e2762">
        24
       </a>
       ]
      </sup>
      Ľudové noviny VII, č. 17 (18. I. 1903)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2824">
       </a>
       Vidní, voďte temných
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2831" name="d56e2831">
      25
     </a>
     ]
    </sup>
   </p>
   <p>
   </p>
   <p>
    Bodaj by som sa klamal, ale keď sa zamyslím nad tým naším pokrokom, vždy mi je smutno,
         že sa vlečieme napredok len ako slimáci.
   </p>
   <p>
    Naši predkovia bili sa s Maďarom, Tatárom, Turkom; životom bránili svoje rodiny, svoju
         dedovizeň a keď prišla dajaká nová vec, to rozšírila sa ako oheň. Tisíce a tisíce ľudí
         zapálených za tú istú myšlienku — poviem: náboženskú slobodu — opúšťali radšej svoje
         majetky, dali sa trýzniť, ako by boli popustili zo svojho presvedčenia.
   </p>
   <p>
    A teraz, čo sme my to za národ?
   </p>
   <p>
    Svet je taký mamonársky, taký spochabený za grošom, majetkom, že na vyššie duchovné veci
         ani nepomyslí. A keď sa aj nájdu lepší ľudia, títo utiahnuto skrývajú sa so svojimi
         myšlienkami, presvedčením a nádejou na lepšiu budúcnosť, že brat o bratovi, sused o
         susedovi nevie, čím sa zapodieva mimo dennej práce, mimo gazdovstva, a tak potom keď príde
         dajaká skúška, nepoznajú sa ľudia, ten ide za tým, ten za tým po známosti a nepoznajúc
         dobrú slovenskú vec a teda vlastný svoj prospech, sami podlamujú nohy jeden druhému.
   </p>
   <p>
    Prídu napr. také obecné, stoličné, alebo krajinské voľby a otec je na liberálnu maďarskú
         stranu, syn na slovenskú ľudovú a obidvaja sú predsa od koreňa Slováci a jednak tí
         najbližší idú jeden hota, druhý čihi a ak sa dobrá vec prevedie, je to nie povedome, ale
         iba náhodou, a preto hovorím, že sa my Slováci vlečieme napredok len ako slimáci.
   </p>
   <p>
    Ale — jedni všetko zľahčujú, a na ktorúkoľvek stranu: „Ani tá mi nič nedá, ani tá“;
         druhí sa dajú za lichotivé reči alebo potľapkanie po pleci zaviesť liberálnemu
         maďarónovi-notárovi a kadejakým stoličným úradníkom, veľmi mnohí aj krčmárovi-židovi v
         dedine, a tak trhá sa potom jednomyseľnosť a svornosť v prevedení dobrej veci.
   </p>
   <p>
    Pátram po príčine a prišiel som k tomu presvedčeniu, že chyba je tak na strane Slovákov
         už vidných, ako aj na strane ešte duševne temných.
   </p>
   <p>
    Sú ľudia tvrdohlaví, ktorí všetko vedia, stavajú sa múdrymi a preto nechcú nič počuť a
         dať si vyložiť, nič čítať, nikým sa dať poučiť, tobôž nie od mladšieho, a robia všetko
         podľa svojho rozumu, vše síce dobre, ale veľmi často zle, lebo keď im taký notár, slúžny
         lebo vicišpán zalichotí, do rozumných, múdrych naváľa, už sú jeho slepým nástrojom a už má
         podľa nich aj druhých zadubených, ktorí jednoducho nepotrebujú vraj čítať, vzdelávať sa,
         lebo že im to chleba nedá a idú slepo za fľaškou. Sú zase ľudia s dušou ako vosk, ale niet
         človeka, ktorý by do toho vosku slovenskú im pečať vtlačil, a tak nie svojou vinou
         zostávajú aj naďalej temnými a idú, kde ich prúd zachytí.
   </p>
   <p>
    Preto sa obraciam k vám, vidní naši ľudia, aby ste vodili temných, kým im zrak nepríde.
   </p>
   <p>
    Dnes už skoro na každej dedine nájde sa človek, nájdu sa ľudia, ktorí poznajú slovenské
         snahy, čítajú, vzdelávajú sa, slovom, vyznajú sa v okolnostiach, ale sú uzavretí,
         nezhovorčiví a akosi nezáleží im na tom, aby sa ich mienka, presvedčenie šírilo, aby po ich
         chodníku kráčalo čím viac ľudí.
   </p>
   <p>
    A povedzme len napr., že treba spoločný stroj kúpiť, spolok hasičský, lebo potravný
         založiť — tí, čo to už robili, vedia, že jedna myseľ, jedno srdce a pevná vôľa všetky
         ťažkosti zmôže a naopak, kde niet svornosti, tam ani lavice cez rieku nepreložia a bude
         radšej brodiť svet, lebo jedni by ju chceli mať vyššie, druhí nižšie…
   </p>
   <p>
    A to sú jednoduché veci!
   </p>
   <p>
    Ako sa teraz vyznať v politike a nedať sa zviesť falošným priateľom, akými sa v čas
         voľby a keď im čo treba, stávajú notári, pisári, slúžnovci a všelijakí úradníci? Na to
         treba už iste viac rozumu, rozhľadu a nemôže stačiť vlastný, ale načim si dať poradiť,
         načim sa dať poučiť, čítať, vzdelávať sa.
   </p>
   <p>
    A tu mi prichodí na um tá veľká chyba našich ľudí, ktorí čítajú, vedia o čo ide, ale
         nepoučili by druhých, nedali, neprečítali by im svoje novinky, knižky…
   </p>
   <p>
    Tak sú potom dediny, kde sú dvaja-traja rozumní, povedomí ľudia, držia so slovenskou
         svojou stranou ako reťaz; ale čože je z toho, keď je v obci dvadsať-tridsať baranov,
         ktorých židák, notár, slúžny zavedie na jatku, kedy chce?! Tak to nemá byť.
   </p>
   <p>
    Prebudení ľudia majú byť učiteľmi svojich spoluobčanov a keď si knižku kúpia, lebo
         novinky im prídu, nemajú ich ľutovať, že sa v cudzích rukách zašpinia, natrhnú a preto
         knižku neukážu ani deťom a schovajú do truhly a novinkami zakryje žena hrnce, alebo sa zídu
         na zakrútenie slaninky a na inšie.
   </p>
   <p>
    Tak to nemá byť.
   </p>
   <p>
    Radosť, že sa svet prebúdza, poznáva seba, chápe svoju úlohu k sebe samému a k vlastným
         svojim deťom, musí a má mi byť nepomerne väčšia, ako tá škoda, že mi voľakto knižku
         zašpiní, novinky natrhne. Veď knižky, novinky budú sa vždy tlačiť, ale zameškaná povinnosť
         k vlastnému bratovi pomstí sa aj na mne, lebo pri takomto slabom pokroku je isté, že ja
         nie, ale otázka je, či aj moje deti dožijú sa kedy dajakého práva a slobody v krajine.
   </p>
   <p>
    Knižku, novinky podať a ťažko chápavým ešte aj povedať, toto lebo toto si prečítaj,
         braček, kmotre, lebo už ako, a potom vziať ho na slovo — nájde sa taká zvyšná chvíľa aspoň
         zimných večerov a v nedeľu. „No prečítal si? Ako si to rozumel? Čo na to?“ a či je takto a
         takto.
   </p>
   <p>
    Počiatok je ťažký, ale za krátky čas otvorí jeden-druhý oči a bude pomáhať ich zase
         druhým otvárať, a len tak nám všetkým Slovákom môžu svitnúť čím skorej lepšie časy.
   </p>
   <p>
    Ja mám ujca a ten drží novinky. V nedeľu vše povedala tetka: „No starý, čítaj, budeme ťa
         aj my počúvať. (Ona a dievka a vše dajaká suseda.) A ujec čítal chýrnik a také drobné
         gazdovské a lekárske rady a smiechoty. Počúvali ho. Keď už krátke veci prečítal, ženy by
         boli ešte len počúvali. Začal rozprávku. Ale tá znela často o pijanstve — a môj ujec si rád
         vypije. Začal, preskakoval a nechal, len mne vše šepol, že „to je o nás a ženy nemusia
         všetko vedieť“, a zahovoril im inšie. Tomu rozumiem. Čítal také veci, v ktorých sa cítil a
         za ktoré sa hanbil.
   </p>
   <p>
    Veď ale slovenská myšlienka (všestranne lepší svojský život!) je vznešená, svätá, za tú
         sa niet čo hanbiť, ale práve von s ňou medzi svet, medzi svojich, aby sme už raz všetci
         Slováci boli jednej mysle, jedného srdca: sebe samým, svojim potomkom dobre chcieť, dobre
         robiť a zabezpečiť im v tejto macošskej vlasti našej viac práva, viac slobody, ako sme jej
         dosiaľ mali.
   </p>
   <p>
    Je nás tu doma dva a pol milióna Slovákov. Keby nás bola aspoň štvrtina ozaj takých,
         seba povedomých ľudí a Slovákov, čiže by zmizli naši nepriatelia ako tma na svitaní a boli
         by sme si i my pánmi na svojom!
   </p>
   <p>
    Ale to, čo takým slimačím krokom má sa šíriť slovenské povedomie a či zachytiť mysle a
         srdcia ako tá povodeň, to len od nás samých závisí.
   </p>
   <p>
    Nová vláda a — Tisza na čele. Večne pamätať budú Slováci jeho zlopovestného otca. A
         jablko neletí ďaleko od stromu; môžu prísť ešte horšie časy…
   </p>
   <p>
    Nuž premýšľajme, či sa dáme po jednom vyhubiť a či sa zviažeme jednou mysľou, jedným
         srdcom ako reťaz, aby sme si vymohli trebárs aj od lucifera to, čo nám, ako ľuďom, patrí:
         práva slobody a samostatnosti.
   </p>
   <p>
    A preto:
    <span class="emphasis">
     <em>
      Vidní, ponáhľajte sa vodiť temných!!
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2831" name="ftn.d56e2831">
        25
       </a>
       ]
      </sup>
      Slovenský týždenník I, 1903, č. 20
     </p>
     <p>
      Článok podpísaný značkou „G“.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2900">
       </a>
       Veľký národný kalendár
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2907" name="d56e2907">
      26
     </a>
     ]
    </sup>
   </p>
   <p>
   </p>
   <p>
    Veľký národný kalendár robia v martinskej tlačiarni, nákladom na útrovy najväčšieho
         akciového Kníhkupecko-nakladateľského spolku.
   </p>
   <p>
    Tento spolok má totižto pekných pár tisíc zlatých na knižke, a keďže sú teraz peniaze
         lacné, interes nesú veľmi malý, pohla slávna správa rozumom, a pochopiac svoju vznešenú
         úlohu v národe: chystá
    <span class="emphasis">
     <em>
      Veľký národný kalendár na rok 1904.
     </em>
    </span>
    Kalendár dá
         tlačiť v dvadsať, tridsať, lebo päťdesiattisíc výtlačkoch, aby sa každému, kto rád má
         dobrý, veľký kalendár, z neho dostalo. Bude na dva prsty hrubý a stáť bude iba päťdesiat
         halierov.
   </p>
   <p>
    Kalendár nebude ani tak hospodársky, ani remeselnícky alebo spolkový, ako čisto
    <span class="emphasis">
     <em>
      národný,
     </em>
    </span>
    aby budil ospalého Slováka k národnému povedomiu, učiac
         ho: nepúšťať sa Boha, milovať svoju materinskú reč, neponechávať kroj, starootcovské pekné
         obyčaje a zvyky. Ďalej budú v národnom kalendári veľmi poučné články z minulosti Slovákov:
         ako žili voľakedy doma, čo robili, akú úlohu hrali Slováci v politike, vo vojnách. Ktorí sa
         najviac vyznačili, budú tam ich obrázky vymaľované. Potom prídu prví národní mužovia od
         sto-dvesto rokov, ktorí učili Slovákov v kostole, v škole, aj verejnom živote: slovom,
         príkladom, alebo píšuc mu užitočné kalendáre, noviny a knihy. Mnohí nielenže budú tam
         vymaľovaní, ale budú pod obrázkami aj poučné životopisy, ako a koľko kto žil pre národ,
         koľko trpel za Slováka atď. Budú v tomto
    <span class="emphasis">
     <em>
      veľkom národnom kalendári
     </em>
    </span>
    všetky vzdelávateľné a národné samobytie napomáhajúce spolky, ako boli a sú Tatrín, Matica,
         Živena, Muzeálna spoločnosť atď. Nevystane tiež poučenie pre rodičov, ako majú svoje deti
         národne vychovávať, aby, keď aj do maďarskej školy chodia, nehanbili sa za materinskú reč.
         Tiež nie na poslednom mieste bude poučenie o občianskych právach Slovákov, čo sa týka
         obecných, stoličných a krajinských volieb. Veršov národných, potom rozprávok, a ako vravím,
         obrázkov bude toľko, že aspoň jeden padne na každú nedeľu do roka.
   </p>
   <p>
    Ku koncu budú všetky knihy slovenské: ako, kde a za čo ktorá?
   </p>
   <p>
    Potom ešte čo čítať: Černokňažníka, Národnie noviny, Pohľady, Rodinu a školu, Katolícke,
         Stráž, Cirkevné, Časopis Muzeálnej spoločnosti a vari dosť.
   </p>
   <p>
    Na konci šikovné: Smejme sa!
   </p>
   <p>
    Krome toho vydá Nakladateľský spolok aj
    <span class="emphasis">
     <em>
      Malý národný kalendár
     </em>
    </span>
    pre
         deti za pätnásť grajciarov, na prvej strane s veľkým farebným obrázkom z lanského
         kalendára:
    <span class="emphasis">
     <em>
      Rodika a Dodika,
     </em>
    </span>
    zrastené siamské dvojčatá, ktoré sa vraj
         aj starým Slovákom veľmi páčili…
   </p>
   <p>
    Nazdar! Nech Pán Boh opatrí náš pokrokový Kníhkupecko-nakladateľský spolok!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2907" name="ftn.d56e2907">
        26
       </a>
       ]
      </sup>
      Hlas V, 1903, str. 159
     </p>
     <p>
      Článok podpísaný značkou „Ó!“, vychádzajúcou z celkového satirického tónu. O
               autorstve sa dozvedáme z bibliografie vlastných prác. Tajovský sám označil článok za
               satiru.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2949">
       </a>
       Mládeži!
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2956" name="d56e2956">
      27
     </a>
     ]
    </sup>
   </p>
   <p>
   </p>
   <p>
    Súc slobodným človekom, chodím do hostinca na stravu. Som teda v hostinci dva razy denne
         po pol alebo aj po hodine a mohlo by mi to stačiť, či už pre nasýtenie očí, či uší a či
         konečne aj pre ten pôžitok, aký je v jednom-dvoch deci vína, lebo piva.
   </p>
   <p>
    Ale nie! Ba ochorel by som, keby som okrem toho nebol ešte každý deň v druhej krčme,
         kaviarni, alebo aj tam aj tu. Idem buď poobede na čiernu kávu, a keď to nie, tak iste
         večer. Posadím sa: známe tváre, noviny, Fliegenda, priatelia po srdci a mysli, a pri tom
         všetkom cítim, žeby to nemalo byť! Aj ma vše vychytí nejaká myšlienka, túžba po lepšom,
         vážnejšom diele pre seba i ten národ; ale sotva dôjdem domov, už cítim teskno samoty, počne
         ma mrzieť, že som opustil kamarátov, a často sa mi stane, že o hodinu vychytí ma a musím
         znovu do kaviarne. Alebo ak ma lepšia myšlienka, nápad strihla prv, hneď zvečera, menovite
         po dajakej vnútornej výčitke, alebo po prečítaní, počutí nejakých oduševnených,
         výstražných, dobroprajných slov, bežím ako šialený s rozpálenými sluchami domov a chytám
         knižku, pero; chcel by som vtedy svety boriť, všetko za hodinku, za dve pohltať očima,
         myšlienky na papier popísať, a keď sa to nedá už buď preto, že som vysoko zaťal, alebo že
         prácu v tom minutí skončiť nemôžem, chytám, zháňam inú, ľahšiu, kratšiu, počnem — povedzme
         prekladať, potom už len čítať (aby ani toľko myslieť nemusel) a o hodinu, o dve schytím sa
         a poď — za kamarátmi. Do plaču mi je, ak ich už vše nenájdem v kaviarni a nemôžem sa
         uspokojiť, až kým ukonaný nočnou prechádzkou neochladnem, horko-ťažko nezaspím.
   </p>
   <p>
    Predsa každý uzná, že je potrebné noviny si prečítať, aby koľko-toľko aspoň v bežnej
         politike kráčal človek s časom; potom i vôbec je potrebné hovoria skúsené hlavy, aby človek
         šiel do spoločnosti, medzi ľudí, ako sa vraví; potrebné je náhľady si vymieňať o tej i onej
         veci, aby človek nezostal smiešnym skostlivcom, a na to je hostinec, kaviareň, kde sa zídu
         ľudia rôznych náhľadov, aj nepozvaní. Dobre. To je dôvodza.
   </p>
   <p>
    Lenže! V čom záležia tie naše besedy, vážne rozhovory, vymieňanie si náhľadov, tríbenie
         umu, reči, ostrovtipu a čo ja viem?
   </p>
   <p>
    Ponúkajú sa naše noviny (už aj tak od rána alebo od večera prečítané), pochváli sa
         jeden-druhý úvodník, alebo jednoducho odbíja, že hlúposť, somárstvo aj s tým, kto ho písal,
         realizmus blbý, nasaryk… alebo to je nemožné, to by bolo, to by sa vari aj dalo previesť, a
         to by sa malo… zatým spomienky z detstva, dobrodenie v pomeroch lásky a klebety, osobné
         veci, dievčatá, dobrodenie, anekdoty, k tomu dáky viciblat a sedenie naprázdno a neviem ani
         označiť, čo ako sa mi minie aj do polnoci ďalej. Cítim často iba to, že škoda bolo večera,
         vlastne necítim to, ale že nič z večera nemám, to skusujem deň po deň. Ani som sa
         neobodril, ani nepoučil, ani len nenapil a tam je nemilobohu celý večer aj polnoc… Lebo to
         už zase rozhodne je pravda, že mimo kávy, čaju a dáky kúštik cukrového, viac máloktorý
         stroví. Teda o dákom hýrení (v bežnom slova zmysle), pití, ani reči! Prejdú celé týždne, čo
         v mojej spoločnosti nepadne na jedného vyše pol litra vína na sedem dní… No kvôli pravde
         vše nájde sa titul a potom sa už aj pije.
   </p>
   <p>
    Ale veď vari je to tým smutnejšie, že zmrháme dlhé hodiny v hostincoch, krčmách bez
         toho, žeby sme sa aspoň opili. Lebo v tomto prípade držali by nás poriadnejší ľudia za
         degenerovanú mládež, valili by vinu snáď na maďarskú výchovu školskú, ale takto menujú nás
         ideálnou držiteľkou rána a my sme vlastne bezduchí držitelia noci a čo s tým súvisí:
         ochablosť duševná, lieň, nestálosť, zmalátnelosť, duševná i fyzická vyčerpanosť, nervóza,
         slovom všeobecná nechuť k vyšším, väčším, krajším veciam. Ja aspoň nie som vstave mimo
         úradu — a v tom len preto, že mi chleba dáva — vydržať pri jednej práci dva-tri večery
         jeden po druhom. Čo neskončím za hodinu-dve, to už neskončím nikdy. Zaoberám sa trocha
         besedničiarstvom, a keď aj nie dobré veci, ale konečne aj v pleve sa nájde zrno, zničil som
         už nejeden koncept väčšej práce len pre nevytrvalosť, pre tú duševnú i telesnú nervózu.
         Škoda ma aspoň pre samého seba.
   </p>
   <p>
    Až sem spovedal som sa sám. Teraz chcem ukázať aj na iných, ako hubí ideály môjmu
         podobný život, aký vedie mládež so mnou a podľa mňa i po iných mestách, čo viem z vlastnej
         skúsenosti, z počutia, a čo sa javí aj vo verejnom našom živote, či už ako osobné
         účinkovanie v národe, či menovite v časopisectve a vôbec literatúre.
   </p>
   <p>
    1. Ako sa pripravuje mládež naša k svojmu povolaniu osobnému?
   </p>
   <p>
    2. Ako pre národ?
   </p>
   <p>
    Vyhýbam osobným veciam, osobám, ale keďže čerpám zo skutočnosti, prosím, ktorých by sa
         snáď moje riadky osobne dotkli, aby mi to prepáčili s tým uspokojením, že veď ani ja nie
         som inakší.
   </p>
   <p>
    Už pri voľbe povolania mnohí chybia; ale keď aj poznajú, že zle volili, už je ťažko sa
         vrátiť, začínať znovu a z toho potom často nechuť k povolaniu a nasledovne hmotný
         nedostatok. To je však zriedkavejšie. Všeobecnejšie je, že štúdiá idú nám ťažko, do života
         prichádzame neskoro, s kusými znalosťami, slabou spôsobnosťou praktickou a obyčajne veľmi
         obťažení hmotnými starosťami, zaviazanosťami. My, z deväťdesiat percent chudobní z domu
         šuhaji, mali by sme s duplovanou vytrvalosťou prechádzať školy, skúšky, aby s čím menším
         bremenom sme začínali. Lebo to potom rozhoduje aj pri voľbe miesta účinkovania. Tam
         odpadajú iné ohľady a berie sa na vážku iba to, koľko mi to vynesie, aby som sa skorej
         dlhov zbavil. Kde, ktoré miesto a mesto bolo by výhodnejšie z materiálnych ohľadov.
   </p>
   <p>
    Koľkí by boli napr. osožní spoločnosti veci našej, keby nie to, prečo sme museli
         osihotiť a nie súc nadaní výbojnou národnou povahou, hlivejú tam bez významu pre ľud, pre
         národ.
   </p>
   <p>
    Nuž ale keď mládež naša dlho študuje, snáď lepšie pripravená prichádza do života? Nech
         súdia povolaní. Ale keď odborne snáď aj dačo tým predlžovaním študijnej doby získala, ako
         inteligentná slovenská mládež, veľmi málo tej inteligentnosti, rozumiem
    <span class="emphasis">
     <em>
      slovenskej,
     </em>
    </span>
    prináša si do života len preto, že veľkú časť
         študijného času strávila ako aj ja v ľahkej zábave, nečinnosti, v hriešnom kaviarenskom
         ovzduší.
   </p>
   <p>
    Keď o slovenskej kultúre mnohí nič nepočujeme doma, všetci zatoľko v škole tým väčšou
         horlivosťou, usilovnosťou privátnou mali by sa s ňou oboznamovať. Lebo ja si takto myslím:
         Poznám roľníkov, remeselníkov a iných, ktorí sú tuhí Slováci — kým nepríde skúška, či
         pokušenie. Pri tej mnohý podlezie, vyhne jej, a len málo zostáva verných a ešte menej aj
         dačo pracujúcich. Prečo? Preto, že bárs aj cíti, vie, že sa dákej spravodlivej veci
         zastáva, ale nech príde dobrá notárska lebo slúžnovská a vôbec nejaká maďarónska kortešská
         hudba, nevie sa obrániť, tým menej druhých, ba mu nabijú klincov do hlavy, a nejeden už
         ochabol, neutrálnym, ba aj renegátom sa stal, predtým taký horlivý národovec. Ja myslím, že
         keby naše roľníctvo, remeselníctvo bolo vzdelanejšie, keby viac vedelo o minulosti a
         prítomnosti slovenskej veci, poznalo svojeť,
    <span class="emphasis">
     <em>
      slovenskejšie,
     </em>
    </span>
    keby bolo
         vzdelané, že by nebolo také trstinovité, plné ohľadov, že ja znám aj takých a takých
         zákazníkov a…
   </p>
   <p>
    A celkom navlas tak je aj s inteligentným Slovákom, ba ešte horšie. Lebo tento častejšie
         prichádza do ohňa, kde meč slovenskej pravdy povinný je vytasiť! Ach, ale koľkí schovajú ho
         do pošvy… Prirodzene. Človek len to môže milovať, toho sa držať, čo pozná, o čom vie a je
         presvedčený, že je spravodlivé, či oprávnené, pekné, čerstvé, hodné obetí…
   </p>
   <p>
    A Slováci inteligenti, a tu menovite mládež, koľkí skutočne vedia, čo milujú, za čo
         pracovať sa stroja, za čo, keď treba, existenciu a život položiť učia nás zástavníci ideí?
   </p>
   <p>
    Začnem podrobnejšie a reálnejšie s príkladmi.
   </p>
   <p>
    Nie gymnaziálnu, ale máme univerzitnú mládež, ktorá nevie dostatočne slovenský
    <span class="emphasis">
     <em>
      pravopis.
     </em>
    </span>
    Ja poznám fiškála, synka inteligentnej rodiny, ktorý ani
         dnes nevie, či sa píše „s dobrou“, či „s dobrov“. Ale nielen ten. Mládež napospol nie si je
         istá v pravopise.
   </p>
   <p>
    Čo sa reči týka, že by voľaktorý z mladíkov znal reč, aby sa mohol vyjadriť či písmom či
         slovom, na to aspoň v novinách, v literatúre nevidím takmer príkladu. Pretože mládež naša
         nevie vlastnú materinskú reč, nepotrebuje ani sily svoje na poli spisovateľstva samostatnou
         štylizáciou, a ten prekladík vše vyzerá akoby si len slová zo slovníka povypisoval. Reč
         ľudu, zvraty, frázy, väzba atď., o to sa neobzeráme. Len keď tomu pisateľ rozumie, čo tam
         po čitateľoch.
   </p>
   <p>
    Ale nielen to! Ja smelo tvrdím, že mládež naša nevie ani po maďarsky mluvnicky a rečove
         správne štylizovať; lebo by jej to tu-tam bolo vidieť v obranných článkoch našej veci. No,
         a že by ktorý znal správne po nemecky, francúzsky, anglicky — iba náhodou ak sa k tomu
         dostal, že sa vie ako-tak vyjadriť. Ponúkajú, a keď aj neponúkajú, iste mnohé inojazyčné
         časopisy vďačne by uverejňovali súce zprávy o našich bojoch, pomeroch, keby ich mal kto
         napísať, ako to bolo za Štúra a pozdejšie. Tá stará naša mládež iste sa inak cvičila,
         pripravovala.
   </p>
   <p>
    Alebo snáď slovanské reči pestujeme? Ale — čoby! Niet mladého človeka, ktorý by hovoril,
         písal po rusky, okrem toho, že znajú voľaktorí azbuku. Prekladá sa, ale to ide pomocou
         iného prekladu a slovníka, a horkoťažko. Lebo nielenže po rusky, poľsky, alebo iné
         juhoslovanské reči dostatočne neovládanie (výnimka snáď Holúbek v srbštine), ale nevieme
         ani po
    <span class="emphasis">
     <em>
      česky,
     </em>
    </span>
    ani tí písať bezchybne, ktorí v Čechách študovali
         tri-štyri aj osem-desať rokov. Taká všestranná nedbalosť u nás o reči: vlastnú, slovanské i
         cudzie.
   </p>
   <p>
    Popularizovanie všeobecných známostí a vedy, že tiež preto je tak zaostalé, nemusím ani
         dokladať.
   </p>
   <p>
    Reči. Snáď je to nepotrebné mnohým… Dobre. Ale znať históriu našu všeobecnú a menovite
         kultúrnu, to je už len vari povinnosťou každého Slováka, nie to, Bože, inteligenta! A koľkí
         vieme čo sústavného, určitého, vecného zo starej literatúry našej; čo napr. o starých
         našich učených spoločnostiach, jednotlivcoch, priekopníkoch slovenskej myšlienky, čo o
         Matici, gymnáziách? Že boli… a vláda ich bezprávne zničila. To vyčitujeme každodenne z
         časopisov, to vieme; ale ako účinkovali, aký mali vplyv na kultúrne naše postavenie a
         podobne, o tom málo, lebo nič. Pustiť sa do hlbšieho štúdia niektorej doby alebo nášho
         popredného človeka, na to sotva bude príkladu v slovenskej mládeži. Nepoznáme geografiu
         nášho kraja, nie dejiny Slovenska, ale ani svojho mesta, svojej dediny, ba ani vlastnej
         rodiny. Sú napr. v mojej spoločnosti viacerí zemania, a hrdí zemania. Ale že by tí vedeli,
         alebo chceli vedieť o živote svojich predkov, že by pátrali, no, aký to bol ten
         staroslovenský zemiansky život, načrtať dačo z toho života, napríklad: či slovenské
         zemianstvo a kedy sa začalo ako maďarčiť, keď už Benický veršoval po slovensky, ale aj po
         maďarsky… či malo základ, dôvod za odrodenie… To nikto nechce vedieť o svojich predkoch.
         Vynášať dajaké obrázky, kresby z kúrií, starý život kresliť, ach, načo… Som od šesťsto
         rokov zemanom, to mi dostačí… Máme akési písma, ale ešte som to neštudoval atď. A čo máš v
         erbe? Začo to dali predkom tvojim? To už iste neviem… Ale tak sa mi vidí… Ani len o
         tradíciu nestoja.
   </p>
   <p>
    Nuž ale keď už teda nie nič vážnejšieho, snáď iné zábavnejšie snahy či ideály máme:
         šport, spev, hudbu, divadlo… Trocha bicykel, kus turistiky, ale žeby to bolo spojené aj s
         dajakým štúdiom… Chodí sa na hole, do jaskýň, ale že by kto mal precestované Slovensko,
         aba; iba ak ako suplikant dačo videl, prešiel, skúsil, to má. Ľud náš nepoznáme, k nemu
         nejdeme — iba keď sú dajaké voľby, vtedy by sme chceli, aby slepo šiel za nami. Pravda,
         koľké býva sklamanie, zúfanie. Je niekde na dedine majáles, hasičská zábava, máme čas,
         mohli by sme sa tam ukázať, zabaviť, pozhovárať, ľud by poznal nás a my jeho,
         popularizovala by sa národná myšlienka; nie, drepenieme v kaviarni, alebo doma sa nudíme,
         driememe, v najlepšom prípade ideme dakam von, ale len nie medzi ľud.
   </p>
   <p>
    Po ochotníckych javiskách našich s veľkými ťažkosťami, aprehenziami rozdeľujú sa úlohy,
         a že by potom ktosi vážne bral úlohu, preštudoval ju, vložil do nej ducha i telo, aba, len
         aby sa to odbavilo… Veľmi málo je passionátnych hercov, ochotníkov.
   </p>
   <p>
    Sme roztrhaní, nesústredení ten-onen na jeden obor lebo odvetvie, preto iba mátame: raz
         to, raz iné a tak nič. Chodíme na klebety, počúvame ich a nikto z toho nič nemá, iba ak
         škodu či takú, či takú.
   </p>
   <p>
    A čo bude takto z nás, keď nám starí pomrú? Tí mali ešte aj školu, a potom privátnou
         pilnosťou stali sa vo veciach našich, vo vede špecialistami; a my? Ani školy, ani privátnej
         pilnosti. Smutné časy to idú a prídu na nás…
   </p>
   <p>
    Ale snáď aspoň, keď už my nemáme žiadneho ducha, žiadnych ideálov, za ktoré by sme
         skutočne vytrvale, húževnate pracovali, snáď sa aspoň usilujeme vychovať lepšie pokolenie?
         Skrznaskrz sme v lieni, zbahnatelí. Egoizmus vo všetkom! Len pre seba, pre osobné svoje
         pohodlie všetko a slobodným byť, neviazaným ničomu a nikým. Plno mladých ľudí s pevným
         postavením, s istým platom a žijú — staromládeneckým životom, a keď potom ostarení predsa z
         akýchsi úzkostí a potrieb ošetrovania poženia sa, odumierajú malé deti; alebo mládenčiac,
         hynú predčasne od zunovanosti a nudy života, ktorý im už nič príjemného nevie poskytnúť.
         Ach, zahučali hory, zahučali lesy…
   </p>
   <p>
    A preto, ako básnik nakladá, slovenskému mládencovi:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Sviežo búrno treba žiť,
        </em>
       </span>
       <span class="emphasis">
        <em>
         horieť, žialiť, plesať;
        </em>
       </span>
       <span class="emphasis">
        <em>
         rásť, boriť, víťaziť,
        </em>
       </span>
       <span class="emphasis">
        <em>
         a keď nutno klesať.
        </em>
       </span>
       <span class="emphasis">
        <em>
         Nenie hanba zbitým byť
        </em>
       </span>
       <span class="emphasis">
        <em>
         jestli v čestnej veci,
        </em>
       </span>
       <span class="emphasis">
        <em>
         ale hanba podle hniť
        </em>
       </span>
       <span class="emphasis">
        <em>
         na lenivých peci!
        </em>
       </span>
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2956" name="ftn.d56e2956">
        27
       </a>
       ]
      </sup>
      Hlas V, 1903, str. 193 — 198
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3069">
       </a>
       Živena a jej tajomník
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e3076" name="d56e3076">
      28
     </a>
     ]
    </sup>
   </p>
   <p>
   </p>
   <p>
    Ako Muzeálna spoločnosť dôstojne koná svoju úlohu, tak smutne zaostáva Živena okrem
         toho, že oboslala prešporskú a žilinskú výstavku, čo je prácou jedného dvoch ľudí, ani nie
         Živeny.
   </p>
   <p>
    Toho roku už nevydržiavala Živena ani valného zhromaždenia, bez udania príčiny pred
         verejnosťou. Ale ja vám poviem, čo bola za príčina.
   </p>
   <p>
    Citnejší členovia z roka na rok sa viac musia hanbiť, že zhromaždenia bývajú prázdne
         formality: zápisnica, pokladnica a resto. Živena nemá a nevie si nájsť predmetu, o ktorom
         by si mohla na zhromaždení porokovať. Preto pani predsedníčka mala sa vysloviť, že na také
         jalové zhromaždenia chodiť je stydno, a že ak bude zvolané valné zhromaždenie, že sa ona
         hneď poďakuje z predsedníctva.
   </p>
   <p>
    Ale pátrajme, kto je tomu na vine, že Živena hlivie už dlhé roky, že tohto roku nemohla
         sa zmôcť ani na jedinký bod dajakého vážnejšieho predmetu, ako sú vyššie spomenuté.
   </p>
   <p>
    Dušou spolku je a má byť tajomník, a tým viac, že terajší pán tajomník je všestranná
         kapacita čo do reči, ale skutek — utek. Len tak zhruba načrtáme, čo všetko si Živena aj s
         jej tajomníkom umyslela a nepreviedla, aby sme nešírili prázdnych rečí.
   </p>
   <p>
    Pred desať rokmi uzavrela Živena vydať každý rok
    <span class="emphasis">
     <em>
      Letopis.
     </em>
    </span>
    Koľko ich
         vyšlo dosiaľ? — Celé
    <span class="emphasis">
     <em>
      tri!
     </em>
    </span>
    Prečo len tri? Pánu tajomníkovi-redaktorovi
         nechce sa unúvať za príspevkami, alebo nestačí, keďže musí v redakcii Národných novín denne
         až dve-tri hodiny presedieť.
   </p>
   <p>
    Ale nechajme Letopis; v treťom zošite už aj tak činí polovičku odtlačená práca z
         Národných. Prežväkujme.
   </p>
   <p>
    Štyri-päť rokov bude, čo Živena poverila pána tajomníka zostaviť
    <span class="emphasis">
     <em>
      Národnú
            čítanku.
     </em>
    </span>
    Pán tajomník aj túto úlohu ochotne podujal; ale o Čítanke sa mlčí a
         Kubo si, ak ten z nej už dačo má! Chce ju zaiste sám napísať, lebo ináč je to lenivosť,
         nesplnenie povinnosti a tým väčší hriech, že sa pán tajomník dobrovoľne zaviazal do
         zostavenia. Emil Černý pred štyridsiatimi rokmi za chvíľu zostavil objemnú a znamenitú
         Čítanku, a pán Vajanský si to dnes netrúfa alebo sa mu nechce. Aspoň by oči zapchal svetu…
         Pár veršov z Černokňažníka, voľaktoré kapitoly z Kotlína, zopár úvodníkov z Národných a
         bolo by zase tej slávy za mištičku a bolo by to aj originálne! — Ale keď je tak, nech
         odpovie, veď sa mu uzná a poverí sa tým iný človek, aj v pedagogike, vzdor redaktorstvu R.
         a Šk., iste zbehlejší. Pán Michal Bodický mal voľakedy súkromné slovenské gymnázium, ten by
         to vari v prospech veci vďačne vykonal. A snáď aj iní by sa našli a previedli to svedomite.
   </p>
   <p>
    Stanovy Živeny hovoria o úlohe tajomníkovej, že… stará sa o uskutočňovanie uznesení…
         zodpovedný je za dôkladné a verné vyplnenie všetkého, čo sa mu zverí… Necítite sa, pane, v
         svedomí? Nemožno, že by vám tak bolo zarástlo! Prečo sa teda nepoďakujete? Či vám to tie
         dámy majú povedať, že „porúčam sa“?
   </p>
   <p>
    Nepäťte ten spolok, ktorý aj tak málo vykonal v celom svojom živote. Príde nová sila,
         vleje snáď akej-takej krvi do strnutých žíl. Prežili ste sa už. Choďte na zaslúžený
         odpočinok, zavŕšte slávu svoju ešte dákym ohromným románom. Martýrstvo vám najlepšie
         svedčí, nehatíte aspoň druhých a tak ste osožný aj sebe aj národu. Ani vám to nik
         nevykričí, ako toť vám musíme, že ste sa zase zlakomili za pár zlatých Živeniných, keď ste
         si dali zaplatiť cestu do Žiliny na výstavku vzdor tomu, že v oboslaní výstavky nemáte ani
         máčny máček zásluhy, a vzdor tomu, že ako Múzeum, tak aj Živena poverila zastupovaním pána
         Socháňa. Vzali ste si honorár za ten úvodník? Ak hej, nuž aspoň z nepravej kasy, lebo to
         vám mali dať Národnie…
   </p>
   <p>
    Nuž zbohom, pán tajomník, mali sme vášho tajomníctva už dosť, lebo vám to nechceme
         povedať, ale to je mienka všetkých členov, a chcú sa ďalej hnúť. Alebo si chcete penziu
         doslúžiť? Doslúžiť, dobre; ale zaslúžiť len vari predsa nie…
   </p>
   <p>
    „Ďalej hnúť!“ ale ako, kam?
   </p>
   <p>
    Nuž, slávna Živena, nemáš ty len gazdovskú školu v stanovách, že by si, keď ti tú
         nepovolili, nemohla krôčik napred!
   </p>
   <p>
    Počuj! Kdeže predávaš tie tvoje výšivky? Už si to vari ponechala? Zavčasu veru. Či
         nemali odbytu? A keď iné majú v Rakúsku, v Čechách, v Nemecku, vo Francii a kde inde… Ale
         nestálosť tvojich dcér! Nepraktické zariadenie celej veci. Treba obchod otvoriť, cenník dať
         spraviť, a tak by z toho mohlo čo byť, nie tak starosvetsky, že musia ľudia — predsedu
         Kmeťa unúvať s obstaraním výšivky. To je hanba pre vás, moje dámy. Vzorky farbisté,
         sto-stopäťdesiat výtlačkov by sa ročne iste minulo, a nevyšívali by ste ornamenty
         čertvieaké zo žurnálov a mód, len nie slovenské vzory! Kuchársku knihu! Vážite ešte na
         funty a lóty, a preto často nepodaria sa vám cukrovinky, rozlejú „pyšteky.“
   </p>
   <p>
    Vydať novely Šoltésovej, Vansovej, Podjavorinskej, spojiť Letopis s kalendárom na spôsob
         kalendára „Paní a dívek českých“, na to ste ani vari nepomysleli. Vidíte, pán tajomník, že
         aspoň bodov programových koľkokoľvek… Ale vy čakáte, že vám vláda ponúkne nejaké pole
         účinkovania, alebo preto, že hneváte sa na pána ministra pre gazdinskú školu, že on bude
         teraz taký galantný a povolí ju predsa? Nebuďte naivné! Načo je vám teda tých dvanásť tisíc
         zlatých? Či čakáte, kým vám ich vezmú a dajú FEMKE?
   </p>
   <p>
    Vzmáhate sa, ako aj na tú besedu raz do roka v Martine. Nemôžete a neviete nájsť
         človeka, čo by napísal, predniesol. A vidíte, keby boli tie besedy dve-tri, aj by to bol
         aký-taký znak vášho života, aj by sa zo zisku zaokryli prípadné straty na kalendári,
         novelách, vzorkách.
   </p>
   <p>
    A pri takomto čulejšom živote pribúdalo by aj členov spolku, len by sa muselo trocha
         zaagitovať a ukázať, že členom Živeny byť má aj dajaký iný prospech, ako je len tá jedna
         zábava v Martine. Nové „milosťpanie“ zvať za členov, splátky riadne inkasovať… Ale však
         načo to všetko? Pre kultúrny význam spolku, aký nemá a aký by ale
    <span class="emphasis">
     <em>
      mohol
     </em>
    </span>
    a mal mať.
   </p>
   <p>
    Prepáčte.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3076" name="ftn.d56e3076">
        28
       </a>
       ]
      </sup>
      Hlas V, 1903, str. 238 — 241
     </p>
     <p>
      Jeden z najprudších útokov proti Vajanskému zo strany hlasistov. Autorstvo
               Tajovského pri tomto článku, podpísaného ironizujúco značkou „Prepáčte“ (Kurz.)
               poznáme z bibliografie vlastných prác. Tajovský sa priznal k článku i autorovi práce
               „Slovenské pseudonymy“, dr. J. V. Ormisovi.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3136">
       </a>
       Žilinská schôdzka mládeže a jej priateľov
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e3143" name="d56e3143">
      29
     </a>
     ]
    </sup>
   </p>
   <p>
   </p>
   <p>
    Dňa 8. septembra odbývaná súkromná porada hlasistov a priateľov vypadla nad očakávanie,
         berúc do povahy tú okolnosť, že mnohým prítomným prišlo vyzvanie iba v predvečer schôdzky.
   </p>
   <p>
    V prostom, ale srdečne priateľskom a pohostinnom dome p. dr. D. Makovického zišlo sa nás
         okolo dvadsaťpäť mladších-starších vyprobovaných bojovníkov a regrútov slobodného myslenia,
         slova a umenia.
   </p>
   <p>
    Okolo tretej hodiny bez všetkých formalít, predsedov, zápisnice a uhodnoverňovateľov sme
         si posadali, a nebyť tej okolnosti, že nás veľká časť večernými vlakmi musela odísť, bola
         by sa porada pretiahla ďaleko do noci nie pretriasaním prázdnych rečí, ale skutočne
         obsažných a praktických rozpráv, návrhov a uznesení!
   </p>
   <p>
    Na adresu domáceho pána došlé telegrafické a písomné pozdravy a návrhy sa prečítali a
         hneď v súvise s posledným listom prešlo sa na uvažovanie ohľadom Živeny.
   </p>
   <p>
    Mĺkvosť Živeny javí sa od jej vzniku, pozorujeme to všetci a nemôže nám byť ľahostajné,
         či Živena aj nabudúce má mať taký malý
    <span class="emphasis">
     <em>
      kultúrny význam
     </em>
    </span>
    pre Slovensko,
         ako to dosiaľ mala.
   </p>
   <p>
    Stanovy a pole účinkovania spolku Živena sú veľmi široké; veď krome otázok náboženských
         a politických nakladá sa jej v stanovách konať všetko možné, čo by dvíhalo duševný a hmotný
         stav slovenského ľudu, menovite žien.
   </p>
   <p>
    O možnom pokroku spolku i za tých okolností, aké sú, podrobnejšie návrhy sme už podali v
         minulosti a podáme ešte aj v budúcom čísle tohto časopisu. Dnes uznášame sa na nasledujúcej
         rezolúcii:
   </p>
   <p>
    Vyslovujeme Živene nespokojnosť s doterajšou činnosťou, a želáme si, aby Živena
         všemožnými silami a prostriedkami v stanovách vytknutými snažila sa za cieľom, pre ktorý
         bola založená. Uznávame, že ju hatia v diele vonkajšie okolnosti, ale žiadame, aby ani jej
         vlastní ľudia nechovali sa k nej s takou ľahostajnosťou, ako dosiaľ. Preto či súkromne, či
         prostredníctvom verejnosti budeme sa o to zakladať, aby do spolku a menovite do výboru
         dostali sa pokrokovejší členovia, a aby prišli k platnosti a uskutočneniu spôsobené návrhy
         a uznesenia.
   </p>
   <p>
    Prejdem na druhý bod programu; redaktor p. Milan Hodža prehovoril o nezbytnej potrebe
         lacného ľudového a robotníckeho časopisu. On už dva razy pokúšal sa vo vydaní lacného
    <span class="emphasis">
     <em>
      Denníka,
     </em>
    </span>
    ale len pre veľkú lacnotu, umlčovanie a nepodporu zo
         strany našich predákov, a nemajúc dostatok obežného kapitálu, zanikol. Hodža pustil sa na
         reálnejšiu pôdu a začal znovu vydávať v Pešti
    <span class="emphasis">
     <em>
      Slovenský týždenník,
     </em>
    </span>
    zaiste s tou túžbou nás všetkých, aby, keď si pôdu pripraví, istý počet predplatiteľov
         zabezpečí, mohol sa premeniť na Denník.
   </p>
   <p>
    Potreba čítania ukazuje sa v robotníckej, remeselníckej a i meštianskej triede zo dňa na
         deň väčšia, ľudia neuspokojujú sa už s čítaním raz-dva razy za mesiac, ale žiadajú noviny
         každý deň. To najmakatelnejšie vidieť z toho, že napr. v Bytči minie sa peštianských
    <span class="emphasis">
     <em>
      Slovenských novín
     </em>
    </span>
    sedemdesiat čísel denne! Lacný denník keby
         ťažkosti spočiatku prekonal, mal by veľký odbyt. Národná slovenská strana spáchala na večné
         veky zahanbujúcu chybu vtedy, keď vstupujúc do aktivity, pustila myšlienku „Denníka“ z
         ohľadov najviac lokálnych, martinských.
   </p>
   <p>
    Slovenský týždenník nezjavil sa s podrobným programom, ale z doterajších čísel vidieť,
         že pestuje ľudové motívy, chce vniknúť k robotníctvu, priemyselníctvu, hlása demokratizmus.
         A v tomto duchu a smere darí sa mu vzdor nepriaznivej letnej sezóne nečakane dobre; zo dňa
         na deň sa vzmáha a dnes rozposiela sa už v dvoch tisícoch výtlačkov, z čoho sú dve tretiny
         prihlásených a už aj predplatených odberateľov, ostatné sú známe národovedecké adresy.
         Teraz v podjeseň úfa sa hojnému predplácaniu.
   </p>
   <p>
    Týždenník má ťažkosti s kauciou, ale aj tá sa už skladá.
   </p>
   <p>
    Keď takéto formálne starosti Týždenníka odpadnú, bude sa môcť tým lepšie zdokonaliť a
         tak mu budú pribúdať aj priatelia a odberatelia.
   </p>
   <p>
    Zhromaždenie vyslovilo svoju radosť nad tým, že z nášho kruhu vyrástol taký žurnalista,
         ako je náš Hodža! Boháči, velikáni by sa mali radiť a otvoriť svoje vrecká takému časopisu,
         akým je a sľubuje sa byť Slovenský týždenník. Národná strana nemá ľudového politického
         časopisu okrem maličkého Hlásnika, ktorý za vyše tridsaťročné svoje trvanie nerozšíril si
         okruh odberateľov ani na päťtisíc! K tomu po stránke obsahovej dnes už nestačí.
   </p>
   <p>
    Slovenskému týždenníku sľubujeme všestrannú pomoc, menovite duševnú. Nakladáme si za
         povinnosť podávať nové adresy, zvlášte zo zabudnutých a ohrozených strán, kútov našich, ako
         je napr. okolie Nitry, potom Novohrad, Gemer a tiež adresy vrátivších sa Amerikánov. Títo
         by mali dostávať aspoň do roka dajaký časopis zdarma, aby tak privykli aj doma na čítanie,
         bez ktorého boli by v Amerike bývali ako bez chleba. V podávaní adries výdatnú pomoc sľúbil
         pán Fedor Houdek. Kto cestuje, pri vojsku, na jarmoku, a často sa dá zaznačiť dobrá adresa,
         netreba na to zabúdať ani ostatným, časopis pošle sa za pár čias na ukážku, potom sa nájde
         aj predplatiteľ.
   </p>
   <p>
    Zaväzujeme sa podávať Týždenníku drobné zprávy, chýry a hlavne
    <span class="emphasis">
     <em>
      dopisy.
     </em>
    </span>
    Redakcii sa však nakladá, aby došlé dopisy menovite od
         počiatočníkov-dopisovateľov opravovala, dávala dopisovateľovi
    <span class="emphasis">
     <em>
      smer a
            látku
     </em>
    </span>
    k nasledujúcim dopisom.
   </p>
   <p>
    Dotyčne Týždenníka vyslovila schôdzka nasledujúcu rezolúciu:
   </p>
   <p>
    Vydávanie a smer Slovenského týždenníka s potešením schvaľujeme, všemožne ho podporovať
         sľubujeme a žiadame menovite viac
    <span class="emphasis">
     <em>
      dopisov, v ktorých
     </em>
    </span>
    by sa čím
         vypuklejšie zračil povedľa politiky aj kultúrny, spoločenský a hospodársky stav a pokrok
         Slovenska.
   </p>
   <p>
    Zatým prehovorili viacerí o Hlase a počuli sme aj návrh na upustenie od prílišného
         radikalizmu, aký sa javí v bežnom ročníku. To zavdalo príčinu k živému rozhovoru.
   </p>
   <p>
    Hlas, ako to z prvých štyroch ročníkov vidieť, od počiatku bol neistý v chôdzi,
         nejednotný v smere. Dnes kráča istou cestou, v jednotnom duchu, pravda, u nás jakživ
         neslýchanom, preto to mnohí zatracujú, iní zase len dačo v ňom schvaľujú, menovite ináč
         hľadia naň evanjelici, ináč katolíci. Hlas súdi všetkých rovnako a nežiada od svojich
         spolupracovníkov, aby mysleli, písali s jedným lebo s druhým katechizmom v ruke. Dnes sa
         slobodne môže, kto chce a o čom chce, v Hlase vysloviť, a už zato je potrebný.
   </p>
   <p>
    Pravda, pri piatom ročníku odpadli voľaktorí spolupracovníci a odberatelia, menovite z
         týchto ostali asi len tí, ktorí aj minule za Hlas
    <span class="emphasis">
     <em>
      platili,
     </em>
    </span>
    ktorí teda
         vidia jeho potrebu v jednom či druhom smere a či vcelku.
   </p>
   <p>
    Hlas má byť okienkom do Európy, s tým všetci súhlasíme, ale žiadame viac beletrie,
         literárnej kritiky, hospodárskych článkov, ktoré sa v V. ročníku nápadne stenčili a ich
         miesto zabrala filozofia.
   </p>
   <p>
    Redaktor odpovedá, že tak beletriu ako aj hospodárske články je mu ťažko sľubovať,
         pretože spolupracovníkov je málo a nových získať je ťažko. Mnohí by aj mali ducha a
         smelosti do Hlasu písať, ale buď pre osobné zväzky s martinskými, buď preto, že vieme už o
         prípadoch, že spolupracovníkom ohrozujú existenciu, mnohí nepíšu. Ostatne Hlas uverejní
         všetko, čo nie je pod mieru, teda články z akéhokoľvek odboru, a tým by snáď, prirodzene,
         musela sa filozofia uspokojiť s užším priestorom, ale schválne ju vynechávať nebudeme, lebo
         je nanajvýš akútna dnes u nás. — Proti klerikalizmu ideme s otvoreným čelom! — a chceme
         vyvolať havlíčkovskú dobu na Slovensku. Nech sa ukáže, že vedia a chcú naši kňazi aj
         nezištne za ľud pracovať.
   </p>
   <p>
    Ďalej žiadame, aby boli v Hlase politické, školské, národohospodárske, spolkové a iné
         prehľady, štatistické dáta, ako sú podobné napr. v Našej dobe, a preto
    <span class="emphasis">
     <em>
      vyzýva
     </em>
    </span>
    redaktor členov porady a navrhovateľov, aby takéto z času na
         čas podávali, uštedrí sa z tých dvoch háročkov aj tým miesta. Vítané by boli tiež lokálne
         obrázky a kresby obce, okolia, prípadne kraja, aby sa tak zostavovalo zrkadlo Slovenska,
         jeho vonkajšieho i vnútorného života.
   </p>
   <p>
    <span class="emphasis">
     <em>
      Umelecký hlas
     </em>
    </span>
    pre drahý náklad a málo odberateľov a tie ťažkosti,
         že sa musí v Čechách tlačiť, navrhujeme redaktorovi vo vydávaní pristaviť; či už od polroka
         a či vydržať aspoň do roka, to nech rozhodne redaktor-nakladateľ. A keďže sa Umeleckým
         hlasom aj sám Hlas v riadnom vychádzaní pozdí a ohrozuje ho deficitom, tým viac žiadame
         Umelecký hlas nateraz zastaviť.
   </p>
   <p>
    Pri ďalšom bode programu konštatovaný bol ten smutný fakt, že Slovenská národná strana
         ako organizovaná spoločnosť zaspala, tajomník sa už pred rokom poďakoval a nového niet,
         podrobný program ešte dosiaľ je nevypracovaný, odbory svoje úlohy nekonajú, preto
         vyslovujeme spoločné uznesenie:
   </p>
   <p>
    Vyzvať článkom v Hlase stranu, aby robila prípravy, žeby ju voľby nenašli nepripravenú,
         a požiadať tiež aj vyslancov, žeby teraz po poľných prácach držali vo svojich okresoch
         ľudové zhromaždenia. S napísaním článku poveruje sa sám redaktor Hlasu.
   </p>
   <p>
    V poslednom bode porady prítomní lekári, vzhľadom na neblahé naše hygienické pomery,
         uznášajú sa s pomocou ešte snáď voľaktorých kolegov napísať a vydať ilustrovaného
    <span class="emphasis">
     <em>
      Domáceho lekára.
     </em>
    </span>
    Prácu si podelia v najbližšej osobitnej porade.
   </p>
   <p>
    Nakoniec podpísaný vyzval prítomných, aby tí, ktorí by ešte neboli pristúpili za členov
         Muzeálnej spoločnosti a aby jej hľadeli získať nových členov a zasadzovali sa v kruhu
         svojich známych tak za zbieranie muzeálnych predmetov, ako menovite a teraz hlavne za čím
         skoršie zozbieranie potrebného kapitálu na postavenie muzeálnej budovy. (Za členov M. Sl.
         Sp. pristúpili traja členovia schôdzky.)
   </p>
   <p>
    Nazdar budúcim takýmto obsažným našim poradám! Pričiňme sa však, aby nezostali bez
         praktického výsledku!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3143" name="ftn.d56e3143">
        29
       </a>
       ]
      </sup>
      Hlas V, 1903, str. 260 — 264
     </p>
     <p>
      Článok uverejňujeme ako dokument žilinskej schôdzky mladých a pre beletristický
               spôsob podania „zápisnice“. Tajovský podpísal ho „Z ochoty značil: Jozef
               Gregor“.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3248">
       </a>
       Črta z nášho divadelného života
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e3255" name="d56e3255">
      30
     </a>
     ]
    </sup>
   </p>
   <p>
   </p>
   <p>
    Kto koľko-toľko sleduješ boje mladých spisovateľov so starými v niektorom inom národe,
         škoda ti bude času túto drobničku prebehnúť.
   </p>
   <p>
    Píšem ju pre mladých slovenských nadšencov, ktorí sa pera chytajú, aby kým sa prebijú,
         nečakali za literárnu prácu pochvalu, povzbudenie, tým menej vencov alebo odmeny, čo i len
         zopár niklovcov „na papier“, ako sa hovorí.
   </p>
   <p>
    Na prednejšom ochotníckom javisku našom, po ročnom premáhaní intríg zo strany panujúcich
         spisovateľov a kritikov, vďaka podnikavému riaditeľovi a spolurežisérovi hier, vcelku s
         dosť prajným úspechom prevedená bola trojaktovka mladého spisovateľa.
   </p>
   <p>
    Predstavenie padlo na taký čas, keď býva na divadle najmenej ľudí. Že sa však hlásil
         nový človek, zišlo sa obecenstva raztoľko ako inokedy, že to hrklo i v kase.
   </p>
   <p>
    Správca divadla ešte pred predstavením trúfal si vysloviť mienku, že kus prejde; či si
         teda robí autor nároky na — veniec a či na jeho cenu?
   </p>
   <p>
    Peniaze i pred boháčom majú svoju cenu, ale kytka kvetov je pre spisovateľa, hoc by mal
         požičaný kabát, v ktorom sa má s ňou obecenstvu ukázať, aspoň v tej chvíli cennejšia ako
         lis ma tisícky.
   </p>
   <p>
    Čo a ako dôverná otázka, urazila spisovateľskú márnomyseľnosť autora.
   </p>
   <p>
    Trúfal si aj on, že s kusom šťastlive vyviazne, ale už bolo po duševnom „naslaždení“. Už
         by ho ani strieborný veniec nebol milo prekvapil. Zjednali sa teda na — desiatku.
   </p>
   <p>
    Ale ako známo, po našich stálejších javiskách, sú takzvané divadelné odbory, ktoré
         posudzujú kusy, zostavujú programy, hrajú a riadia finančnú stránku ochotníckych spolkov.
   </p>
   <p>
    Robila sa aj nálada, divadelný odbor sú poväčšine známi a priatelia autorovi. Po pol
         roku zasadal divadelný odbor a po krátkej porade desiatku, aby bol dôsledný v tradícii a
         aby si na to autori nezvykli — neodhlasoval.
   </p>
   <p>
    Slávocit z prajného prijatia dávno vyšumel, kytka by už bola dávno opŕchla. Šustra už
         bol ubezpečil, že mu zaplatí z nej celé jedny topánky a zvýši mu ešte na desať čiernych káv
         a škatuľu cigariet.
   </p>
   <p>
    „Minulo ma, a pamätáte sa, s akým potleskom prijalo ma obecenstvo, aj na kasu prišlo
         aspoň o tridsať zlatých viac,“ vyhovára autor, ale šuster tomu nerozumie a nevraví, že
         predsa mu mali za tú prácu zaplatiť.
   </p>
   <p>
    Nerozumel sa takej práci, tak ako tí mnohí z divadelného odboru, ktorí kus súdili,
         hrali, klakérov mu robili, ale desiatky by zaň — nedali, lebo to ešte — nebolo.
   </p>
   <p>
    Ani slávy, ani groša!
   </p>
   <p>
    Keby bol autor za ten čas, čo kus písal, stal za pisára k fiškálovi, bol by iste zarobil
         — čo by po osemdesiat grajciarov denne — aspoň sto korún. Ale tak je to, spisovatelia,
         aspoň malých národov, vždy bývajú viac hladnými idealistami, ako praktickými smrteľníkmi.
   </p>
   <p>
    Po tom všetkom a pri tom všetkom súdim, že mladí členovia tohto divadelného odboru asi
         nemienia písať divadelné kusy, keď im spomenutý už nestál za — desiatku.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3255" name="ftn.d56e3255">
        30
       </a>
       ]
      </sup>
      Hlas VI, 1904, str. 25
     </p>
     <p>
      Podtitul článku znie: „Venované tým, ktorých sa týka.“ Ide o postup „prednejšieho
               ochotníckeho javiska“, t. j. divadelného odboru Slovenského spevokolu v Martine voči
               Tajovskému po inscenovaní jeho hry „Nového života“. Črtu podpísal Tajovský značkou
               „-g-“.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3298">
       </a>
       Črta o Macharovej poézii
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e3305" name="d56e3305">
      31
     </a>
     ]
    </sup>
   </p>
   <p>
   </p>
   <p>
    Keď niekedy vezmem do ruky nejakú knižku básní a začnem čítať, stáva sa mi, že po
         niekoľkých veršoch alebo stranách také driemoty prídu na mňa, že musím knižku odložiť a
         vziať niečo inšie.
   </p>
   <p>
    To isté počujem veľmi často aj od druhých ľudí.
   </p>
   <p>
    Na to jedni vravia, že k čítaniu a požívaniu básní treba „nadchnutie“, druhí zase, že
         „pokojná chvíľa“, tretí „sviatočná nálada“, štvrtí „oddych duševný, mier“ atď. A každý inak
         usiluje sa vyhovoriť niektorého básnika alebo aspoň voľaktorú jeho nudnú, mdlú knihu, keď
         sa ho opýtame, či už to, lebo to čítal od neho.
   </p>
   <p>
    „Začal som, ale — ani neviem — vytrhli ma… či už čo…“
   </p>
   <p>
    Ja vravím: „Nečítal som to ešte, alebo začal som, zadriemalo sa mi; alebo: je mi to
         privysoké a primúdre, nerozumiem tomu — nechal som to tak.“
   </p>
   <p>
    <span class="emphasis">
     <em>
      Machara
     </em>
    </span>
    však môžem čítať,
    <span class="emphasis">
     <em>
      kedy chcem,
     </em>
    </span>
    či som
         nadchnutý, lebo zronený, či pokojný, lebo podráždený, sviatočne či stredtýždňove naladený,
         a či sám sebe a či druhým.
   </p>
   <p>
    A to je pri tomto
    <span class="emphasis">
     <em>
      vzácne,
     </em>
    </span>
    že
    <span class="emphasis">
     <em>
      vždy nájdem v ňom svoju
            náladu,
     </em>
    </span>
    svoje duševné rozpoloženie seba.
   </p>
   <p>
    A nielen to! V Macharovi
    <span class="emphasis">
     <em>
      našiel som seba v každom čase, čiže fáze
            životnej,
     </em>
    </span>
    a menovite ako zaľúbený, oklamaný, ako vlastenec-národovec, a
         zradca mizernej krvi svojich ľudí, ktorí — nevynímajúc ani samého seba — vše takú povedomú
         hlúposť národnú vyviedli, spozdilosť dokázali, že by som ich rád bol do oblakov vyhodiť,
         aby padli s prečistými mozgami a srdcami…
   </p>
   <p>
    Sám pre seba najvyššie si vážim báseň o
    <span class="emphasis">
     <em>
      šibeničkách.
     </em>
    </span>
   </p>
   <p>
    Tá ma stále učí, že „vlastencom“ — národovcom byť je nie ťarcha, nie monopol, nie
         prednosť, ale vrodená povinnosť, ktorá sama sebou, bez chvály, vďačnosti a glorioly rozumie
         nehlučnú, ale tým účinnejšiu
    <span class="emphasis">
     <em>
      prácu
     </em>
    </span>
    , a len
    <span class="emphasis">
     <em>
      prácu
     </em>
    </span>
    za národ!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3305" name="ftn.d56e3305">
        31
       </a>
       ]
      </sup>
      Hlas VI, 1904, str. 73 — 74
     </p>
     <p>
      Tajovský obľúbil si poéziu J. S. Machara počas pražských štúdií a pôsobenia v
               Detvane. V tom období začala byť Macharova poézia veľmi čítaná najmä mladou
               generáciou.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3359">
       </a>
       Ozdoba príbytkov
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e3366" name="d56e3366">
      32
     </a>
     ]
    </sup>
   </p>
   <p>
   </p>
   <p>
    Cez leto tešili sme sa v prírode, prichádza zima, budeme sa uťahovať do príbytkov: starí
         a deti pod pec na rozprávky, mladí okolo stola, aby povedľa roboty aj dákym čítaním,
         politizovaním sme si krátili večery, aj sa všeličomu podučili. Lebo dnes kto nečíta, ten sa
         v svete nevyzná, toho oklame aj najbližší žid, a kto nepolitizuje, toho oklamú iste páni,
         príde čas volieb, ako bolo miestami v kubínskom alebo v ružomberskom okrese. Nečítali ľudia
         našich novín a tak potom nevedeli, ktorý je pravý slovenský kandidát a ktorý falošný.
   </p>
   <p>
    Ja mám zase takú obyčaj, že idem vše večer k jednému-druhému priateľovi „na besiedky“ a
         v teplej chyžke s dobrým priateľom milo sa to sedí pri novinkách alebo politike.
   </p>
   <p>
    Taká teplá chyžka nahrádza nám v zime role, lúky a všetky miesta našej práce. Cez leto
         nestihneš sa ani po izbe obzrieť, ale cez zimu stačíš sa poobzerať aj po stenách. A ja si
         to už neviem odvyknúť, keď do izby vojdem, aby som si nepozrel, čo v nej majú. Najviac ma —
         a vari každého — zaujímajú obrázky či už náboženské, či rodinné (fotografie) a či menovite
         naše národné slovenské obrazy. Keď tak vojdem do domu a vidím tam obrázky slovenských
         krojov, krajov, alebo podobizeň popredných slovenských mužov, už viem, že som prišiel k
         dobrým Slovákom. Obzerám ďalej, a tu, hľa, štyria bývalí poslanci slovenskí pekne za
         rámikom, už viem, že v tomto dome vedia aj, čo je politika. A ide človek ako k rodine, k
         bratom s dôverou. Zazrieš ešte k tomu Týždenníka, Hlásnika, alebo Ľudové, na obloku dajakú
         knižočku, poteší sa to srdce a vzdychneš k Bohu, keby každý slovenský dom bol takýto,
         krajšie by si nás svet uctil, aj hneď by nám lepšie bolo. Lebo z národného povedomia
         pochádzajú národné skutky a skutky vymáhajú uznanie a práva!
   </p>
   <p>
    Ale ako sa poteším v takom slovenskom dome alebo v slovenskej rodine, keď tam vidím
         akési cudzie, neslovenské ozdoby, obrazy a iné veci. To mi tak pripadá, ako keby lúku v
         lete zastrel nie kvet, lež mach, akoby hora na jar ožltla. Už čo hneď bývajú v dome dobrí
         ľudia, už nemôže človek premôcť nedôveru a sa ostýcha a húta, či sú toto Slováci, či
         Nikodémovia a či odrodilci.
   </p>
   <p>
    Napr. po Dolnej zemi u Slovákov často nájdeš Košúta samého alebo aj s famíliou. Už vieš,
         že domáci gazda je nepovedomý Slovák. Lebo ačkoľvek — ako je známe — Kossuth pochádzal zo
         slovenskej rodiny, Slovákov jednak nenávidel, pre nich dobrého nič nevykonal, ale ako aj
         terajší košutisti by nás iba pomaďarčiť chceli, tak za vlády starého Kossutha dali našich
         najprednejších mužov chytať, pod šibenice stavať.
   </p>
   <p>
    Teda ktorý Slovák si toto rozmyslí, ten Kossuthovi v dome miesta nedá. Nech si ho ctia
         Maďari, keď ho majú za čo…
   </p>
   <p>
    Ale čo si pomyslieť, keď vidíte v jednom ráme štyroch slovenských poslancov, z ktorých
         dvaja po roku odsedeli za slovenčinu, a v druhom ráme v tom istom dome alebo izbe zase len
         dajaký maďarský obraz: výjav z revolúcie, alebo zase len Kossutha — vraj v Cegléde, či už
         kde. Sem už vniklo slovenské povedomie, ale do Kossuthovho rámu nemajú iného obrazu a tak
         ho trpia. Akože sa to znesie? Slovenskí poslanci a Kossuth? Keď vieme, že jediného
         slovenského poslanca Ľudovíta Štúra v osemaštyridsiatam roku na sneme práve Kossuth a jeho
         spoločníci najviac zakrikovali, keď rečnil o právach materinskej reči, o právach ľudu.
   </p>
   <p>
    Na hornom Slovensku tohto nevídať, tam zase iné špatí chyže: maďarské alebo nemecké
         požehnania, „čo vyšívalo dievča“ alebo „ešte mať“ a pravda, hybaj hneď s tým na stenu do
         rámu. Alebo podajú ti ráno uterák, čo je na ňom? Jó regel! — Radšej by som bol na ulici
         nocoval!
   </p>
   <p>
    Nuž veď keď už nikde nesmieme byť Slovákmi, buďme aspoň vo vlastných príbytkoch!
   </p>
   <p>
    Alebo pýtaš si vody, dajú ti pohár — s Kossuthom, Andrášim a paromvie s kým; najnovšie
         už aj s tulipánom alebo „hazai“ výrobkom. Podajú ti stoličku — na nej tulipán, ponúknu ťa
         tanierom, na ňom tulipán atď.
   </p>
   <p>
    Nože obzrime, čo kupujeme, nože nebuďme ľahostajní ani v týchto veciach, ale ako
         zovnútorne oriadite na jeseň domy, tak aj vnútorne držme si príbytky čisto a ak stačí na
         ozdobu, nechže je len slovenská, ako u Maďara maďarská a u Nemca nemecká.
   </p>
   <p>
    Je pravda, že slovenských obrazov poskrovno sa predáva; ale dopytujme, dozvedajme sa,
         ihneď budú! A keď budú aj chudobnejšie, menšie, bez pozlátky, ale budú naše! Fotografie,
         podobizne našich prvých mužov: Kollára, Šafárika, Hurbana, Hodžu, Štúra atď. predáva P.
         Socháň v Turč. Sv. Martine, krojové pohľadnice dostať u každého slovenského kníhkupca. A
         obrazy poslancov, spisovateľov a vôbec borcov za práva slovenčiny budú, len ich treba
         žiadať. Fr. Lahola v Mikuláši spravil krásne poprsie M. M. Hodžu, treba ho dať odliať,
         rozmnožiť, aby si ho každý mohol kúpiť.
   </p>
   <p>
    Ale predovšetkým ešte raz: tu je jeseň, keď budete čistiť príbytky, očistite ich aj od
         všetkého cudzieho tak zvonka, ako aj zdnuka.
   </p>
   <p>
    Veď príbytky naše sú chrámy našej slovenčiny, a ako chrám božieho slova, keď nemá byť
         vkusne zamaľovaný, radšej nech je čisto biely, tak aj chrámy slovenčiny nech sú aspoň
         biele, nepoškvrnené.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3366" name="ftn.d56e3366">
        32
       </a>
       ]
      </sup>
      Slovenský týždenník IV, č. 44, str. 2 — 3 (2. XI. 1906)
     </p>
     <p>
      Pre článok, podpísaný zn „-g-“, čerpal Tajovský už zo skúseností v Naďlaku.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3405">
       </a>
       List zo Šariša
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e3412" name="d56e3412">
      33
     </a>
     ]
    </sup>
   </p>
   <p>
   </p>
   <p>
    Poď milý čitateľu, zavediem ťa do kraja smútku, kde pol milióna slovenského národa ešte
         spí; poď a zavediem ťa do kraja nádejí, kde ten istý slovenský národ čaká slávna budúcnosť.
   </p>
   <p>
    Do krajov týchto vyberal som sa smutne s obavami, a žiaľ, nesklamalo ma. Hľadal som už z
         diaľky ľudí, ku ktorým by som sa mohol priviazať, ako sa priväzujú robotníci na strechách.
   </p>
   <p>
    Zavítal som do Prešova, veľkého šarišského mesta, a zložil som sa u žida. Darmo je, tí
         židia všade, i tu za peniaze sú radou, pomocou komukoľvek. Už dávno som sa presvedčil, že
         ako Čech bez Nemca, tak neobíde sa Slovák bez Žida. Žid vďačný, ochotný. Tam je môj
         hospodársky antisemitizmus! Osadil som sa v jeho dome, sľúbil som mu trojročnú árendu, či
         ja budem mať čo jesť, a či požičiam.
   </p>
   <p>
    Keď som sa porozkladal, obišiel som príbytok ako vtáča, ktoré učia lietať, pridŕža sa
         okolia hniezda svojho, a len keď je isté, že trafí domov, pustí sa i ďalej.
   </p>
   <p>
    Na tretí deň pustil som sa i ja. Slnce zapadalo, z hôr dul chladný marcový vietor a
         sypal prach do očí. Žena moja kráčala bez slova vedľa mňa, obzerajúc z jednej i z druhej
         strany ulicu a hľadajúc číslo domu, aby prv ako ja našla v tomto kraji smútku isté zrnko
         nádeje, lepšej našej budúcnosti.
   </p>
   <p>
    Konečne dievčatko ukázalo nám obuvnícku dielňu pána N. a my potešili sme sa, že v takom
         skromnom kútku predsa tlie oheň rodolásky… Kiežby sme sa neboli sklamali!
   </p>
   <p>
    Starý pán N., ako sme sa proti skleným dverám obrátili, otvoril ich a vyšiel nám na prah
         v ústrety.
   </p>
   <p>
    Predstaviť sa mu úradníkom slovenským, spisovateľom, tak bude najlepšie. Veď ma on už
         pozná po mene, hrdil som sa v duši a podávajúc mu ruku, povedal som mu meno a predstavil
         moju ženu.
   </p>
   <p>
    „Čo sa im bude páčiť?“ spytuje sa ostýchavo, berúc do zasmolených čiernych rúk kus
         starej čižmy a zastanúc oproti nám.
   </p>
   <p>
    „Prišli sme vás navštíviť. Vy ste, máme vedomie, jediný Slovák, ktorý odoberá Slovenský
         týždenník v tomuto meste. Preto prišli sme vám ako Slováci na poklonu a na zhovorku,“
         vysvetľujem v zlej predtuche.
   </p>
   <p>
    Inde by Slováci povedali aspoň „vitajte, prejdite, sadnite si“; no tu starý pán je
         nemilo prekvapený, zarazený mojím odhalením.
   </p>
   <p>
    My sme boli uradostení, že aspoň jeden človek sa našiel medzi osem tisícmi, ktorý má
         toľko odvahy — priznať sa k slovenčine, predplatiť si časopis slovenský, spravodlivý.
         Ponáhľali sme sa k nemu vysloviť mu našu úctu, obdiv, a tu také prijatie!
   </p>
   <p>
    „Ja som písal už tri razy, aby mi neposielali, že my tu máme naše novinky…“
   </p>
   <p>
    Snáď nám nedôveruje, drží nás za tajných dákych policajtov, myslím si a predstavujem sa
         mu znovu a ubezpečujem ho, že som tak dôverne prišiel k nemu, ako len syn k otcovi.
   </p>
   <p>
    Uveril mi, ale sa nerozhovoril a nepúšťajúc prácu z rúk, klopal tuho po nej, že sme i čo
         povedal, len veľmi ťažko rozumeli. Bolo to trápne vyčkávanie, pretrhované buchotom kladiva
         a tu i tu pár slovami.
   </p>
   <p>
    Ako mu tie novinky prišli, ešte do nich nebol nazrel, už prišiel policajt, aby šiel na
         mestský dom. Šiel, nevediac o ničom. „Kto vám dovolil, aby ste čítali tie panslávske
         novinky?“ okríkli ho, ešte nestačil ani pozdravenie povedať. „Ja ich nečítam. Ešte som ich
         ani nepozrel. Mám robotu.“ „Vy ste si ich dali doniesť! Vy máte aj druhé také novinky.
         Nenazdajte sa, že my to nevieme.“ „Keď viete, to sú cirkevné, v tých niet politiky. Tie
         mám, lebo som cirkevný človek…“ „A pansláv!“ „To som nie. Ja sám si Týždenník
         nepredpisoval; prišiel, neviem ako.“ „Tak ho nechcete?“ „Nechcem, nechcem ani vidieť.“
         „Podpíšte sa sem,“ Podpísal sa na voľačo a šiel domov.
   </p>
   <p>
    „Ale novinky vše len prídu. Až ma tak trasie, keď poštár dvere otvára, či mu je nie za
         chrbtom zase policajt. Ja ich nečítam, a moje deti ich ani do ruky nevezmú.“
   </p>
   <p>
    „Prečože ich nečítate, keď vám už chodia? Keby ste boli len jedno číslo čítali, inak by
         ste sa mohli na tom mestskom dome zadržať.“
   </p>
   <p>
    „Ja mám deti. Jedny už vyučené po službách, druhé chodia ešte do školy… Ja, hej, čítam
         cirkevné novinky, ale politické, tie nebudem čítať. Ja žijem z remesla a tu by vstave boli
         naštvať ľudí, aby mi robotu nedali.“
   </p>
   <p>
    Či je to možné? — kladiem si otázku.
   </p>
   <p>
    „Tak naozaj ich nechcete?“
   </p>
   <p>
    „Nemôžem, nechcem, pre moje deti, pre remeslo a pre našich pánov a predstavených.“
   </p>
   <p>
    „Tých sa bojíte?“
   </p>
   <p>
    „Veru tých, a kohože?“
   </p>
   <p>
    Začali sme, že keď si porciu zaplatí, nič nespraví proti zákonu, že ani predstavení. —
         Vie, to vie, ale deti…
   </p>
   <p>
    Stáli sme celkom predesení. Hľadal som myšlienku, ktorou by som razom tohto človeka
         prebudil, a začínajúc z tej i onej strany, on na všetko mi v tom duchu dal odpoveď, ktorý
         mu budil strach pred pánmi a starosť o deti.
   </p>
   <p>
    Povedať mu, že deti zabezpečím, nemal som možnosti, s pánmi že sa ja pôjdem zaň
         pozhovárať — to by jemu povedomia nedodalo. Nevidí vo mne tej garancie, že by ho zaštítiť
         mohol.
   </p>
   <p>
    Spýtal som sa ho, či by sme ho predsa kedy-tedy mohli navštíviť, tu v dielni, keď nás
         nikto nevidí a keď nikto iný tam nebude.
   </p>
   <p>
    Neodpovedal mi priamo. A tak neviem, či odvážim sa k nemu ešte dakedy… Nie. On sa bojí a
         má deti. Odchádzali sme.
   </p>
   <p>
    „Ale píšte tým pánom, aby mi tie novinky viac neposielali. Ja ich nečítam a deti sú mi
         Maďari… Tie ich do ruky nevezmú!“
   </p>
   <p>
    Milý čitateľu! Ja som dosiaľ len predplácal svetu novinky; aký mi teraz žiaľ, že musím
         napísať „zastavte“. Zastavte jediné číslo medzi osem tisíc ľuďmi! Bolí ma duša, akoby som
         prameň zdravej vody zastavil môjmu ubitému, poníženému ľudu…
   </p>
   <p>
    Mám však nádej, že pomôžem tomu pramienku nájsť iné a mocnejšie žliebky krajšej
         slovenskej budúcnosti!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3412" name="ftn.d56e3412">
        33
       </a>
       ]
      </sup>
      Slovenský denník (amer.) X, č. 2290 (14. IV. 1910)
     </p>
     <p>
      „List“ svojou formou líši sa podstatne od informujúcich „dopisov“ a preto zaradili
               sme ho do skupiny kultúrno-politických článkov. Odtláčame ho zo známych novín
               amerických Slovákov, v ktorých bol uverejnený bez podpisu. Z kontextu zrejme
               vychádza, že ide o Tajovského osobnú skúsenosť po príchode do Prešova. V slovenskej
               tlači u nás nepodarilo sa nám článok nájsť.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3489">
       </a>
       Hotári a notári v Šariši
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e3496" name="d56e3496">
      34
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      Hotárnici
     </em>
    </span>
   </p>
   <p>
   </p>
   <p>
    Dr. H. M. píše v maďarských novinách:
   </p>
   <p>
    „Pravidlom je, že kamkoľvek hotárnik kročí, tam prestáva osobná sloboda. Koľko ľudí tí
         už skazili i v Zohore i v Bardejove… Také hnusoby, aké tí popáchali, nemajú páru…
   </p>
   <p>
    V Kružľovej osadil sa veľmi súci, šikovný kováč. On bol jediný na dvadsať kilometrovej
         okolici. Zručne podkoval, ale že bol Poliak a iného majetku nevedel preukázať, ako riad a
         dve zdravé ruky, hotári na večné veky vysúdili ho z krajiny. Celá obec prosila, aby nechali
         kováča, že je striezlivý, usilovný, dobrý majster a katolík — nič nepomohlo.
   </p>
   <p>
    A Hrinko, obyvateľ bodružalský, ani nie je žid, ani Poliak a i on požehnáva hotárov. Rus
         bol i praded jeho, sedliak tu na Makovici, ale ho vzali do podozrenia, že on vábi Rusov do
         Ameriky.
   </p>
   <p>
    Hotári chytili sa podvodu. Obliekli sa dvaja pisári hotárski za sedliakov a prišli k
         Hrinkovi, ktorý práve v poli oral, a prosili ho, aby ich vyviezol za hranicu, ktorá je
         odtiaľ iba na desať kilometrov. Hrinko spočiatku nechcel, ale keď mu za prevoz osemdesiat
         korún sľúbili a závdavok dvadsať korún dali za furmanku, za ktorú sa platí len štyri koruny
         — Hrinko pristal. Na svoju skazu. O pár minút zareval ktosi na ceste, „Megállj!“ (stoj!) a
         Hrinku odviedli do Bardejova.
   </p>
   <p>
    Pavel Safka je v Medzvedzíku učiteľ grécko-katolícky. Zo zgazdovaných peniažkov dvesto
         korún požičal istej žene, ktorá vtedy dievku posielala do Ameriky. Hotári na tridsať dní
         áreštu posúdili učiteľa, ktorý sa márne bránil tým, že on nikoho na vysťahovalectvo do
         Ameriky nevábil a ani nevedeli, či jeho dlžníčka za tie peniaze pošle dievku svoju do
         Ameriky.
   </p>
   <p>
    Medzi tunajším ruským ľudom je také rozhorčenie proti hotárom, že krajinskí vyslanci a
         kandidáti (Bornemisza, Korányi, Szepesházy) všetci tým kortešovali medzi ľudom, že budú u
         vlády za to pracovať, aby zrušili hotárnikov. Za Bornemiszu tým kortešoval i dr. R.
         Mankovič, mestský hlavný lekár v Bardejove, a tak šikovne, že keby to nie, Bornemisza nebol
         by vraj dnes ablegátom (dr. Mankovič dostal za to zemianstvo).
   </p>
   <p>
    Na sneme sa, pravda, ani jeden z týchto pánov proti hotárnikom dosiaľ neohlásil.
   </p>
   <p>
    A vlastenectvo Rusov je príkladné, bárs sa aj v prsia nebijú a vďačne idú do Ameriky,
         lebo by tu hladom pomreli. Ale zastávača nemajú. Ktorý Rus dostane sa do úradu, k vyššiemu
         postaveniu, tu na svojich pokrvných zabudne, ich zaprie. Nech oslobodia tento kraj od zlej
         administrácie, od hotárov, od kontraktu na Fiume a nech dajú ľudu robotu, hneď bude
         nejako.“
   </p>
   <p>
    Toľko noviny. Ja dokladám, že bardejovský hlavný hotárnik je — kto by mohol byť iný? —
         zbankrotovaný šarišský zemský pán, ktorý dnes, pravda, má už len toľko zeme, koľko sa mu na
         čižmy prilepí.
   </p>
   <p>
    K spomenutým už dvom príkladom čujme ešte jeden z mnohých.
   </p>
   <p>
    J. J. mal zadlžený majetok. Usporiadal si dlžoby, vzal pôžičku štyritisíc korún na
         jednom mieste. Akože ale toľkú dlžobu vyplatiť, keď tu zárobkov niet? Slobodný od vojenčiny
         a akýchkoľvek prekážok, zberal sa do Ameriky za zárobkom a chodil za pasom. Lenže pas
         chytro vykonať — to stojí peniaze. A čakať, prosiť sa a jednako si nebyť istý, kedy a či ho
         dostane, to chudobný, zadĺžený človek nemôže, lebo banku tým nevyplatí. Pobral sa bez pasu
         a hranicu šťastlivo prešiel. Telegrafoval žene o peniaze a tá mu poslala na cestu; z
         Hamburgu písal žene list, že sadá na loď, aby ju Boh dobrotivý opatroval i s deťmi a žeby
         sa modlila za šťastlivý jeho príchod do Ameriky.
   </p>
   <p>
    List hotári otvorili a poslali jej ho s písmom, že bol úradne otvorený, že ich pre
         porušenie listového tajomstva žalovať nemôže.
   </p>
   <p>
    A o pár dní a od tých čias už vari tri razy vyšetrujú chuderku, biednu ženu,
         hotári-žandári, že či muža svojho ona nenaviedla, aby šiel do Ameriky a bohvie, čo s ňou
         bude, že poslala mužovi peniaze na cestu.
   </p>
   <p>
    Je strápená, trnie strachom, že ak i ju zavrú, ako toho učiteľa, čo bude s deťmi.
   </p>
   <p>
   </p>
   <p>
    <span class="emphasis">
     <em>
      Notári
     </em>
    </span>
   </p>
   <p>
   </p>
   <p>
    Marka J. má brata v Amerike, ktorý jej poslal šífkantu i osvedčenie pre úrady, že sa on
         postará o ňu, žeby jej lepšie bolo ako tu, kde si sotva na háby vyslúžila.
   </p>
   <p>
    Šla s písmami k notárovi. Ten, že čo on má s nimi robiť. Aby šla. V Košiciach ju už
         žandári zastavili a vrátili. Šla zase k notárovi a teraz už, že jej rodinka bola
         „múdrejšia“ a začala tu i tam mastiť kolieska — dostalo sa dievča do Ameriky. Bude Marika
         ale aspoň do roka darmo slúžiť, kým sa z narobených dlžôb pri konaní pasu vyplatí…
   </p>
   <p>
    J. L. vravel mi, že už bol dva roky bez pasu v Amerike, i že by zase rád ísť.
   </p>
   <p>
    „S pasom?“
   </p>
   <p>
    „Ach, bez neho. Bol som u notára, hovoril mi, aby som doniesol pätnásť korún, že mi ho
         začne konať.“
   </p>
   <p>
    A pre takéto poriadky ide národ, ako môže: preoblečený, v noci, horami so sprievodcom i
         spamäti.
   </p>
   <p>
    Čo pritom biedy vytrpí, zná iba on a Boh.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3496" name="ftn.d56e3496">
        34
       </a>
       ]
      </sup>
      Slovenský denník (amer.) X, č. 2501 (14. II. 1911)
     </p>
     <p>
      Národný hlásnik XLIV, 1911, č. 4, str. 3
     </p>
     <p>
      Článok je uverejnený v obidvoch časopisoch temer súčasne. Akiste Tajovský ho
               poslal obidvom redakciám.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3570">
       </a>
       Východné Slovensko
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e3577" name="d56e3577">
      35
     </a>
     ]
    </sup>
   </p>
   <p>
   </p>
   <p>
    Tento široký názov nad svoje riadky dávam si, milý čitateľu, len preto, lebo slávny
         Literárny výbor pod týmto nadpisom žiadal odo mňa prácu. — Vyhovujem teda žiadosti len čo
         do názvu práce. V ostatnom podávam iba svoje skúsenosti v Šariši, aj to len ako mi na pamäť
         prichodia a z pera vymokajú.
   </p>
   <p>
    Na sústavné štúdium a všestranný opis východného Slovenska som nepomyslel, lebo to nie
         je môj odbor. A k tomu mňa úrad do týždňa za šesť dní viazal k účtovníckemu stolíku a na
         sústavný opis toľkého kraja, ako je od Štrby po Ungvár, treba i spôsobnosti, i času a potom
         hlavne turistických nôh a plný mešec peňazí na fotografistu. Z toho som ja nič nemal a tak
         dostatočne omluvený, môžem začať rozprávať len svoje skúsenosti, dojmy a na tých stavať
         výhľady do budúcnosti.
   </p>
   <p>
   </p>
   <p>
    <span class="emphasis">
     <em>
      Židovstvo. Úrady
     </em>
    </span>
   </p>
   <p>
    Centrom východného Slovenska je Prešov. A aký smutný dojem budí v prebudenom Slovákovi
         mesto Prešov, taký je dojem z každého väčšieho mesta či na Spiši (Levoča, Kežmarok, Nová
         Ves), či v Šariši (Prešov, Bardejov, Sabinov), či v Zemplíne (Humenné, Vranov, Michalovce),
         a či konečne v Košiciach a Ungváre. — Skoro v každom z týchto miest je polovička
         obyvateľstva židovského, ktoré drží v rukách obchod a väčší priemysel, fiškálstvo,
         lekárstvo, notárstvo, krčmárstvo, agentúry. — Úrady si podelili so zbankrotovanými zemanmi
         a tak vládnu nad tamojším ľudom či slovenským, či ruským.
   </p>
   <p>
   </p>
   <p>
    <span class="emphasis">
     <em>
      Kňazstvo
     </em>
    </span>
   </p>
   <p>
    Kňaza-Slováka v košickom biskupstve niet, iba vari jeden, aj ten je vytrestaný maďarskou
         kaplánkou, v národnom ohľade čuší.
   </p>
   <p>
    Na Spiši by sa ešte našlo viac slovenských katolíckych kňazov, ale vydaní nedávno
         pápežom na milosť-nemilosť biskupov, sú zastrašení aj tí, česť dvom-trom výnimkám.
   </p>
   <p>
    Kňažstvo slovenských zjednotených „Rusnákov“ (podľa viery) a ľudu ruského je ešte
         horšie. Ani slovenského, ani ruského národného povedomia nemá, nezná ho, nechce ho a
         maďarónči ruka v ruke so Židmi a úradníkmi o milých päť. — A kto sa raz za desať rokov ozve
         z náboženských pohnútok za práva reči ľudu v kostole alebo v škole, toho zakríkne v prvom
         rade cirkevná vrchnosť, štát mu odníme kongruu a povláčia ho po novinách ako pansláva a
         Moskáľa. Toť sa stalo v Zemplínskej s ktorýmsi dekanom, že sa ohlásil za vyučovanie
         náboženstva v ruskej reči, materinskej, i boli toho plné peštianske noviny, i cirkevná
         vrchnosť v Prešove im vlastenecky prisvedčila, lebo je tam uprázdnené biskupstvo a driape
         sa naň hŕba šplhačov a tak licitujú v hazafišágu jeden nad druhého. Čerta tí budú dbať
         teraz o ruský katechizmus.
   </p>
   <p>
   </p>
   <p>
    <span class="emphasis">
     <em>
      Obišovce
     </em>
    </span>
   </p>
   <p>
    Snáď evanjelické kňažstvo je lepšie? Á, ba! Na pohoršenie práve. Takí evanjelickí kňazi,
         ktorí chodili voľakedy do Martina na národné slávnosti, pochodia zo slovenských rodín, z
         prebudených krajov — čušia tam ako sysly v diere, alebo sú nevšímaví, ba tu i tu, keď to
         páni žiadajú, pre strach židovský, si i zamaďarónčia. A koľko je zjavných renegátov!
   </p>
   <p>
    Jediný evanjelický kňaz-Slovák v šarišskom senioráte je obišovský Ján Hysko.
   </p>
   <p>
    Pred dvoma rokmi zomrel v Obišovciach farár Zeman. Bol to vraj človek slušný a
         neodrodilec. Predal ešte aj ten cirkevný kalendár (Tranovský) ľudu, aj novinky podal, ba on
         ukázal pred osem-desať rokmi voľaktorým cirkevníkom aj Slovenský týždenník. Keď sa ale
         Týždeník začal svetu páčiť a šlo ho do Obišoviec desať-dvanásť čísel, tu sa, podľa notára,
         prvý zľakol toho Zeman. A bol chorľavý, mal deti v škole, prišiel s prešovskými profesormi
         do rodiny — ako predtým podal, tak potom bral Týždenník a odporúčali prešovskú maďarónsku
         „Zástavu“. No, semiačko zostalo v ľude a vyrástlo pred rokom na strom. Po smrti Zemanovej,
         zaujatosťou niekoľkých horlivých cirkevníkov-Slovákov a našou, vyriekla na volebnom
         konvente cirkev, že z prihlásených štyroch kandidátov farára sebe nevolí, lebo nevedia po
         slovensky. Skutočne jeden „izékal“, druhý oslovil sbor maďarským „kedvešeim“, miesto milí
         moji. Žiadala cirkev nový súbeh. Páni sa zľakli a previedli so slúžnym, notárom a Židmi, že
         sedemnásť hlasov zohnali na piateho kandidáta, patentovaného maďaróna, ktorý v kandidácii
         nebol, ale ho vrchnosť natisla. Tu sa cirkev vzoprela a voľbu zapelovala, pričom sa
         odohrali dušu unášajúce výjavy. Keď im senior povedal, že na apeláciu už napredok treba
         zložiť dvesto korún, v tej minúte sa zavrhla a doniesla ich šľachetná vdova Daniel Sabalová
         a ostatní kričali, že aj oni donesú, aj viac ešte! Apeláciu viedol košický fiškál, ale
         vlastne spravil ju dr. Ján Ruman, advokát a povolaný činiteľ a vodca cirkevno-národný v
         Lipt. Sv. Mikuláši. A zadarmo, a ešte svoje vynaložil. Pokloňte sa mu. Apeláta mala
         výsledok. Sedemnástimi hlasmi vyvolený farár sa poďakoval a tak prišiel nový súbeh a cirkev
         si jednohlasne vyvolila Jána Hysku, rodáka z Ružomberku, s ktorým je všeobecne spokojná a
         ktorý, ako otvorený Slovák, čestný národovec, je tŕňom v oku šarišských švihákov — pánov.
         Už má disciplinárku, že zakázal v kostole spievať maďarskú hymnu; ale cirkev povedala, že
         ak čo bude, ona za svojho farára zaplatí. Majú ho tam ako kus zlata, lebo skusujú, že je
         ľudského zmýšľania, priateľský človek, dobrý kňaz a dobrý Slovák.
   </p>
   <p>
    Obišovčania zasluhujú ešte aj preto zvláštnej spomienky, že sú tam celé domácnosti,
         rodiny, ktoré alkoholických nápojov vôbec nepožívajú. Vodcom pohybu je zaslúžený národovec
         Ondrej Marcin, a vyznamenáva sa antialkoholizmom i susedná obec Trebejov so svojím statným
         richtárom, prebudeným Slovákom Jánom Líškom, napredku.
   </p>
   <p>
    Obišovčania radi čítajú, tak katolíci ako evanjelici. Katolíci Svätú rodinu (sedemdesiat
         čísel), evanjelici Posla spod Tatier a politické Ľudové a Týždenník a iné. Teraz najväčšou
         ich túžbou je: mať čítací spolok, spevokol, a hneď by bolo i slovenské divadlo. — Pravdaže,
         v Uhorsku sú vrchnosti na to, aby ľud hamovali, zadržali v pokroku a zveľadku hmotnom ako
         aj duchovnom. Slovák má povinnosť zaplatiť porciu, ísť za vojaka, mlčať a spoliehať sa na
         múdre rozumy pánov a vrchnosti. Práva jeho sú: robiť na druhých, opíjať sa a keď o všetko
         prišiel, môže ísť do služby k Židovi, alebo ak je dosť šikovný, ujsť do Ameriky. Teda
         spolku kultúrneho tak priam Obišovčanom nepovolia. Ale zato sú a iste budú Obišovce prvou
         prebudenou slovenskou obcou na východe, nakoľko sa to tam myslieť dá a žiadať môže.
   </p>
   <p>
   </p>
   <p>
    <span class="emphasis">
     <em>
      Učiteľstvo
     </em>
    </span>
   </p>
   <p>
    Slovenského učiteľa na východnom Slovensku niet. Kňazi nemajú toho svedomia priznať sa k
         národu; akože učiteľ? A kňazi sú predsa len neodvislejší ako učitelia, ktorých apponyiovský
         školský zákon tak zotročil, že sa už po Slovensky — kýchnuť boja.
   </p>
   <p>
    Slovenských učiteľov na Slovensku niet vôbec, ak sto duší, z toho katolíckych ani desať.
         Jeden-jediný je napr. členom Muzeálnej slovenskej spoločnosti. Je to smutné, ale tak je.
         Kde tomu odpomoc? Jedine v duchu a sile presvedčenia, že takú mizernú službu, ako je
         učiteľstvo, nájdem kedykoľvek, môžem teda účinkovať, učiť podľa svedomia, nemám čo stratiť.
         Ale viete tú bájku o červíkovi v chrene… Pomohol by slovenským učiteľom snáď i národný
         fond, keby sa zozbieralo toľko groša, žeby sa mohol taký vyhodený učiteľ na čas podporiť a
         potom úradom, postavením iným zaopatriť v neodvislom povolaní.
   </p>
   <p>
    O tejto — kňazskej a učiteľskej — vrstve slovenskej inteligencie nemôže byť predbežne
         ani reči na slovenskom východe. Niet jej.
   </p>
   <p>
   </p>
   <p>
    <span class="emphasis">
     <em>
      Remeselníctvo
     </em>
    </span>
   </p>
   <p>
    Zostáva teda po mestách odvislé, po dedinách samostatnejšie remeselníctvo a neodvislé
         roľníctvo.
   </p>
   <p>
    Kresťanskí obchodníci, remeselníci sú aj na západnom Slovensku natoľko neodvislí od
         svojich maďarónskych odberateľov, že len nemnohí majetnejší odvážia sa činne a verejne
         vystupovať ako Slováci a nepredávať s tovarom aj lepšie svoje presvedčenie.
   </p>
   <p>
    Kupci a remeselníci po mestách (i v Mikuláši, v Martine, Ružomberku) hovoria: „Ľudu je
         všetko jedno — či Slovák, či maďarón; on ide kupovať najradšej k Židovi, kde sa môže za
         hodinu jednať. A u mňa kupuje ten a ten fiškál, tí úradníci, tá pani direktorka,
         profesorka. Ukážeš sa zjavne — nechajú ťa, hotová škoda, bieda.“ Alebo: „Ste tu
         štyria-piati Slováci páni. Dáte si spraviť (aj to nie všetci) po dvoje-troje šiat, topánok
         do roka. Či krajčír, šuster z toho vyžije? A ukážem sa medzi vami, kúpim knižku, predplatím
         časopis — už ma bojkotujú jednotlivci z protivnej strany, v novinách maďarských vyhlásia ma
         za pansláva — môžem sa sťahovať.“
   </p>
   <p>
    Takéto dôvody našich kupcov a remeselníkov sú nám všetkým známe a sčiastky musíme ich
         uznať. Idealizmus je krásny, potrebný cit, ale biedou, nedostatkom, rodinou, deťmi
         obsypanému človeku musí sa všeličo uznať a kým budú takéto pomery, všeličo musíme prezrieť,
         odpustiť. Už aj to je pekné, že sa mnohí aspoň skryte, v duši hlásia k nám.
   </p>
   <p>
    Toto platí zvlášť o kupcoch, remeselníkoch na východnom Slovensku, po väčších-menších
         mestách obydlených, kde je ľud ešte cele neprebudený, nepočuje, nečíta, nevie nič o hesle:
         svoj k svojmu! Sú aj na východe voľaktorí kupci a zvlášte remeselníci, ktorí sa prebudili
         či po svete, či hlavne v Amerike, ale sú — ako vravím — zastrašení, lebo po mestách sú
         vystavení bojkotu, po dedinách prenasledovaniu farára, notára, žida-kupca, krčmára a
         každého kabátoša, a medzi ľudom tiež ťažká je ich práca, lebo predsa len aj oni nosia —
         gerok a stavovskí roľníci ich držia niže seba.
   </p>
   <p>
   </p>
   <p>
    <span class="emphasis">
     <em>
      Roľníctvo
     </em>
    </span>
   </p>
   <p>
    Jediným samotným elementom i na východnom Slovensku je ľud roľnícky. Pravda, je to ľud —
         ako kŕdeľ oviec, ktorý nemá baču, ani valacha, ani honelníka, iba vlkov okolo seba — ktorý
         v každom človeku panskom, okrem už spomenutých troch-štyroch čestných výnimiek — vidí
         svojho nepriateľa.
   </p>
   <p>
    Ale čo môžu tí traja-štyria ľudia vykonať u pol milióna národa? A ešte by vykonali, keby
         neboli z každej strany hatení a ich práca nivočená.
   </p>
   <p>
   </p>
   <p>
    <span class="emphasis">
     <em>
      Pijatika
     </em>
    </span>
   </p>
   <p>
    Predne by bolo ľud odvádzať od pijatiky. Ale akože ho odvádzať, keď napr. žiadosti
         samých obcí — zatvoriť krčmy cez nedeľu — nepovoľujú vrchnosti a pán uhorský minister
         vôbec. A prešovský mešťanosta povedal, že keď štát môže byť najväčším krčmárom, prečo by
         stolice, mestá nemohli byť šenkármi aj v nedeľu? Pravdaže, štát má vari dvestoštyridsať
         miliónov dôchodku ročne od pálenky. Ja ľutujem, že vám tu nemôžem predložiť obrázok
         prešovského vyšného huštáka alebo levočskej ulice, ako som to ja videl zatiahnuté
         dvadsiatimi-tridsiatimi naloženými sudmi špiritusu pre okolité dediny. Z toho by ste
         videli, ako sa štát stará o kultúru na východnom Slovensku. Na východ nepríde žid z Haliče,
         ktorý, keď chce, nedostal by licencie. Tak potom po dedinách, kde by mala byť podľa zákona
         jedna-dve krčmy, sú dve-štyri. Žid každý chce zbohatnúť, deti za pánov vyučiť, aj ešte
         nagazdovať im do vydaju a kšeftu. Ale aj majú domy, polia, árendy, pálenice, kupectvo —
         všetko je v ich rukách. Mestečká na východnom Slovensku sú v sobotu také sviatočné, tiché
         domy, obchody pozamykané, ako keby sa všetko už k súdnemu dňu bolo schystalo. Musíš prehnať
         ulice, ak si chceš zápaliek alebo tabaku kúpiť, nie to väčších vecí. No krčmy, tie ešte aj
         v sobotu zostávajú zväčša otvorené, hoci sú i židovské.
   </p>
   <p>
   </p>
   <p>
    <span class="emphasis">
     <em>
      Amerikáni
     </em>
    </span>
   </p>
   <p>
    To smutné svedectvo musím napísať takzvaným „Amerikánom“, (ľuďom, ktorí boli v Amerike),
         že vo veľkom percente bývajú ochotní do krčmy a keď prídu do mesta — kto sa im vyrovná? Čo
         aj radšej pivo pijú než pálenku, predsa predchodia zlým príkladom a radi rozprávajú, že
         koľko a jak lacného trúnku, zvlášte piva sa v Amerike napili. A bolo by aj o čom inom,
         múdrejšom sa zhovárať.
   </p>
   <p>
   </p>
   <p>
    <span class="emphasis">
     <em>
      Školstvo. Vzdelanie
     </em>
    </span>
   </p>
   <p>
    Tak je krčma v každej dedine, čo akej malej; dosť ich je ešte aj na krížnych cestách;
         ale škôl je, napríklad v Šariši, na dvesto osemdesiat obcí len dvesto sedemdesiatsedem.
         Preto nedivte sa, bratia za morom, že na východnom Slovensku tak pomaly postupujeme v
         národnom ohľade. V Šariši je stoosemdesiattisíc obyvateľov; z tých vyše dvanásťročných
         stodvadsaťtisíc a z týchto len šesťdesiattisíc zná čítať a písať — i to ako biedne, lebo
         veď školy sú zmaďarizované úplne. V dedine tristo-štyristo duší počítajúcej nenájdeš
         troch-štyroch ľudí, ktorí by radi čítali, chceli čítať a nebáli sa čítať i vtedy, keď im to
         kňaz, notár zakáže.
   </p>
   <p>
   </p>
   <p>
    <span class="emphasis">
     <em>
      Náboženské spisy
     </em>
    </span>
   </p>
   <p>
    Náboženské spisy, tie ľudu pošta a vrchnosť ešte prepúšťa, hoci Ján Straka, najväčší
         pracovník na východe, znal by vám rozprávať mnohé trpké skúsenosti pri rozširovaní Svätej
         rodiny a Svätovojtešského spolku, teda čisto náboženských spisov. Ešte i na tie krivým okom
         hľadia v prvom rade (česť výnimkám) farári, učitelia a podľa nich všetci páni. Pod
         vytrvalým úsilím Jána Straku a jeho dôverníkov láme sa ľad na polovici priestranstva
         východného Slovenska, ale potrvá to ešte roky, kým tlačené slovenské slovo, hoci aj
         cirkevné (okrem modliacich kníh a spevníkov), bude mať voľný prístup do Zemplína, Užhorodu,
         Abaujskej, všade, kde Slováci bývajú.
   </p>
   <p>
   </p>
   <p>
    <span class="emphasis">
     <em>
      Ján Straka
     </em>
    </span>
   </p>
   <p>
    Tu pozastaviť sa mi treba pri vyvolenom pracovníkovi na vinici Pána, pri Jánovi Strakovi
         z Košíc. Dnes nesporne on je najväčším organizátorom na východe, len žiaľ, že obmedzuje sa
         skoro výlučne na pole náboženského zveľadku tamojšieho ľudu. Zakladá bratstvá sv. Ruženca;
         organizuje púte, stavia kríže, sochy so slovenskými nápismi; víta biskupa slovenskými
         slávobránami, rozširuje s bezpríkladnou horlivosťou Svätú rodinu a Spolok svätého Vojtecha,
         obetujúc za údov posledné svoje grajciare. Pritom, ako pamätáte, písal nedávno do
         Kollárových Katolíckych novín, teraz pokračuje v Ľudových, Svätej rodine a v
         svätovojtešských vydaniach s opismi pútnických a cirkevno-historických miest. Je to človek
         príkladnej pracovistosti a obetavosti. Posledné časy zaujíma sa i viac rozšírením Ľudových
         novín pre ich politiku a tu prichodí na tú dráhu, na ktorej, keby bol odpočiatku
         pokračoval, mohol už byť východ miestami národne hodne prebudený a nemusel by teraz Straka
         a ľud slovenský spev v kostole prosiť, lebo prebudený ľud by si ho vôbec brať a maďarčinu
         natískať nedal. Škoda, že za tridsať rokov svojej veľkej práce pomáhal kňazom na cirkevnom
         poli a nedal sa na prácu národno-osvetovú. No zasluhuje všeobecného uznania i tak a článok
         tento jeho podobizňou prizdobujem. Pochodí z chudobných roľníckych rodičov, narodil sa v
         Močidlanoch v Šariši, vyučil sa mlynárstvu a nedávno ho pozvala banka Tatra za svojho
         patróna na východe.
   </p>
   <p>
   </p>
   <p>
    <span class="emphasis">
     <em>
      Politické časopisy
     </em>
    </span>
   </p>
   <p>
    Nedá sa uprieť, že Straka pracoval predsa len aj na politickom prebudení východného
         Slovenska. Precestoval ho na nohách, agitujúc ešte pred ôsmimi-desiatimi rokmi za
         Týždenník, potom za Ľudové noviny; vyjednávali aj o kandidácii Eduarda Šándorfiho v okrese
         sabinovskom, cestoval za Pivku, dr. Medveckého v giraltovskom okrese a len teraz, akoby
         znechutený nezdarom a poslednými konfesionálnymi bojmi, venuje sa úplne spisbe a práci
         cirkevnej.
   </p>
   <p>
    Veď politicky pracovať na východnom Slovensku, to je práca tískania balvana hore vrchom,
         ba horšia, ťažšia. A predsa politické noviny dopratať ľudu, to je prvá a najťažšia práca, o
         ktorej by vedel rozprávať mnohé svoje skúsenosti aj
   </p>
   <p>
   </p>
   <p>
    <span class="emphasis">
     <em>
      Július Kustra,
     </em>
    </span>
   </p>
   <p>
    kníhkupec v Košiciach, idealista, horlivec, akých je málo. Koľký kus kraja a koľkorát už
         prešiel na nohách, naložený batohmi kníh, novín, to nevie nikto, iba ja mám z toho
         radostný, vďačný dojem, ktorý vzbudili vo mne ľudia z rozličných strán Šariša, Spiša,
         Zemplína, Abaujskej, s ktorými som sa v úrade, na ceste, na železnici stretol a zhováral a
         ktorí spomínali, že toť bol u nich Kustra z Košíc.
   </p>
   <p>
    Odporúčam vám, drahí bratia za morom, aby, ktorí ste z týchto krajov, od neho kupovali,
         skrze neho si knižky a časopisy predplácali. Hoden je podpory v najväčšej miere. Býva v
         Košiciach (Kassa) — Deák F. ulica.
   </p>
   <p>
   </p>
   <p>
    <span class="emphasis">
     <em>
      Ešte politické časopisy
     </em>
    </span>
   </p>
   <p>
    Predne treba nájsť človeka, ktorý má dosť smelosti politické časopisy napriek zákazu
         poštára, notára, farára, slúžneho (po ktorého vec už zriedka príde) odberať, čítať. Nejde
         ani o ten predplatok, veď je malý, i našla by sa pomoc, ale to si neviete predstaviť, aký
         očistec musí taký odberateľ Ľudových novín, Týždenníka, Hlásnika prekonať, kým mu dajú
         pokoj, ak nepodľahol.
   </p>
   <p>
    Rozpoviem vám len niekoľko prípadov:
   </p>
   <p>
    Noviny nedoručovať, to je i proti prísahe cnosť uhorských poštárov, zvlášť na
         neprebudených krajoch. Keď noviny nedôjdu, treba reklamovať. Koľko je ale ľudí, čo si
         správnu reklamáciu vedia napísať? Nechajú, že veď azda príde druhé číslo. — Nepríde ani
         tretie. Pomyslí, poponosuje sa človek, ak sa má komu, a najčastejšie nechá všetko tak.
         Málo, veľmi málo je u nás takých smelých Slovákov, ako je Michal Poľák v Kojeticiach, ktorý
         povedal poštárke, že ak mu nebude noviny doručovať, dovedie fiškála. On noviny zaplatil, on
         ich musí mať. Chodia mu od tých čias riadne, ale s notárom má plno zlosti a mal by iste aj
         s farárom, ale toho v Kojeticiach niet. Lebo čo robia kňazi? Jedny naše noviny (Ľudové)
         vyhlásia za nekatolícke, druhé (Týždenník a Hlásnika) za luteránske; svetská vrchnosť
         všetky za panslávske, ktoré búria — „procivka krajine“.
   </p>
   <p>
    Menovite do giraltovského okresu ťažko sa je dostať našim novinám preto, že tam už bol
         slovenský pohyb i slovenská voľba vyslanca a pamätajú páni, koľko mali práce, behania, kým
         nahovorili ľudu, že napr. dr. Medvecký chce katolíkom odobrať vieru, lebo je luterán a
         evanjelikom zase hovorili, že chce ich previesť na katolíkov, lebo je Moskáľ a to sú všetci
         katolíci.
   </p>
   <p>
    A nepomáhajú prosby na poštárov, reklamácie, listy na poštovú direkciu. Čo sa v Šariši,
         Zemplíne, Abaujskej s našimi novinami robí, to je neslýchané aj v Turecku. Napr. I. V. z G.
         predplatil si skrze mňa Týždenník. Nechodí mu. Napísal som do Pešti, čo robia. Poslali mi
         pásku, že oni riadne už štvrťroka číslo posielajú a sa im nevracia. Kde sa podelo už
         dvanásťkrát? Napísal som poštovej direkcii do Košíc. Odpovedali mi, že mňa do nich nič
         (ačkoľvek mňa mohol V. upodozrievať, že som predplatok neposlal), aby si reklamoval sám V.
   </p>
   <p>
    Istý remenársky pomocník v Prešove držal si Týždenník. Aký to mohol byť peknoduchý
         šuhaj! Ale predvolávali ho dosiaľ na mestský dom, i jeho majstra, až ho to zunovalo. Uhnaný
         ako zajačik, bez opory — zapľul na uhorskú slobodu a šiel do Ameriky. A na mestskom dome
         boli radi, že je o jedného pansláva menej. Že aj o jedného poriadneho remeselníka, snáď
         vojaka a občana vôbec, to ich netrápi. Zostalo ich ešte dosť takých, ktorí vôbec nečítajú a
         tí sú milí našim úradom. O tých sa môžu vlasť a páni inak oprieť!
   </p>
   <p>
    J. M., murár v L., predplatil si Denník. Dostal jedno číslo. Zlostil sa, vypisoval sem i
         tam, niet pomoci. Darmo reklamoval, darmo z Pešti posielali — po každej reklamácii dali mu
         patričné číslo a ostatné zase len nedoručovali.
   </p>
   <p>
    Tak nedostávali od predvolieb 1910 naše noviny celé obce, nikto v giraltovskom okrese,
         lebo sa rozniesol chýr, že zase bude Slovák kandidovať. Treba teda národu plameň
         oduševnenia zapchať, svetlo zahasiť.
   </p>
   <p>
    Koľko sa podobných prípadov na Východe odohralo, ti nikto nevie. Dnes chodí do Šariša
         okolo dvestopäťdesiat-tristo čísiel všelijakých národných slovenských časopisov
         politických. Ale chodilo ich už päťsto-šesťsto čísiel. Čo sa títo odberatelia napočúvali
         urážok, koľké pokuty platili pod všelijakými druhými titulmi, ale všetko len preto, že naše
         noviny čítať počínali — to iba Boh zná! My sa o tom nikdy nedozvieme.
   </p>
   <p>
    Koľkých notári, slúžnovskí, farári zastrašili tým, že ich citovali po tri-štyri razy,
         keď bola najsúrnejšia robota, o tom sa len pomaly, z prípadu na prípad dozvedáme. Strašenie
         pokutami, nevybavenie žiadostí o nové stavby, strach pred povýšením porcií, strach pred
         tým, že kňaz pri spovedi nedá rozhrešenia, predvádzanie žandármi — to bolo na dennom
         poriadku. Keď sa to dakedy spracuje, pozbiera, uvidí svet, čo za tyranstvo prestál
         slovenský človek v Šariši, keď chcel čítať slovenské noviny. A tá drzosť, to vyzývanie
         žandárov samých! Koľkým visel život len na nitke, na vlase. Len sa pohnúť, ruku zodvihnúť —
         amen, si boží.
   </p>
   <p>
    Ale veď načo písať v Uhorsku o žandárskych surovostiach! A hľadajú, naštvaní kadejakými
         úradníkmi, zápierku v prvom rade do takých, ktorí našské noviny držia a sú smelší povedať
         aj dačo oproti, ale za pravdu.
   </p>
   <p>
    J. H. v L. si zvolal kamarátov-gazdov zo susednej dediny strechu pozošívať. Slúžny dal
         ich žandármi zo strechy zohnať a predviesť a vyšetrovať, že či nedržali schôdzku bez
         dovolenia. Po tri razy boli na výsluchu u slúžneho, ktorý vedel, že patriční čítajú naše
         noviny. Tak ich uštval, že sa konečne zriekli a podpísali mu, že Týždenník odberať nebudú!
         To mi rozprávali jeden z nich so slzami v očiach.
   </p>
   <p>
    Druhý gazda bol päťkrát u slúžneho, kým mu dovolil čosi postaviť. Posielal ho vše k
         Pivkovi, Medveckému, Skyčákovi, Hodžovi. Až keď sa zriekol novín, dostal povolenie budovať.
   </p>
   <p>
    Administrácie našich časopisov sa ma vždy spýtali, čo je s tým lebo s tým
         predplatiteľom. Ešte mu predplatok nevypršal, už im prišlo číslo späť s poznámkou, že —
         neprijal. Niekoľkí mi ani na listy neodpovedali, niekoľko prípadov som ale vyšetril. Každý
         mal nejakú opletačku s úradom, farárom, ktorý v prvom rade žiadal od neho, aby nechal
         noviny.
   </p>
   <p>
    Lebo akože napr. aj kňazi? J. D. v P. čítal za osem rokov Hlásnika. Poštu nosili k
         farárovi. Tam si chodil po Hlásnika aj J. D. Vždy sa farár zlostil a mu noviny hádzal, ako
         psovi na zem. D. sa raz nahneval, povedal farárovi, aby mu to nerobil, lebo že ak ho chytí
         — hneď je tam, kde noviny — pod stolom. Mal z toho nepríjemnosť a konečne i on — nechal
         noviny.
   </p>
   <p>
    Pred pár rokmi vydali biskupi zákaz čítať tuším Ľudové noviny a Týždenník a hovorilo sa,
         že nebudú dávať pri spovedi rozhrešenia. Ačkoľvek takéto dačo môžu len z Ríma zakázať,
         predsa koľkí takým strašiakom uverili a noviny nechali. A ktorí nenechali, z tých mnohým
         dohovárali maďaróni-farári pri spovedi, a keď sa nepoddali, vplývali na nich skrze ženy,
         aby svojich mužov od čítania odvádzali.
   </p>
   <p>
    Kňazi v Šariši, Zemplíne, Abaujskej, či katolícki, či uniatskí, či evanjelickí a či
         kalvínski, viac vynakladajú práce proti slovenskej osvete, ako proti všetkým hriechom
         ľudským spolu. Proti našim novinám pracuje každý ledakto. Ja od roznášača maďarských novín
         v Prešove vždy som žiadal Týždenník, Ľudové noviny, Hlásnika, že by som kúpil aj desať
         čísiel. Nepoznal ma a tak ma odhováral od nich, že mi prostodušne vyznal, že tie hneď na
         pošte odhadzujú do koša.
   </p>
   <p>
    A ľud to všetko trpí, lebo niet komu sa požalovať, u koho pomoci hľadať. A Michalov
         Poľákov je málo. I takých otvorených hláv, ako je starý Drobniak z Usoviec je tiež strašne
         poriedko. Tento, keď ho slúžny dal zavolať, prečo číta tie panslávske novinky, odpovedal
         slúžnemu, aby ich zakázal vydávať.
   </p>
   <p>
    „To nemôžem.“
   </p>
   <p>
    „Tak aj mne nemôžete zakázať čítať. Čo slobodno tlačiť, to slobodno čítať, a ak ste mňa
         len preto dali volať, porúčam sa.“
   </p>
   <p>
   </p>
   <p>
    <span class="emphasis">
     <em>
      Novinky po našemu
     </em>
    </span>
   </p>
   <p>
    A keď už ten národ nemôže byť bez politiky, spravíme mu ju sami, pomysleli páni a najali
         vládu na vydávanie „Našej zástavy“, na ktorú dostávajú ročne dvadsaťtisíc korún. A tieto
         novinky pracujú predovšetkým na odtrhnutí slovenského východu, teda asi pol milióna duší,
         od slovenskej kultúry už štvrtý rok. Ale i skôr. V sedemdesiatych rokoch začali šlabikármi,
         pokračovali modlitebnými knihami, spevníkmi a v novšom šlabikári zamenili maďarskými a čo
         ešte úradné nejaké rozkazy ľudu vydávajú, tlačivá v šarišskom nárečí, a vydávajú tie
         novinky, v ktorých slovenskú spisovnú reč vyhlasujú za cudziu, nezrozumiteľnú a najnovšie
         aj „Katolícka jednota“ (maďarská) uzavrela vydávať v šarišskej reči svoje letáky.
   </p>
   <p>
    Aké zhubné, zlé následky má táto činnosť úradov svetských i cirkevných, to možno už
         skusovať. Stretnete sa čím ďalej, tým hustejšie s ľuďmi, pospolitými, ináč dobrými, do
         ktorých už zaštepili povedomie akejsi osobitnosti a ktorí už hovoria, že spisovnej reči
         slovenskej nerozumejú. A ak to tak necháme, odtrhnutie bude čím ďalej zjavnejšie. Nebudú
         odkázaní na spisovnú reč, lebo už majú modlitebné knihy, spevník vyšiel nedávno, i
         kalendáre, i novinky, politické letáky, a úradné oznamy písané v nárečí, teda všetko, čo
         dedinskí ľudia na terajšej výške vzdelanosti potrebujú. Kňazi i svetskí píšu, prekladajú z
         maďarčiny poviedky, verše, vydali „Pčolarstvo“, a keď sa pričinia — za štátne peniaze —
         ako-tak nazlátať knižiek, ktoré tento ľud budú vstave uspokojiť — je odtrhnutie od koreňa
         hotové.
   </p>
   <p>
   </p>
   <p>
    <span class="emphasis">
     <em>
      Zlučovanie reči
     </em>
    </span>
   </p>
   <p>
    My, aby sa nám aspoň pol milióna duší neodcudzilo, musíme robiť proti tomu, čo sa dá. A
         ja tu v prvom rade držím za potrebné približovanie sa spisovnej slovenčiny k východnému
         nárečiu. Menovite ľudovým spisovateľom, novinárom odporúčam pilne študovať východné
         nárečie, nateraz aspoň pilne študovať Camblovu „Slovenskú reč“, Zátureckého „Porekadlá“,
         Mišíkové „Piesne zo Spiša“ a čo by sa z týchto dalo využiť pre celú spisovnú reč, to treba
         do nej bezodkladne prijať. Rozhodne odporúčam blížiť sa v spisovnej reči k fonetizmu, k
         písaniu podľa výslovnosti. Počas rovniankovských bojov písalo sa vo vašich Národných
         novinách o „ľudských“ peniazoch a výraz sa posmieval. Kdežto na východe sú napr. „panské“
         peniaze a „ľudské“ peniaze, peniaze pospolitého ľudu. Ďalej by som vrele odporúčal všetkým
         našim novinám, aby si na východe z tamojších rodákov zaopatrili platených dopisovateľov,
         ktorí by takto poslúžili v dvojakom svetle: oboznamovali by nás so slovníkovou a
         frazeologickou časťou reči, aj by urobili novinky pre tamojší ľud interesantnejšími, aj
         jemu bližšími.
   </p>
   <p>
    Nájdu sa tam ľudia, ktorí by dopisy do novín vedeli písať. Ja som sa rozpoznal už aj s
         ľudovým veršovníkom Francom Bednárom v Jarovniciach, ktorého 9. októbra 1912 neúprosná smrť
         ešte v mladom veku skosila. Žiaľ, veľký žiaľ mi za ním. To bol taký peknoduchý človek,
         akých je tam málo. Ktože bude teraz čítať tie jeho knižočky, kto spievať jeho piesne?
   </p>
   <p>
    Pozrite, čo ten mal napísať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Slobodu ja hľadám hore šírym poľom,
        </em>
       </span>
       <span class="emphasis">
        <em>
         nájdem ju — nenájdem len dakde za morom.
        </em>
       </span>
       <span class="emphasis">
        <em>
         A už som ju hľadal v krčme i v patike,
        </em>
       </span>
       <span class="emphasis">
        <em>
         nehoden som ju nájsť ani v apatike.
        </em>
       </span>
       <span class="emphasis">
        <em>
         A už som ju hľadal i v pánskom hotele,
        </em>
       </span>
       <span class="emphasis">
        <em>
         nehoden som ju nájsť ani vov koscele.
        </em>
       </span>
      </span>
     </p>
    </div>
   </p>
   <p>
   </p>
   <p>
    Alebo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Slobodné sú voľby,
        </em>
       </span>
       <span class="emphasis">
        <em>
         ale len tak — asi,
        </em>
       </span>
       <span class="emphasis">
        <em>
         keď dľa vôle pánov
        </em>
       </span>
       <span class="emphasis">
        <em>
         dávajú sa hlasy.
        </em>
       </span>
      </span>
     </p>
    </div>
   </p>
   <p>
   </p>
   <p>
    Spi sladko, Francko náš, my na teba dlho nezabudneme, lebo tvoje piesne dlho budú ešte
         výrazom smutnej pravdy.
   </p>
   <p>
   </p>
   <p>
    <span class="emphasis">
     <em>
      Styk s ľudom. Ján Rozkoš
     </em>
    </span>
   </p>
   <p>
    Keď novinky zakazujú, snáď návštevy nebránia. To ešte! Ukážte sa na dedine, už sú za
         pätami aspoň všetci židia z dediny, aby mali čo zaniesť vrchnosti. Nášho statného Jána
         Rozkoša z Kukovy, ktorý svojho času vozil dr. Medveckého po okrese a vystavoval zaň svoj
         život a ktorého vám tu aj s rodinkou posielam, navštívil bol vyslanec Skyčák. Dozvedel sa
         to, pravda, slúžny, dal Rozkoša predvolať. Od deviatej do dvanástej nestačil sa s Rozkošom
         zhovárať a cúfal ho z dvier. Keď šiel napoludnie preč, zastal a pýtal sa ho:
   </p>
   <p>
    „Vy sa Rozkoš voláte?“
   </p>
   <p>
    „Ja.“
   </p>
   <p>
    „Kto bol u vás v nedeľu?“
   </p>
   <p>
    „Pán Skyčák.“
   </p>
   <p>
    „A viete vy, že ja mám právo vás na päťsto korún pokutovať i na pätnásť dní áreštu?“
   </p>
   <p>
    „Nech sa páči. Pán Skyčák je dosť bohatý pán, on to zaplatí a ja odsedím, keď nebudem
         mať roboty, ale najprv to zaapelujeme.“
   </p>
   <p>
    „A čo u vás robil Skyčák?“
   </p>
   <p>
    „Chcel, aby sme založili slovenskú banku.“
   </p>
   <p>
    „A vy ste boli s ním aj v Chmeľove.“
   </p>
   <p>
    „A nedal by som to za kravu, že som sa na tom diablu (automobil) viezol. Neznal pán
         Skyčák cestu, tak som ho zaviedol.“
   </p>
   <p>
    „A tam čo chcel?“
   </p>
   <p>
    „Tiež banku zakladať.“
   </p>
   <p>
    „A znáte, že je on proti krajine?“
   </p>
   <p>
    „Nemyslím, lebo by ste ho už boli dávno zavreli, keď mne tak nič po nič sľubujete päťsto
         korún a pätnásť dní áreštu.“
   </p>
   <p>
    Takto sa zhováral Rozkoš, ale takých bolo a je málo, a takému aj Týždenník doručujú.
   </p>
   <p>
    Celkom ináč sa zhováral ten pán slúžny s chudobným Michalom Suďom zo Soboša preto, že sa
         opovážil skrze mňa oznámiť giraltovského poštára, že mu Týždenník nedoručuje.
   </p>
   <p>
    „Koľko máte osmín?“
   </p>
   <p>
    „Tri,“ odpovedal Suďa.
   </p>
   <p>
    „A statku?“
   </p>
   <p>
    „Tri kusy rohatého.“
   </p>
   <p>
    „A viete vy, že keď ja budem hnevací, že prídete aj o osminy aj o statok? Tu sa
         podpíšete, že nebudete Týždenník čítať.“
   </p>
   <p>
    Suďa sa podpísal, lebo si pomyslel, že ozaj má slúžny sto spôsobov, aby ho o majetok
         doniesol. A keď sme to do novín dali, slúžny odtajil, že on nestrašil, a Hodžu posúdili na
         dva mesiace áreštu a šesťsto korún pokuty, že slúžnemu na cti ublížil. S tým Miškom Suďom
         je to dojímavé. Chudobný paholček vyšiel do Ameriky. Ani čítať, ani písať. Tam ho ktosi
         naučil i jedno, i druhé, už tam počal čítať noviny a si ich zaľúbil, a vrátiac sa domov,
         kúpil si pár roličiek a nechcel zaostať, predplatil si Týždenník. A teraz príde taký
         krkavec slúžny naň, že mu odoberie osminy aj statky, keď on bude hnevací. A myslíte, že by
         človeka bezradného nezničili? Nie je potom div, že keď slúžny Kerekeš, ktorý počas
         pivkovských a medveckovských agitácií v Šariši ľudí týral, zomrel, vravel si ľud, že pred
         smrťou stále blúznil o Slovákoch, ktorých prenasledoval.
   </p>
   <p>
   </p>
   <p>
    <span class="emphasis">
     <em>
      Do Ameriky
     </em>
    </span>
   </p>
   <p>
    Ľud z východného Slovenska ide ešte vždy húfne do Ameriky za zárobkom i nastálo na
         farmy. Tu niet priemyslu, iba ak dajaká tehliareň, mlyn, po dedinách pálenice, to je
         všetko. Niet ani zárobku. Hory už vynivočené, tak je svet naučený oddávna do Ameriky
         chodiť. Bránia, prekážajú mu úrady, škody mu robia úrady i na čase, i na peniazoch, ale kto
         chce ísť, ide, ujde. Chceli by ísť riadnou cestou, ale to stojí peniaze, úplatky a koho
         pustia, koho nie. Ide svet teda nocou, preoblečený, sprevádzaný bývalými uprchlíkmi alebo
         Cigáňmi horami-lesami, neschodnými cestami. Čo pritom biedny vystojí, vie iba Boh a on.
   </p>
   <p>
    Z Ameriky nesporne prichádza a donáša so sebou okrem groša i svetlo osvety,
         neodvislosti, ale páni starajú sa hneď o to, ako takého „slobodného“ Amerikána pridusiť.
         „Tu ste nie v Amerike, ale v Uhorsku“, to pocíti taký človek hneď, ako domov dôjde a ukáže
         sa farárovi alebo notárovi. Predsa, kde ich je viac, začali by dačo, ale niet porady, niet
         úpravy, pomoci z našej strany, a tak teraz predbežne vykupujú pánov, zeme. To je najväčšia
         výhra s Amerikou. Čo v dušiach tlie, to nezhasne, nie zvlášte tak, keď budeme, ako
         začíname, banky, filiálky otvárať na východe v každom väčšom stredisku. To nech je naším
         heslom! Tie môžu zamestnávať ľudí neodvislých a konať poslanie hospodárske i kultúrne. Za
         tými prídu fiškáli, lekári a s ľudom spojíme sa v takú obruč, ktorú, niet toho slúžneho,
         farára, aby ju roztrhol. Len aj vy tam vplývajte na národ, aby svoje mozole nenosil a
         neniesol, keď sa vráti, maďarónom a Židom do banky, ale k svojim!
   </p>
   <p>
   </p>
   <p>
    <span class="emphasis">
     <em>
      Rusín
     </em>
    </span>
   </p>
   <p>
    Radostné je, že i Rusi prebudení sa už nájdu aj v Šariši. I v Prešove už dvaja (študent
         i remeselník) prišli do banky Tatry, ktorí si žiadali vkladné knižky ruským písmom vypísať.
         Radosť. A v Prešove našiel sa ešte človek, ktorý mi zadiktoval i rusínskej hymny dva verše.
         — Tu sú:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ja Rusín bul, jest i budu,
        </em>
       </span>
       <span class="emphasis">
        <em>
         ja rodil sa Rusínom,
        </em>
       </span>
       <span class="emphasis">
        <em>
         čestný rod moj nezabudu,
        </em>
       </span>
       <span class="emphasis">
        <em>
         zostanu jeho synom!
        </em>
       </span>
       <span class="emphasis">
        <em>
         Ja rodil sa pod Beskydom,
        </em>
       </span>
       <span class="emphasis">
        <em>
         čerstvý vozduch ruský sal —
        </em>
       </span>
       <span class="emphasis">
        <em>
         Ja kormil sa ruským chlebom,
        </em>
       </span>
       <span class="emphasis">
        <em>
         Rusín meňa kolísal.
        </em>
       </span>
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3577" name="ftn.d56e3577">
        35
       </a>
       ]
      </sup>
      Národný kalendár (amer.) XXI, 1913, str. 239 — 254
     </p>
     <p>
      Slovenský denník IV, 1913, č. 41
     </p>
     <p>
      Slovenská zástava I, 1927, č. 25, 29, 30, 31, 32
     </p>
     <p>
      Pôvodne článok bol napísaný pre Národný kalendár, vydaný Národným slovenským
               spolkom v Pittsburgu. Obidva časopisy odtlačili ho z Národného kalendára. Autor
               recenzie Národného kalendára v Slovenskom denníku (IV, 1913, č. 48) odôvodnil
               odtlačenie tým, že „Tajovského štúdia o Východe slovenskom je bohatá na nové
               myšlienky a objavy“. Časopis Slovenská zástava vychádzal v Prešove a venoval sa
               osvete a popularizácii. Odtláčame podľa vydania v Nár. kalendári.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3979">
       </a>
       Vyberajte!
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e3986" name="d56e3986">
      36
     </a>
     ]
    </sup>
   </p>
   <p>
   </p>
   <p>
    Státisíce nášho národa vo východných stoliciach, na južných okrajoch nášho okolia a na
         Dolnej zemi prebudiť, národne upovedomiť, musí nám byť teraz najpilnejšou národnou prácou;
         lebo i keby prišlo najširšie všeobecné volebné právo, tamojší nevedomý ľud nebude znať
         svojho práva v prospech národného celku uplatniť len preto, že sú ešte celé okresy, v
         ktorých nemáme našskej inteligencie: ani kňazov, ani učiteľov, ani advokátov, lekárov,
         kupcov, remeselníkov a povedomých hospodárov, ktorí by zorganizovaní na vymáhaní národných
         práv mohli pracovať.
   </p>
   <p>
    Terajší prírast mládeže je potešiteľný. Zaujímavé nové pozície, je pravda; ale deje sa
         to nerezko, lebo predsa len málo nás, roľa národná široká, úvrate Prešporok—Užhorod a
         ohromné priestory ležia úhorom.
   </p>
   <p>
    Bratia Česi sľúbili nám na luhačovických poradách v lete, že odchovajú nám na rozličných
         svojich hospodárskych, remeselníckych, kupeckých školách ročne čo aj päťsto čo aj tisíc
         šuhajcov, len by sme ich súcich mali a ta poslali. A my? Neboli sme vstave poslať do Čiech
         a na Moravu v jeseni všetkých spolu stopäťdesiat.
   </p>
   <p>
    Doma slovenskej roduvernej študujúcej mládeže tiež nie je veľa. Z toho ešte voľakoľko
         odpadne, uschne národne a tak prírast národnej našej spoločnosti na učených je ročne
         dvadsať-tridsať hláv! Keď povážime úmrtnosť starých, tak je prírast ešte nepatrnejší.
   </p>
   <p>
    Maďari vedeli, kde nám majú žily pustiť, keď nám znivočili školy.
   </p>
   <p>
    No, my nesmieme to bezradne trpieť. Nám je možné v českých odborných, stredných mužských
         i dievčenských školách a technikách za krátkych pár rokov odchovať tisíce roduverných
         pracovníkov. Starajme sa už teraz o to, aby na jeseň skutočne mohli sme poslať tých
         zvaných, bratsky vítaných prvých päťsto šuhajov.
   </p>
   <p>
    Česká spoločnosť dávno dokazuje bratstvo tým, že školy české venujú väčšiu starostlivosť
         našim synkom ako svojim a že sníma skoro všetky doterajšie materiálne starosti rodičov.
         Slávny spolok Československá jednota a jej odbory ročne tisíckami prispievajú na byt,
         stravu a iné školské potreby našich študentov. A koľko dá Radhošť a iné spolky, o ktorých
         my tu ani nevieme! No, my musíme byť pamätliví, že ani Česi nemajú ešte všetko vybojované,
         že majú svoje bližšie potreby a že im len na Ústrednú Maticu školskú treba zložiť ročne
         milión korún, aby sa mohli výdatne brániť proti ponemčovaniu.
   </p>
   <p>
    Preto, keď pošleme do českých škôl päťsto študentov, bude nám treba aspoň o
         dvestopäťdesiat postarať sa aj materiálne, a čo rodičia patričných nebudú vládať, to musí
         naskladať širšia slovenská verejnosť. Zaujatosťou, obetavosťou celého prebudeného Slovenska
         a hlavne tých, ktorí české podpory požívali a dnes by ich už vracať mohli a mali, ľahko
         nazbierame pre chudobných, podpory potrebných hoci dvadsať-tridsať tisíc korún, keď každý
         čitateľ národných časopisov dá len dvadsať-tridsať grajciarov, korunku ročne. Ani tisícky,
         ani stovky, ba ani len desiatky nepýtame od nikoho, ale obete halierové čakáme od každého
         národného človeka.
   </p>
   <p>
    Tých ale, ktorí majú najbližší styk s ľudom, prosím už teraz, aby vyberali nadanejších
         synkov i dievčatá, zhovárali sa s rodičmi, nakloňovali ich obetavosti a o získaných
         podávali občas informácie, aby sa mohli načas ďalšie veci obstarať.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3986" name="ftn.d56e3986">
        36
       </a>
       ]
      </sup>
      Slovenský denník IV, č. 33 (18. II. 1913)
     </p>
     <p>
      Išlo o podporu široko založenej akcie Československej jednoty a výsledky
               luhačovických porád r. 1912.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4015">
       </a>
       Nový týždenník
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e4022" name="d56e4022">
      37
     </a>
     ]
    </sup>
   </p>
   <p>
   </p>
   <p>
    Že sa našim politickým, hospodárskym časopisom tak slabo darí, že viazne celá naša
         národná práca a organizácia, toho hlavnú chybu vidím v tom, že sa o našu dedinskú roľnícku
         mládež od pätnásteho do dvadsiateho piateho roku — kým sa nepovydáva, z vojenčiny nevráti,
         nepožení — pramálo staráme. Aspoň nevidím vytrvalej, premyslenej vychovávateľskej práce.
         Kde je možné a kde je horlivosť kňazov, učiteľov, zahrá sa dva-tri razy do roka divadlo,
         kde-tu je snáď nejaká stála knižnica, pri spolkoch starých odbor mládeže… ale koľko je toho
         spolku, keď povážime, že národ náš je z deväť desatín roľnícky, a zdar, nezdar našej
         národnej politiky že opiera sa v obci, v stolici, v okrese, v cirkvi, v škole, na
         finančníctve atď. o spôsobnosť lebo nesúcosť slovenského roľníka.
   </p>
   <p>
    A čo vidíme? Naša dedinská mládež, ako vyjde teraz už zo zmaďarizovanej, opakovacej
         školy, pustená je vo svet, učiteľa, kňaza uctí naoko, za chrbtom sa mu často vysmeje:
         rodičovi počína sa protiviť, stavať, neposlúchnuť, za málo ho mať a po čase mu i
         rozkazovať, okrikovať — a nedajbože horšie, vzdychne si pri týchto riadkoch nejeden rodič.
   </p>
   <p>
    V tom veku začína mládež roľnícka pracovať doma alebo v službe. Začína si byť
    <span class="emphasis">
     <em>
      povedomá,
     </em>
    </span>
    že už neje darmo, ale
    <span class="emphasis">
     <em>
      robí
     </em>
    </span>
    a má
         právo na svoj vyrobený groš, nadobudnutý či v službe, či požadovaný od rodičov. A začne sa
         doba fajčenia, pitia, nemúdreho tanca, mrzkých rečí, hnusných pesničiek, nočného túlania a
         všetkého, za čo sa pozdejšie hanbiť bude. Dievčence sa vydávajú, chlapci idú na vojnu,
         ukážuc ešte raz ako v zrkadle pri asentírke všetku svoju päť-šesťročnú špatu.
   </p>
   <p>
    Až keď sa takto vybúrili, poženili, založili rodinu, odvažujeme sa k nim — pokračovať
         tam, kde sme ich pred desiatimi rokmi nechali. Čo sa za tých desať rokov s dušami a srdcami
         týchto mladých ľudí našej národnej nádeje porobilo, to často smutne skusujeme, keď im
         podávame knižku, novinky, alebo sa chceme s nimi pozhovárať o veciach vyšších. Bývalá dobrá
         žiačka nám povie, že jej „čítankou“ sú teraz už deti, kuchyňa, dvor; muž podobne vyhovára
         sa na robotu, „a budovali sme, prikúpili sme… a už sme aj zabudli čítať“, doloží… A pravdu
         povedal. Za desať rokov — berúc do ruky iba z poháňania rodičov spevník, snáď modlitebnú
         knižku — zabudol čítať, zabudol písať, otupel na rozume, na duši a nemá vyšších cieľov, ako
         nazhŕňať čím viacej majetku. Nemá už kedy čítať a pri čítaní strávený čas vidí sa mu —
         zmárneným.
   </p>
   <p>
    Toto je smutný stav našich dedín. Nie všetkých, to by bol hriech povedať, veď máme
         krásne príklady, kde skoro do každého domu dochodí Hlásnik, Týždenník a iné našské
         časopisy. Ale máme celé doliny, celé kraje, kde tie tri-štyri čísla nijak nemôžu
         prekliesniť cestu tridsiatim-štyridsiatim, tristo-štyristo číslam. Vezmime napr. Nitru,
         stolicu úrodnú, prebudenú a ide ta so tritisíc čísel našich politických časopisov, teda asi
         na tristo ľudí jedno číslo. A probujte to naprávať! Istá vec, že terajší odberatelia mohli
         by vytrvalou prácou, agitáciou hodne vykonať, ale neukladá sa malá povinnosť kňazom,
         učiteľom, vzdelanejším remeselníkom a roľníkom tým, keď sa požaduje od nich — ako
    <span class="emphasis">
     <em>
      minimum
     </em>
    </span>
    národnej práce — získať
    <span class="emphasis">
     <em>
      ročne jedného nového
            predplatiteľa
     </em>
    </span>
    niektorému politickému týždenníku; aj nedávno som skúsil, že s
         obľúbeným miestným farárom, od poludnia do noci, obháňajúc kopanice veľmi prebudenej obce,
         ledva sme získali
    <span class="emphasis">
     <em>
      dvoch
     </em>
    </span>
    predplatiteľov. Sú obce, kde sa akoby dedične
         už tridsať-štyridsať rokov drží počet nezmenený, tridsať-štyridsať-päťdesiat čísel
         Hlásnika, ale vyššie to neni vstave vyhnať ani najväčšie úsilie farára lebo iného
         inteligenta.
   </p>
   <p>
    Koreň neúspechu nevidím v inom, ako v tom spomenutom, že o výchovu dorastajúcej mládeže
         od pätnásteho do dvadsiateho-dvadsiateho piateho roku sčiastky — úradnými medzítkami hatení
         — nesmieme sa starať, sčiastky, že mládež pokazená maďarizujúcimi otrokárňami-školami sama
         nechce, nepríjme nášho poučenia, uspokojíme sa tým, keď nás pekne pozdraví, keď ju rodič
         pochváli, že sa roboty chytá a v nedeľu do kostola ide. A koľko ráz rodič voči deťom je
         najväčší cigáň! Pochváli, i čo by mal pohaniť.
   </p>
   <p>
    Spolkami mládeže vychovávať náš podrast nemôžeme, lebo nám ich vrchnosť nepovolí ani v
         podobe čitateľských, ani speváckych, ani hasičských, ani sokolských, ani nijakých, ak
         chceme, aby boli slovenské. Cirkevná viecha môže slúžiť dočasu za ochranu poučno-zábavných
         besiedok, večierkov, vychádzok, ale aj to len dočasu, kým vrchnosť nenahuckajú, že sa na
         večierku, prednáške nezošľachťuje srdce, necvičí um, ale semä panslavizmu. No kým nám
         všetko nezhabú, nepozatvárajú, treba využiť kdejakú možnosť a či je to v svetskom, či v
         cirkevnom spolku, všade treba mládež pobádať k vzdelávaniu sa a pečovať o mravnosť a dobrý
         cit. Na mnohých miestach, vďaka horlivosti jednotlivcov, sa to už robí, ale to sú hlavne
         väčšie mestečká, kde je naša inteligencia početnejšia a môže si prácu rozdeliť. Ja ale
         myslím na naše dediny a dedinky, kde tí jeden-dvaja ľudia buď ani nestačia na všetko, alebo
         ich ani nieto. Veď koľko máme dedín, kde niet ešte školy, a koľko, kde by bolo lepšie, keby
         jej radšej nebolo, lebo iba oblbuje a tupí, zabíja prirodzený talent našej mládeže —
         maďarizovaním.
   </p>
   <p>
    Najistejšiu cestu, ktorou dôjsť môžeme — za dnešných pomerov — k najväčšiemu počtu našej
         odrastajúcej mládeže, vidím v
    <span class="emphasis">
     <em>
      poučnozábavnom obrázkovom časopise,
            týždenníku,
     </em>
    </span>
    nie novom, samostatnom, ale takom, ktorý by sa snáď za korunu
         príplatku prikladal k všetkým našim politickým denníkom, obdenníkom, týždenníkom a
         mesačníkom, ktorého by sa hneď mohlo začať tlačiť snáď aj desaťtisíc výtlačkov.
   </p>
   <p>
    Nebol by to časopis samých nových článkov, básní, obrázkov, ale popri nových, vyberal by
         sa hlavne
    <span class="emphasis">
     <em>
      kvet staršej našej literatúry.
     </em>
    </span>
    Ide o to, aby mládež, ktorej
         chuti dnešná škola k slovenskému slovu nedodá, ba otupí, zobudená bola k milovaniu
         materinskej reči, zobudená bola k národnému povedomiu, žeby v porozumení a nadšení, keď
         odrastie, konala aj ťažšiu
    <span class="emphasis">
     <em>
      národnú prácu kultúrnu, hospodársku a
            politickú.
     </em>
    </span>
    Uvažujme a na jeseň mohli by sme začať.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4022" name="ftn.d56e4022">
        37
       </a>
       ]
      </sup>
      Národný hlásnik XLVI, 1913, č. 25, str. 4 — 5
     </p>
     <p>
      Tajovského návrh na nový týždenník pre mládež sa neuskutočnil.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4075">
       </a>
       Do českých škôl
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e4082" name="d56e4082">
      38
     </a>
     ]
    </sup>
   </p>
   <p>
   </p>
   <p>
    Maďarské školy odcudzia slovenské dieťa svojmu národu, nenaučia toľkým a takým odborným
         vedomostiam, ako školy české. Výsledok vyučovania v maďarských školách je nedostatočný
         preto, že vyučujú cudzou rečou. Ale naučia po
    <span class="emphasis">
     <em>
      maďarsky,
     </em>
    </span>
    odpovie nejaký
         hazafík. Koľko naučia? Kto dôjde až po vysoké školy, toho možno, kto ale po dvoch-troch
         rokoch ide na učenstvo, ten sa len práve toľko naučí, že sa predať nedá, ale v boji
         životnom mu to chleba nedá, iba ak ako žandárovi, policajtovi alebo podobnému sluhovi, čo
         je u nás špatnou módou, že remeselník, vyučený po pár rokoch opúšťa samostatné remeslo a
         tisne sa za sluhu, veď zná po maďarsky. Ale nie zato sa tisnú do ponižujúcej často služby,
         že vedia po maďarsky, ale preto, že
    <span class="emphasis">
     <em>
      nevedia
     </em>
    </span>
    dokonale svoje remeslo a
         nie sú vstave konkurovať s remeselníkom vyššie učeným a v svojom remesle odborne vyučeným.
   </p>
   <p>
    Pre priemyselníka, obchodníka odborné vzdelanie a spôsobnosť je viac ako deväť rečí.
         Naši drotári, sklári znajú ich i toľko a predsa sú biedni, ako i pieseň ich hovorí, „po tom
         šírom svete
    <span class="emphasis">
     <em>
      potĺkať
     </em>
    </span>
    sa musia“ a len málo je tých, ktorí si boli vstave
         založiť väčšie dielne, vlastné fabriky na drôtený a plechový riad. Lebo i k tomu sa
         vyžaduje
    <span class="emphasis">
     <em>
      odbornosť,
     </em>
    </span>
    a pasce, plátanie a drotovanie hrncov, predávanie
         plechov len žobrácky vyživí.
   </p>
   <p>
    Ako by bolo treba v tomto remesle
    <span class="emphasis">
     <em>
      odborných
     </em>
    </span>
    vedomostí a
         spôsobilostí, tak tým viac je nám ich treba pri remeslách všeobecných, každému prístupných.
   </p>
   <p>
    Českí remeselníci a priemyselníci dnes už úspešne závodia s Nemcami a školy odborné
         české sú nad nemecké, lebo čo Nemci zvládzu grošom, to Česi musia premôcť rozumom.
   </p>
   <p>
    Takýto boj bijeme a budeme ešte len biť aj my Slováci s Maďarmi. Ale ak ho víťazne máme
         dobojovať, musíme sa náležite vyzbrojiť. Ale kde? Snáď u domácich majstrov? (Česť
         výnimkám.) Snáď v maďarských učňovských a odborných školách? Priemerný náš vyučenec je v
         pokročilých štátoch len skoro do učňovstva súci, a učňovské, odborné školy maďarské —
         hejreťuťuťu a trocha tej maďarčiny a pohlavkovania a zneužívania všetkého, čo je slovenské
         — dosť. Veď nemáme ani odborných učiteľov. Všelijakých darobných úradov máme dosť, ale
         učiteľov? Ktorý chce, chytí sa po skončení nejakého jedno-dvojmesačného kurzu vyučovať
         spoločne obuvníkov, krajčírov, kováčov, pekárov, kupcov a akého len všemožného odboru
         učňov. „Nyugta a számla“ (kvitancia a účet) to sú všetky múdrosti. Odborného dačo? No ako,
         keď ten pán učiteľ iba to vie, že sa z remeňa a nie z plechu robí obuv, že u kováča iskry
         fŕkali, keď šiel povedľa, a pekár že žemle pečie, kupec kadečo predáva… To sú odborné
         znalosti. Nie tak v Čechách a inde. Tam už školy
    <span class="emphasis">
     <em>
      zodborňujú:
     </em>
    </span>
    vyučuje
         sa každý odbor osobitne a osobitnými, do veci sa rozumejúcimi učiteľmi a praktickými
         odborníkmi, ktorí v patričnom remesle zvlášť vynikli. To je už škola! A kde sú školy
         odborné?!
   </p>
   <p>
    Nuž z takýchto škôl vyšlí remeselníci a priemyselníci, kupci otvárajú nášmu podrastu v
         Čechách náručie a vďačne vítajú každého slovenského synka, ktorý sa vážne chystá osožným
         byť sebe a poslúžiť dakedy k úcte a uznaniu slovenského národa.
   </p>
   <p>
    Vlani už sto päťdesiat žiakov slovenských bolo na českých školách, a len drotárskych
         synkov dvanásť sa učilo rozličným remeslám. Rodičia slovenskí, ktorí chcete svoje dietky
         dať vyučiť v remesle, v obchode alebo v odbornej hospodárskej, obchodnej a akejkoľvek
         (strojníckej atď.) škole a pritom záleží vám i na tom, aby to dieťa vaše sa za slovenské
         mozole, za vašu reč nehanbilo — ta s ním do českej školy, k českému priemyselníkovi na
         učenie.
   </p>
   <p>
    Do učenia prijímajú sa chlapci kedykoľvek, do škôl odborných chlapci i dievčatá zapisujú
         sa do pätnásteho septembra, do niektorých (hospodárskych zimných) i pozdejšie. Kto by
         potreboval radu, nech obráti sa na Československú jednotu (Praha, Jindřišská ulica, stará
         škola u Sv. Jindřicha) alebo i na našu redakciu, vďačne vám dáme úpravu. Komu je bližšie,
         môže písať i p. dr. M. Bellovi do Ružomberka, alebo p. Jánovi Cablkovi do Vrbového.
   </p>
   <p>
    Preč od maďarských škôl, lebo nám odnárodňujú mládež!
   </p>
   <p>
    Slovenská mládež do českých škôl!
   </p>
   <p>
    Úfajme sa, že na takto rok už zaznamenáme nie sto päťdesiat, ale aspoň dvesto päťdesiat
         žiakov na českých školách. Nazdar!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4082" name="ftn.d56e4082">
        38
       </a>
       ]
      </sup>
      Národný hlásnik XLVI, 1913, č. 36, str. 1 — 2
     </p>
     <p>
      Týmto príspevkom doplnil článok „Vyberajte!“. Tajovský mohol sa opierať aj o
               vlastné skúsenosti.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4134">
       </a>
       Stoličné voľby v Turci
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e4141" name="d56e4141">
      39
     </a>
     ]
    </sup>
   </p>
   <p>
   </p>
   <p>
    Pozornejšiemu čitateľovi našich novín zbytočné je opisovať, aké sú v Turci volebné
         popisy a že márne sú naše apeláty. Len pre príklad spomeniem, že v menoslove martinských
         voličov sú i takí, ktorí sú už štyri-päť-osem rokov z Martina preč; ale keď sú treba,
         zavolajú ich a hlasujú. V Príbovciach popísané je do dvadsať železničiarov, ačkoľvek nie
         ich tam toľko ani so ženami a deťmi atď. A potom to podelenie okresov! Niet na svete toho
         inžiniera, ktorý by slovenské a maďarské hlasy tak rozrátal — všade zabezpečia väčšinu
         maďarónom — ako to vie spraviť náš vicišpán pomocou notárov a židov. Aby sme teda mohli v
         niekoľkých okresoch zvíťaziť nad nimi, to by sme — Slováci do jedného museli byť stelesnená
         dokonalosť a nie krehkí ľudia, ktorí potrebujú od baróna pašienky, od drevokupca furmanky,
         od ferštra drevo, od slúžneho, notára všelijaké licencie, reklamácie a čo všetko ani
         spomenúť neviem, v čom ľud náš od nich ako od úradníkov je v hospodárskych potrebách
         svojich odvislý, alebo si aspoň odvislosť namýšľa. Turčianský slovenský ľud má toľko
         národného povedomia, že nech je hospodársky samostatnejší, na dva razy zvrhne celý stoličný
         výbor. Ale hrdinstvo, obetavosť až po hrdlo a statok žiadať od neho — nie, veď toho
         hrdinstva sme často neschopní aj my vodcovia, ba tak isto máme všelijaké majetkové,
         rodinné, priateľské záujmy, akokoľvek aj ten náš pospolitý ľud, ktorý ja i po týchto
         stolično-výborníckych voľbách ospravedlňujem okrem dvoch-troch obcí, ktoré sa národnému
         povedomiu svojmu neprimerane chabo zachovali, odhlasujúc — bez výnimky i tých bohatých,
         neodvislých — za záujmy chlebové na stranu maďarónsku. A tu v prvom rade trpké slovo musím
         povedať
    <span class="emphasis">
     <em>
      sučianskym Slovákom:
     </em>
    </span>
    Za vás Ďurko Langsfeld nezomrel! Vy
         nectíte si svoju históriu, vy nehodne čítate slovenské knihy, slovenské časopisy; vaša pôda
         nehodne je posvätená miliónmi vzdychov a sĺz verných slovenských voličov.
    <span class="emphasis">
     <em>
      Štyri
     </em>
    </span>
    hlasy ste dali národnému kandidátovi. Hanba vám a potupa v
         národe našom! A verte, kto si sám seba neuctí, toho ani nepriateľ za nič nemá. Je pôstny
         čas, sypte si popol na temená a k nebesám volajte: Sme otroci! Sme plazy! Ó, Bože, zatvrď
         nám kosti, nalej do žíl teplej krvi, daj zodvihnúť šiju a my uvidíme Tvoje slnko, pôjdeme v
         boj za Tvoju pravdu!
   </p>
   <p>
    Slovany, i vášho mena škoda! Nečudo, že vás už zmaďarčili na Turóctóti. Vám je už aj
         feršter dobrý Slovák, len nech dreva predá; lebo veď keby vám on nepredal, už by ste ho v
         Turci ani nekúpili. Od nového roku počne vraj vychodiť v Slovanoch časopis „Drevené
         presvedčenie“; redigovať ho bude „doska z Kláštora“, „furmanky“ písať budú Štiavničania,
         „šlógy“ Podhradčania. Dopisovatelia z iných dedín vítaní!
   </p>
   <p>
    Ozaj, to Podhradie! Keby to mohol nebohému Halašovi šepnúť, nežiadalo by sa mu
         prebudenia. Okrem tých štyroch-piatich starcov, ktorí doma zostali, tak sa zabudnúť. Nie,
         neverím, že by ste to mohli urobiť pri svetle božom, preto vás za noci zajímali… Videl som,
         v Sklabini ste sa už hanbili. Však ste sa? Ale opíjali vás za tri týždne… nuž nech vás to
         vyhovára; lebo by mi bolo nekonečne smutno, keby si musel pomyslieť, že si s fúrami
         odvážate do Štiavničky aj svedomie po kúsku a v Kantore prisekávate lepšie presvedčenie.
         Alebo do porcií priplácate aj slovenčinou? Tá v štátnej kase neplatí ani za halier. Preto
         si ju zachovajte doma, aby ste pred svetom mali chýr, aký ste mali dosiaľ.
   </p>
   <p>
    Len neupadnúť, držať sa v týchto tvrdých časiech boja, to buď heslom nás všetkých a
         prídu lepšie časy!
   </p>
   <p>
    A my v Turci, Slováci, nezadali sme si ani pri týchto posledných stolično-výborníckych
         voľbách! Nových miest sme nedobyli, ale staré sme si udržali. Ba viac! Nejednému
         ľahostajnejšiemu národovcovi musí prísť ľúto, že pre jeho malú horlivosť, snáď prácu, ktorú
         i zajtra nebolo by pozde bývalo vykonať, padli naši ľudia, v Martine dvadsiatimi siedmimi
         hlasmi; v Háji jeden náš kandidát šiestimi hlasmi, (keď druhý vyhral štyridsiatimi hlasmi);
         v Právne devätnástimi hlasmi; v Michale „pár“ hlasmi; v Kláštore „pár“ hlasmi; v Sklabini
         tridsiatimi šiestimi hlasmi; V Príbovciach dvadsiatimi štyrmi hlasmi. Koľko to mohlo byť
         výborníkov, koľko horlivých zástancov našej slovenskej pravdy a práva!
   </p>
   <p>
    Mal by som povedať ešte slovo martinským židom. Na maďarónskych kandidátov odovzdali
         osemdesiatpäť hlasov, na slovenských ani jedného. A mali by si rozmyslieť a aspoň nás
         nehubiť, keď dobre vedia, že žijú, bohatnú z ľudu slovenského.
   </p>
   <p>
    No oni to neuznajú, kým im to sám ľud makavo nevysvetlí. Preto vpred! Pracujme na
         hospodárskom podvižení a osamostatnení nášho národa a nečakajme skutky hrdinstva od
         pospolitého ľudu, keď aj učení neraz, keď príde na lámanie chleba, máme ohľady napravo,
         naľavo a mnohí len pod tlakom spoločného zväzku vykonáme to, čo konať malo by nám byť
         skúškou zo štvrtej elementárnej klasy!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4141" name="ftn.d56e4141">
        39
       </a>
       ]
      </sup>
      Národný hlásnik XLVI, 1913, č. 49, str. 2 — 3
     </p>
     <p>
      Článok odtlačený pod zn. „-g-“. Národný hlásnik v č. 47 uverejnil článok „Stoličné
               voľby v Turci“ bez značky. Tajovský bol v ten čas spolupracovníkom Národného hlásnika
               a článok bol tiež od neho. Jednako rozhodli sme sa odtlačiť druhý článok, pri ktorom
               niet pochybností o autorstve.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e4172">
       </a>
       Marmarošskosihoťský proces
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e4179" name="d56e4179">
      40
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      Súdia Rusov
     </strong>
    </span>
    <sup>
     [
     <a class="footnote" href="#ftn.d56e4196" name="d56e4196">
      41
     </a>
     ]
    </sup>
   </p>
   <p>
   </p>
   <p>
    Maďarská štatistika roku 1910 narátala, že v Uhorsku býva ešte 464.270 Rusov. 388 Rusov
         idú súdiť v Debrecíne, že vraj pre búrenie a pre vlastizradu. V skutočnosti ale idú ich
         súdiť preto, lebo maďarským šovinistom kole oči, že sa Rusi začínajú prebúdzať k národnému
         povedomiu. A beda tomu, koho maďarský šovinizmus postaví pred súd pre národnosť!
   </p>
   <p>
    Ruským krajom v severovýchodných stoliciach Uhorska nerozlieha sa ešte ani rusínska
         hymna, bo i v pamäti starších ľudí len teraz začínajú ožívať jej slová:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ja rodil sa pod Bezkydom,
        </em>
       </span>
       <span class="emphasis">
        <em>
         čerstvý vozduch ruský sal —
        </em>
       </span>
       <span class="emphasis">
        <em>
         Ja kormil sa ruským chlebom,
        </em>
       </span>
       <span class="emphasis">
        <em>
         Rusín meňa kolísal.
        </em>
       </span>
       <span class="emphasis">
        <em>
         Ja Rusín bul, jest i budu,
        </em>
       </span>
       <span class="emphasis">
        <em>
         ja rodil sa Rusínom.
        </em>
       </span>
       <span class="emphasis">
        <em>
         Čestný rod moj nezabudu,
        </em>
       </span>
       <span class="emphasis">
        <em>
         zostanu jeho synom!
        </em>
       </span>
      </span>
     </p>
    </div>
   </p>
   <p>
   </p>
   <p>
    Keď túto svoju hymnu nespievajú, čože teda? Snáď ruskú „Bože, carja chrani?“ To, Bože!
         Veď by ich už vešali. Nie, nič takého. Prestupujú do pravoslávnej cirkvi. Hľadajú spásu
         svojich duší mimo ich úradnej gréckokatolíckej cirkvi. Ale nehľadali by jej ani mimo nej,
         keby im bola verná a slúžila Bohu a nie svetskej politike a renegátskym kňazom. Akí sú títo
         kňazi, o tom píše peštiansky časopis Pesti Hirlap 5. októbra 1913 takto:
   </p>
   <p>
    <span class="emphasis">
     <em>
      „Vlastenectvo
     </em>
    </span>
    Rusínov je všeobecne známe: toto je jediný národ,
         ktorý nemá inteligencie, lebo jeho kňazi a učitelia všetci hlásia sa ku Maďarom.“
   </p>
   <p>
    Takto potom sa dá ľahko rozumieť, že „kde sa s Maďarmi stýkajú, rýchlo sa pomaďarčia“…
         Teda vlastenectvo je, keď je národ bez inteligencie a keď odhodí svoju reč, svoju národnosť
         a premení sa na Maďara.
   </p>
   <p>
    Spomeňme si len na užhorodský seminár. Čo robili tam pred rokom? Vyhodili sedemnástich
         klerikov Rumunov preto, že sa priznali za Rumunov. A vyhodila ich preto maďarónska, v
         koreni ruská cirkevná vrchnosť: profesori, kanonici, biskup. Vyhodili ich, že 15. marca
         nechceli spievať maďarskú hymnu „HAZÁDNAK!“, natisnutú už i našim školám. Klerici
    <span class="emphasis">
     <em>
      ruského koreňa
     </em>
    </span>
    ju spievali vďačne a vy nechcete? Marš von! Takýchto
         má kňazov ruský ľud. Za kongruu, za pohodlný život a z renegátstva bude i čertovi dieťa
         kolísať. Čože je tým osud národa, blahobyt ľudu! Preto medzi polmiliónom ruských ľudí v
         tomto kraji nenájdete ani na sto tisíc jedného ruskej svojej materinskej reči verného a
         otvorene oddaného kňaza, ani učiteľa, ani advokáta, ani lekára, ani nijakého učeného
         človeka. Ruský ľud v Uhorsku nemá ochrancov, nemá vodcov. Je to strašné! Chudobný ruský
         rodič vynaloží svoje krvopotné mozole na školy decka svojho a to keď sa vyučí za pána,
         pľuje vlastnému rodičovi do tvári, zaprie svoj koreň, zradí svoj ľud, predá ho nepriateľom,
         ba i on sám ho zdiera, vyciciava, kynoží.
   </p>
   <p>
    Ale Boh každému národu, ako izraelskému, tak ruskému v Uhorsku vzbudí prorokov, len by
         proroci netrafili na uši hluché, ale na srdcia teplé.
   </p>
   <p>
    Tak povstali i medzi ruským ľudom proroci, posvätenci veľkých hláv a horúcich sŕdc,
         nesúcich životy svoje i hoci pod šibeň, do žalára a pred žandárske olovo. Povedali ruskému
         ľudu: „Keď vás vaše kňažstvo, vaša cirkevná vrchnosť opustila a vydala seba i školy a
         kostoly vaše maďarizačnej, šovinistickej politike, keď zeme, chalupy berú vám kazári v
         pálenke a banky na exekúcii, zahyniete i s deťmi, ak skrze týchto nehodných služobníkov
         božích budete pred Bohom a svetom zastupovaní. Ale môže sa Boh nad vami ešte zmilovať, keď
         ho úprimným srdcom, staroslávnou posvätnou ruskou rečou a ruským duchom vzývať budete. A
         keďže vaše kňazstvo, učiteľstvo ruskej vašej reči si nectí, nemôžu byť úprimné ani jeho
         prosby k Bohu za vašu spásu.“
   </p>
   <p>
    A voľaktorí chápavejší začali prestupovať na pravoslávnu ruskú cirkev. Došiel k nim
         šľachetný mních zo Svätej Hory, Alexander Kabaľuk, ich rodák, ich vlastný brat, aby im
         kázal bázeň božiu vernými ruským slovom a srdcom. Ale na to už zhŕkli sa árendátori a
         prívrženci ruského ľudu a opanoval ich strach, ľud ruský vymôže sa z poroby a oni nebudú
         mať z koho pansky žiť a pavúcky sať. Kňazi, židia s farizejskou tvárou začali sa o časnú a
         večnú spásu ľudu starať — obžalúvať ho u cirkevnej a svetskej vrchnosti. Maďarskí žandári,
         notári, slúžnovci napravia národu hlavu, tých naň! A už roku 1905 odsúdili v Marmarošskej
         Sihoti a v Beregsási Vaisila Vakarova a spoločníkov na roky a roky áreštu.
   </p>
   <p>
    A čo robia slúžnovci, o tom najvýmluvnejšie svedectvo podal Riskó Béla, slúžny z Chustu,
         keď v peštianskom časopise: „Az Est“ (24. marca 1913) napísal:
    <span class="emphasis">
     <em>
      „O kom sme vedeli,
            že chce prestúpiť, proti tomu sme zaviedli vyšetrovania za verejný poriadok, za verejné
            zdravotníctvo a na základe iných podobných paragrafov. A trestali sme ich.“
     </em>
    </span>
    Kňazi-renegáti, pomáhali slúžnovcom v tomto prenasledovaní.
   </p>
   <p>
    Dnes už stále rastie počet obžalovaných a celý ruský kraj v Berežskej, Ugočskej a
         Marmarošskej stolici „nakazený“ je vraj sektárstvom a panslavizmom, ruskými listami,
         knihami a peniazmi. Nie, tí ľudia vraj nechceli byť len pravoslávnej ruskej viery, ale oni
         chceli odtrhnúť kus krajiny (šťastie, že je krajina nie podymník) a poddať sa ruskému
         cárovi!
   </p>
   <p>
    Preto mnícha Kabaľuka a 188 obžalovaných idú Maďari súdiť v Debrecíne pre búrenie proti
         cirkvi, podpaľačstvo, vlastizradu a čertviečo, ktorých sa mali dopustiť tým, že rozdávali
         pravoslávne knižky (v ktorých je modlitba i za ruského cára a panujúci ruský rod);
         rozdávali pravoslávnou rukou cirkevnou vrchnosťou odobrené spisy; brožúrky proti štátu; že
         mávali tajné porady, organizovane búrili proti ich odrodilému kňazstvu a to či bol jarmok a
         či procesia… Ba i takto vraj povzbudzovali ľud: „Bývajte na ruskej zemi, v ktorých
         odpočívajú kosti vašich mučeníkov, a vy neopovážte sa prepustiť túto svätú zem nepriateľom
         ruského národa, židom a Maďarom, ktorí vás na žobrotu doniesli a chcú vám vziať vieru a vás
         pomaďarčiť; ale ruský národ je veľký a mocný, príde čas, zbije vašich nepriateľov a vráti
         vám starodávnu ruskú vlasť.“
   </p>
   <p>
    My poznáme už tie obžaloby, a preto ani neveríme, že by v čisto cirkevnom a sociálnom
         pohybe uhorských Rusov bolo niečo trestuhodného. Ale terajší šovinistický smer v
         súdobníctve uhorskom vidí vlastizradu i v tom, keď Rus chce byť Rusom a Slovák Slovákom.
         Nebudeme sa teda čudovať, ak šovinizmus narobí martýrov a martýri zobudia ruský národ v
         Uhorsku k povedomiu.
   </p>
   <p>
   </p>
   <p>
    <span class="bold">
     <strong>
      Listy z Marmarošskej Sihote
     </strong>
    </span>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
    <sup>
     [
     <a class="footnote" href="#ftn.d56e4287" name="d56e4287">
      42
     </a>
     ]
    </sup>
   </p>
   <p>
   </p>
   <p>
    Marmarošská Sihoť, 18. januára 1914
   </p>
   <p>
   </p>
   <p>
    „Tu sme!“
   </p>
   <p>
    „Dokiaľ?“
   </p>
   <p>
    To dnes je ťažko predpovedať. Ešte nevedia o nás iba dvaja chlapci, ktorí nám zavolali
         „ruskí špióni!“ a dvaja mladí páni, ktorí si viac sebe, ako nám pripomenuli, že „Maďari asi
         nebudeme“.
   </p>
   <p>
    Vidíš, žena, chcel som si vziať klobúk, bála si sa o moje uši, teraz máš muža ruského
         špióna. Ak je tu ozaj baranica znakom ruského špiónstva, to nás je tu — neveľa, iba ak tí
         ruskí mužíci, čo ich vyslúchajú. Je tu pomerne k Tatrám i Turcu — teplo. Sanica síce i tu,
         ale dolu k Čopu, Ujheľu niet skoro ani snehu a cez poludnie bol odmäk. Preto v Sihoti nikto
         čiapky nenosí. Ba istý pán s riedkou briadkou asi dvadsiatich-tridsiatich vlasoch vošiel v
         čiapke baranici do „Központi“ kaviarne a my sme chceli poznať v ňom tretieho ruského
         špióna, „Ivanova“, ale sadol a bral maďarské denníky do rúk, i prešla nám ilúzia.
   </p>
   <p>
    Nič v Sihoti po rusky nepočuť. Dnes sme nečuli, iba dve slúžtičky si štebotali rusky,
         redaktor Škultéty zastavil sa, pozrel na mňa, nepovedali sme si nič, len sme sa sladko
         usmiali a že budeme načúvať; ale dievčatká stíchli ako prekvapené vtáčatá a už sme nečuli
         viac tých milých zvukov. Zložili sme sa blízko stanice, aby, ak nás slávne ako ruských
         špiónov usvedčia, a pošupujú, nebolo nám kufríky ďaleko nosiť. Praktickí špióni, čo?
   </p>
   <p>
    Kým nám izbičky vykúrili, prešli sme sa takí, akí sme po dvadsaťjedenhodinovej ceste
         došli po meste. Bolo päť hodín, tma, svetlo. Počúvajúc rozhovory pánov, služobného sveta,
         remeselníctva, dumali sme nad tým, ako sa sem už Maďari dotisli a či idúc z Ázie, tu
         nechali posledné vlečky…? Sihoť robí na povrchné pozorovanie dojem maďarského mesta, niet
         ani toľko pomiešaného iného sveta, ako v Košiciach. Však ak sa budem stačiť obzrieť, nuž si
         to dôkladnejšie naštudujem. Toto nepíšem zo štúdia, ale redaktor Škultéty zostal pracovať,
         ráno o pol piatej sa kázal zobudiť, nuž príklad zvádza. A k tomu aj žena mi naložila, aby
         som jej každý deň písal, nuž a to vieme, že teraz ženu treba poslúchať, teda tu máte všetci
         moji trpezliví čitatelia.
   </p>
   <p>
    Po ceste — šli sme nocou do Ujheľa — som driemal a vo vozni nefajčiarskom (žena, pochváľ
         ma!), miesto papirosky mĺzol som cukríky od kašľa a podľa toho, koľko som ich strovil, mal
         by som mať kašeľ stavený aspoň tri roky. Už v Košiciach zavreli nás na tri hodiny tromi
         zámkami (troje dvier totižto) do čakárne. Ja som spal, Škultéty si zostal verný,
         pripravoval sadzačovi rukopis a martinská tlačiareň dostala kus rukopisu z Čopu, odkiaľ
         iste ešte nikdy nič nedostala. Dali sme to síce bez recepisu, ale uhorskej pošte niet čo
         vytýkať: hľa, ako krásne doručuje napr. slovenské časopisy ľudu… Kto neverí, nech spýta sa
         Týždenníka, Hlásnika atď.
   </p>
   <p>
    Na istej stanici, kde sme presedlali (to sme vari päťkrát!), videl som nový druh
         žobráčika. Maďarský chlapec, asi dvanásťročný nedorastok, v husárskej čiapke po nos a niže
         uší, v čižmičkách s ostrohami, vošiel do čakárne, odrecitoval nám nejakú vlasteneckú báseň,
         zatancoval a strhol čákov a — vyberal grajciare. Tak vraj chodí po staniciach celým týmto
         okolím, reční, spieva, tancuje a pýta. Dve dámy tam hneď usúdili, že bude z neho tulák,
         alebo — herec.
   </p>
   <p>
    Cesta minula sa nám pod miešaným dojmom dopisu v „Novom Vremeni“, kde Ivanov píše o
         uhorskom ľude, že bol by schopný k všetkému peknému, ale nemá v inteligencii svojej
         priatelíčka ani ako piadimužík veľkého. Ivanov robí dobré narážky, že s prebúdzaním ľudu
         bude treba začať v Amerike. Tam sa to už iste aj deje, ale domov z toho sa veľmi málo
         dostalo. Teraz je ľud po dedinách ako zabitý, mlčí, robí sa hlúpym, lebo plné sú dediny
         žandárov, zjavných i tajných policajtov a nikoho do dedín nepustia.
   </p>
   <p>
    Na galérii vraj pri výsluchu škodoradostne mädlia si ruky gréckokatolícki kňazi,
         pastieri ruského ľudu.
   </p>
   <p>
    I my sme sa s prvým človekom — schodiac z vozňa — stretli s kňazom. Ja to považujem za
         zlý znak, ale Škultéty dôveruje v Pána Boha a v čestné naše poslanie.
   </p>
   <p>
    Na ráno spravíme si plány postupu.
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    19. januára 1914
   </p>
   <p>
   </p>
   <p>
    Dnes pre ruských Troch kráľov nepojednávajú „vlastizradný“ proces za živa umučených
         ruských pravovercov. A to je pre nás dobré, stačíme sa trocha obzrieť, ináč boli by sme
         vhupli do neznámych okolností, medzi ľudí, nezaslúžených našej slovenskej úprimnej dôvery.
   </p>
   <p>
    My ešte nevieme, že sme v Sihoti, lebo dosiaľ dali nám pokoj, iba že si nás obzerajú, a
         keď prejdeme po ulici, načúvajú, postávajú všelijakí páni, aby začuli, ako sa to zhovárame.
         V kaviarňach tiež všetky oči na nás hľadia, hoci ruský špiónsky odznak — čiapku už vo
         dverách pchám pod pazuchu.
   </p>
   <p>
    Či tak nevedia o nás, ako my o nikom, to sotva. Ráno totižto bol redaktor Škultéty
         raňajkovať dolu v kaviarni (bývame na poschodí hotela „Pannonia“), keď práve nejakí dvaja
         páni podávali si na kartičke naše mená, aj si ich vzali.
   </p>
   <p>
    Na stanicu ku každému vlaku dochádza hŕba žandárov, hotárov a k tomu ešte hodne
         občiansky oblečených „tajných“. Že sa im do rúk dostaneme, to máme vraj ako na dlani. Tak
         nám to sľubuje spisovateľ Váradi, s ktorým sme sa už spoznali. Málo jest obžalovaného
         „pravoslava“, ktorého by neboli žandári ubili, akože teda my obídeme ozaj „praví Slávi“? A
         bola by nám hanba, aby sme nič nepretrpeli. Len by sa to už začalo!
   </p>
   <p>
    Ráno hľadali sme dr. Kleina, obrancu Kabaľukovho. Nebol už doma. Vieme už, kde je osudná
         sédria. Pred každé nešťastné miesta stavajú u nás katolíci kríže, sochy… Ja bych odporúčal
         postaviť sv. Floriána, lebo je isté, že úbohí Rusi tu „vyhoria“.
   </p>
   <p>
    Za rána bolo vídať a počuť po meste viac skupín rumunských sedliakov. Škultéty sa takej
         skupiny spýtal, či sú Rumuni. „Rumuni“. Ja pozbieral som všetky známosti rumunčiny
         nadobudnuté v Naďlaku a privolal som im „setreaska Rumuni!“ Usmiali sa tiež a zavinšovali
         nám „spoločne“ („ši dumnevastra“).
   </p>
   <p>
    Na ulici Rusov sme ešte nevideli, iba ak sa kryjú v spoločnom kroji s Rumunmi.
         Obžalovaní, ale na slobode, bývajú kdesi v bočnej ulici, ale strážení. Môžu, ale boja sa
         von a zase neradno za dňa k nim. To už až keď slnce oči zavrie, ak nám bude Pán Boh na
         pomoci.
   </p>
   <p>
    Na poludnie došiel od redaktora Štefánka telegram na spisovateľa Viktora Aradiho, že dr.
         Mičátek, nový slovenský obranca, dôjde o štvrtej. Pôjdeme mu v ústrety.
   </p>
   <p>
    V kaviarňach a hostincoch hodne počuť o procese, ale čo počuješ, predumaj, poteš sa
         alebo zarmúť, len sa neohlás, lebo spravodlivých súcitných je tu teraz menej, ako bolo pred
         Noemovou potopou… Samý agent provokatér. Taký bol — dokladám pre redakciu Národných novín —
         aj A. Duliškovič, ktorý sa aj v Martine a Luhačoviciach až vari dvakrát ukázal.
   </p>
   <p>
    Zpravodajov ruských novín tu niet. Bol Orlov, ale odišiel, lebo ťažko mu bolo pracovať,
         keďže neznal po maďarsky.
   </p>
   <p>
    Odpusťte, že aj dnes tak kuso a krátko píšem; kým úlohu, za ktorou sme sem došli,
         nevykonáme, som a budem taký rozrušený, že o koncentrácii myšlienok nemôže byť reči. Či som
         sa pozbieral, to zbadáte z nasledujúceho listu, ak vám prvý a tento druhý ozaj doručia.
         Lebo tu teraz všetko zamrzá, čo i len zďaleka „zradou“ páchne. A že páchnuť
    <span class="emphasis">
     <em>
      musí,
     </em>
    </span>
    o to sa starajú všetci tí, ktorým bola táto „vlastizradná“
         pravota potrebná ku kariére.
   </p>
   <p>
    Akú škodu má a bude mať podkarpatský ruský národ z pravoty? Tucet žobrákov, a pre
         ostatných žalár, slzy, strádanie. Ale ruský otrok sa už dvíha, roztvára oči a keď vystrie i
         chrbát, uschnú slzy, zacelejú rany… Ruská národnostná otázka v Uhorsku vystúpi z hrobu roku
         Pána 1914. Pomáhajme jej, pomôžeme i sebe…
   </p>
   <p>
    Došiel dr. Mičátek. Sedíme v izbe, zostavujeme plán. Tmí sa. Škultéty ide sa
         presánkovať… Kým dôjde, bude nás iste i v teplej izbe zima mrviť.
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
    <sup>
     [
     <a class="footnote" href="#ftn.d56e4377" name="d56e4377">
      43
     </a>
     ]
    </sup>
   </p>
   <p>
   </p>
   <p>
    Marmarošská Sihoť 20. januára 1914
   </p>
   <p>
   </p>
   <p>
    Veru, vydaní do moci žandárom tak, ako títo ľudia boli, zapriete nielen pravoslávie, ale
         aj to, že ste sa narodili. A títo martýri jednako všetci nezapreli!
   </p>
   <p>
    Najbezpečnejšie je tu v — árešte, pokiaľ sa, pravda, ľudia nezbláznia, ako sa už
         neboráci štyria počas štrnásťmesačného vyšetrovacieho väznenia. Týchto bláznov, z ktorých
         jeden povedal sudcovi, že je už sto rokov v árešte a iné z chorej mysle pošlé nemožnosti,
         pustili by domov, veď majú už pamiatku do smrti, ale väzenský lekár je vraj humánny človek,
         chce týchto ľudí vyliečiť…
   </p>
   <p>
    Po tomto smutnom úvode, je pol deviatej ráno, poďme na pojednávanie do sédrie.
   </p>
   <p>
    Na hlavnej ulici budova ohromná, vnútri celý labyrint. Budova nová, zariadená všetkým
         dostatkom. Pred budovou, po schodoch a chodbách postávajú, vlečú sa desiatky ruského ľudu.
         Ruského? Nuž tak, mohol by byť aj slovenským. Niet rozdielu ani v type, ani v kroji,
         porovnávajúc s naším ľudom od Šariša po Trenčín. Mladší ostrihaní, starší dlhé vlasy,
         vyholená tvár, fúzy, iba vari nosy majú ostrejšie krojené ako ľud pod Tatrami, krpce,
         baganče, biele hunené nohavice, kožúšky von srsťou a baranice.
   </p>
   <p>
    Pozdravujú nás; Bože, a pozdravujú skoro každého kabátnika.
   </p>
   <p>
    Chcel by im zavolať: „Zdravstvujte, pravoslávni Rusi!“ Ale aby ma detektívi nevrátili —
         len jednému som na pozdrav blahodaril.
   </p>
   <p>
    Vojdeme do izbičky žurnalistov. Sme prví. Spisovateľ Viktor Aradi ide sa informovať, kto
         je už v sudcovskej. Ešte nedošli. S obrancom Alexeja Kabaľku, dr. Kleinom, ktorý má paniu
         slovenskú židovku zo Žiliny, Špaňolovskú, boli sme už známi z kaviarne. Príjemný nestarý
         pán a samý fiškál; jemu nejde o nič viac ako o obranu náboženského horlivca, mnícha
         Kabaľuka. Je z úradu menovaný, nedostane nič, a predsa má ambície. Pri Kabaľukovi
         politického momentu ani on nedopúšťa.
   </p>
   <p>
    Je deväť hodín. Došli miestni i cudzí novinári, traja-štyria. Oboznamujeme sa. Aradi
         Viktor ide kuknúť ešte raz, či sudcovia došli. Ideme sa predstaviť predsedovi a fiškusovi.
         Prijmú nás veľmi zdvorilo a predseda ubezpečí nás, že ak by sme mali nejakú ponosu, aby sme
         sa s dôverou obrátili k nemu. Ďakujeme a odchádzame do pojednávacej siene. Neveľká je, ale
         bola prázdna. Obecenstva osem-desať ľudí a medzi nimi traja-štyria „tajní“. Obzerajú si nás
         a šuškajú. Dáme sa do reči s cirkevným tlmočníkom, mladým gréckokatolíckym farárom
         Medveckým. Úradný tlmočník je statkár Darvay, ktorému sme sa tiež predstavili. Oni hovoria
         domácim nárečím, my literárne rusky. Rozumieme sa. Ide reč o rozdieloch nárečia a
         literárnej ruskej reči.
   </p>
   <p>
    Pretrhnú nás, dochodia sudcovia. Po formalitách strážnici dovádzajú väzňov a potom po
         jednom slobodných. Vypočuli šiestich. Všetci vedia čítať a písať. S takými ľuďmi sa dá už
         národnostná otázka kriesiť. Vydávať im dobrý, v populárnej reči písaný týždenník, to budú
         hotoví apoštolovia ruskej národnej myšlienky, a ja mám u ich povedomého, otvoreného
         vystupovania dojem, že ak títo ľudia zahoria tak láskou k materinskej reči, ako k
         pravosláviu, nebudú stačiť ani žandári. Že to bude vyžadovať ešte hodne obetí, „sláva
         národa hodná je obetí“! Oni hovoria, že síce presviedčali, ale nikomu sa nevyhrážali, z
         nikoho a ničoho kresťanského posmech nerobili.
   </p>
   <p>
    Počujme, ako odpovedajú.
   </p>
   <p>
    „Ale že ste opľuli gréckokatolícky kríž…“
   </p>
   <p>
    „My si ctíme všetkých kresťanov. A kresťan a kríž opľúvať?“ — zadrhne mu slovo,
         pozdvihne hlavu a vydýchne — pre urážku.
   </p>
   <p>
   </p>
   <p>
    <span class="emphasis">
     <em>
      Pravoslávie
     </em>
    </span>
   </p>
   <p>
   </p>
   <p>
    „Tak prečo ste prestupovali na pravoslávie?“ je otázka daná každému.
   </p>
   <p>
    Vypočúvaní spomínajú dogmatické veci, pôvod Sv. Ducha, spomínajú zjednotenie kalendára,
         ukracovanie v službách božích, zlých, lenivých gréckokatolíckych kňazov, vytŕhanie istých
         listov z náboženských knižiek kňazmi a úprimne rozkladajú, kde, ako ktorý prišiel k
         pravosláviu. Jeden čítal, druhého poučili, tretí v Chorvátsku na robotách atď. Istý
         dvadsaťsedemročný mladý človek priznáva sa, že pravoslávnym sa stal čítaním kníh.
   </p>
   <p>
    „A teraz akej ste viery?“
   </p>
   <p>
    „Rád by som byť pravoslávnym, ale bijú ma žandári; tak teraz iba v duši — zachovávam.“
   </p>
   <p>
    „Tak je to pre vás pravoslávie nešťastie?“
   </p>
   <p>
    „Veru nešťastie, lebo nás páni nenávidia a žandári bijú, a tak prestupujeme nazad ku
         gréckokatolíckej viere.“
   </p>
   <p>
    Druhého sa spytujú:
   </p>
   <p>
    „A vy ste pravoslávny?“
   </p>
   <p>
    Tázaný vystrie sa a odhodlane odpovedá akoby pred gilotínou: „Áno, som!“
   </p>
   <p>
    „Ale že ste sa vyhrážali, anonymné listy vypisovali, že kto nebude pravoslávnym, tomu
         beda, zabijete, podpálite ho…“
   </p>
   <p>
    „Takého listu od pravoslávneho kresťana nemôže byť. Ale bolo nejaké prehárčanie, to je
         možné, ale veru žijeme v pokoji.“
   </p>
   <p>
    Otázka tretiemu:
   </p>
   <p>
    „A vy ste akej viery?“
   </p>
   <p>
    „Ja už neviem, akej som… azda pravoslávnej maďarskej budem. (Iste ho takto fiškál
         vyučil.) — Veď viera je vraj slobodná…“ dokladá.
   </p>
   <p>
    „Je, ale búrenie proti vlasti a kráľovi, to nie.“
   </p>
   <p>
    „Ja každého kresťanského kňaza a pána pozdravím, úctu dám, a čo mi vravíte, to ja ani
         neviem, čo je.“
   </p>
   <p>
    „Kto sa najviac ustával za pravoslávie?“
   </p>
   <p>
    „I starší, i mladší. Všetci, i ja. Boli sme v Miškovci, v Sibíne, v Karlovciach, v
         Pešti, i u slúžneho, ale nikde nám nepomáhali. V Sibíne nám sľúbili kňaza, ale Rumuna, a my
         rumunsky nevieme.“
   </p>
   <p>
    „Tak ste preto vysielali do Ruska tých chlapcov, aby sa vyučili? A dievčatá chceli ste
         za mníšky?“
   </p>
   <p>
    „Preto, preto! Čo som povedal, spravil, tomu sa priznám pred kýmkoľvek.“
   </p>
   <p>
    „No, teda čo ste sa zhovárali s Kabaľukom? Čo vravel, kto ho poslal? Gerovský?“
   </p>
   <p>
    „Už ma preto aj žandári bili, ale ja som sa nedotisol ku Kabaľukovi, a o tom neviem nič,
         kto ho poslal.“
   </p>
   <p>
    „Vás len každého žandári bili, a pred vyšetrujúcim sudcom ste toto nepovedali. Ku mne
         máte viacej dôvery?“
   </p>
   <p>
    „Nepovedal, lebo boli tam žandári… A už sa nás dosť naprenasledovali. Preto som si
         pomyslel i svetu povedal: prenasledujú nás, čo si počneme? Deti nekrstené, už nám iba
         nechať pravoslávie.“
   </p>
   <p>
    „Vy ste viac ľudí prevracali na pravoslávie, ako iní?“
   </p>
   <p>
    „Tiahli sa ľudia ku mne, nemohol som za to,“ odpovedá päťdesiatročný, pekný, zdravý muž
         ostrého nosa, dlhých vlasov, chudej, apoštolskej tvári. Ruky má zjemnelé, prsty dlhé,
         krásne, mäkké dlane. Hja, on je štrnásť mesiacov zavretý, a jeho osem-desať kamarátov
         chráni na slobode všemohúci žandár. To sú bedári telesne.
   </p>
   <p>
    „Prečo ste prestúpili na pravoslávie?“
   </p>
   <p>
    „Hovoril mi ded, že náš praded bol kňazom, nosil bradu. To ma zaujímalo, čítal som a tak
         prišiel na pravoslávie. Bol som zadobre s naším kňazom, zhovárali sme sa o tom. Ja som
         vlastne myslel, že som od pranároda pravoslávnym, podľa tých kníh, čo som doma mal i do rúk
         dostal, ale kňaz ma škriepil a vytrhal mi z kníh listy o Sv. Duchu. Z toho sa začali s
         kňazom nepokoje, oznámenia, pokuty, prestupovanie a naše cesty do Miškovca, Sibíne,
         Karloviec, ale nikde nám nevyhoveli a posielali k ministerstvu. A už sa plietli medzi nami
         žandári, slúžnovci, poslali na nás vojsko, a my nevedeli sme si rady, nuž sme sa po
         desiati, po pätnásti vše u jedného, zase u druhého zišli na služby božie.“ A väzeň poctivo
         vymenuje všetkých.
   </p>
   <p>
    Alebo: „Akej ste viery?“
   </p>
   <p>
    „Pravoslávny,“ odpovedá mladý, druhý muž.
   </p>
   <p>
    „Vy ste dali tlačiť priestupné blankety? Prečo? Načo?“
   </p>
   <p>
    „Lebo odpisovať to čisto, pekne, na to treba iná ruka, ako je naša. To by dalo aj pánovi
         roboty.“
   </p>
   <p>
    „Kto vám to napísal?“
   </p>
   <p>
    „Fiškál, či čo bol; na železnici som sa náhodou s ním zišiel.“
   </p>
   <p>
    „Čo ste mu platili?“
   </p>
   <p>
    „Pýtal pätnásť, ale pristal na desať korún.“
   </p>
   <p>
    „A potom ste dali vytlačiť dvesto kusov. Vy ste múdry mladý človek. A čo ste brali za
         vyplnenie a odoslanie takej listiny?“
   </p>
   <p>
    „Za rodinu päť korún. Ja som si nechal korunu, a ostatné som zaúčtoval pravoslávnym.“
   </p>
   <p>
    „Či vám nevravel niektorý starší, napr. (meno), že farár Rakovský učil už deti kedysi
         pravoslávny Otčenáš?“
   </p>
   <p>
    „Nie.“
   </p>
   <p>
   </p>
   <p>
    <span class="emphasis">
     <em>
      Politika
     </em>
    </span>
   </p>
   <p>
   </p>
   <p>
    „Či ste vy to nevybadali, že vás tí, čo pravoslávie rozširovali, vťahovali tým do
         nejakého spolku?“
   </p>
   <p>
    „Neviem.“
   </p>
   <p>
    „Nevybadali, nevycítili ste iných, necirkevných cieľov?“ je otázka pre každého
         obžalovaného, takže ak teraz začnú premýšľať o otázkach, narážkach, musí sa zobudiť v nich
         ruské povedomie. Sláva!
   </p>
   <p>
    „O ruskom cárovi a daroch ruských chrámov, kláštorov ste nikdy nepočuli? Veď v Ize i
         deti si rozprávali, že príde ruský cár a potom pravoslávnym bude dobre: postaví chrámy a
         rozdelí agrárne zeme a lesy chudobným.“
   </p>
   <p>
    Vyslúchaný krúti hlavou, azda sa mu to i ľúbi, ale bojí sa odpovedať. No i ten chrámik —
         bolo by sa kde Bohu pomodliť, i tej zemičky keby viac bolo — sýtejšie by boli deti…
   </p>
   <p>
    „Veď ste tým agitovali, že dostanete z Ruska ruble —“
   </p>
   <p>
    „Nikdy som rubľa nevidel.“
   </p>
   <p>
    „A že ruský cár zaujme ruské kraje v Uhorsku, lebo jeho boli a budú — toho ste tiež
         nepočuli? — Ale to už len viete, že pravoslávnej cirkvi hlava je ruský cár?“
   </p>
   <p>
    Predseda súdu tým naráža na to, že v Uhorsku prestúpiť na pravoslávie znamená postaviť
         sa pod ruského cára. — Iného sa spytovali, aby mu dokázali, že v pravoslávnej liturgii cár
         znamená ruského cára; vyslúchaný vytiahol z vrecka knižku a ukázal súdu, že i v knižke,
         ktorú pre gréckych katolíkov a sám biskup Firczák vydal v Ungváre, stojí cár. Poučil pánov,
         že pri cirkevných obradoch pod slovom cár rozumie sa v Uhorsku uhorský kráľ, v Bulharsku
         bulharský.
   </p>
   <p>
   </p>
   <p>
    <span class="emphasis">
     <em>
      Novinky
     </em>
    </span>
   </p>
   <p>
   </p>
   <p>
    Vyšetrovaním poslané bolo, i sami si doniesli z monastierov a z púti z Ruska knihy
         náboženské s modlitbami za ruského cára, noviny cirkevné, obsahujúce i politické články a
         drobnosti, hlavne o balkánskej vojne.
   </p>
   <p>
    „U vás v Ize bolo toľko ,Ruskej pravdy‘, že sa i deti s ňou hrali na ulici, a vy ste jej
         nevideli?“
   </p>
   <p>
    „Ej, videl, ba brat si ju predplatil a potom sme už jedno číslo prečítali: otec a ja sme
         načúvali a brat čítal; on vie dobre čítať po rusky.“
   </p>
   <p>
    „Čo tam písali?“
   </p>
   <p>
    „O vojne balkánskej, že naši pravoslávni bratia Bulhari, Srbi a Gréci bijú Turka.“
   </p>
   <p>
    „Že ste Ruskú pravdu čítali mladí, starí —“
   </p>
   <p>
    „Ale veď mnohí ani čítať nevedia, i keby chceli.“
   </p>
   <p>
    „Nuž a keď ste sa už pomodlili, pospievali, potom ste čo robili?“
   </p>
   <p>
    „Rozišli sme sa, alebo sme zostali čítať novinky Ruskú pravdu alebo ,Viera i Cerkov‘.“
   </p>
   <p>
    Inému: „Viete o Ruskej pravde?“
   </p>
   <p>
    „Na moje meno chodila a sme si prečítali.“
   </p>
   <p>
    „A komu ste podávali noviny?“
   </p>
   <p>
    „Kto ku mne prišiel, čítal.“
   </p>
   <p>
    „N., vy ste dostali noviny od nejakého kupca z Galície. Viete, čo je v tých novinách?“
   </p>
   <p>
    „Ako môžem vedieť, keď ich vy máte, a ja som ich nedostal do ruky!“
   </p>
   <p>
    „Ako sa vy s tým kupcom poznáte?“
   </p>
   <p>
    „Čítal som v Ruskej pravde, že predáva kosy; písal som mu o kosy, a on mi odpovedal a
         doložil, či som zdravý.“
   </p>
   <p>
    „A vy ste mu čo?“
   </p>
   <p>
    „Aby on nikdy v takom nebol, lebo ma práve vtedy boli žandári donivočili…“
   </p>
   <p>
    „Žandári a hotári… to sú bič boží; ale len tnite, azda skorej ten ľud rúcho zemeplazov
         zloží!“ uzavieram s básnikom.
   </p>
   <p>
   </p>
   <p>
    <span class="bold">
     <strong>
      IV
     </strong>
    </span>
    <sup>
     [
     <a class="footnote" href="#ftn.d56e4594" name="d56e4594">
      44
     </a>
     ]
    </sup>
   </p>
   <p>
   </p>
   <p>
    Marmarošská Sihoť 22. januára 1914
   </p>
   <p>
   </p>
   <p>
    Dnes predseda povedal obžalovanému: „Slobodne sa môžete brániť, veď ste vy uhorský
         štátny občan!“
   </p>
   <p>
    Však to pekne znie? No aby sa vám ten cukrík hneď prekysol, píšem vám, že na polícii
         vyšetrujú, píšu zápisnice o tom a preto, že Jozef Škultéty bol ponúkať Izanom obrancu.
         Veľmi ich mrzí, že to nebol Gregor, lebo by ho už šupovali, a Škultétyho nemôžu, lebo už
         odišiel. Je to vraj vplývanie na obžalovaných (a vádlottak befolyásolása).
   </p>
   <p>
    V hostinci „Pannonia“, kde býva spisovateľ Viktor Aradi, ktorý posiela zprávy do
         „Világu“, a kde bývam i ja, ešte i v noci patrolujú detektívi. Ak chceme tu zostať do konca
         a aspoň slabým poviedkárskym perom zachytiť, čo pre nás zachytenia hodné, nemôžeme sa ani
         len prihovoriť niektorému obžalovanému. Sú mi na pätách.
   </p>
   <p>
    Môžem vám teda napísať iba to, čo sa dialo včera dnes v súdnej sieni. I tam už musím
         ticho byť, lebo dnes pomohol som len jedno slovo pretlmočiť nepýtané, už ma predseda
         upozornil, a bolo to iba slovíčko „vostočnaja“, a nik nevedel, čo to značí. Nevedeli, čo je
         „majna“, „plejs“. Rusi obžalovaní, ktorí boli v Amerike, doniesli si niektoré slová
         anglické i ruské literárne, a tlmočník nezná iba miestne nárečie.
   </p>
   <p>
    „Vy ste Rus?“
   </p>
   <p>
    „Som!“
   </p>
   <p>
    „A Rusom chcete i zostať?“
   </p>
   <p>
    „Chcem.“
   </p>
   <p>
    Tento malý rozhovor predsedu s obžalovaným vyloží vám celú pravotu. On chce Rusom zostať
         a k tomu pravoslávnym! Obžaloba znie, že títo osemdesiati-deväťdesiati ľudia búrili proti
         viere (vallás) a proti štátu (állam). Ale keby to nebola viera sto miliónov Rusov, o
         ktorých aspoň tí, čo boli v Amerike, museli počuť, i pomoci, podpory sa úfať pri budovaní
         chrámov a monastierov pravoslávnych na území uhro-ruskam, neboli by im prestupovanie nijak
         prekážali a predseda súdu (asi kalvín a frajmauer) by sa iste tak nenamáhal zvedieť, prečo,
         ako pochádza Sv. Duch od Otca, alebo i od Otca i od Syna. Ale i takto: náboženská časť
         pravoty je iba tenuľká niťka, na ktorej sú navlečené prázdne alebo veľmi slabo naplnené
         národnostné bomby, pred ktorými sa trasie Sihoť i Debrecín.
   </p>
   <p>
    Včera a dnes vypočuli desiatich-dvanástich obžalovaných väznených i slobodných.
         Vypočúvanie deje sa zvláštnym spôsobom. Nie som jurista, ale naprace sa mi do hlavy, že tak
         málo pýta sa predseda, čo si urobil ty, A.? Ale od A. sa pýta, čo urobil B., a od B. sa
         pýta, čo urobil A. atď. Možno, že je to práve zručnosť; neviem. Vychodí často z toho, že si
         ľudia do očú povedia a potom už opravuje i jeden niečo, i druhý a tak sa vec zamotáva.
         Včera boli predvolaní takí obžalovaní, ktorí by azda všetci boli chceli hovoriť o
         žandároch, pohraničných policajtoch, prekutávaní, preháňaní a pod. veciach; dnes akosi bolo
         toho menej. Dnes na to miesto bola viac reč o zápisniciach pred vyšetrujúcim sudcom, ktoré
         obžalovaní — čo mali robiť? — bezradne popodpisovali, a zápisnice tie ich ťahajú teraz na
         škripce. Napr. obžalovaný, ktorý bol vo vyšetrovacom väzení za tridsať dní, sám sa hlásil,
         že bude svedčiť. Vypočuli ho a pustili domov. Doma o mesiac ho zase vypočúvali a zase
         svedčil ako prvý raz. Teraz pred súdom tají všetko.
   </p>
   <p>
    „Prečo ste sa hlásili, že budete svedčiť?“
   </p>
   <p>
    „Aby ma pustili domov.“
   </p>
   <p>
    „Ale vy ste aj doma zase tak svedčili, ako pred pustením vás z väzenia.“
   </p>
   <p>
    „Bál som sa, že ma zase do väzenia vezmú,“ priznáva sa otvorene. A takých je hodne. Pred
         vyšetrujúcim sudcom povedali všetko, teraz málo alebo nič.
   </p>
   <p>
   </p>
   <p>
    <span class="emphasis">
     <em>
      Novinky, knihy
     </em>
    </span>
   </p>
   <p>
   </p>
   <p>
    Ako podrobne vyšetrujú obžalovaných pre ruské časopisy a knihy, to za tri dni sa mi už
         zunovalo počúvať. Vždy to isté s každým. A v tom vyšetrujú stav národného povedomia tohto
         ľudu a vidieť, ako sa ho boja. „Či poznáte Ruskú pravdu? Vieru i Cerkov?“ — „Či niekomu
         chodila?“ — „Či bol v takom zhromaždení, kde by boli z takých novín čítali?“ Dobre (milo)
         sa čítali Ruská pravda a tie novinky. Počul som. „Koľko bolo tých novín? Hŕba?“ „Jedno
         číslo.“ — „Videli ste ruské knižky u N.?“ — „Videl tri-štyri.“ — „Aké boli?“ —
         „Modlitebné.“ — „Že chlapec mal asi päťdesiat knižiek a predával ich po dvadsať halierov a
         že bola v nich modlitba za cára?“ — „Kde ste nabrali knižiek?“ — „V chráme.“ — „Ako?“ —
         „Nuž keď N. umieral, poručil knižky kostolu pravoslávnemu. Tam bolo mokro, spreli, vzal som
         ich usušiť a čítať.“ — „Čo bolo v nich?“ — „O Sv. Duchu.“ — „Znáte knižočku ,Kde iskať
         pravdu‘?“ — „Videl som ju u toho i toho, i u kňaza (gréckokatolíckeho).“ „Čítali ste ju?“ —
         „Čítal i so synom.“ — „A koľko ste vy chodili do školy?“ — „Mám už vyše šesťdesiat rokov,
         dávno bolo…“ — „A vy ste taký čitateľ?“ „Chodia mi aj novinky ,Nedeľa‘.“ — „Odkiaľ máte
         tieto obrázky (sväté)?“ — „Robím rámiky svetu, zostali.“ — „Ja som vzal novinky u N. Prišli
         otec, vzali mi ich čítať. U otca ich hotári našli.“ — „Ako ste sa vy opovážili v cudzom
         dome vziať novinky?“ — „Myslel som, že ich prečítal; a veď aj páni, keď novinky prečítajú,
         odhodia ich.“ — „Čo bolo v tých novinkách?“ — „O balkánskej vojne.“ — „U vás našli štyri
         knižky. Aké boli?“ — „V Amerike kúpené.“ — „Že ste vy i v krčme ruské novinky čítali o
         balkánskej vojne, o srbských víťazstách a že tam povedali, že ďakovať Bohu, naši bratia
         aspoň niekedy… Že deväťdesiat miliónov Rusov je pravoslávnych, že gréckokatolícka viera
         doniesla skazu na ruský ľud v Galícii i v Uhrách?“ — „Oboznamovali ste i druhých s tou
         knižkou? (Kde iskať pravdu?)“ — „Poslali mi ju z Ameriky, trocha som pokukal, odložil.“ —
         „Čo ste tam čítali?“ — „O viere.“ — „Za mesiac bola táto vaša knižka medzi svetom; nebolo
         vám ľúto za ňou?“ — „Nebolo, lebo som jej málo rozumel, ja slabo čítam.“ — „Čo sa stalo s
         knižkami nebohého N. (Bolo ich asi štyridsať-päťdesiat: päť v Kijeve, sedem v Moskve, deväť
         v Petrohrade i v Amerike tlačených)?“ — Poručil ich chrámu. (Viď vyššie.) Dali na návod
         učiteľa, chýrneho speváka, doniesť z Ungváru desať-dvadsať Spevníkov „Miney“ a spievali. I
         obžalovaný bol v chóre. Teraz už také knižky tlačia i v Ungváre; keďže je kniha veľká a
         drahá, netlačila sa tu, ale kupovali ju i gréckokatolícke chrámy z Ruska a tu vytrhla sa
         modlitba za cára a bolo dobre. Že ľud nevytŕhal, spáchal krimen. Bolo v reči, aby tie
         „Miney“ dali ich kňazovi (gréckokatolíckemu) posvätiť. Ale ktorýsi povedal, že dosť je v
         nich svätých vecí, netreba posviacať. Predsa len posvätiť! I zaniesli ich kňazovi, a on
         povedal, že nie svätiť, ale spáliť. Hop, teda táto naša viera je už skazená, keď je tak.
         (Žije v tých ľuďoch nejasné povedomie, že otcovia boli pravoslávni!) A začali sa spytovať,
         chodiť, vypisovať kňazom, biskupom srbským a rumunským, čo je to s tým Sv. Duchom? I
         „Sviet“ doniesli deti, ale ponad to sa akosi prešlo. Jeden spomínal i ľvovské niektoré
         novinky ruské, ale všetko vyšlo len na Ruskú pravdu. (Asi to súdu preložili na „orosz
         igazság" a preto taký strach!) — „Predplatili ste si, za štyri koruny Ruskú pravdu. A
         čítali?“ — „Čítali. Tí, čo boli v Amerike, čítali nám, sú múdrejší, znajú dobre čítať,“
         dokladá dobromyseľne. — „Na ulici?“ — „V dome lebo na dvore. I ja som čítal!“
   </p>
   <p>
   </p>
   <p>
    <span class="emphasis">
     <em>
      Pravoslávie
     </em>
    </span>
   </p>
   <p>
   </p>
   <p>
    „Či neznáte vy, N., že chytali ľudí po ulici a na ceste a prevracali na pravoslávie? Či
         keď tí pochodili po Sibíne, Karlovciach, či to malo účinok na prestupovanie? Či ste počuli,
         že keď prestupujete, všetko bude ruské? Počuli ste, že je kríž pravoslávny v Ize
         postavený?“ — „Počuli aj videli.“ — „Kedy ho postavili?“ — „V noci.“ — „Čo vám v Sibíne, v
         Karlovciach?“ — „Prijme nás či srbská, či rumunská cirkev, len poprestupovať.“ — „A prečo
         ste na pravoslávie chceli prestupovať.“ — „Lebo farár povedal, že na naše sviatky bude sa
         robiť, a to je hriech. (Ak spoja kalendár.)“ — „Keď ste v Sibíne počuli, že nedostanete,
         len ak rumunského kňaza, čo ste robili?“ — „Pošli sme do Karloviec spýtať sa o Sv. Duchu,
         od koho pochodí. Tam nám povedali, že keď sme sa modlili, že od Otca a Syna, že je to
         hriech, a povzbudzovali nás, aby sme vydržali pri viere pravoslávnej. V Miškovci povedali
         nám, že nás povedú.“ — „Kedy ste prestúpili?“ — „Pred deviatimi rokmi; ale uznať nás
         nechcú, preto som povedal, že som gréckokatolík.“ — „Cítite sa vinným?“ — „Troška hádam,
         ale veľmi sa necítim.“ — „Aj vy ste boli pred biskupom v Sibíne a Karlovciach?“ — „Bol aj
         nebol, lebo ma hajdúch nepustil, že som bol v huni.“
   </p>
   <p>
    V Miškovci, či kde, im povedali, že dotiaľ, kým nebudú mať chrám, školu, nemôže byť
         pravoslávny. Kúpili pozemok, posvätili chrámik, pravoslávny kríž, a Pirčák, pisár u fiškála
         v Munkáči, poučil ich zo zákona, ako prestupovať. Podľa fiškálskej porady úžitok z pozemku
         dali intabulovať pre mnícha Kabaľuka. Keď to bolo, prišiel Kabaľuk a hlásil sa u
         predstavenstva o prijatie do sväzku obce. Výbor ho neprijal, a keď sa ešte raz ukázal,
         vyšupovali ho. Prvý raz v noci odbavoval služby božie.
   </p>
   <p>
   </p>
   <p>
    <span class="emphasis">
     <em>
      Politika čiže národnostná otázka
     </em>
    </span>
   </p>
   <p>
    <span class="emphasis">
     <em>
      Cár. Ruble
     </em>
    </span>
   </p>
   <p>
   </p>
   <p>
    Izania mali vraj kňaza Rakovského, ktorý deti, i istého obžalovaného, učil pravoslávny
         Otčenáš a hovoril, že treba prestúpiť, lebo že pravoslávie je pravá viera a každý Rus že by
         mal byť pravoslávny. Tento, neviem koľko rokov mŕtvy Rakovský, nedá sudcom pokoja. Poznať,
         že dobré semä sial.
   </p>
   <p>
    „Či povedal N., že kým prestúpite, bude vás ruský cár podporovať? — Po Bielu Tisu zem že
         bola ruského cára a Izanom, keď prestúpia, zase dobre bude?“ — „Pomaly prestúpi celá
         krajina a ľahko nám bude.“ — „Že šli chlapci do Ruska a budeme mať kňazov? — Že ste vy
         vedeli o politike, ale pred svetom zamlčali? — Či mal N. spojenie s Ruskom? — Že cár pečie
         koláč, neviem, ako ho Maďari zjedia?“ — „Nie tak som to povedal, ale že nám pravoslávnym
         upiekli koláč, ako ho zjeme?“ — „Že 1913-ho v januári príde Rus a zaženie Maďarov, iba
         pravoslávnych nechá? Že ak neprestúpite, príde ruský cár a pravoslávnych postaví na
         pravicu, ostatných na ľavicu a tým z pravej strany rozkáže postrieľať tých na ľavej strane?
         — Ako ste si chceli podeliť schönbornovské panstvá (240 000 jutár v Berežskej?) Bola o tom
         reč?“ — „O zemi bola reč, že keby sme mali pravoslávnych kňazov, prišli by sme skorej ku
         majetku, starali by sa o nás.“ — „Prečo ste zaniesli Pirčákovi zemiaky, fazuľu atď.?“ —
         „Chudobný je človek, a šli sme k nemu so všetkým a jeho pán bol v banke fiškálom.“ — „Že
         povedal: kto neprestúpi do 1. januára 1913, tomu že už budú maďarské služby božie
         odbavovať? — Čo je to za knižočka, čo vám vzali a stoja v nej mená a pri nich 6.70, 70, 60,
         7.80?“
   </p>
   <p>
    Na veľké sklamanie vyšetrovaný povie, že bol dozorcom pri dreve.
   </p>
   <p>
    „Nehovoril Pirčák, že dostanete mravnú, či už akú pomoc z Ruska? Povedal: sú miesta,
         odkiaľ sa o nás starať budú, čo nás je aj málo. Ja tie miesta znám. — Nehovoril o tom že
         ruské kraje v Uhorsku prídu pod moc ruskú?“
   </p>
   <p>
    „Ja som hovoril, aby sme šli viacerí do Ameriky, zarobíme, vyplatíme dlžoby, kúpime
         grófske majetky, aj na kostol a školu sa dostane.“ — „Nie tak. Usilujte sa, aby ste mali
         kňaza, keď ten bude, napíše písmo a bude podpory dosť.“
   </p>
   <p>
    „Že si tu Rus už v osemaštyridsiatom vyznačil chotár? a že nebude dotiaľ dobre, kým
         neprídu kozáci?“
   </p>
   <p>
    „Povedal to, boli sme tam štyria.“
   </p>
   <p>
    „Pomysleli ste vy na to, že vás Pirčík chce s vierou na politiku naviesť?“
   </p>
   <p>
    „Čo som si vtedy myslel, nepamätám sa.“
   </p>
   <p>
    „Že keď už Moskáľ dôjde, bude lepšie, keď už teraz na pravoslávie prestupujeme?“
   </p>
   <p>
    Takto idú otázky o politike, národnosti, cárovi, podpore, kozákoch. „Príde ruský cár,
         vezme schörbornovské panstvo a rozdelí pravoslávnym Rusom.“ I to že mal ktosi povedať.
   </p>
   <p>
    Nezabúdajme na okolnosť, že títo ľudia dostávajú z Pešti, z Galície, z Ameriky novinky o
         balkánskej vojne, že chodili až do Chorvátska na roboty a že fantázia živo pracuje v každom
         utlačenom národe. Ale zápisnice vyšetrujúceho sudcu hovoria, ako bohvie z akých
         vlastizradných, vopred premyslených plánoch. A títo ľudia, ak nesvedčia na seba, i jeden na
         druhého tak, ako stojí v týchto zápisniciach, na základe akéhosi paragrafu (305?) prečíta
         sa im celá obžaloba a všetko, čo je v zápisnici a žiadajú od nich odpovede: áno, nie, áno,
         nie.
   </p>
   <p>
    Tak sa náboženský a národnostný pohyb dá na čas zadrhnúť, ale nie zadusiť.
   </p>
   <p>
    „U mňa sme sa raz, dva razy pomodlili, ale potom prišli žandári, rozohnali nás a bol
         koniec.“
   </p>
   <p>
    „Trestal vás slúžny pre ľudové zhromaždenie?“
   </p>
   <p>
    „To boli modlitby, nie zhromaždenia,“ odpovedá dobrodušne. „Pokutovali nás po
         tridsiatich korunách.“
   </p>
   <p>
    Apelovali, dosiaľ nič nevedia. Boli u slúžneho, i ako by im bol povolil pravoslávnu
         vieru, ale notár bol proti tomu a zrušil prvé dovolenie. Boli u podžupana, ktorý im
         povedal, že on je nie farár, ani biskup, čo s tým k nemu prišli. Išli do Pešti, najali
         fiškála, ale — k ministrovi sa nedostali.
   </p>
   <p>
    Starý slabý človek, ktorý nevie ani čítať, ani písať, zopne ruky, hľadí na kráľov veľký
         obraz na stene a celý sa trasie. — Vidí to i predseda. — Čo sa bojíte?
   </p>
   <p>
    „Akože sa nebáť, keď pre pár slov proti kalendáru čo s nami robia…“
   </p>
   <p>
    Druhý všeličoho mnohého nasvedčili proti iným aj proti sebe pred pohraničnými policajtmi
         a žandármi, lebo že ho bili; druhý raz pred vyšetrujúcim sudcom všetko zopakoval, „čo páni
         chceli“, lebo sa bál, že ho budú biť: teraz všetko zapiera a — nikto mu neverí.
   </p>
   <p>
   </p>
   <p>
    <span class="bold">
     <strong>
      V
     </strong>
    </span>
    <sup>
     [
     <a class="footnote" href="#ftn.d56e4721" name="d56e4721">
      45
     </a>
     ]
    </sup>
   </p>
   <p>
   </p>
   <p>
    Marmarošská Sihoť 26. januára 1914
   </p>
   <p>
   </p>
   <p>
    Otázky, ktoré predseda obžalovaným dáva, opakujú sa skoro pri každom a vyčerpal som ich
         už v predošlých zprávach.
   </p>
   <p>
    Akým strašidlom je pre debrecínskych sudcov „Russkaja Pravda“ (orosz igazság!), „Viera i
         Cerkov“, „Prikarpatskaja Rus“, modlitebná knižka za hranicou tlačená, pravoslávny letáčik s
         trojramenným krížom a pod., to je úžasné!
   </p>
   <p>
    Vyšetrujú napr. päťdesiatročnú ženičku, ktorá nevie ani čítať, ani písať a je
         obžalovaná, že rozširovala knižočky s trojramenným krížom. Rozpovie: bola pred piatimi
         rokmi v Haliči na púti. Stavila sa i v Černovciach. Boli u sedliaka, potom šli k pánovi a
         tam v izbe, kde spali, boli knižočky. Povedal im, aby si vzali a dali svetu. Vzala si aj
         ona zopár. Nadškrtne jej predseda meno Gerovských, ale ona nepočula, nevie, ako sa volá.
         Večerali ryžu a kus chleba. Knižočky doniesla v batôžku domov, vyložila, deti ich
         rozsypali… Nečítala (veď nevie čítať), ani jej nečítali. Ale ako to uveriť? trápi sudcov
         pochybnosť.
   </p>
   <p>
    Zajtra sa vypočúvanie obžalovaných skončí, príde rad na svedkov. Je ich vari vyše
         dvesto, ale že to už chytro pôjde. Ľudia neveľa tajili, a keby vedeli, už mohol byť dávno
         koniec a hanba hotová. Že obžaloba vyjde na posmech, to je isté, len aby prišli advokáti,
         zbehlejší v národnostných veciach. Z týchto miestnych sa celé dni ani jeden neohlási.
         Jednako, že fiškus na barlách chodí, súdim z toho, že peštianska telegrafická kancelária
         vyslala sem nového zpravodajcu, ktorý má zachrániť „národné stanovisko“, iste proti
         Aradimu, dopisovateľovi Világu. Vôbec Aradi je im strašne nepohodlný. A boli mu sprvu takí
         vďační, usmievaví, ako snúbenica. Ale Aradiho ani úsmev nezvedie, ani hrozba neodstraší.
         Bývam i ja v tom hostinci a viem, že popred hotel celú noc patrolujú detektívi, a predsa im
         neveria. Predvolali na políciu chyžnú, vrátneho: kto chodí k nám? Či nedochodia sedliaci,
         či sme v noci doma? Boja sa, že obžalovaní podpisujú plnomocenstvá pre obrancov. A chceli
         by mať i zámienku, aby nás mohli expedovať. Preto toľký pohon! Ale zajtra sú už tu
         peštianskí radikáli! Uvidíme. Koľko je tu detektívov, to by sme sami radi vedieť. Možno, že
         i teraz (hoci som sám v izbe) sedí pri mne nejaký, a ja ho nevidím. A že steny sú samé uši,
         mi netreba dokladať.
   </p>
   <p>
    „Čože by bolo z krajiny, aby sme tu takúto rusifikáciu trpeli?“ spomenul v pauze medzi
         iným hlavný fiškus.
   </p>
   <p>
    „Čo len to,“ nemohol som sa opanovať. „Budete reku zase Rusom aj vy.“
   </p>
   <p>
    „Ja som Rusom nikdy nebol, len gréckokatolíkom.“
   </p>
   <p>
    Ja som si pomyslel svoje a spýtal som sa ho, či boli tie novinky ruské zakázané?
   </p>
   <p>
    „Spočiatku neboli, ale my sme vedeli, komu chodia a nechali sme ich chodiť, aby sme
         vedeli, čo sa robí.“
   </p>
   <p>
    Tak hovorí hlavný štátny žalobník. Oni strojili pascu.
   </p>
   <p>
    V sobotu a dnes ozývalo sa slovo „žandári“ málo, ale prvé dni niektorý i trikrát
         spomenul žandárov, pravda, neprekladal to ani tlmočník. Iba ak sa niektorý obžalovaný
         poponáhľal povedať, „bili ma, že ma vodou preberali“, a nestačilo sa mu slovo v hrdle
         pristaviť, zvedeli sme, prečo podpisovali pred vyšetrujúcim sudcom zápisnice, ktorých obsah
         teraz cele alebo čiastočne zapierajú.
   </p>
   <p>
    „Tam boli žandári, nuž neviem, čo som podpísal,“ dokladali mnohí.
   </p>
   <p>
    „Ja som najviac čítal!“ priznáva sa smelo, úprimne. „Bolo nás aj desať-pätnásť v chyži,
         chlapi fajčili a ja som im čítal Rusku pravdu, Prikarpatskaju Rus a čo svet od Pirčáka
         alebo odkiaľ doniesol. Radosť, taký človek!“
   </p>
   <p>
    Ale najväčší politický hriešnik je v ich očiach Ilia Pirčák, pisár u fiškála, ktorý je i
         v banke advokátom. Tam prešlo veľa sveta a Pirčák každému dal dobré slovo: radil,
         povzbudzoval, a oni mu zase sľúbili, že ho spravia kantorom. Čo ten povravel? Nuž že gróf
         Bobrinský im bude na pomoci pri stavaní chrámov, i z Bukoviny ich budú podporovať. Povedal,
         za Korijatoviča pokiaľ boli kraje ruské, a že teraz neslobodno po rusky hovoriť. Že im
         Schönborn draho predal dvetisíc jutár poľa, že keby mali ruského pravoslávneho kňaza, ten
         by im to inak bol vykonal, lebo ten by nekradol. A nebude dobre, kým sa na Karpátoch
         neukážu kozáci.
   </p>
   <p>
    „A vy ste čo na to?“
   </p>
   <p>
    „Brali sme to žartom, lebo nepoznáme ani Turkov, ani kozákov…“
   </p>
   <p>
    Tento Pirčák zaslúžil si vraj nie pätnásť rokov trestnice, ale šibenicu, súdi mestské
         obecenstvo.
   </p>
   <p>
    Istá ženička osvedčila sa, že pôjde zbierať na chrám do Ruska. Bola tam na púti. Jej muž
         povedal, vrátiac sa z púte: Nechajme tu všetko, poďme preč, do Ruska! A predseda hneď má
         otázku, pravda, na iného: „Či ste nepočuli, že chceli vyniesť nejaké písmo, aby ruský cár
         prijal ich za svojich poddaných!“ — Nepočul. Nikto nepovedal!
   </p>
   <p>
    Jedného z pravoslávnych vyvolili za prísažného v obci, a druhý o ňom rozpráva: „Nehoden
         (= nemôže) svetu slúžiť i nám slúžiť. Šiel slúžiť svetu, nechal pravoslávnych.“ — Ale keby
         ste boli počuli ten hlas ľútosti!
   </p>
   <p>
    „Vy ste povedali, že ste vy nie takýto Rus, ale Rus moskáľsky?“
   </p>
   <p>
    „Bol som dva roky preč, keby som nerád mal svoj kraj, nemusel som sa vrátiť,“ poučil nás
         o vlastenectve ruský mužík.
   </p>
   <p>
    Jeden mal už tridsať ruských kníh. To je už však dosť vlastizrady?!
   </p>
   <p>
    Nieže: to boli všetko cirkevné knihy, z ktorých sa modlil, ba i začítaval choroby a
         biedy ľudí. Nad jedným tridsať ráz za tridsať zlatých čítal žalmy atď.
   </p>
   <p>
    Ratujte, vlasť je v nebezpečenstve!
   </p>
   <p>
   </p>
   <p>
    <span class="bold">
     <strong>
      VI
     </strong>
    </span>
    <sup>
     [
     <a class="footnote" href="#ftn.d56e4789" name="d56e4789">
      46
     </a>
     ]
    </sup>
   </p>
   <p>
   </p>
   <p>
    Marmarošská Sihoť 27. januára 1914
   </p>
   <p>
   </p>
   <p>
    Včera skončil sa výsluch obžalovaných. Zostalo telegraficky predvolať dvoch-troch, ktorí
         sa nedostavili. Mýlil by sa, kto by sa nazdal, že pravoslávie šírilo sa iba v
         piatich-šiestich obciach Marmarošskej a Berežskej stolice. Je ono v celom kraji tak medzi
         Rusmi, ako medzi Rumunmi, lenže ho v mnohých miestach v zárodku zadrhli. Kto?
         Gréckokatolícki kňazi a vrchnosti. Prečo sa šíri? To mi je ťažko vypísať, ale neurazím
         nikoho, keď poviem s istou obžalovanou: „Kňazi sa o ľud nestarajú, žijú si…“ A potom im
         ešte skracujú bohoslužbu, navádzajú na zjednotenie kalendára a pýtajú korunky do Katolíckej
         ľudovej jednoty (Katolikus Népszövetség), nuž či div, že národ, ktorý si dosiaľ myslel, že
         je pravoslávny, zbadá sa, že ho kňazi jeho vlastní inde chcú zaviesť? To je historické, a
         uznal i miestny kňaz-žurnalista, že úniu spravili roku 1649 bez ľudu.
   </p>
   <p>
    Ale to by všetko starostliví duchovní otcovia prekonali, keby sa starali o sociálne a
         kultúrne pozdvihnutie národa. Ale dobre vieme, že polmiliónový ruský národ v Uhorsku nemá
         ani jedinkého ruského hospodárskeho alebo kultúrneho spolčeku; hospodársky biedny — nemá
         svojskej banky; kultúrne zaostalý; nemá, okrem dvoch nezávislých týždenníčkov, noviniek;
         polmiliónový ruský národ nemá ani jednej školy s ruskou vyučovacou rečou. Keď po donesení
         Apponyiovských zákonov školské stolice prihlasovali vyučovaciu reč, hlásilo sa päť škôl s
         ruskou rečou; ale im „vysvetlili“ a dnes vyučuje sa po maďarsky. Keď sme túto okolnosť do
         reči vzali s tlmočníkom, gréckokatolíckym kňazom Medveckým, nemohol zaprieť v sebe lepší
         cit a tiež povedal, že by bolo ľudu kultúru dať, a nie, ako do školy vkročí, maďarčinu.
         (Vyslovil sa opatrnejšie.)
   </p>
   <p>
    Či teda div, alebo velezrada, búrenie je toto, keď takýto opustený národ sám si hľadá
         vody živé? Už či v Haliči, v Rusku, v Amerike a šíri ich doma? Tým národ dokazuje
         životaschopnosť, a inteligencia odrodilá — rozklad, hnilobu. Ale už tu je trest! Pohyb za
         pravoslávie na čas pridusia, ale vykoreniť ho — to už nepôjde, menovite ak sa viac chytí
         Rumunov, ktorí budú mať tu doma svojich ochrancov. Veď celá vlastizrada uhorských Rusov
         usnovaná je z toho, že nemajú doma porady a pomoci, šli za ňou do Haliče a Ruska.
   </p>
   <p>
    Dnes väzenskí lekári predložili svoje mienky (vlastne hovoril len jeden, dr. Heller,
         druhý sa úplne pripojil k jeho mienke), že väznení: Ivan Babinec, Jakub Borkaňuk a Vasij
         Vakaro pošli z rozumu a sú i pre seba i pre okolie nebezpeční. Odporúčali ich oddať
         administratívnej vrchnosti, aby mohli byť čím skorej poslaní do blázinca na liečenie. Ich
         smutný stav sa vraj popraviť môže, ale cele sa nevylieči ani jeden.
   </p>
   <p>
    Vtedy vstal fiškus, odvolal proti nim raz navždy obžalobu a mne v očiach slzy hrali…
         Pravoslávni, pomodlite sa za nich; veď vám to vari ešte slobodno aspoň v duši, keď nie v
         chráme!
   </p>
   <p>
    Potom predviedli všetkých obžalovaných: jedenásť zavretých a asi tridsať-tridsaťpäť na
         slobode ponechaných. A keby to bolo pri iných okolnostiach, tešil by sa človek, že aspoň
         raz (odjakživa!) prečitovali páni ruskému ľudu v Uhorsku rozličné novinky, t. j.
         inkriminované články z Ruskej pravdy, Viery i Cerkvi. Driev po maďarský, potom mal tlmočník
         výťahy ruské; ale mu to ťažko šlo, čítal (často) originály.
   </p>
   <p>
    A ten národ, akoby bol zabudol, kde sa to deje, načúval, načúval a nejednému iste rástli
         duša i srdce…
   </p>
   <p>
    Zajtra sa v čítaní pokračuje.
   </p>
   <p>
    Gróf Bobrinský bez ohľadu na to, čo tu s ním spravia, príde. Hlavný obranca dr. Klein
         dostal od neho telegram, že ho oslobodil spod zodpovednosti na svoju osobu. Ale dnes predsa
         ide do sveta telegrafická zpráva, aby si vec gróf Bobrinský rozmyslel a prípadne nevliezol
         do pasce.
   </p>
   <p>
   </p>
   <p>
    <span class="bold">
     <strong>
      VII
     </strong>
    </span>
    <sup>
     [
     <a class="footnote" href="#ftn.d56e4825" name="d56e4825">
      47
     </a>
     ]
    </sup>
   </p>
   <p>
   </p>
   <p>
    Marmarošská Sihoť 30. januára
   </p>
   <p>
   </p>
   <p>
    Najťažšie bolo si získať dôveru dvoch-troch obžalovaných. Keď Jozef Škultéty bol medzi
         Izanmi, báli sa domácich a nemohli pochopiť, ako by sa našli advokáti, ktorí by ich zadarmo
         bránili. Veď čo sa oni nachodili po fiškáloch, naprosili, naplatili, a nikto im ničoho v
         ich veci nevykonal, iba o peniaze prišli, čas márnili.
   </p>
   <p>
    „Nám už nepomôže iba Pán Boh!“ povedali Iznania a nechceli obrancov.
   </p>
   <p>
    Ale našli sa z iných dedín takí, čo majetkov vôbec nemajú, a tým to už ľahšie bolo
         vyložiť, že za obranu nebudú platiť; a keď prišli peštianski radikáli a obžalovaných sme
         ústne sto ráz a na písme zase ubezpečili, že ozaj zdarma pôjde obrana, uverili nám, len si
         predsa ešte i pečiatky pýtali na listy… Keď bude pečať, budú cele spokojní a o obranu prídu
         žiadať všetci. Veď hneď na druhý deň, ako sa peštianski advokáti na pojednávaní ozvali,
         budila sa v tomto ľude dôvera tým väčšia, čím menej dovolili advokátom miešať sa. Potom už
         večer, ráno, celé ich desiatky ponáhľali sa za advokátmi, a ja som tiež mal česť byť
         tlmačom, lebo advokáti neboli doma, alebo ešte spali, prišli moji milí ľudia ku mne a už
         sme sa zhovárali, žialili, radovali. A čo jedno dobré slovo, to ma starší, ako svojho
         synka, vše jeden pohladil po líci, vše mi druhý stiahol neveľkú bradu do hrušky a celého ma
         uťapkali.
   </p>
   <p>
    Ako by nie! Ukázal som im jednu-dve ruské knihy, že ja tiež viem troška čítať… Ej, či to
         bolo radosti! A keď zvedeli, že som ja Slovák, hneď si spomínali, že i tu i tu robili v
         Amerike so Slovákmi… A keď sa ma jeden z nich opýtal, či som pravoslávny, druhý ho poučil,
         že Slováci sú rímskokatolíci a evanjelici. Prečo sa ich my len teda ujímame? A tí páni
         advokáti, to tiež nie pravoslávni? To sú, reku, Maďari, ale takí, čo sú spravodliví k nám i
         k vám. To im už ťažko bolo chápať a musel som im príklady z biblie o chorom na ceste
         pripomenúť, tak už potom otvorili sa im srdcia i ústa:
   </p>
   <p>
    „Či, keď oni už všetko prestoja, i hotárske i žandárske bitky, i pokuty za dažde a
         hnojnice, väzenia a všetko, čo ich ešte čaká; či už potom budú mať pravoslávnu vieru?“
   </p>
   <p>
    „Ja myslím, že vaše deti sa dožijú…“ dávam vyhýbavú odpoveď. „Vy ste, ako boli prví
         kresťania…“
   </p>
   <p>
    „Tak, tak,“ sklamane kývajú hlavami a dumajú, čo o prenasledovaných kresťanoch vedia.“
   </p>
   <p>
    Či im dajú zhabané modlitebné knihy? Že keby im len dali, lebo sa nemajú ani tu v meste
         z čoho modliť, a boja sa, že si už pravoslávne knihy nepriam budú môcť dať odkiaľsi
         doniesť… Ako oni len budú bez nich žiť…?
   </p>
   <p>
    Pravda je, dvojakí sú títo ľudia: jedni iné nič nechcú, nechcú, jedine pravoslávie, ako
         mi povedali, či kňaz bude Rus, či Maďar, či Rumun, či ktokoľvek… To sú takí, ktorí buď
         nevedia čítať, alebo len slabo, koľko k bohoslužbe potrebujú. Preto mnohí hovoria, že vedia
         čítať len z modlitebných kníh, ale Ruskú pravdu, Vieru i Cerkov, hoci i zhabali u nich,
         nečítali ich z tej — súdu nepochopiteľnej príčiny — že tej formy litier neznajú.
   </p>
   <p>
    Druhí — a títo sú mne vzácnejší, lebo v nich je semä národného ruského povedomia — sú
         takí, ktorí vedia po rusky čítať, ba i latinku, ktorou je písaná inkriminovaná brožúrka:
         „Kde iskať pravdu?“ Predložili takúto rozprávku, písanú ruskou literárnou rečou; čítal ju,
         akoby hrachom sypal. Prečitoval novinky, ba si ich už i predplácali a popri článkoch proti
         únii, rozprávajú, že čítali hlavne o balkánskej vojne, v americkom kalendári o
         Washingtonovi, Ruskú pravdu, Prikarpatskuju Rus a podobné.
   </p>
   <p>
    Napísal som už, že títo ľudia potrebujú mať novinky, knižky, a máme novú národnostnú
         otázku. Tu je čas, aby pohli sa všetci Uhro-Rusi či doma, či za hranicou, v Amerike
         bývajúci vracali sa domov a prispeli pomocou. Ale čím skorej!
   </p>
   <p>
    I doma v niektorých učených drieme dobrý duch — nedajte mu zaspať!
   </p>
   <p>
   </p>
   <p>
    *
   </p>
   <p>
   </p>
   <p>
    Telegramy ste dostali. Posielajúc vám referát o posledných dvoch-troch dňoch, čujte, čo
         všetko hotári a žandári svetu pobrali a čo z toho chce súd vyviesť a aké povolanie má
         tlmač, gréckokatolícky farár Medvecký.
   </p>
   <p>
    1. Corpus delicti je napr. modlitebná kniha, vydaná v Kijeve, v ktorej je na štyroch
         miestach modlitba za cára. Medvecký referuje, že na troch miestach je cár vytretý (raz
         černidlom, dva razy ceruzou); raz na strane 347, je slovo cár vytreté.
   </p>
   <p>
    2. Poštový recepis, že poslal obžalovaný štyri koruny predplatného na Ruskú pravdu.
   </p>
   <p>
    3. Ústrižok poštovej poukážky na sto korún z New Yorku.
   </p>
   <p>
    4. Pravoslávne sväté obrázky, na ktorých sa nedá zistiť, kde boli tlačené a to je tým
         podozrivejšie.
   </p>
   <p>
    5. Jedna z modlitebnej knihy vytrhnutá karta s modlitbou za cára. Možno, že budí
         podozrenie, že si ju patričný schválne vytrhol, aby sa ju mohol — neviem — desať či sto ráz
         denne pomodliť.
   </p>
   <p>
    6. Zoznam cirkevných kníh, vydaných v Novom Sade.
   </p>
   <p>
    7. Modlitebná kniha. Cár vytretý a vpísaný Franc Jozef; na druhom mieste cár netknutý.
   </p>
   <p>
    Predseda: „A za Všerusko niet modlitby? (Az orosz összbirodalomért nincs ima?)“
   </p>
   <p>
    Tlmočník: „Niet takej, len za cára, cáreviča a vojsko.“
   </p>
   <p>
    8. Notes a v ňom palierske zápisky, mená, sumy, lenže v korunách, a nie v — rubľoch.
   </p>
   <p>
    9. Srbský kalendár z Nového Sadu.
   </p>
   <p>
    10. Nový zákon.
   </p>
   <p>
    11. „Nevýznamné tlačivo.“
   </p>
   <p>
    12. Žalmy.
   </p>
   <p>
    13. Modlitebná kniha v Moskve tlačená, v Amerike kúpená a cár vytieraný.
   </p>
   <p>
    14. Biblia od Britickej spoločnosti.
   </p>
   <p>
    15. List o baptistoch, druhý o Biblii.
   </p>
   <p>
    16. Ruská pravda s prílohou Viera i Cerkov.
   </p>
   <p>
    17. Prikarpatskaja Rus, „Svit“ (1. číslo).
   </p>
   <p>
    18. Ruský kalendár vo Ľvove tlačený.
   </p>
   <p>
    19. Trojramenný krížik.
   </p>
   <p>
    29. januára predvolaní boli prví svedkovia. Hrklo vo mne mimovoľne, ako reku budú títo
         jeden na druhého svedčiť. Nezabúdajme, že obžalovaní postavení sú pred súd pre búrenie
         proti náboženstvu a pre podnecovanie proti štátu. Podľa toho dvojaké sú i otázky: jedny sa
         vzťahujú na to, druhé na toto.
   </p>
   <p>
    „Ako ste sa spravili s Kabaľukom, koľko ráz bol vo vašom dome a čo tam robil?“
   </p>
   <p>
    „Stretol som sa s ním pred šiestimi rokmi na odpuste. Podľa počutia som ho už znal. Šiel
         som k nemu a sa mu predstavil, ale Kabaľuk bol zaujatý ženami.“
   </p>
   <p>
    „Potrel vás olejom, a čo povedal?“
   </p>
   <p>
    „Potrel a povedal, že hlavou katolíckej cirkvi je pápež, pravoslávnej Kristus.“
   </p>
   <p>
    „O ruskom cárovi a patriarchovi čo povedal?“
   </p>
   <p>
    „Pozdejšie som počul, že hlavou pravoslávnej cirkvi je cár, nie patriarcha.“
   </p>
   <p>
    Kabaľuk prišiel k svedkovi pred šiestimi rokmi s dvoma dievčatami a dvoma mládenčekmi
         (jeden sa zbláznil vo väzení a druhý je teraz vojakom).
   </p>
   <p>
    „Čo robili?“
   </p>
   <p>
    „Spievali náboženskú ruskú pieseň.“
   </p>
   <p>
    „Ukazoval Kabaľuk sväté obrázky?“
   </p>
   <p>
    „Vtedy nie, potom ukazoval.“
   </p>
   <p>
    „Hovoril niečo o gréckokatolíckych kňazoch alebo o pravosláví?“
   </p>
   <p>
    „Nie.“
   </p>
   <p>
    „Nehovoril, že pôjde do cudziny o podporu?“
   </p>
   <p>
    „Nie.“
   </p>
   <p>
    „Bol potom v jeseni zase s tým mládenčekom?“
   </p>
   <p>
    „Koľko vás bolo v chyži?“
   </p>
   <p>
    „Pätnásť-dvadsať; jedni šli, druhí prišli. Teraz ukazoval Kabaľuk sväté obrázky: Athos,
         Svätú zem.“
   </p>
   <p>
    „Povedal, že pôjde do Svätej zeme?“
   </p>
   <p>
    „Povedal, že chce vidieť sväté miesta.“
   </p>
   <p>
    „Povedal reč?“
   </p>
   <p>
    „Povedal, že na tých stranách sú chudobní kňazi, ale pobožní, a kto chce, môže im niečo
         poslať.“
   </p>
   <p>
    „A o gréckokatolíckych kňazoch čo povedal?“
   </p>
   <p>
    „Že nie sú takí svätí, ako ruskí.“
   </p>
   <p>
    „Nepovedal, že sa gréckokatolícki kňazi o ľud nestarajú?“
   </p>
   <p>
    „Nie.“
   </p>
   <p>
    „Nepovedali, že Vy ste Rusi, a gréckokatolícki kňazi Maďari?“
   </p>
   <p>
    „Nepovedal.“
   </p>
   <p>
    „Koľko nazbieral do Jeruzalema?“
   </p>
   <p>
    „Koľko kto dal, o sume neviem.“
   </p>
   <p>
    „Bol potom zase Kabaľuk navštíviť vás?“
   </p>
   <p>
    „Bol a doniesol sväté obrázky.“
   </p>
   <p>
    „Či ste vy počuli o advokátovi Alexejovi Gerovskom?“
   </p>
   <p>
    „Povedal mi Babinec (už zbláznený), že je Gerovský advokát.“
   </p>
   <p>
    „A to vám nepovedal, či Olena, Babinec, Petróci sú Gerovského dôverníci?“
   </p>
   <p>
    „Nepovedal.“
   </p>
   <p>
    „Či nepovedal Kabaľuk, že Gerovský pravoslávnym z Uhorska dobrodenia vymôže, žeby im
         lacnejšie bolo? že by, napríklad, na pol kartu mohli ísť na púť do Kijeva?“
   </p>
   <p>
    „Nepamätám.“
   </p>
   <p>
    „Či na púti hovoril Kabaľuk?“
   </p>
   <p>
    „Povedal, že za pravoslávie hotový je trpieť.“
   </p>
   <p>
    „Či povedal, že každý Rus musí prijať pravoslávie?“
   </p>
   <p>
    „Hovoril, že tej viery hlava je Kristus.“
   </p>
   <p>
    „Olena Hlušmaňuk, Petróci prisviedčali?“
   </p>
   <p>
    „Áno.“
   </p>
   <p>
    „Ako, kedy ste sa spoznali s Vorobčukom?“
   </p>
   <p>
    „Vtedy, pred šiestimi rokmi bol u mňa.“
   </p>
   <p>
    „Čo hovoril?“
   </p>
   <p>
    „Že bude zachovávať vieru Kristovu.“
   </p>
   <p>
    „Či Ruská pravda a Viera i Cerkov šli u vás z rúk do rúk?“
   </p>
   <p>
    „Nevidel som.“
   </p>
   <p>
    „A ,Kde iskať pravdu‘?“
   </p>
   <p>
    Nevidel. Knižočku s trojramenným krížom videl, ale nečítal, lebo bol zaujatý bibliou za
         šesť rokov. On je sobotár. Vtedy bol pravoslávny.
   </p>
   <p>
    „Či povedal, že Kabaľuk hovoril, že hlavou pravoslávia je cár?“
   </p>
   <p>
    „Nepovedal.“
   </p>
   <p>
    Predseda súdu: „Rozdávali knižočky?“
   </p>
   <p>
    Svedok: „Predávali žalmy.“
   </p>
   <p>
    „Že príde ruský cár?“
   </p>
   <p>
    „To nepovedali, ale že pravoslávie príde i do Uhorska.“
   </p>
   <p>
    Druhý svedok, mladý kováčsky majster, ktorý robil predtým v Beregsáse, osadil sa v
         Ilonci roku 1907 a o chrám veľmi nestál. Počul, ako sa pravoslávni modlia. Kabaľuk mu
         povedal, aby sa učil po rusky, lebo ak nebude do chrámu chodiť, príde do pekla.
   </p>
   <p>
    „Povedal vám, že ste vy nie Maďar, ale Rus?“
   </p>
   <p>
    „Áno. O tri-štyri mesiace Kabaľuk zase prišiel a na utrenej hovoril, že sa
         gréckokatolícki kňazi iba zabávajú, nestarajú sa o ľud; pravoslávni sa postia, pobožnejší
         sú. Dávali Kabaľukovi peniaze zaniesť na omše do Jeruzalema. Potom asi roku 1908 Kabaľuk
         prišiel a rozpovedal, čo je vo Svätej zemi. Nosili dvaja-traja s ním idúci knihy
         modlitebné.“ Kúpil si aj svedok.
   </p>
   <p>
    „Ale čo bolo v tých knihách?“
   </p>
   <p>
    „Podpis Gerovských.“
   </p>
   <p>
    „A čo povedali?“
   </p>
   <p>
    „Že bohatí páni i synoda dávajú na to peniaze. Že dostanem na mariánsky sviatok polkartu
         na odpust a že tam iná ide bohoslužba.“
   </p>
   <p>
    Predseda vťahuje svedka a vlastne obžalovaných do ruskej synody, pod kijevského
         patriarchu (!), ale on nemôže svedčiť, vraví iba, že sa s pravoslávnymi vadil, škriepil a
         do chrámu málo chodil a nerád. Objednal „Miney“, ale ich pohraniční policajti zhabali, no
         on si ich vychodil. (Vidieť, že ako kováč, žijúci i z nich, musí im niečo po vôli spraviť.
         Ale potom ho jednak bojkotovali.)
   </p>
   <p>
    „Či nebolo v reči, pri čítaní o vojne balkánskej, že treba postupovať, lebo príde ruský
         cár?“
   </p>
   <p>
    „Nikto nehovoril.“
   </p>
   <p>
    „Čo vám písal Gerovský?“ (Roku 1908.)
   </p>
   <p>
    „Aby sme sa nebáli vrchnosti, lebo že ona zabije len telo - dušu zabiť nemôže.“
   </p>
   <p>
    „A že maďarčia ruské kraje v Uhorsku?“
   </p>
   <p>
    „To povedali.“
   </p>
   <p>
    „A čo ešte povedali?“
   </p>
   <p>
    „Že je synoda hlava: ale povedali, že je i Kristus.“
   </p>
   <p>
    Mamka predošlého Dimitra Coka svedčí (obaja po maďarsky), že jej syna chceli poslať do
         Ruska učiť sa na kňazstvo, ale on ich klamármi nazval a chcel oznámiť žandárom, a povedal,
         že ruskí mnísi sú takí darmožráči, ako gréckokatolícki.
   </p>
   <p>
    „O odtrhnutí ruského kraja nehovorili?“
   </p>
   <p>
    Súd týchto dvoch svedkov nesprisahal, lebo bolo vidieť nepriateľstvo. Nežiadal ich
         sprisahať ani fiškus.
   </p>
   <p>
    Výsluch ďalších svedkov ide veľmi rýchlo. Nič nevedia. A keby tlmočenie nezdržovalo, šlo
         by to ani na mlynci.
   </p>
   <p>
    Ale i takto napr.:
   </p>
   <p>
    „Kto všetko bol u M.?“
   </p>
   <p>
    „Bolo to pred šiestimi rokmi…“ (Kážu sa aj obzrieť na obžalovaných. Troch-štyroch
         pozná.)
   </p>
   <p>
    „Čo hovorili?“
   </p>
   <p>
    „Že pôjdu do Jeruzalema.“
   </p>
   <p>
    Či počula o pravosláví?
   </p>
   <p>
    Nepočula nič.
   </p>
   <p>
    Či videla novinky, knihy?
   </p>
   <p>
    Nevidela.
   </p>
   <p>
    Iný svedok:
   </p>
   <p>
    „Čo viete, rozpovedzte.“
   </p>
   <p>
    „Bolo to pred siedmimi rokmi. Modlili sa a Kabaľuk povedal, že ide do Jeruzalema, a kto
         chce, nech dá na omšu.“ O „novej viere“, kým on tam bol, nehovorili. Že je gréckokatolícka
         viera pokazená, horko-ťažko svedok dosvedčí.
   </p>
   <p>
    „Kto to povedal?“
   </p>
   <p>
    „Neviem.“
   </p>
   <p>
    „Čo teda robili?“
   </p>
   <p>
    „Sväté piesne spievali.“
   </p>
   <p>
    Dr. Klein: „Či z úst Kabaľuka počuli, že je gréckokatolícka viera pokazená?“
   </p>
   <p>
    „Nepočul.“
   </p>
   <p>
    Iný svedok:
   </p>
   <p>
    Ženička pri veselosti všetkých poznáva väzneného Vorubčoka v dvoch-troch ľuďoch — iných.
   </p>
   <p>
    Nevie nič.
   </p>
   <p>
    „Však ste vy toto a toto povedali pred vyšetrujúcim sudcom!“
   </p>
   <p>
    „Dupkali na mňa páni; možno, že som niečo povedala, ale nepamätám.“
   </p>
   <p>
    Iný svedok chce, aby ho najprv sprisahali, že bude pravdu hovoriť.
   </p>
   <p>
    „Poznáte Vieru i cerkov?“
   </p>
   <p>
    „Videl som.“
   </p>
   <p>
    „Znáte knižočku s trojramenným krížom proti zjednoteniu kalendára?“
   </p>
   <p>
    „Videl som ju.“
   </p>
   <p>
    Iný svedok:
   </p>
   <p>
    Či zná Ruskú pravdu a Vieru i cerkov?
   </p>
   <p>
    Vzal si dve čísla u S., lebo videl, že sú ruské. Trochu čítal a potom nevie, kde sa
         podeli. Čo čítal? Že je vojna s Bulharmi.
   </p>
   <p>
    „Že sa ruský cár hnevá na nášho kráľa a že mu vezme zeme po Biluju vodu (Biela Tisa), vy
         ste i to povedali!“
   </p>
   <p>
    „Povedal, lebo ma za vlasy naťahovali na polícii. (Predseda ani teraz, ako nikdy, nechce
         dopustiť reč o polícii, žandároch atď.)
   </p>
   <p>
    Iný svedok.
   </p>
   <p>
    Pred siedmimi rokmi šli na odpust, prišli k nemu; tak poznal Kabaľuka.
   </p>
   <p>
    Prečo syna Jura neodrádzal od takých daromníc?
   </p>
   <p>
    „Do týždňa chlapec robil statočne: prečo by mu to bol v nedeľu bránil?“ odpovedá otec.
         On sám nevie o Ruskej pravde, ani o Viere i cerkvi.
   </p>
   <p>
    Iný svedok, osemnásťročný, slabý šuhajček.
   </p>
   <p>
    Pohraniční policajti našli uňho Ruskú pravdu. Dostal ju od Petróciho. Dal mu ju, aby ju
         prečítal. On nevie čítať, nečítal. Kázal mu Petróci dať ďalej? Kázal mu, ale on zahodil.
         Vieru i cerkov mu nekázal ďalej dať. Na každú otázku odpovie: da (áno) a obťažujúco pre
         Petróciho. Dr. Rónai, obranca Petróciho, žiada, aby sa mu nedávali otázky, ale aby šuhaj
         sám rozprával, čo len vie.
   </p>
   <p>
    „Nepamätám sa.“
   </p>
   <p>
    Posadia ho; ale pýta sa von, že ho hlava bolí.
   </p>
   <p>
    Svedok Jozef Filip, cirkevný gréckokatolícky kurátor, svedčí po maďarsky: Na cirkevné
         knihy nazbierali v Amerike tristo korún a kantor odporúčal kúpiť „Miney“ pre chrám, dvanásť
         zväzkov. Knihy doniesli Kabaľuk, Sočková, dvaja chlapci, dve dievčatá. On, kurátor, za
         knihy zaplatil; zvedel len pozdejšie od kňaza, že sú to knihy zlé. Svedok by mal odpovedať
         na otázky o búrení proti gréckokatolíckej viere, o pravosláví, o Kabaľukovi… ale konečne
         vyjde, že sa iba modlili. O pápežovi nikto nič nepovedal.
   </p>
   <p>
    „Že tú vieru treba nasledovať, ktorej hlava je ruský cár?“
   </p>
   <p>
    „Nepovedali.“
   </p>
   <p>
    „Že všetci Rusi musia prijať pravoslávie, aby všetci Rusi spojiť sa mohli?“
   </p>
   <p>
    „Nepovedali.“
   </p>
   <p>
    „Či Kabaľuk a jeho sprievod nevraveli, že chodia z cudzozemského poverenia (külföldi
         megbízásból)?“
   </p>
   <p>
    „Nepovedali.“
   </p>
   <p>
    „Petróci?“
   </p>
   <p>
    „Ech, Petróci, chlapčisko vtedy bol. Iba sa modlil.“
   </p>
   <p>
    „Čo predsa povedali?“
   </p>
   <p>
    „Ja som bol kurátor, nestaral som sa o pravoslávie.“
   </p>
   <p>
    Len, že gréckokatolícka viera je ľahšia, lebo netreba sa toľko postiť.
   </p>
   <p>
    „Novinky vám nedoniesli?“
   </p>
   <p>
    „Nie.“ Nepozná Ruskej pravdy, ani Vieri a cerkvi. Ani ich v dedine nevidel.
   </p>
   <p>
    Kabaľuka oznámil pre knihy u slúžneho, i sľúbili mu, že dostane peniaze nazad.
   </p>
   <p>
    Iný svedok nevidel v dedine ruské noviny. Z obžalovaných nikoho nepozná; s Kabaľukom
         nikdy nebol.
   </p>
   <p>
    Iný svedok má modlitebnú knihu z Moskvy, ale nevie čítať z nej, lebo je „iným písmom“
         tlačená. Na púti si vzal od Sočkovej Vieru i cerkov zo zvedavosti, ale nečítal. Na púti
         videl Kabaľuka len zďaleka. Ale v dedine Kabaľuk ukazoval im „panorámu“ obrázkov zo Sv.
         zeme. Z kapsy iných spisov nevyťahoval.
   </p>
   <p>
    Iný svedok, žena, nepozná noviny, nevie o pravoslávnych nič.
   </p>
   <p>
    Prečo teda toľko svedkov, ktorí nič nevedia? To predtým všetci boli „obžalovaní“, ale
         potom fiškus odvolal a teraz sú ako svedkovia. Ani tak z nich nič, ani takto. Aspoň sa
         spoznajú so svetom.
   </p>
   <p>
    Svedok Peter Ilnický nedovidí. Nájdu sa preňho okuliare. Pri veselej nálade morduje sa:
         „Rus — rus — Ruskaja pravda.“ Videl tie novinky. Vieru i cerkov nevie prečítať a vraví, že
         sú mu okuliare nedobré. Predsa: „Vi-vira… Vira i cerkov.“ Vieru i cerkov dostal v chráme od
         Sočkovej. Vzal domov, aby sa deti učili, lebo vedia len po maďarsky čítať. On len pokukal,
         nečítal, lebo tiež slabo vie čítať. Deti zabalili si do noviniek školské knihy. Olenu
         videl, Kabaľuka nezná, ani Petróciho. Či Sočková ruskú vieru drží? Možno, že drží. Chodili
         ľudia v dedine; čo robili, nevie; u neho neboli.
   </p>
   <p>
    Iný svedok hovorí, že mu Sočková dva-tri razy dala Ruskú pravdu a Vieru i cerkov. Pýtal
         si sám. Rád čítal. — O čom? — O Viere, o vojne, že Srbi a Bulhari vyhrávajú. Čítal i žene;
         či ešte niekto bol pri tom, to nevie.
   </p>
   <p>
    U iného svedka našli Vieru i cerkov. Dostal ju od syna, a syn kdesi na dedine susednej.
         Ruskej pravdy nevidel; číta slabo.
   </p>
   <p>
    Nový svedok, žena. Či pamätá, že pohraniční policajti prekutávali a našli — čo?
         (novinky).
   </p>
   <p>
    Ona nevie; lebo ani nevie čítať.
   </p>
   <p>
    „A naoko neboli takéto?“ (Ukáže jej.)
   </p>
   <p>
    Nevie. Syna má pekára; poslal šaty a tam boli i papiere. Kto prišiel, vzal, a čo
         zostalo, chcela predať mäsiarovi; prišli páni a pobrali.
   </p>
   <p>
    Konečne prišiel svedok, mladý šuhaj, ktorý dobre vie po maďarsky a bol v Rusku dva a pol
         roka v monastieri. S tým sa predseda vyzhováral.
   </p>
   <p>
    Fraňo Turáni mladší bol na odpustoch doma i za hranicou, a tam poznal Babinca (teraz od
         väzenia už pomäteného), ktorý mu hovoril, aby sa dal vyučiť za kňaza alebo kantora. — Rád
         by šiel pozrieť, ale nemá pasu. Babinec mu povedal, že možno probovať i tak. Šli, Babinec
         ho zaviedol ku Gerovským. Povedali mu, žeby v Rusku zostal v monastieri, keď vie po rusky
         čítať. — Šiel by som, ale nemám ani pasu, ani peňazí. Gerovský že mu dá toľko peňazí, čo ta
         dôjde, a aby proboval bez pasu. Z púti sa vrátili a u Gerovských našli štyroch izanských
         chlapcov. Boli tam tri-štyri dni, dali im chovu, neplatili. A že pôjdu až ku Krakovu a tam
         prestúpia ruskú hranicu. Gerovský mu dal dvadsať korún. Šli piati a istý pán, ktorý ich
         sprevádzal, ale osobitne sedel. Šli teda z Černoviec na Ľvov, Krakov, Myslovice, ale tam
         ich zadržali. Šli nazad do Černoviec. Rozpovedali, ako sa im vodilo. Gerovský: oprobujeme
         druhý smer. Boli zase u Gerovských za tri-štyri dni a s tým pánom zase šli z Černoviec na
         ruskú hranicu. Pred hranicou asi tri kilometre vystúpili a šli peši riadnou cestou a nikto
         ich nezastavil, a na ruskej strane vošli do kancelárie. — Nejaké písmo oddal
         sprievodca-pán? — Nie. Načo ideme, sa nás spýtali, a my sme rozpovedali. Boli sme štyria,
         lebo jeden sa vrátil z Černoviec, sprievodca z hranice. Sadli na vlak a šli do Jablošína a
         tam v monastieri našli Kabaľuka. Vyskúšali ich, či vedia čítať, písať a rátať. A potom ich
         už učili ako ostatných v škole z kníh chrámových, i dejepisu, i v chráme slúžiť, spievať. V
         lete i drevo štiepali. Došli ta v septembri. Prestúpili na pravoslávie. Prisahali pri
         prestúpení, že pápeža neuznávajú. Potom ich učili, že keď budú kňazmi, pôjdu domov, aby
         rozširovali pravoslávie. Modlievali sa za cára, dynastiu, synodu, vojsko.
   </p>
   <p>
    „Za všeruskú dŕžavu, aby sa na svete všetci Rusi dostali pod cára, ste sa modlili?“ pýta
         sa predseda.
   </p>
   <p>
    „Nie.“
   </p>
   <p>
    Boli tam za dva a pol roka. Keď čítali, že v Uhorsku osemnásťročných volajú k vojsku,
         vtedy on i s istým Mačkom prišiel domov dať sa asentovať. Z monastiera ich dobrovoľne
         prepustili a od otca Serafína, priora, dostali šesťdesiat rubľov na cestu.
   </p>
   <p>
    „Čo vám povedal pri rozlúčke?“
   </p>
   <p>
    „Ak vás nevezmú za vojakov, príďte nazad. Doma povedzte, že ste boli na robotách.“
   </p>
   <p>
    „Učili sa všetci, či boli z Haliče, či z Uhorska to, čo ruskí chlapci,“ rozkladá
         dodatočne na predsedove otázky.
   </p>
   <p>
    „Čo povedali, prečo treba prestúpiť?“
   </p>
   <p>
    „Lebo že je táto (gréckokatolícka) viera pohubená.“
   </p>
   <p>
    „Trovy kto platil?“
   </p>
   <p>
    „Haličsko-ruský spolok.“
   </p>
   <p>
    „O ruskej národnej jednote (orosz népszövetség) hovorili?“
   </p>
   <p>
    „Nie.“
   </p>
   <p>
    Na otázky obrancov odpovedá bez najmenšieho premýšľania, bez rozpakov tak, ako všetko
         dosiaľ: že v monastieri i Gerovský, i gróf Bobrinský, navštíviac ich, slušne hovorili o
         Rakúsko-Uhorsku; ani im nekázali, aby sa i doma modlili za cára. V Prikarpatskej Rusi a v
         iných novinách čítal, že v Ize bijú, prenasledujú pravoslávnych. (Mali tam čitáreň.)
   </p>
   <p>
    Tu to má slávny súd ako na dlani!
   </p>
   <p>
    Nasledujú zase takí svedkovia, ako prví boli:
   </p>
   <p>
    Žena obžalovaného by nemusela svedčiť, ale vraj chce pravdu povedať. Vieru i cerkov zná,
         mali ju v dome. Doniesli im. Ale muž zaniesol to kňazovi, a kňaz kázal do ohňa hodiť. Aj
         tak spravila. Ale syn jej i s dcérou pošli tam do kláštora. Syn je tam a dcéra sa o mesiac
         vrátila. Šli bez privolenia rodičov, že na odpust. Syn písal rodičom cez Ameriku, a to je
         teraz otázka — prečo?
   </p>
   <p>
    Dcéra Mária, čo bola tam za mesiac, svedčí, že Danko Mikula doniesol Vieru i cerkov, ale
         otec spálil. Keď ju brat s Olenou do monastiera viezol, ona nevedela, kde idú, myslela, že
         na odpust, a keď si šuškali a ona zvedavo načúvala, brat ju zato i udrel. Odviedol ich do
         monastiera, tam polievali v záhrade a modlili sa. Brat v noci šiel ďalej, jej bolo clivo,
         zažialila za otcom, lebo počula, že ho už prenasledujú. Ušli s Olenou domov.
   </p>
   <p>
    Učiteľ (gréckokatolícky) tiež nevie viac povedať, ako že si s Popovičom začarovali
         ľvovské žalmy za kijevské, že im pohraniční policajti vzali Miney a že staré knihy vôbec
         tlačené boli v Rusku a odtiaľ ich mali chrámy a jednotlivci.
   </p>
   <p>
    Neviem ešte, čo bude, keď príde rad na svedkov-kňazov, inteligentov. Musí niečo prísť,
         lebo na tomto základe niet spravodlivého človeka, ktorý by sa nepýtal i v samej Sihoti: „Za
         toto sedia ľudia až po štrnásť mesiacov?!“
   </p>
   <p>
   </p>
   <p>
    <span class="bold">
     <strong>
      VIII
     </strong>
    </span>
    <sup>
     [
     <a class="footnote" href="#ftn.d56e5271" name="d56e5271">
      48
     </a>
     ]
    </sup>
   </p>
   <p>
   </p>
   <p>
    Marmarošská Sihoť 9. februára 1914
   </p>
   <p>
   </p>
   <p>
    Blaumontág! Do dielne spravodlivosti schádzali sme sa dnes nechutne. Ešte i lavice
         obžalovaných sú redšie obsadené, lebo na slobode sa nachádzajúci obžalovaní sa už tak sami
         cítia v sieni, že sa často vrázdia, vystávajú a zívajú. Iba keď niektorého meno spomenie
         niektorý svedok, trocha sa vzpriami patričný, ale veľkej váhy už ničomu neuznávajú. Aj si
         pekne, pokojne podriemali v kožúškoch a teplej sieni. Obrancovia tiež prišli len dvaja,
         žurnalisti dvaja-traja, obecenstvo — nebyť tých troch-štyroch detektívov a hotárov — ani
         duše. Potom niekedy o poludní príde zopár zvedavcov, ale i tí sa menia, podávajú si kľučku.
         Dobre, že máme poniektorí nádchu, kašeľ… to drží život. Obžalovaní blúdia očima už po stý
         raz po stenách, povale, na čom by oko zachytiť. Tam sú malé plastické sovy v maľovke,
         nápisy: Fiat justitia… Justitia regnorum… Vyvaľujem oči ta hore i ja.
   </p>
   <p>
    Niet už senzácií minulého týždňa.
   </p>
   <p>
    Len súd, fiškus zadržia vážnu pózu a začne sa pojednávanie.
   </p>
   <p>
    Vypočuli štrnásť lipčianskych svedkov: židov, pánov, sedliakov, miešane. Ešte má prísť
         azda šestnásť Lipčanov. Obrana by i odstúpila od ich výsluchu, ale fiškus úfa sa dochytiť
         predsa nejaké dôkazy, veď dosiaľ má málo, alebo nič.
   </p>
   <p>
    Židia? To sú najlepší priatelia biednych Rusov. Nie z presvedčenia, ale že neznajú iba
         všeobecnosti: počul — povedala — nevidel — neviem. Židovka Lebovička, dedinského šustra
         žena, ani o vojne, ani o Moskáľoch, ani o židoch ničoho nepočula.
   </p>
   <p>
    Krčmár User Berkovič hovorí, že sa ľudia zhovárali o viere, ale nevie čo, „lebo ja som
         žid“.
   </p>
   <p>
    „Povedzte mu,“ hovorí predseda ruskému tlmačovi, „že pôjde do trestnice, ak nebude
         pravdu hovoriť.“ Teda ešte vie niečo: že kňazi roku 1600 pokazili vieru, aj ešte to, že sa
         on nebál, že príde ruský cár a vybije pánov a židov z dediny.
   </p>
   <p>
    Už od Markusa Leboviča dozvedeli sme sa väčšie veci — on má v dedine Lipči fabriku na —
         sódu a nebál sa, že mu ju Rusi vezmú!
   </p>
   <p>
    Páni? to je už inšie; to sú patentovaní ochrancovia Rusom zapredanej vlasti. Nebyť tých,
         už by po Bielu Vodu boli Rusi odovzdali krajinu cárovi. Ale na to bol obecný pisár, aby ju
         ratoval. On šiel — prosím pekne — i pod oblok počúvať, ako sa jednajú na ten kus vlasti,
         ale na vlastné uši nič nepočul, len od druhých. Ba predsa počul, videl: Štefan Vakaro
         povedal, že je on Rus, aj Rusom chce zostať, a Maďarom nechce byť! Novinky mu chodili,
         Ruská pravda; len to bola chyba, že neboli ešte zakázané. On ho jednako oznamoval farárovi,
         slúžnemu. Kňaza tak ohrožovali, že ho žandári museli chrániť a vyvádzať z kostola, čo ho
         cirkevníci obstali a žiadali, aby ich vypustil spod svojej ruky…
   </p>
   <p>
    Obranca dr. Rónai, keď už toho pisár hodne narozprával, previedol reč na druhého
         úradníka obecného, richtára, o ktorom pisár avizoval, že bola preň obec rozhorčená, čo
         pravoslávie iba podporovalo.
   </p>
   <p>
    Vystúpil teda pán richtár za svedka. Volá sa Manojló Endré. Pán, renegát a magyar
         hazaffy. Administratívny exekútor (közigazgatási végrehajtó). Slúžny ho protizákonne
         vymenoval do Lipče za richtára, a potom už postupoval a bol súčasne: hotársky detektív,
         hotársky ruský tlmač pri predbežnom vyšetrovaní, úradný svedok (hatósági tanu), pri
         vyšetrovaní vyšetrujúcim sudcom a teraz popri Duliškovičovi druhý korunný svedok. Že hoden
         bol toľkých hodností, to chce dokázať i teraz.
   </p>
   <p>
    „Výlučne protištátne búrenie, začaté búrením proti kňazom. Vzbura!“
   </p>
   <p>
    Keď už fráz bolo i predsedovi veľa, žiadal dôkazy.
   </p>
   <p>
    Čo len to! Postavili sme mariánsky oltár a dali sme naň, rozumie sa, maďarskú korunu, „a
         nie moskáľskeho cára“, ale vzbúrili sa, že je to nie Panna Mária, ale Maďarka, a taká
         kadejaká žena, planá… Nuž či je to nie „do cirkevnej kože navlečená vlastizrada?!“
         (Vallásbőrbe bujtatott hazaárulás.) Do štátnej školy žandármi (karhatalommal) museli hnať
         deti. V dôvernej službe hotárov pochodil štyri stolice, a čo videl, počul, oznamoval; teraz
         sa na mená, miesta, kde, čo od koho počul — nepamätá.
   </p>
   <p>
    „Zaviedli proti mne dve trestné pokračovania: jedno pre klamstvo (číslo 351/1914), druhé
         pre falšovanie listín (číslo (10616/1913).“
   </p>
   <p>
    Na činnosť tohto úradného miláčka, obsypaného toľkými úradmi, posvietilo niekoľko
         svedkov. Senovič Petrov nevie nič proti obžalovaným, ale o Manojlovi hovorí, že koho videl,
         toho dal od žandárov dobiť, aby šiel nazad do cirkvi gréckokatolíckej. Hovoril to, hoci ho
         predseda upozorňoval na päťročný žalár za falošnú prísahu.
   </p>
   <p>
    Štefan Handera tiež nevie nič povedať proti obžalovaným, ba i to, čo pred vyšetrujúcim
         sudcom svedčil, na čo odprisahal — odvoláva, že tam mnoho nepravdy. Lebo že bol taký
         richtár (Manojlo), ktorý ich biť dal; že za dva týždne ho kríže boleli od žandárskej bitky.
         Zase ho upozornia, že sa dostane do áreštu.
   </p>
   <p>
    Darmo je, kývne plecom, a prihne smutnú hlavu. Plakal by, tak sa mi činí.
   </p>
   <p>
    Svedka Jána Bencu tiež museli dva razy upozorniť na päťročný žalár, kým povedal, že „keď
         bola vojna, prosili Boha, aby sme my zvíťazili“ a že pobožní Lipčania prestupovali na
         pravoslávie z pobožnosti, a nie, aby sa dostali pod ruského cára. Že príde Moskáľ a vybije
         židov, to počul svedok od žida Bertoviča, že to mal povedať X. Y.
   </p>
   <p>
    Juro Handera ešte neprestúpil, ale chcel, lebo i v kostole kňaz (gréckokatolícky)
         hovorí, že my sme „pravoslávni“…
   </p>
   <p>
    Učiteľ, ruský odrodilec Peter Stankaninec, svedčil, že jedno slovo z kréda vynechali,
         oznámil to farárovi (vlastne farár svedčil, že učiteľa on poveril). Nevie, z čoho pohyb
         povstal, len ako ich nahovárali do Katolíckej jednoty, začali húfne prestupovať, kostol
         obchodiť, osve sa schádzať. O Tise, cárovi nepočul, „čo sa ako namáhal“. Že je pohyb
         nevlastenecký… to opakuje každý kabátnik.
   </p>
   <p>
    Notár Michal Gribovský, na moj veru, tiež veľa nevie! Menuje vodcov pravoslávia v dedine
         a že kto neprestúpi do nového roku (1913), toho čert vezme, nebude spasený. I to len počul;
         mien nezná. No a ešte že sa ponosovali, že sú dane veľké, už nemožno v Uhorsku ani vyžiť;
         ale príde Muska… „viac nepočul z druhej izby v krčme“. Kto bol podpitý, prisviedčal, kto
         triezvy, ten sa smial. Hneval sa vraj národ na maďarské evanjelium a že im dali tam
         Manojlova.
   </p>
   <p>
    Alex Benca, sedliak, svedčil na Vakarova a Fejsáka, že povedali: treba do nového roku
         prestúpiť, lebo už potom bude i kňaz, i kostol maďarský.
   </p>
   <p>
    Alex Belcer, sedliak, posledný svedok dnes, neprestúpil, a cíti sa bezpečne. Hovorili:
         zákony dovoľujú prestúpiť a viera je pokazená, poďme. Žena Štefana Vakarova že povedala
         mužovi svojmu, keď ho (svedka) prevracal: „Nechaj ho, jemu to do hlavy nevbiješ.“ Za
         zapísanie do pravoslávnej cirkvi a potvrdenie museli platiť päť korún.
   </p>
   <p>
    „No a ešte čo vraveli?“
   </p>
   <p>
    „Že široká je cesta pravoslávia do neba, ale druhá viera že má ta len úzku cestičku.“
         (Smiech.)
   </p>
   <p>
    „No a Manojlova pravoslávni ľúbili?“ spýtal sa napokon dr. Rónai.
   </p>
   <p>
    „Neľúbili.“
   </p>
   <p>
    „Prečo?“
   </p>
   <p>
    „Lebo ich execíroval.“
   </p>
   <p>
    „Ako?“
   </p>
   <p>
    „Žandármi!“
   </p>
   <p>
    Pisára, Manojlova a jedného žida nesprisahali. Konečne tri razy upozornili Štefana
         Handeru, aby si rozvážil, čo pod prísahou svedčil pred vyšetrujúcim sudcom a čo teraz.
   </p>
   <p>
    „Tam som svedčil, ako som musel,“ a žiadal si prisahať i teraz. Odprisahal. Čo bude s
         ním, či my to zvieme?
   </p>
   <p>
   </p>
   <p>
    <span class="bold">
     <strong>
      IX
     </strong>
    </span>
   </p>
   <p>
   </p>
   <p>
    12. februára 1914
   </p>
   <p>
   </p>
   <p>
    Konečne dožili sme sa od vzdelaných ľudí, miesto doterajších hlúpych upodozrievaní,
         miernejších rečí.
   </p>
   <p>
    Za svedka predvolaný lúčanský gréckokatolícky dekan, Michal Bačinský, starý, svieži pán,
         chlap ako hora, začal si takto: „Súdiť nad obžalovanými povolaný nie som ja, ale slávny
         súd.“ Takéto prelúdium sme ešte nepočuli z úst vzdelaného svedka. Dosiaľ každý sa natískal
         za sudcu, a i čo mal chváliť, napr. chtivosť po čítaní — i za to staval by tomuto ľudu
         šibenice, len preto, že ľud chcel alebo čítal po rusky, Rusom opovážil seba menovať,
         nežiadal si v chráme maďarčiny, v škole pomyslel požadovať ruské vyučovanie.
   </p>
   <p>
    Starý dekan takto rozpovedal pravoslávny pohyb v svojej dedine: Roku 1903, 19. januára
         zastavil ho nebohý Ďuro Rubiš a celý húf ľudu a že oni požadujú, aby deti krstil nie
         poliatím, ale zamočením do vody; aby jedno rameno na kostolnom kríži zohol, aby krédo
         premenil. Povedal im, že by im po takom krste deti pochoreli, pomreli, aby sa vydriapali na
         kostol a rameno zohli. „Vás iste v Ize podpichli…“ povedal im ešte a z kréda nevynechal
         ničoho. Onedlho prišli deviati a z cirkvi riadne vystúpili.
   </p>
   <p>
    Tu je skok. Pán dekan len akoby pobočne spomenie, že prišlo vyšetrovanie, celá stolica,
         župa a r. 1904 súd v Beregsási posúdil ich, napr. Rubiša na dva roky, ale kráľovská tabuľa
         ich oslobodila.
   </p>
   <p>
    Po tomto procese — pokračuje — začala sa agitácia vo väčších rozmeroch. Ale ja ich
         nepokladám za veľmi chybných (nem tartom őket nagyon hibásoknak), päťtisíc duší malo
         dvetisíc jutár poľa, a keď grófske zeme, dvetisíc dvesto jutár, prišli na predaj r. 1905,
         tak počul, že by to Pirčák bol mal povedať, že tým, čo prestúpia, dá ruský cár tie zeme
         darom. (Pravda, kúpili si ich po vyše dvetisíc korún jutro!)
   </p>
   <p>
    V tom čase došiel z Ruska od gymnaziálneho profesora Dimitra Gebu list s maďarskou a
         ruskou adresou: ruská znela, že list patrí pravoslávnej cirkvi, maďarská, že
         gréckokatolíckej. Odobral list teda on a v liste stálo: Chvalabohu, že ste v tej zatratenej
         viere k sebe prišli, ale nechodíte sem a ta doma, ale obráťte sa k sv. synode, a ja vás
         ubezpečujem, že ruský cár vám pomôže, školu, chrám postaví a každého vás bude podporovať.
   </p>
   <p>
    Svedok ukázal list županovi (župan oznámil to ministrovi) a biskupovi. U biskupa sa
         dozvedel, že Gebe pýtal toho času tú faru.
   </p>
   <p>
    V tom čase počul od štátneho učiteľa, že ovodáška sa ponosovala, že prišiel k nej Ján
         Házi a žiadal, aby po rusky vyučovala, ale ona dala odspievať maďarskú hymnu. Proti tomu,
         že Házi vystúpil, že sú oni Rusi a mali by v škole spievať ruskú hymnu. (Házi, väzeň, sa
         hlási, že on len toľko povedal, že keď on chodil do školy, spievali: „Ja Rusín bol, jest i
         budu, ja rodil sa Rusínom.“ Teda domácu ruskú hymnu.)
   </p>
   <p>
    Roku 1910 pri krajinskom popise žiadali, aby ich nezapisovali za „Ruténov“, ale
         pravoslávnych Rusov.
   </p>
   <p>
    Raz ktorýsi čosi povedal vraj i na maďarskú zástavu.
   </p>
   <p>
    Ale jeho nikdy neinzultovali, tichí boli. Najväčšia ich bieda bola hlad za zemou
         (földéhség volt a legnagyobb bajuk) a snívali, že jej budú mať dosť cestou pravoslávia.
   </p>
   <p>
    Brožúrok, knižiek, noviniek, krížikov nevidel. „Kde iskať pravdu“ dostal ešte r. 1903,
         ale nie od obžalovaných. Roku 1909 kúpili chyžu na modlitebnicu, schádzali sa tam a výlučne
         cirkevné funkcie odbavovali, hovorí dekan. Nebránil im to ani slúžny. (Tým horlivejší
         protivník bol ruský renegát, notár — dokladám ja. Ref.)
   </p>
   <p>
    Mních Kabaľuk bol tam r. 1909 na Veľkú noc za tri dni. Odbavoval cirkevné funkcie a
         posvätil kríž na dvore modlitebnice. Keď Rubišova žena umrela, telegrafoval do Jágra
         Miličovi, aby ju prišiel pravoslávne pochovať. Ale im neprišiel, lebo vtedy ešte neboli
         prestúpili, a upozornil ich, aby boli na pokoji. Oni kríkali, že im netreba takéhoto kňaza
         (gréckokatolíckeho), im treba ruský.
   </p>
   <p>
    Prestúpilo šesťdesiatšesť rodín, zostalo ich ešte aspoň tisíc. Ale zo šesťdesiatšesť
         rodín iba ak päť nechodí do kostola. Lúčania sú striezliví a nábožní. Ruského pôvodu
         knižiek v obci nevidel. Prestupujúcich usiloval sa získať, ale mu povedali, že vnuknutím
         Sv. Ducha prestupujú.
   </p>
   <p>
    Minister Apponyi zakázal im zriadiť sa v cirkevnú obec, lebo že ich pohyb neuznáva za
         cirkevný, ale národnostný, a že v Uhorsku i tak sú len dve cirkvi grécko-východné: srbská a
         rumunská; „ruténskej“ že niet, teda nemôžu do nej vstúpiť. A ktosi im ešte povedal, že čo
         si nohy do kolien zoderú, ani tak nebudú môcť byť pravoslávni. Povstávali zrážky,
         sprotivili sa notárovi, žandárom, bolo i prelievanie krvi, ale notár predsa len dal vyhodiť
         kríž, hoci im ho slúžny ponechal.
   </p>
   <p>
    „Aký teda mali cieľ?“ spytuje sa naposledy fiškus.
   </p>
   <p>
    „Náboženský nie. Čisto hmotný (anyagi) a národnostný. Házi žiadal v škole, že keď sa
         deti vedia už po maďarsky prežehnať, aby sa naučili aj po rusky.“
   </p>
   <p>
    I takýto panský svedok je nám tu cenný človek. Myslite si, akí sú drahí panskí
         svedkovia. Oheň, síra na svoj národ.
   </p>
   <p>
    Pomerne slušne hovoril dnes ešte i druhý farár, z Bystrej, Bela Demjanovič, mladší
         človek. Jeho farníci boli ticho, i keď na okolí už bol pohyb za pravoslávie. Až raz pred
         štyrmi-piatimi rokmi prišiel k nemu ináč nábožný cirkevník Juro Rozsocha a žiadal ho, aby
         mu na obálku pekne napísal adresu Pobiedonosceva, predsedu sv. synody. Napísal. Rozsocha
         mal v rukách francúzsky list. Dali ho na poštu v Bereznej, kde list stavili, ale na vyšší
         rozkaz ho predsa poslali do Petrohradu. V jeho farnosti formálne nikto neprestúpil, ale
         predsa schádzali sa osobitne na služby božie. On ich nedráždil ani zjednotením kalendára,
         ani Katolíckou jednotou. Ale prišiel k nemu cirkevník Mitroka, prečo vraj vytískajú ruský
         jazyk zo školy? Keď mu vyhováral, povedal mu, že neverí ani jemu, ani biskupovi. Ostatné o
         Tise, o cárovi, sú len „počula“, „povedala“ — reči („mende-monda“). Ba počul, že „veľa je
         tu pánov, už ich nevládzeme ani vychovať“. Sto šesťdesiati šiesti sa zaznačili, čo by boli
         chceli prestúpiť, ale že si dali heslo: alebo všetci, alebo nik. No začalo sa vyšetrovanie,
         prekutávanie, habanie, ale ľud že hovoril: Všetko nám môžu zobrať, ale čo v srdci a v duši
         máme, toho nám nevezmú, a čo nás postrieľajú…
   </p>
   <p>
    Ako inak, v póze, s pátosom rečnil, obžalúval renegát notár Popovič z Lúčok. Akože! On
         ochránil vlasť pred Rusom. R. 1906 prišiel do Lúčok. Hneď si dal zvolať na dôvernú schôdzku
         obecný výbor a vyzvedal sa, ktorí sú to tí pravoslávni. Povedali mu asi štyridsaťsedem
         osôb. Zhováral sa s nimi, a veru nie pre cirkevnú nespokojnosť, pre párové vystúpili…
         dráždi zvedavosť pán notár. R. 1907 kúpili od Sterna za deväťsto korún už dom a právo
         úžitku dali prepísať Kabaľukovi. Schádzali sa tam, modlili, žalmy čítali, evanjeliá, a do
         matriky štátnej žiadali zapisovať deti ako grécko-východné. Prišiel slúžny a zhabali (bez
         nariadenia) v Petrohrade tlačené knihy s cárskou modlitbou (hoci i ceruzkou vytretou).
         Pohyb za kalendár a Katolícku jednotu v r. 1908 — 1910 vodcovia využili a búrili. Roku 1910
         sa ich už asi sto sedemdesiat hlásilo pri krajinskom popise za grécko-východných a Rusov;
         keď ten kríž chceli odstrániť, zišlo sa ich už tristo-štyristo a tak vystupovali, že videl,
         že je žandárov málo. Házi a dvadsiati piati gazdovia podali žiadosť, aby Kabaľuka prijali
         do zväzku obce. Ale žiadosť nebola správne vystrojená, a aby Kabaľuk nepadol na ťarchu
         obce, dal ho chytiť a žandármi k slúžnemu odviesť.
   </p>
   <p>
    Spýtal sa ich: „Aký je rozdiel medzi gréckokatolíckou a grécko-východnou cirkvou?“
   </p>
   <p>
    Rubiš odpovedal: „My všetko dobré len od východu čakáme.“
   </p>
   <p>
    „Od moskáľskeho cára?“
   </p>
   <p>
    „Áno, od moskáľskeho cára.“
   </p>
   <p>
    „Teda,“ pózuje pán notár, „pohyb bol proti vlasti (hazaellenes) a nie proticirkevný.“
   </p>
   <p>
    Ba po maďarsky zhovárajúcich sa ľudí inzultovali. „Po rusky vedia a po maďarsky sa
         zhovárajú.“ Jano Palag že povedal na uhorskú zástavu: „Načo nosíte tú handru so sebou?“
   </p>
   <p>
    Žid-krčmár mu tiež prišiel oznámiť, že v krčme ktosi vravel, že príde ruský cár a poreže
         pánov a židov; „a potom nám už dobre bude“!
   </p>
   <p>
    Tento človek sa musel aspoň za dva týždne pripravovať na túto vlasteneckú kázeň. Schodia
         mi na um všetky figúry „Terremtette“ a „Urraim“ z Černokňažníka a Raráška.
   </p>
   <p>
    Podobne svedčiť chcel učiteľ a k tomu povedal pedagogickú hlúposť, že on v I. triede
         naučí deti po maďarsky čítať, že sa v II. ľahko naučia po rusky. A keď rodičia žiadali, aby
         deti učil po rusky, povedal, že by to bolo proti zákonom.
   </p>
   <p>
    Židia svedčili strakato: „Počul, nedopočul… ja som mal robotu, ja som žid.“ Na tých sa
         fiškus slabo bude odvolávať.
   </p>
   <p>
    A mužíci ruskí? Vypočuli ich dobrých dvadsať za dva dni, ale iba piati-šiesti vedia
         čítať, a jednako dnes skoro prischlo na jednom, cele negramotnom, že prečitoval iným Ruskú
         pravdu. Čo robili teda ľudia? Zhovárali sa o gazdovstve, o robotách, pritom popíjali,
         svadbili sa, a vše sa i zišli, modlili, žalmy čítali, počúvali, niektorí i z kalendára
         prečítal niečo, a že oni zostanú na otcovskej viere, šomrali proti kalendáru (zjednoteniu),
         proti Katolíckej jednote a vyberaniu koruniek… Jeden-druhý predhodil: „My sme pravoslávni,
         my sme Rusi a príde Rus (veď bola balkánska vojna!) a bude nám dobre, dá nám zeme…“ Pri
         vyšetrovaní popísali, popodpisovali sa zápisnice, a teraz majú úbožiaci čo odvolávať, lebo
         ich hlušili žandári ako mlatci snopy.
   </p>
   <p>
    Strašne smutný obraz zápasu bedárov s pánmi žandármi! A ešte smutnejšie, že nikdy ho
         svet celý nevidí… Niet toho plátna!
   </p>
   <p>
   </p>
   <p>
    <span class="bold">
     <strong>
      X
     </strong>
    </span>
    <sup>
     [
     <a class="footnote" href="#ftn.d56e5440" name="d56e5440">
      49
     </a>
     ]
    </sup>
   </p>
   <p>
   </p>
   <p>
    Marmarošská Sihoť 1. februára 1914
   </p>
   <p>
   </p>
   <p>
    Tristo uhorských Rusov, obžalovaných a svedkov, tristo rodín, tisíce príbuzných doviedla
         sem maďarónska zúrivosť zhavranelých synov ruského národa — na súd maďarský. — A čože sa tí
         ľudia previnili, že už dosiaľ museli prestáť celú kalváriu žandárskych surovostí, bitiek a
         ústrkov? A ešte ich, Bože, koľké čakajú slzy, strádania a žalár… — Veľká ich vina: narodili
         sa Rusmi. Ale to by im ešte odpustila vládna moc, ale poniektorí chceli sa vrátiť k viere
         otcov, a niektorí opovážili sa hlásiť, že sú Rusi a Rusmi chcú zostať.
   </p>
   <p>
    Vernosť k svojmu rodu, to je v Uhorsku najväčší hriech, ak si nie zrodený za Maďara.
   </p>
   <p>
    Od štátneho fiškála, ruského odrodilca Iliaševiča, teraz už Illésa, zmaďarčil sa od
         tridsiatich-štyridsiatich rokov každý učený uhorský Rus; a vy chudobní domkári, nádenníci,
         rubači, vy ste v duševných svojich biedach vyšli na púť do Ruska, vyšli do slobodnej
         Ameriky — vidieť lesk a bohatstvo monastierov, miest, nadýchať sa slobodného ducha, otvoriť
         si oči a hlavu, že nemáte prečo zapierať krv a pôvod svoj?! Vy, biedni „rybári“? Vy, biedni
         rybári, opovažujete sa rozprestierať siete ducha, aby ste zachytili do nich hynúci, od
         mocných tohto sveta opustený, opovrhnutý svoj polmiliónový národ v Uhorsku?
   </p>
   <p>
    Roztrháme im siete! Vy blázni, veď sú to siete ducha! „Všetko nám môžete vziať, ale čo v
         srdci a v duši máme, to nám nevezmete!“ svedčili po tieto dni o istom obžalovanom
         roľníčkovi. „Zabiť nás môžete, Boh vzkriesi nás, v deťoch našich.“ A učiteľ už obžalúva, že
         medzi potrestaných dobrovoľne kľaká jedenásťročný chlapec, so slovami, že „za vieru i on
         chce trpieť“.
   </p>
   <p>
    Márne vaše proti nám sú vzteky!
   </p>
   <p>
    Nábožní ruskí ľudia neprajú si čítať v kostole po maďarsky evanjelium, lebo kostol nemá
         byť rebríkom politického štréberstva; žiadajú vyučovať ruskú reč v škole; miesto maďarskej
         hymny žiadajú učiť ruskú národnú pieseň: „Ja Rusín bol, jest i budu, ja rodil sa Rusínom!“
         Zídu sa, pomodlia sa, prečítajú si z kalendára, novinky zo zahraničia (keď doma záživných
         niet!) a snívajú o širokej ceste pravoslávia do neba, o ruskej sláve a o väčšom kúsku
         chlebíka…
   </p>
   <p>
    To sú strašné viny, za ktoré už mnohí predčasne život položili, dokaličení boli, z
         rozumu pošli, po štrnásť mesiacov v árešte sedia, a „pečú nám ešte koláč — povedal istý
         obžalovaný — ktovie, ako ho zjeme“.
   </p>
   <p>
    Bratia uhorskí Rusi teraz prijímajú krst a vstupujú do radu povedomých nemaďarských
         národov v Uhorsku. Svitá. Prebúdza nám spolubojovníkov za práva ľudské a národné.
         Privítajme ho bratsky, úprimne, podajme mu pomocnú ruku, aby od Prešporka po Marmarošskú
         Sihoť utvorila sa železná poloobruč dvoch bratských národov.
   </p>
   <p>
    A vy šťastnejší bratia za hranicou, uhro-ruskí rodáci, majetní, zdatní, vzdelaní,
         ideálni — nazad, domov, domov!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4179" name="ftn.d56e4179">
        40
       </a>
       ]
      </sup>
      Pohon proti akýmkoľvek pohybom utláčaných národov v Uhorsku bol v čase zostrovania
               protirečení vo vnútri štátu a mimo neho prostriedkom na zosilňovanie moci vládnúceho
               aparátu najmä pred svetovou vojnou. Tento pohon stihol aj ukrajinské obyvateľstvo v
               Uhorsku r. 1913 — 1914 pre „spojovanie sa s Ruskom“. Vtedajšia maďarská vláda
               zosnovala rozsiahly proces proti veľkému počtu „Rusínov“, ktorí „vraj vlasť svoju
               zapredať chceli Rusom a otvorene, ruskú vieru, ruské mravy, ruský idealizmus
               rozširovali, ruský štát chválili a hrozili ruským vojskom“ (Slovenský denník IV, č.
               228, 1913). Tieto obvinenia obludne prehnané vyrástli z prejavenej nespokojnosti
               ukrajinského obyvateľstva s gréckokatolíckymi kňazmi, väčšinou zmaďarizovanými,
               povrchne vykonávajúcimi svoje povinnosti. Pre tieto príčiny začalo obyvateľstvo
               vystupovať z gréckokatolíckej cirkvi a prestupovať na pravoslávie, ktorého
               bohoslužby, kázne i cirkevná literatúra bola domácemu obyvateľstvu blízka, lebo
               gréckokatolícke kňažstvo maďarčilo. Pohyb ukrajinského obyvateľstva bol živelný. Je
               pravda, že vedúcou postavou v ňom bol ruský mních Kabuljak, fanatický prívrženec
               pravoslávia, dobrý kazateľ a stúpenec „ruskej“ orientácie.
     </p>
     <p>
      Proces mal sa začať koncom novembra 1913, no bol odročený, a začal sa až 29.
               decembra 1913 v Marmarošskej Sihoti. Na proces poslali zpravodajcov všetky čelnejšie
               ruské časopisy a ruská telegrafická kancelária. Na procese sa zjavovalo často meno
               bratov Gerovských, ktorí ušli pred trestmi do Ruska, a meno člena Štátnej dumy, grófa
               Bobrinského, ktorý sa sám dostavil na proces a svedčil v tom zmysle, že obvinení
               neboli s ním spojení. Proces sústredil na seba pozornosť predovšetkým utláčaných
               národov v rakúsko-uhorskej monarchii. Viaceré politické strany, vládne i opozičné,
               využili ho vo svoj prospech. Proces i reakcia naň dokázali prehnitosť Uhorska a celej
               monarchie. Pretože išlo o „národnostný“ proces a najmä to, že obžalovaní boli
               obviňovaní zo „spojovania sa s Rusmi“, čo sa neraz stávalo aj slovenským politickým
               predstaviteľom, prejavili oň veľký záujem predovšetkým Národnie noviny. Na súdne
               rokovanie odišiel Jozef Škultéty a ako obrancovia išli do Marmarošskej Sihoti dr. Jur
               Janoška a dr. Ľudovít Mičátek. K nim sa pripojil Jozef Gregor-Tajovský, ktorý napísal
               o procese v mesiaci januári, februári seriál článkov, a to predovšetkým pre Národnie
               noviny. Tajovský celkove uverejnil v Národných novinách, v č. 10 — 22, 13 reportáží a
               článkov o procese v dňoch 20. I. — 16. II. Potom zpravodajstvo prestáva. Uverejnená
               je len prvá časť Janoškovej obhajovacej reči. V tom čase umrel Pavol Mudroň, význačný
               politický predstaviteľ, predseda Národnej strany. Národnie noviny plne sa venovali
               zhodnoteniu jeho práce, ohlasu smrti, pohrebu. Medzitým sa proces 3. marca skončil
               odsúdením vyše tridsiatich obžalovaných.
     </p>
     <p>
      Tajovský vtedy bol tajomníkom Národnej strany. Úzko spolupracoval aj s Národným
               hlásnikom a niekoľko článkov napísal i pre tento časopis. Okrem toho posielal články
               o procese do časopisu amerických Slovákov „New-Yorský denník“ (I, 1914, č. 118, 119,
               126, 128, 129, 130, 132, 134). Články tu uverejnené väčšinou zostali nepodpísané, no
               zrejme sú od Tajovského. Niektoré články v Národnom hlásniku a v New-Yorskom denníku
               sú totožné.
     </p>
     <p>
      Pre VI. zväzok Diela vybrali sme celkove deväť článkov o marmarošskosihoťskom
               procese. Volili sme ich z Národných novín a z Národného hlásnika. Usilovali sme sa
               vybrať tie, ktoré by predstavili Tajovského-autora reportáže, a ktoré by čitateľa
               poučili o samom procese. Volili sme ďalej tie, kde vystupuje sám autor a ostatní
               slovenskí účastníci.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4196" name="ftn.d56e4196">
        41
       </a>
       ]
      </sup>
      Národný hlásnik XLVI, č. 41 (10. X. 1913), str. 4 — 5
     </p>
     <p>
      Článok bol uverejnený v čase príprav procesu. Podpísaný je značkou Gregora
               Tajovského „G. T.“. Tajovský v zmysle „martinskej“, t. j. Vajanského koncepcie,
               používal pre zakarpatských Ukrajincov termín „Ukrajinskí Rusi“, menej často
               Rusíni.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4287" name="ftn.d56e4287">
        42
       </a>
       ]
      </sup>
      I. — II. Národný hlásnik XLVII, 1914, č. 4, str. 3
     </p>
     <p>
      New-Yorský denník I, 1914, č. 118
     </p>
     <p>
      Pri skratke „r. ŠK“ ide o redaktora Národných novín Jozefa Škultétyho. V texte
               všade používame „redaktor Škultéty“ miesto skratiek. Podobne rozpisujeme zn. „V.“ a
               „V. A.“ na Viktor Aradi, „M.“ na Mičátek, „Št.“ na Štefánek.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4377" name="ftn.d56e4377">
        43
       </a>
       ]
      </sup>
      Národnie noviny XLV, č. 10 (24. I. 1914)
     </p>
     <p>
      Uverejňujeme bez vstupného textu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4594" name="ftn.d56e4594">
        44
       </a>
       ]
      </sup>
      Národnie noviny XLV, č. 11 (27. I. 1914)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4721" name="ftn.d56e4721">
        45
       </a>
       ]
      </sup>
      Národnie noviny XLV, č. 12 (29. I. 1914)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4789" name="ftn.d56e4789">
        46
       </a>
       ]
      </sup>
      Národnie noviny XLV, č. 13 (31. I. 1914)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4825" name="ftn.d56e4825">
        47
       </a>
       ]
      </sup>
      Národnie noviny XLV, č. 14 (3. II. 1914), I. časť
     </p>
     <p>
      Národnie noviny XLV, č. 15 (5. II. 1914), II. časť
     </p>
    </div>
    <div class="footnote">
     <p>
      <sup>
       [
       <a class="para" href="#d56e5271" name="ftn.d56e5271">
        48
       </a>
       ]
      </sup>
      VIII. — IX. Národnie noviny XLV, č. 19 (14. II. 1914)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5440" name="ftn.d56e5440">
        49
       </a>
       ]
      </sup>
      Národný hlásnik XLVII, 1914, č. 8, str. 3
     </p>
     <p>
      V tomto článku Tajovský odkryl tendenciu svojich článkov o procese: postaviť sa
               spoločne na odpor proti útlaku, vytvoriť „železnú polobruč dvoch bratských
               národov“.
     </p>
    </div>
   </div>
  </div>
 </body>
</html>
