<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e122">
       </a>
       I. Pod maďarskou kladou
      </h2>
     </div>
    </div>
    <div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#d56e129">
        Janko Vrábeľ
       </a>
      </span>
     </dt>
     <dt>
      <span class="sect1">
       <a href="#d56e277">
        „Hlucháň“
       </a>
      </span>
     </dt>
     <dt>
      <span class="sect1">
       <a href="#d56e541">
        Kuchár Jurek
       </a>
      </span>
     </dt>
     <dt>
      <span class="sect1">
       <a href="#d56e804">
        Pod jedličkou
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e129">
        </a>
        Janko Vrábeľ
       </h2>
      </div>
     </div>
     <div>
     </div>
    </div>
    <p>
    </p>
    <p>
     <span class="bold">
      <strong>
       I
      </strong>
     </span>
    </p>
    <p>
    </p>
    <p>
     Jasenné odpoludnie. Popŕcha.
    </p>
    <p>
     Do naložených vozov priahajú. Na cestu schystaný maršbatalion stojí na dvore kasárne.
            Pušky v pyramídach, tornistry rozložené.
    </p>
    <p>
     Zlostný krik, maďarské bohovanie a rev podpitých i žalobný spev smutných ozývajú sa
            vôkol. Pred kasárňou plač, omdlievanie biednych slovenských matiek… Pustia ich, či
            nepustia do kasárne posledný raz prežehnať svojich synkov? Azda, po prísahe.
    </p>
    <p>
     Vojakom delia už posledné — patrony. Keď i to bude, rozstúpia sa na Maďarov a
            Slovákov, odprisahajú a hudba zahrá: „Isten áldd meg…“
     <sup>
      [
      <a class="footnote" href="#ftn.d56e149" name="d56e149">
       1
      </a>
      ]
     </sup>
     a vo vresku trúb pohnú sa s húfom slovenského dedinského národa, ktorý
            prišiel smutne vyprevádzať svoje nešťastné deti, a s celou ulicou na stanicu, pre parádu
            hlavnou okružnou cestou.
    </p>
    <p>
     Janko Vrábeľ, 18-ročný šuhaj-Slovák, tiež drží čiapku, má ju už kopcom, a predsa
            nemestí sa mu do nej 18 paklíkov patronov; podrží i polu kabáta, poberie patrony a s
            nohy na nohu vlečie sa k svojej tornistre, hľadajúc očima svojho strýca v oknách
            kasárenských chodieb, ktorý s ostatnými vojakmi skryl sa ta pred chvíľkovým strmým
            dažďom. Ale už pretíchlo a Janko ho hľadá, ako by mu chcel povedať: „Však mi ich
            nadelili… Blázni! Myslia si, že ja z nich i len jeden vystrelím…“
    </p>
    <p>
     Strýca nenašiel, a tak obracia oči, hľadí, ako zkúsenejší starší vojaci rozkladajú
            patrony do pása a tesno pod chrbát do tornistry, aby boly ľahšie. Janko prvý raz vidí
            toľkú hŕbu patronov; plné bedny miznú v rukách vojakov. Ako vidí druhých, i on
            nepovedome stŕha papierový obal a nezručne pchá mastných patronov za pás — 60, kam sa
            obyčajne vkladá len 40. Masť na patronoch sa mu hnusí. „To iste aby guľa ľahšie
            prenikala telo i kosti“, a myseľ Jankova zase shŕňa sa na istej myšlienke, okolo ktorej
            už dávno blúdievala, od uvedomenia si, že je Slovák a Slavian — a Srb, Rus sú jeho
            bratia, a prvým nepriateľom že mu je Maďar.
    </p>
    <p>
     Holé, mastné patrony vyzývajú čím ďalej taký vzrušený cit, že ledva vládze zadrhnúť
            slzy… Ba ruky sa mu trasú…
    </p>
    <p>
     Schytí nabitý mech na chrbát a znovu hľadá strýca, ktorý, ako slabší chlap, koná
            službu strážnu a prišiel sa rozlúčiť s Jankom, a teraz, keď by ho Janko najviac
            potreboval, azda odišiel, ani mu ruky nepodav… A on, Janko, má plnú dušu, chce strýcovi
            čosi veľkého povedať. Strýc kýva rukou, Janko ho zbadá, a ztečú mu prvé slzy. Utre
            dlaňou, ako kvapky dažďa, a pustí sa hore k strýcovi… Strýc sa tiež pohne, ide mu
            naproti; stretnú sa na schodoch, a Janko objíme strýca a šeptať chce, ale, vzlykom
            prerývané, hlasno znejú slová:
    </p>
    <p>
     — Strýčko, nejdem! Nejdem, nemôžem proti bratom srbským, ani ruským…
    </p>
    <p>
     Strýcovi vypadnú slzy, tuho objíma chlapca, tisne tvár k tvári; Janko čuje, ako sa
            strýc trasie a premáha, sipľavo, zúfale i láskavo šepce mu výrok:
    </p>
    <p>
     — Tak si, syn môj, o hodinu na šibenici, a mať tvoja zajtra v arešte… Bude, že sme ťa
            my naviedli…
    </p>
    <p>
     — Mať? A prečože by mať…? — desí sa Janko.
    </p>
    <p>
     — Preto, že ti je mať, — vrkne zlostne strýc, usilujúc sa prísť k chladnej rozvahe. —
            Vravel som ti a vravím: tu máš smrť istú a tam môžeš sa dostať do zajatia; len maj rozum
            a oči v hrsti.
    </p>
    <p>
     — A ja nebudem strieľať, — vzdoruje Janko, ako decko.
    </p>
    <p>
     — Strieľať, strelíš, kam chceš… Do neba vysoko, do bratov nemusíš.
    </p>
    <p>
     — A keď ma zabijú… Škoda bude môjho mladého života i tej guľky, že zabila brata, a
            nie Nemca, Maďara, môjho odvekého nepriateľa, — povedal, ako by chcel upamätovať strýca,
            čo si doma čítavali, čo sami zkusovali, že v Rakúsku Nemci odpierajú bratom Čechom práva
            plného rozvitia, nám Maďari i právo holého života… a teraz máme isť s nimi bojovať a
            súkať si pevnejší bič, ktorým nás už i tak, ako otrokov, šibali a pľuli v tvár našim
            slovenským materiam, že nás porodily, slovensky hovoriť, modliť učily.
    </p>
    <p>
     — Ulejú guliek aj na tých dosť, — šepnul strýc a, chytiac Janka za ruku, sviedol ho
            na dvor, kde už volali: „Maďari sem, Slováci tam. Prisahať!“
    </p>
    <p>
     — Píš hneď, píš často! — prikázal strýc Jankovi. — Ja už musím do služby. — Aby
            nevyvolal nové vzrušenie, zaprel cit, i odobral sa od neho rýchle so slovami: — Srdce
            máš, maj i rozum… — a iba po ceste opätoval si polohlasne jediné slová: „S Bohom, synku!
            S Bohom, synku! Úzko ti je… Úzko nám všetkým statočným Slovákom…“
    </p>
    <p>
     Janko pristúpil a ústami prisahal a v srdci zapieral, prosiac Boha odpustiť mu, že
            sväté meno Jeho berie nadarmo.
    </p>
    <p>
     Hudba mestom hrá akýsi zúrivý pochod. Hádžu kvety, podávajú darky…
    </p>
    <p>
     Janko sa neobzerá, neberie. Opustiac hlavu, sklopenými očima vari kamene dlažby číta…
            a bôľom stisnuté hrdlo nedá sliny prežrieť, a čím sa viac bráni, tým viac valia sa mu do
            očí slzy a kvapkajú na nehodnú dlažbu zmaďarčeného mesta.
    </p>
    <p>
     Už ich ani neutiera.
    </p>
    <p>
    </p>
    <p>
     <span class="bold">
      <strong>
       II
      </strong>
     </span>
    </p>
    <p>
    </p>
    <p>
     Janko je v poli, a to v prvých radoch.
    </p>
    <p>
     Robí. Stoja nad ním, dozerajú.
    </p>
    <p>
     — Keby tí vedeli, že sme my tu Slováci, iste by sem nestrieľali, — dumá v duši, keď
            fičia s ruskej strany guľky, alebo keď hviždí, hučí a trhá sa šrapnel, granát… — My by
            sme tých zákop nekopali, ani drôtov neplietli, keby nestáli nad nami Maďari. Privítali
            by sme vás: „Zdravstvujte!“ a šli s vami, k vám, ako domov…
    </p>
    <p>
     Keď musí na stráž, na výzvedy a zbadajú kozákov, Janko na sto krokov ťahá a odtiahne
            sa na kraj kukuričného, obilného poľa, a keby ho videli, kýval by im rukou, volal:
            „Poďte, poberte, vysvoboďte nás!“ Ale kozáci nejdú, zmiznú za vŕškom, a už tresne
            šrapnel, zodvihne sa, ako strašidlo, stĺp čierneho prachu zeme; vyhodený granátom.
            Patrolu sťahujú a Janko, sklamaný, že ani teraz nedostal sa do zajatia, vracia sa domov…
    </p>
    <p>
     V noci, postavený na stráž, hľadá cestu po nebi a vyratuje si, asi ktoré hviezdy
            zaviedly by ho k Rusom… Už nemá inej myšlienky, iba preč, preč. Tam mu iste povedia
            „brat“, a tu iba maďarské urážanie rodiča, Krista, Boha a prezývanie, posmievanie: „Ty
            sprostý, ty smradľavý Slovák!“ Nemožno už vydržať. Ale vo dne, alebo za jasnej noci
            nemôžeš ujsť, budú strieľať za tebou; keď je tma, hmla — netrafíš, zablúdiš, vezmú ti
            život na šibenici, a škoda by ho bolo, keď si ho už doniesol tak blízko spasenia…
    </p>
    <p>
     Ako roľníkovi zem prekopávať, ploty pliesť, hoci drôtené, nebola by ťažká robota, ale
            uvažuje, načo to; myslí, že na tých drôtoch majú sa zachytávať, vo vlčích jamách
            prekáľať Rusi. Ako by to spraviť aspoň zle? Slabo zapliesť drôt, slabo zabiť kôl… No
            najťažšie mu je patrony utierať, pušku, bajonet čistiť; to mu prichodí, ako by hneď po
            očistení sám seba mal tými nástrojmi zavraždiť. I naštekajú mu, i čľapnú ho po tvári,
            ale Janka to nebolí; pomyslí si, že to trpí za svoje slovenské presvedčenie, za lásku k
            ruským bratom, ktorých keby nebolo, boli by nás Maďari už dávno zožrali. Ale medveďa
            boja sa i za ohradou, že raz zodvihne labu i na záštitu našu…
    </p>
    <p>
     Za štyri mesiace na fronte vystrelil Janko na rozkaz 7 gúľ: päť v noci a dve vo dne.
            No pevne verí, že nikomu neublížily, lebo nemieril, ale obzeral sa, či sa kto naň
            nedíva, a potom už pustil do výše, že si sám pomyslel, aby mu náhodou na hlavu nepadla…
            O dvoch vo dne vystrelených je istý, že neuškodily ani muške. Ako že to bolo?
    </p>
    <p>
     V noci mrazy, vo dne teplo; steny priekop o poludní sa už rúcaly. Bolo treba čistiť,
            opletať. Robota vraj súrna, oficieri poháňali, ako paholci. Všetko muselo robiť,
            dozerať. Menovite prvé línie mrvily sa ľuďmi, ako mraveniská. Civilný národ musel
            podvážať koly a haluzie.
    </p>
    <p>
     Po nebi váľaly sa oblaky, pomedzi ne blyslo kedy-tedy slnce. Zavalení robotou, vojaci
            ani nezbadali, iba keď — tuliby! — rapoce äroplán. Vyliezali, otáčali hlavy a hľadali ho
            očima po nebi, ako vždy. V tom už bijú kanóny, štekajú guľomety, liniou letí maďarský
            rozkaz: „Strieľať! to je äroplán ruský!“
    </p>
    <p>
     Janko musí tiež pre pušku, i vynesie ju a hľadí, nečujúc, čo komandanti vykrikujú.
            Velia strieľať. Äroplán naoko nízučko, pozvoľna nesie sa nad liniou, ani si nevšímajúc,
            že sa vôkol neho trhajú šrapnely a letí tisíce guliek. Janko zamiera strachom, že letúň
            bude sostrelený… Od hrúzy nevládne padá na kolená, pritvára oči, aby nevidel toho
            nešťastia a modlí sa, modlí: „Chráň ho, Bože, zachráň, spas ho… A ty leť, ponáhľaj sa,
            lebo beda ti…“ a sťa šialený dvíha pušku, vystrelí do sveta raz, druhý raz, aby odohnať
            letúňa, a kľačí, zabudnúc sa už i modliť, len srdce sa sviera, dych stavia, slychy trhá…
    </p>
    <p>
     Až keď odvážny letúň dobre si obzrel, čo to tam za shon, a vracia sa k svojím, Janko
            vzpomenie si, že kľačí; vstáva a ustatý vlečie sa s puškou do zákopy.
    </p>
    <p>
     No dlho, dlho má ešte pocit hrúzy, akú môže mať človek, vezúci sa strminou na
            splašených koňoch dolu vrchom sto siah nad riekou a vidiaci, čakajúci okamih, kedy sa už
            voz prehodí a sletí s ním do priepasti, a jestli sa nezabiješ v letku, to iste sa utopíš
            v rieke…
    </p>
    <p>
     Pocit smrteľnej úzkusti.
    </p>
    <p>
    </p>
    <p>
     <span class="bold">
      <strong>
       III
      </strong>
     </span>
    </p>
    <p>
    </p>
    <p>
     Takej hrúzy Janko viac neprežil.
    </p>
    <p>
     O niekoľko dní, za hviezdnej noci, včas ráno začali Rusi proti honvédskym líniám
            postupovať. Janko bol na poľnej stráži, v jame vyše hlavy.
    </p>
    <p>
     Chlapci vťahovali hlavy medzi plecia, lebo ruské guľky pišťaly už blízko a nízko.
            Maďar kaprál oznámil do telefonu, že Rusi postupujú veľkou silou, že ich nemožno
            zadržať.
    </p>
    <p>
     Rozkaz: aby behom po jednom ustúpili. Maďar vyhnal chlapcov z jamy a tí sa rozpŕchli,
            každý inou stranou, a stúlení, ako zajačky, bežali, bežali…
    </p>
    <p>
     Janko sa prežehnal, vyskočil a bežal, kam ho oči viedly. Guľky ruské hvižďaly mu poza
            uši a proti tvári počaly sa trhať šrapnely, zarývať granáty… Niektorí kamaráti už revali
            od bôľu, volali: „Bože môj! Pomoc!“ Janka razom ako by bola zem zhltla. Skočil, či
            svalil sa do starej zákopy. Po chvíli, keď sa už vyššie niesly guľky, vyzrel, či sú Rusi
            ešte ďaleko. Neboli. Keď sa priblížili na 20-30 krokov, Janko vyhodil pušku, vystrčil
            hlavu, strhol čiapku a pozdravil Rusov hlasným: „Zdravstvujte, bratia! Ja som Slovák!“
    </p>
    <p>
     Podbehli traja k nemu, pomohli vyhodiť patróny z mieška i opaska, a prvé bolo zakúriť
            si. Jeden vrátil sa s ním, nestačiac Jankovi za pätami. Bežali z dostrelu kanónov…
            Odbehli, sadli si oddýchnuť a zase zapáliť, už nie cigarety, ale „papirosy“. To bolo
            prvé „ruské“ slovo, ktoré sa Janko naučil.
    </p>
    <p>
     Tak sa dostal do túženého zajatia a vďačne myslel na strýca i na to, že čo sa strýc
            ešte natrápi, kým sa za ním dostane…
    </p>
    <p>
    </p>
    <p>
     <span class="bold">
      <strong>
       IV
      </strong>
     </span>
    </p>
    <p>
    </p>
    <p>
     Janko robí v lese pri dreve s 300 Čechmi a Slovákmi a myslí si, že je to ako doma, v
            kolibe na Chotárnej… Iba že čaj nepodnáša mu mať, ale vojak. Chleba dosť, jedla dosť,
            dreva zbytkom, so všetkým bol by spokojný, iba ruský tabak ako rasca, viac ho rozsypeš,
            ako vykúriš…
    </p>
    <p>
     O svete nevie, domov píše každý týždeň…
    </p>
    <p>
     *
    </p>
    <p>
     Teraz kamaráti donášajú nové chýry, novinky, že tvorí sa československé vojsko na
            pobitie Maďarov a Nemcov. Janko myslí, utvrdzuje sa čo deň väčšmi, škriepi sa,
            presviedča seba i druhých, že tu by bola príležitosť, ako nikdy: striasť maďarské jarmo
            a dokázať sebe i svetu, že i Slováci hodní sú svobody.
    </p>
    <p>
     Vie, že „národ je len tam, kde sa ukáže“.
    </p>
    <p>
     — Keby nám dal Pán Boh všetkým to vnuknutie… poslúžiť raz aj sebe, mali by sme
            svobodnú Československú vlasť…
    </p>
    <p>
     Váži Janko svoje srdce; no či bude z neho slaviansky brat nielen po srdci, ale i po
            meči, to má ukázať neďaleká budúcnosť…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e277">
        </a>
        „Hlucháň“
       </h2>
      </div>
     </div>
     <div>
     </div>
    </div>
    <p>
    </p>
    <p>
     Po otcovi — Juro Kotiak. Ale že bol nahluchlý, ba niekedy cele hluchý a preto
            nebezpečný najmä v noci s nabitou puškou v rukách, dali mu vojaci meno „Hlucháň“, a vše
            mu dokladali aj prídavné „sprostý“. Bez urážky, a z hnevu iba vtedy, keď pristavil a
            zadržal a bola noc, zima a patričný nemohol sa dovolať pomoci.
    </p>
    <p>
     Vzdelanejší usúdili, že doktorovi, ktorý toho človeka odobral, v statočnej krajine
            vzali by diplom a majora, či ký čert bol, ktorý ho na front poslal, že bolo by vše
            vyslať na revíziu ta, kde večer, v noci Juro Kotiak stojí na stráži — u drôtov, a hoci
            aj len u zákop, alebo za nimi.
    </p>
    <p>
     *
    </p>
    <p>
    </p>
    <p>
     Gazdovský sluha v obďalečnej doline a dedine oravskej, ženatý, otec. Rokov — ? Ktože
            ho vie koľko. Vraj dváštyridsať. Kedysi ho za vojaka nevzali, oženil sa a robil a žil po
            biede, ako druhí ľudia.
    </p>
    <p>
     Razom rozchýria, že je vojna.
    </p>
    <p>
     Gazdovi dvaja zatia i druhí z dediny už išli, a Juro len počúva, že je ozaj vojna, a
            nevie, čo je to. Iba sa shovára večerami so ženou a deťmi, že zlé niečo, keď i v kostole
            sa modlievajú: „Od hladu, moru a vojny — vysloboď nás, Pane!“ a z obrázkov, ktoré v
            meste na jarmoku v panoráme videl, keď sa so ženou, ešte dievkou, za ruku vodili,
            predstaví sa mu obraz, že sa tam chlapi strieľajú, rúbajú, koľú…
    </p>
    <p>
     Robí a iba sa díva, počúva, ruky podáva — kto zase z dediny ide, kto sa vrátil i kto
            sa už vraj nevráti…
    </p>
    <p>
     I jemu uťahujú, roboty pribýva, to vidí deň po deň, a že je drahota, to zkúsil, keď
            bol krpce a súkna kupovať. Posúdi, poželie a vzdychne: „Od hladu, moru a vojny…“ A žena
            je vďačná Bohu, že má hluchého, starého muža. Ich sa vari len vojna nedotkne. Čože by si
            počala…?
    </p>
    <p>
     *
    </p>
    <p>
     — Juro! Juro ! — reve gazda večer na dvore.
    </p>
    <p>
     — Hou! — ozve sa Kotiak a ide dnu, dumajúc si, načo ho od statku volajú? „Olovrant
            bol. Do skleničky gazdina uliala. Chleba zahrynúť tiež… Keby si gazda pomyslel, že ešte
            nedostal — boly by dnes dva glgy…“ Zahrnul vlasy v pitvore, vošiel, a ono miesto
            skleničky: rychtár s hárkom.
    </p>
    <p>
     Popis. Asentírka.
    </p>
    <p>
     Plač ženy a detí. Zlosť starého gazdu, že už príde, vari, rad aj na Peja, starého,
            slepého koňa, keď Jura vzali a zatia už tam hynú, kone, vozy už dávno tam.
    </p>
    <p>
     — Nebude mať ani kto a na čom sečky odrezať, — dudre gazda. — Ale predsa by ťa mali
            pustiť, veď si hluchý, — potešuje gazda seba i Jura.
    </p>
    <p>
     — I ja by som sa ufal na tie moje uši, — vraví si Kotiak i rodina.
    </p>
    <p>
     *
    </p>
    <p>
     Jura obliekli a ostrihali. Nie že by ho pustiť, ale za hluchotu ešte dostal dva razy
            po pysku…
    </p>
    <p>
     On totižto do týždňa — za dva počul obstojne, na druhý týždeň — mohli ste revať naň,
            strieľať z mažiara, Juro ako peň. On si vavrel, že ako ide mesiac hore-dolu, že tak
            čuje-nečuje. Dali mu však vojenskí doktori mesiaca!…
    </p>
    <p>
     Juro narukoval. Nepočul. Doktor naložil ho pozorovať. Jurovi sa otvorily uši, dostal
            „simulant“ po ústach, a marš do kasárne. Zase mu zaľahlo, ohluchol. Pozorovali ho znova,
            a Juro „švindler“ zase dostal a vrátili ho do kasárne, ako zdravého, súceho.
    </p>
    <p>
     Oficieri povyberali podobných nahluchlých, nasprostastých, poloslepých, ťarbákov a
            podobných a dali im čestné meno „ekstra cúgu“. Učiteľov dostali mladých, „vyberaných“,
            ktorí z príkazu týchto bedárov socali, plieskali, kopali a na zábavku svoju i cudziu
            uváľali po blate a prachu, uhnali ako líšky zajacov… O 3—4 hodiny denne dlhšie, než
            ostatných.
    </p>
    <p>
     Takto vojenčine vyučili ich chytro, ako aj ostatných zdravých, a na piaty týždeň
            major formoval nový maršbatalion i rozdelili „ekstra cúg“ a skamarátených nešťastníkov
            rozsypali… Dostali nové háby, miesto drúčkov pušky a všetko vojenské. Ztratili sa medzi
            mnohými…
    </p>
    <p>
     Posledný deň pred odchodom na vojnu boli probovať na streľnici „ostrými“ strieľať.
            Ruky sa im triasly ako libačky, triaslo sa pod nejedným i lešenie a, okrikovaní, mykaní,
            plieskaní, nejeden bol ako bez rozumu, a tým horšie voslep strieľali, prebíjali guľami
            rámy, šíny streľnice na 20—30 krokov pred sebou, ako by figúry, postavené na 300 krokov,
            všetky ožily, maly pušky, strieľaly, k ním sa blížily…
    </p>
    <p>
     To už bolo skoro ako vojna, lebo keď prišli „chlapci“ domov, sťahovali košele a
            pozerali, ukazovali si otlčené plecia a líca… hrešlili i smiali sa jeden druhému.
    </p>
    <p>
     Juro Kotiak tiež zvedel, čo je puška, i hľadel na ňu, ako na živú potvoru, pazúrami
            zadrapivšiu sa mu do pleca.
    </p>
    <p>
     — Ublíži ti, ťažká je, bolo by ju so všetkým do vody hodiť… A vleč ju, a vláč to
            ťažké žrádlo do nej…
    </p>
    <p>
     Už mu bolo neraz o hlade, o smäde zaostať, ale, pošibávaný prútom feldvebľa, predsa
            vyšiel do zákopy, hoci „na počet“ doplniť niektorého raneného či vypadnutého vajaka.
    </p>
    <p>
     *
    </p>
    <p>
     Nedlho vojenčil Juro. Ale ja a všetci, ktorí sme s ním žili, máme peknú vzpomienku
            naň. Ja ju píšem a tí tam, neboráci, v zákope iste zachovávajú, ak ešte kto z nich trvá…
    </p>
    <p>
     Jura a ešte jedenásť chlapov doviedol kaprál do zákopy pod večer. V jaseni.
    </p>
    <p>
     Chlapi ako chlapi, ale Juro sa hneď vytrčil, predstavil. Oficier spytoval sa ich po
            maďarsky, ako sa volajú, a Juro po ústach nerozumel, na uši nepočul a iba hľadel,
            vyvaliac oči a otvoriac na prázdno ústa…
    </p>
    <p>
     — Ten je trocha hluchý, — oznamoval kaprál.
    </p>
    <p>
     — Čo mu ja pomôžem? O jedného blbáňa („idiota“) viac alebo menej, — povedal,
            obracujúc sa ku kadetovi.
    </p>
    <p>
     — Však mu kanóny uši otvoria, — usmial sa kadet, a začaly sa vtipy, ktoré boľavý
            smiech vyvolaly nám nejednému.
    </p>
    <p>
     — Ale vidíš dobre?
    </p>
    <p>
     A Juro slovenskú otázku porozumel a dosvedčil, že dobre vidí.
    </p>
    <p>
     — A strieľať vieš?
    </p>
    <p>
     — Viem.
    </p>
    <p>
     — Z r…, — doložil oficier, a páni sa smiali.
    </p>
    <p>
     — A utekať vieš?
    </p>
    <p>
     Juro kývol hlavou a podozrieva, čo by to malo znamenať. Za ostatnými zmŕštil tvár do
            úsmevu, ako keď sa druhí smejú a ty by si tiež chcel a nevieš, na čom. Akože prisvedčiť,
            keď mu, odkedy narukoval, tĺkli do hlavy, že kto sa bojí, alebo odbehne, bude
            zastrelený…
    </p>
    <p>
     Mali sme už všelijakých v cúgu, ale hluchého ešte nebolo. Kapráli, švarm-komandanti
            brali si chlapov, aby mali rovným počtom, ale kto si vezme — Jura? Vzal si ho kaprál do
            „slovenskej“ švarmy, kde chlapi maďarsky málo alebo nič neznali.
    </p>
    <p>
     Bola zima, mráz. Tmilo sa.
    </p>
    <p>
     V spoločnej zemlianke sa kúrilo, len ťažko bolo o drevo, lebo zákopy boly v šírom
            poli, na oráčine. Chlapi zďaleka na sebe vláčili drevo surové a mokré, čo iba sipelo v
            piecke. Dym vo vetre dusil chlapov, líhali si pod ním na brucho a neraz ich vyhnal aj zo
            zemlianky.
    </p>
    <p>
     Teraz bolo ticho. Starí vojaci tisli sa k piecke, noví tiež podchodili a začali sa
            oboznamovať, spomínať rodný kraj a všetko, čo sa od vojny stalo tam i tu. Zvlášť kto
            žije, kto je zabitý… čo doma ženy, deti, matere…
    </p>
    <p>
     Juro bol sa složil u dvier a sedel na holej hline, na ktorej chlapi aj spávali,
            kladúc si pod hlavu svoje tornistry. Noví chlapi nesmelí, Juro pohotove. Hluchý,
            nerozumie, nevraví a plachý uhýba sa každému, sťahujúc sa do klbečka, ako slimáčik.
    </p>
    <p>
     Doniesli kávy, ale jesť niet čo, zapaľujú fajky, cigarety. Tak i Juro. Namiesil na
            dlani so slinami tabaku, nabil fajku, pripiekol a kúril, kúril, až v očiach rezalo,
            srkajúc vedľa seba s jednej i s druhej strany riedke sliny. Druhí pľuli pred seba, konča
            nôh.
    </p>
    <p>
     — Ty sviňa, akože si do toho ľahneš?! — okríkol ho frajter, a Jura poučili, že tam
            bude ležať.
    </p>
    <p>
     Pozrel, kde to on má ležať, a i rukou i podošvou poroztieral sliny, chytro pichnúc
            fajku do vrecka. Boh vie, čo si myslel o kamarátstve týchto ľudí, a so strachom hľadel
            na jednu hviezdičku frajtra, pomysliac, že je iste na to, aby sprostákov, ako je i on,
            zavracal. Veď to zkusoval, odkedy je vojakom.
    </p>
    <p>
     Len by jemu rovní boli mu ozaj rovní, družní, na pomoci…
    </p>
    <p>
     Chlapi, ktorí boli v službe, piekli, či len opekali v piecke zemiaky, ktorých bolo
            dosť na poli, len ich bolo ťažko zpod zamrznutej zeme driapať a hneď ti fŕkaly poza uši
            guľky… Rusi, iste sýti — a sýty vraj hladnému neverí — mysleli si, že chlapi čert vie čo
            v poli stroja, a ono — zemiaky driapali, ako driev bôb, fazuľu, kukuricu a všetko, čož
            do brucha jest, sbierali…
    </p>
    <p>
     Juro trhol hlavou, vyňal fajočku, opatrne vybil ju na dlaň, sosypal popol, ďubol
            skriveným ukazovákom do fajočky a konečne pošiel si položiť uhlík. Hľadeli naň,
            pristavil sa tedy i on a, vidiac v pahrabe ohorené zemiaky, vzal, omakal jeden a bol by
            ho rád celý zhltnúť, ale iba ho prevrátil a nechal tam, povediac:
    </p>
    <p>
     — I ja by jeden-dva… A keby bolo, ako doma — štipka bryndze a za skleničku…
            nedopovedal.
    </p>
    <p>
     — Choďte si nadriapať! — neprajne zreval, čí bol zemiak, a vychytil ho od uhlia a
            kobŕľal v rukách, umäkušil i rozpučil.
    </p>
    <p>
     — Ale daj mu jeden…
    </p>
    <p>
     — Daj svoj!
    </p>
    <p>
     Neprajnosť, závisť nie od srdca, ale od žalúdka, z hladu, ako medzi hladnými psy…
    </p>
    <p>
     Juro kročil, sadol a fajčil.
    </p>
    <p>
     Ľahli už temer všetci, i „pekári“ driemať začínali, hoci boli v službe.
    </p>
    <p>
     Juro pozrel, ako ktorý leží, počal sa ukladať i on. Zívol víchrom, vzdychol: „Ach,
            Bože náš!“ prežehnal sa hlasne a počal odriekať „Otčenáš…“ a potom, Boh vie, azda ním
            samým naskladané úryvky vzdychov o nebezpečenstve a nešťastí. Ktorí driemali, ba i
            spali, zodvihli hlavy, že čo to, kto to? Jurovi bolo to iste šeptané, ostatným hlasné
            predmodlievanie. Ale jaké! Jaká prenikavá, úprimná modlitba. V úzkostiach smrti modlil
            si sa v duchu neraz, srdce zamieralo, studený pot stekal čelom, ale taký dojem z
            modlitby mal som ešte iba raz v živote: keď sa strýc, ktorý pri pamäti umieral, modlil
            za naším kostolníkom modlitbu za umierajúcich… Juro, ako by razom pochopil, kde je, v
            akom nebezpečí života, modlil sa a my načúvali… ako by sme sa nikdy nikto neboli
            modlili.
    </p>
    <p>
     — Nate zemiačik, — nahol sa mu nad ucho mladý neprajník, ktorý pred chvíľou vravel:
            „Daj zo svojich,“ a podával dva ako päste.
    </p>
    <p>
     — Pán Boh zaplať! — pokrútil Juro hlavou, že nechce.
    </p>
    <p>
     — No, nate, keď vám dávam…
    </p>
    <p>
     — Už som sa prežehnal, nebudem, — a Juro nevzal.
    </p>
    <p>
     — Ako chcete, — zahanbený, ticho sebe doložil vojak. — Bude mne viac.
    </p>
    <p>
     Ale nikoho nezvala poznámka k smiechu.
    </p>
    <p>
     V takej nálade sme pospali, krome tých, ktorí boli v službe: štyria do pol noci,
            štyria od pol. Títo spali oblečení, tamtí v plnej výzbroji, sediac u dotlievajúcej
            pahraby, zvonili hlavami na dobrú noc…
    </p>
    <p>
     Ráno robota: zákopy, bojnice čistiť, upravovať, rýpať, kopať, opletať, a ani čert
            nepomyslí, aká je vojenská robota, i keď je naoko ticho. Robia sa prípravy, aby ticho
            nebolo.
    </p>
    <p>
     Dostalo sa už aj novým chlapom. A od toho dňa začali slúžiť, ako druhí: popri troch
            starých vždy jeden nový.
    </p>
    <p>
     Juro bol robotník na mieste. Kopal, hlušil, ani najatý, celý deň. Iní sa shovárali,
            odťahovali, za zemiakmi, jedlom, cigaretami chodili, postávali, ohrievať sa šli. Juro si
            zapálil do fajočky a vše len popľul dlane. Shovárať sa nemal s kým. Ktože mu bude do
            ucha revať?…
    </p>
    <p>
     A i pre inšie ľahko mu bolo vydržať, kam ho postavili. Hvizdu guliek nepočul vôbec.
            Len keď sa vše sprášilo vedľa neho a na to mu prstom a posunkami ukázali, že: „To pú,
            guľa… zabije ťa…“ opatrne púšťal sa do roboty, ako by sa bál, že tú, ktorá už padla,
            vykope a tá ho zabije. Kanóny niekedy trocha počul, ako by vraj „pes štekol“, a hľadel
            riedkymi jasnými očami po nebi, kde sa roztrhne šrapnel. Keď prvý raz videl stĺp čiernej
            zeme, vyhodený granátom, a cítil, že sa i pod ním otriaslo, prežehnal sa: „Už som vás
            odchoval, moje siroty…“ a krčil sa, uhýbal, bežal, ako videl druhých.
    </p>
    <p>
     Pred guľkami s povrchu zeme vše ho museli však smykať, skrývať do zákopy, diery,
            jamy… Potom už odbehol, ako by tam, kde stál, niečo zlého bol spravil.
    </p>
    <p>
     — Vás aj zabijú, a nebudete vedieť, — dohovárali mu všetci a poučovali ho, že to
            nemusí práve tak všetko vyplniť, ako nakladajú…
    </p>
    <p>
     *
    </p>
    <p>
     Kaprál s frajtrom vyučili nových chlapov a i Jura probovali, ako má pristaviť
            každého, i oficiera, i známeho i cudzieho, ako heslo pýtať a odpovedať, a za chybu
            sľubovali smrť…
    </p>
    <p>
     Postavili ho na stráž pred zákopy a potom poriadkom i k drôtom.
    </p>
    <p>
     Keď v tú hodinu nikto nešiel, bolo dobre; keď sa kto trafil, bol krik. Juro sa
            stúlil, vyvalil oči, ako sova, zasvietily sa mu bielky, zuby, a len skočiť, či streliť…
            od strachu, že ho obesia, ak bez poriadku prepustí, a „poriadok“ akože on mohol znať…?
            Vše musel pribehnúť kaprál alebo frajter ratovať dozorčích, i žmýkalo nejednému v
            črevách, akého to blázna postavili na stráž, ešte kohosi srazí…
    </p>
    <p>
     Oficier sa smial a Jura chválil, ale Juro chápal, že je chvála neúprimná, a bol by
            plakal sám nad sebou, že si z neho páni dobrý deň robia.
    </p>
    <p>
     Raz sa však stalo, že na vyššieho dozerajúceho oficiera Juro, aby ho pristaviť,
            „zaštrkal“ puškou, a ten sa musel vrátiť a Jura obísť.
    </p>
    <p>
     O chvíľu bolo telefonovania, akého to chlapa majú pri štvrtej kompánii?
    </p>
    <p>
     — Hluchého.
    </p>
    <p>
     — Tak ho nestavajte, kade chodí dozor, — znel príkaz z kancelárie bataliona.
    </p>
    <p>
     Jura prestali stavať k drôtom, pred zákopy, ale ho postavili za zákopy, a tam ho už
            tak ani pre „heslo“ netrápili. Naučil sa ho — dobre, nezapamätal si ho — čert po ňom.
    </p>
    <p>
     Pravda, to už nebola služba, ako druhých. Iba postávanie a mrznutie dlhé hodiny, celé
            noci. Tam mal Juro pokoj a, nevyspatý, naučil sa stojačky driemať, ako hoviadko. Ale
            stalo sa, že ho vyhrešil, koho prepustil, a Juro potom už zase, keď koho zočil, kričal:
            „Stoj! Kto si?“ a zakričal tak neraz i kamarátom, ktorí vyšli naľahko… na vodu, na
            zemiaky, do doliny na kuchyňu sa ponáhľali. Strhol pušku, oprel do brucha a kričal.
    </p>
    <p>
     — Ty hlucháň sprostý!… Ešte mi ju vpáli, — i smiali, i zlostili sa kamaráti, a bol
            vše krik, dovolávanie sa pomoci, alebo mrzni a obchádzaj priekopou.
    </p>
    <p>
     Ešte mu uľavili v službe: nebrali ho na poľnú stráž, ale nechávali ho dozerať na novú
            spoločnú zemlianku, aby niečo nezmizlo.
    </p>
    <p>
     — A dačo prichystajte! — nakladali mu kamaráti.
    </p>
    <p>
     Juro sa domyslel. Zabil klincom zemlianku, navláčil dreva, nadriapal zamiakov, a keď
            chlapi doniesli z dediny kotlík, zemiakov nielen napiekol bez vody pod starým hrncom,
            ale i nabielil a v kotlíku navaril.
    </p>
    <p>
     — Takých som vám, oravských! — vítal natešený kamarátov, predkladajúc posolené, sypké
            zemiaky, čo označoval slovom „oravských“ a tešil sa pochvalám, ako dobrá kuchárka.
    </p>
    <p>
     Vše ho zase kaprál a za ním i druhí poverili, aby im opral uteráky, ručníčky. Juro
            vyriadil kotlík od zemiakov a vyváral prádlo, mädlil v rukách, že sa mu vybielily ani
            bačovi v mlieku. Pary a dymu z fajky bolo v zemlianke, len sa valily, keď si otvoril
            dvere.
    </p>
    <p>
     Juro dosiaľ mal plnú dušu a hlavu vojenčiny, strachu, že ho pre čosi, čo ani sám
            nebude vedieť, zastrelia jeho vlastní ľudia. Teraz, keď nám bol už viac gazdinou, ako
            vojakom, počal myslieť i na svoju dušu, na svoju rodinku. Na modlitbu jeho sme už boli
            privykli. Ale Juro, po čase, byvše v zemlianke sám, osmelil sa i zaspievať. Spieval, aké
            mu na um prišly, ale najviac adventné, pôstne. Mal tenký, trasľavý hlas žobráka, k
            chvále buď mu rečeno. „Kde si môj premilý Ježiši Kriste? V úzkostiach a biedach sám pri
            mne stoj, sám pri mne stoj!“ túto pieseň nám každý večer vyňal všetkým z duše a my
            niektorí, neznajúc s ním spievať, začínali sme za ním plakať…
    </p>
    <p>
     Keď sme sa vše hádali, vadili, Juro, neberúc v škriepkach účasti, zčista-jasna začal
            spievať, a už kto-ten sa našiel, čo povedal: „Nevaďte sa, počúvajte.“ Tak miernil nás v
            hneve, naprával naše city.
    </p>
    <p>
     Bol rád, že chlapi na poľnej stráži šťastlive obišli, nachoval, napojil nás, ľahli
            sme, a on bral sa na svoju stráž za zákopy…
    </p>
    <p>
     *
    </p>
    <p>
     Vidiac, že niektorí vše píšu, pomyslel si, že by aj on napísal domov. Ale neznal.
            Kúpil si od kamaráta desať kartičiek, odložil ich a iste hútal, čo, ako? Konečne
            poprosil kaprála, ako by od neho kráľovstvo nebeské pýtal. Kaprál mu ochotne sľúbil a
            potom i napísal a spomenul ženu, deti a rodinu. Krátko, 5 — 6 riadkov. Ale Jura to
            neuspokojilo. Dobre, bolo dobre, ale nie „zejména“. I najal si druhého a tak, čo kaprál
            nevedel, „aby sa nenahnevali“, diktoval: Pochválen a pozdravenie zejména žene, trom
            deťom po mene, svokre, kmotrovcom, gazdovi, gazdinej, susedom shora sdola a ešte na
            rozličné mená, čo si to už nemohol ani rozomieť, a že je živý a zdravý, čo žiada od Boha
            aj žene, deťom a tak zejména, ako začal, po mene vyrátal všetkých, že na dve karty ani
            dokončiť…
    </p>
    <p>
     Deti mu napísaly veľkým, žiackym písmom: „Milý muž a otec náš“ a pozdravenie, ako on
            písal, aj že tomu, ktorému, Štefanovi a Mišovi, už nemohli pozdravenie povedať, lebo že
            ich už tiež stiahli. Hádam sa tam ešte aj sídete… A Miško že už má dva zúbky…
    </p>
    <p>
     — Či ti kedy podám chlebíka? — zarumádzgal starý Juro a vytrel slzu päsťou.
    </p>
    <p>
     A čo mu deti raz písaly, skryte, po jednom, povyťahoval všetkých chlapov, ktorí čítať
            znali, a dal si tú istú kartičku prečitovať a potom sa už sám so sebou, akoby s domácimi
            svojimi, nahlas shováral… A zase dal písať. I smiať sme sa vše museli, ako „šuškal“, aby
            sme nevedeli, čo píše, a všetci sme jeho listy diktovať počuli a mladší, figliari, mu i
            pomáhali skladať, a vše naopak, čo on ovšem nepočul, len jeho pisár sa nemohol zdržať
            smiechu.
    </p>
    <p>
     Keď po mesiaci mohol poslať žene 10 korún, myslel si, že jej kravu na otelení
            posiela, a vypisoval, hrozne bol netrpelivý, či ich už dostala. I zlostil sa.
    </p>
    <p>
     *
    </p>
    <p>
     Keď ktorého ranilo, bol by chcel všetko vedieť, ako, kde a či ho nie veľmi. Ak počul,
            že niektorého zabilo, spytoval sa, či ho dobre, či sa dlho netrápil, a šeptal:
            „Odpočinutie večné daj mu, Pane!“
    </p>
    <p>
     Časom mohol sa preniesť bližšie k peci, ale on nie, necítil sa byť rovným druhým
            vojakom, ale len sluhom, a zostal pri dverách, na ktoré vše do rána mráz navial ľadového
            ihličia. Skrčil sa do obaranca na holej hline, alebo smetiach, ale o Vianociach mu už
            kolená triaslo, plecia trhalo, ako — odpusť Bože — starému psovi.
    </p>
    <p>
     K všetkým bol citlivý, účastný, a keď videl, že sa niektorý chytá za hlavu, šuchá si
            žalúdok alebo brucho: „Žrenie, však? Žrenie?… Keby bolo pálenky do skleničky s čiernym
            korením…“ a už aspoň potešil. Ľúbil vypiť, menovite keď dali po glgu ostrejšieho trungu
            — rumu. Čaj, varené víno, to vraj iba kútniciam (šestonedieľkam).
    </p>
    <p>
     Ak druhí chlapi doniesli a napiekli zemiakov, navarili bôbu, kukurice „na dzobky“, on
            nevzal, nejedol, len keď mu podali.
    </p>
    <p>
     — Nezaslúžim. Vy robíte, a ja sa doma tlčiem… Ale keby vám bolo slaninky, brynzdičky,
            mliečka, — napúšťal nám sliny…
    </p>
    <p>
     Radi sme ho mali, ako otca. I pristalo mu to: vek, kde-tu už aj šedivý vlas, medená
            chudá tvár, ktorú mu vše vyholili, ako kaplánovi, i pod nosom, i na krku, pod zátylkom.
            Vše ho aj za pol dňa „riadili“, poťahovali britvy a na jeho tvári zkúšali, a Juro
            zavŕzal kolená… i vše bolo srdečného nevinného smiechu, ako medzi deťmi, ktoré často sa
            smejú na najmenšej pletôčke.
    </p>
    <p>
     Za všetky služby — čo sme mohli inšie? — dali o glg viac a uštedrovali sme mu tabaku
            a priúčali ho kúriť cigarety, ktoré sa však v jeho ústach rozsýpaly, v prstách mrvily…
            Jeho bola zapekačka s večnou „kvapkou rosy“ (sliny) na ušku… Bola celá okutá a chránil
            ju, ako oko v hlave.
    </p>
    <p>
     I pretrvala ho.
    </p>
    <p>
     *
    </p>
    <p>
     Večer vyšiel za zákopy na svoju obyčajnú „službu“, a ráno ho našli mŕtveho.
    </p>
    <p>
     Či šly hustejšie — nepočul, či ho našla zablúdená guľka, ale prešla ho rovno popod
            srdce.
    </p>
    <p>
     Vyžalostili sme sa nad ním srdečne.
    </p>
    <p>
     — Hľa, čo nás čaká! — vraveli milí Slováci moji, ako obetovaní baránkovia.
    </p>
    <p>
     Juro nechal nám na pamiatku pieseň: „V úzkostiach a biedach sám pri mne stoj, sám pri
            mne stoj“, ktorú sme si potom vše večer tíško zaspievali a, ako ktorý, odvracali hlavy a
            utierali slzy…
    </p>
    <p>
     A Jurovej žene až traja, vari z vďačnosti a aby mala „lepšiu istotu“, napísali, že
            jej muž je už pod zemou…
    </p>
    <p>
     Boli by sme mu šli aj na pohrab, ale kdeže na vojne!? — Vzali ho sanitári do dediny k
            doktorovi a zahrabali.
    </p>
    <p>
     *
    </p>
    <p>
     Ako po prvé šli kamaráti na poľnú stráž, odťali v horičke poriadneho dubca, okresali
            kríž a Ondro, doma valach, chytil sa vyrezať naň kriváčkom Umučeného Krista, za čo sme
            ho prezvali „majstrom“, a druhí, ktorí znali písať, vyrezali a vypálili meno i deň
            smrti: „Tu spočíva…“ a prosili sanitárov, aby kríž zahradili Jurovi nad hlavu.
    </p>
    <p>
     Neviem, či sa dostal práve jemu, lebo tam bolo hrobov viac a bez krížov, bez mena,
            ale kríž stojí, a konečne či krok-dva bližšie, či ďalej… Tam je.
    </p>
    <p>
     Len by ho nebol akýsi Maďar, ktorý tam štyri kilometre za čiarou pri kuchyni či tréne
            pasie brucho za Maďarskú, len by ho nebol zohavil a maďarsky nenapísal, že vraj Juro
            Kotiak „vykonal svoju povinnosť“, totižto že umrel.
    </p>
    <p>
     Začože umrel? Či bude jeho vdove a deťom viac chleba? Viacej práva?…
    </p>
    <p>
     Slováci! Pamätajte: Maďarom slúžite v tejto vojne, Maďari vás už poslali na smrť
            stotisíc, a zahubia, zotročia vás ešte horšie, než ste boli do vojny, ak neobrátite
            svoje hlavy, svoje srdcia, svoje ruky i pušky proti nim.
    </p>
    <p>
     Umrieť za svoj národ, za bratský národ, to je „vykonať svoju povinnosť“, ale
            Slovákovi umrieť za Maďara, za Nemca, — ktože to pochopí, kto má rozum a srdce pre svoju
            slovenskú rodinu?…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e541">
        </a>
        Kuchár Jurek
       </h2>
      </div>
     </div>
     <div>
     </div>
    </div>
    <p>
    </p>
    <p>
     <span class="bold">
      <strong>
       I
      </strong>
     </span>
    </p>
    <p>
    </p>
    <p>
     Poviete, že všetci vojaci žijú teraz na štátne trovy: jedlo, šata a pláca idú zo
            štátnej kassy. A ono veru môj Jurek mal vlastnú kuchyňu, keď i dral bakanče a kepeň
            erárny. A keby ho neboli vsilili do nich, bol by iste radšej prišiel na front vo svojich
            krpcoch a širici dedinskej, v ktorých narukoval, keď ho, 38-ročného, vzali na vojnu.
    </p>
    <p>
     Lebo bakanče odrely mu nohy a na šate, čo do prstov chytil, to sa trhalo, páralo, a
            Jurek svoju „krpčiarku“ — ihlu zabudol doma a do erárnej nemohol niťky navliecť.
    </p>
    <p>
     „A kepeň, akýže to kepeň? Alebo tá čiapka? Nohavice? Trocha prší, už ti tečie dolu
            strieškou na nos; kepeň — handra: zmokne — neusušíš ho, uschne — tepla nedá; nohavice,
            pukajú sa na kolenách, párajú v rozkroku… až hanba.“
    </p>
    <p>
     Veď Jurek, hoci bol len dedinským pastierom a nemal ani len ženy, háby mal predsa
            súkenné, ako sa patrí, a huňa po päty mohla prežiť aj starého otca, a keď sa do nej
            zakrútil, bolo mu ani v starej izbe, a toto ti vietor až pod pazuchu duje…
    </p>
    <p>
     „Nuž začože ja mám slúžiť? Začo? Povedzteže vy mne, začo my slúžime? Chovaj sa, aj
            ešte celú kompániu, obšívaj sa, vyhrab si dieru ako krt a rob, hluš, mrzni, mokni a
            čakaj, kedy ťa z diery vykúria, alebo v nej zavalia…“
    </p>
    <p>
     „Nebude ti treba truhly, Jurek.“
    </p>
    <p>
     „Veď ono ešte ani na tvoju dosky nepília…“ odhrýza sa Jurek, keď frfre a kamaráti ho
            huckajú, prekryjú mu niečo alebo i uchytia lopatku, sekeru, začo sa zlostí, že by sa
            vychytil, keby bolo kam.
    </p>
    <p>
     Ináče dobrák, vďačný, prajný, ale samotár, ktorý už pred frajtrom nevie, na ktorej
            nohe má stáť, a oficiera keď len zazre, už zabudne aj svoje meno a uteká, ak môže, do
            svojej diery, alebo sa doň aspoň chrbtom obracia. Plachý, ako ryba. On je dôverný len s
            niektorými, ktorých ráta tak asi za rovných sebe v civile. Ale práve preto, že sa jeho
            nebojí nikto a on všetkých, lezú, po čo komu treba, do jeho diery, ako domov.
    </p>
    <p>
     „A ty sa tráp, vláč na sebe, kradni…“ dudre sebe pod nos, keď zbadá, že mu zase niečo
            uchytili, zjedli.
    </p>
    <p>
     „Ja vás tu nechám a pôjdem k tamtým“ — ukazuje prostodušne na ruské strany — „keby
            vedel, že ma nezahlušia…“
    </p>
    <p>
     A keď mu kamaráti neodpovedajú, Jurek uvažuje za všetkých:
    </p>
    <p>
     „Ktože vie, či sú to tiež nie ľudia, ako my… Hádam tak veria v Boha, ako my…“
    </p>
    <p>
     „Veď už Rusi hej, ale kozáci, Čerkesi!…“
    </p>
    <p>
     „Aj tí by iste šli domov, keby im povedali, že nemusia tu byť“, vidí Jurek ľudí v
            ľuďoch a marí sa mu v mysli, že „takto nič po nič“ by on nemohol človeka zabiť, iba ak
            by už ten „takto nič po nič na mňa letel…“ „I to by som mu ešte hľadel uhnúť…“
    </p>
    <p>
     Toľko z filozofie Jurekovej, ktorý nerád veľa rozprával, nerád myslel, lebo nikdy si
            nebol istý, čo z toho vypáli a či za najpoctivejší úmysel, slovo, skutok — nevyhorí. A
            mal dosť iného trápenia: so žaldúkom; tomu vyhovieť zabralo mu myseľ a celý čas i úradný
            i svobodný.
    </p>
    <p>
    </p>
    <p>
     <span class="bold">
      <strong>
       II
      </strong>
     </span>
    </p>
    <p>
    </p>
    <p>
     Jureka našiel som už v zákope, teraz rok pod jaseň.
    </p>
    <p>
     Bojov nebolo, vysielaly sa iba poľné stráže a v tyle opevňovaly sa zákopy: bily koly,
            plietly na ne drôty, kopaly vlčie jamy, zakrývaly zákopy proti šrapnelom. Keď pršalo
            alebo fŕkaly s ruskej strany — kde tiež to isté robili, čo my — hustejšie guľky,
            vykladali chlapi zákopy pažiťou, vymazávali okienka-bojnice, opravovali svoje podzemné
            chlieviky a robili i spoločné zemlianky, i bili hlboké pivnice-šachty proti granátom, a
            tak sa ukazovalo, že tam budeme i zimovať.
    </p>
    <p>
     Jurek stojí na stráži na kraji zákopy, aby ďalej videl ponad obilie a kukuricu.
    </p>
    <p>
     „Čože vidieť?“ spytujem sa ho na spoznanie.
    </p>
    <p>
     „Vtáča vše vzbŕkne; idú spať, bude večer. A tie pľuhy — myši dusím… Kdeže nám
            vystačia! Nás je veľa a ich ešte viac,“ ukazuje Jurek akúsi zlosť.
    </p>
    <p>
     „Čože?“ nerozumel som ho.
    </p>
    <p>
     „Nuž tie zemčatá, vravím…“
    </p>
    <p>
     „A Rusov nevidieť?“
    </p>
    <p>
     „A kedyže tých vidieť…? Keď ho aj vidíš, nerozoznáš od hliny. Nie. Iba, hľa, ako
            dymia…“ ukazuje Jurek na obzor, „tí už varia, a my iba keď sa zotmí… Zaťahuj remeň,“
            povedal už viac sebe, ako mne.
    </p>
    <p>
     „Navaria kamaráti…“
    </p>
    <p>
     „Eh, mne nie; keby im ja…“
    </p>
    <p>
     A skutočne, nezadlho sa ukázalo, že Jurek si je sám kuchárom.
    </p>
    <p>
     Druhí bývali po dvaja, po traja i štyria spolu v zadných stenách zákopy, v
            pivničkách, vykopaných od vrchu a zakrytých povalkami, alebo rytých do hĺbky s
            prirodzeným sklepením samej hliny. Prvé boly vyššie, mohol v nich človek zohnutý stáť, v
            sklepených iba sedieť, lebo ich ťažko bolo prehlbovať a musely byť ryté hlboko, už vo
            vrstve hliny, pol druha, dva metre pod zemou.
    </p>
    <p>
     Sedieť a ležať. To Jurekovi stačilo. On sa nastál dosť vonku, v diere chcel iba
            sedieť alebo ležať.
    </p>
    <p>
     Dalo sa do nej vtiahnuť iba po bruchu, i to len človeku neširších pliec, než boly
            Jurekove. Mokrý Jurek, vlečúc sa do diery alebo z nej, vyťahoval sa ako tehliar, samá
            hlina. To ho nemýlilo.
    </p>
    <p>
     „Keď uschne, omrví sa. A je to zem, a nie lajno,“ zlostil sa, keď mu druhí vraveli,
            že je uváľaný, ako „pujško“ v kaluži.
    </p>
    <p>
     Ale keď udrel mráz, zadul vietor, všetci sme Jurekovi dieru závideli. Nám prefúkalo
            aj na chrbát, jemu bolo ako decku v perinke.
    </p>
    <p>
     Vtiahol sa, zapchal dieru za sebou snopkom dobre utlačenej slamy, ako zátkou
            sklenicu, a už nevedel, nepočul, čo sa vo svete robí.
    </p>
    <p>
     Rozložil ohňa a chystal sa variť, podľa toho, koľko mal času: zemiaky, fazuľu,
            „gebuzinu“ a všetko, čo sa dalo zjesť. Syseľ si vraj nanosí zrna do diery, ale môj Jurek
            bol múdrejší syslíka. Aby sa mu jedno neprijedlo, snášal všetko: zelenú i zaschlú
            kukuricu, zelenú i suchú fazuľu, bôb, repu, burgyňu, cviklu, tekvicu, kapustu, kaleráb,
            kvak, mrkvu, petržlen i rascu, a čo by mu neporadila ani najopatrnejšia gazdiná. I huby
            sbieral a svieže piekol, varil i sušil. Najväčšia mu bola bieda o cibuľku, a cesnaku už
            vôbec nemohol dochytiť. Zemiakov dovliekol na svojom chrbte v tornistre a vo vreckách
            kepeňa, v rukávach, to by si na páre za dva týždne neodvozil. Sám jedol, dva-tri razy
            dňom i nocou, nám dával, a vždy mal.
    </p>
    <p>
     Na čo sa druhí ani neobzreli, jemu sa všetko zišlo: zodvihol hrubšie suché steblo,
            papeček, halúzku, a kým sme s poľnej stráže domov došli, už mal v tornistre do náručia
            ráždia.
    </p>
    <p>
     On totižto tornistru dopoly rozviazal a papeky, halúzky lámal na kratšie a idúcky
            ponad hlavu pchal do tornistry.
    </p>
    <p>
     Rozgäjdaný, ošklabný, zablateny, čierny od dymu a špiny, neobutý, lebo bakanče, kde
            tlačily, popúšťal nožíkom a na slabšie zaťahoval špagátom alebo drôtom — na môj’ dušu,
            nebol ako vojak. Chránily mu však hrdé meno honvéda puška a patrontašky, ktoré mu vše
            visely, ako bačovi opasok v jaseni.
    </p>
    <p>
    </p>
    <p>
     <span class="bold">
      <strong>
       III
      </strong>
     </span>
    </p>
    <p>
    </p>
    <p>
     Zodvihol každú handru, zahodenú vojenskú košeľu, gate, hrniec, plech, črep. Na kýho
            čerta? Hm, Jurek sošíval vrecká, a keď mohol aj motúz dochytiť na ne, od radosti sám sa
            usmieval svojej podarenej robote.
    </p>
    <p>
     A či si takto vší nenaplienil?
    </p>
    <p>
     To som sa ho neopýtal; ale on, ako dedinský pastier, upásol koľkokoľvek statku i
            cudzieho i z rodiny, nuž ak sa mu i priplienil cudzí hmyz, on rovnako obháňal všetok, i
            svoj i cudzí: chytil sa vše za pás a otáčal na bruchu všetky šaty aj s kepeňom. Pritom
            aj čosi dudral, ale som nemohol vyrozumieť, ako nerozumieš psíča, keď ho blchy hryzú a
            ono češe ich a skučí.
    </p>
    <p>
     V diere pri ohnisku, možno, že vše vylamoval všiam zuby, ako i my ostatní, ale som
            nevidel, lebo som bol v nej iba dva-tri razy, i to nie nadlho… Bolo mi tam „tesno“.
    </p>
    <p>
     A bola i tak len na tri kroky zdľže, na pol druha šíre a nie vyššia pekárskej pece.
            Predstavte si väčšiu umrlčiu truhlu, do ktorej sa vťahuje živý človek od strany nôh. Po
            stene kliny a na nich vrecká s tým všeličím.
    </p>
    <p>
     Na to sa mu nikto nelakomil, lebo ktože bude za dve-tri hodiny fazuľu, bôb, kukuricu
            variť, vlastne drevo prikladať, keď ho niet. A potom: v diere bola tma vo dne v noci,
            iba keď Jurek oheň kládol, rozsvietilo sa.
    </p>
    <p>
     Chlapi mu kradli zemiaky a drevo, hlavne suché drevo, na podkurovanie, čo ho viac
            hnevalo, ako zemiaky, lebo že len pre lenivosť nemajú triesočiek. Drevu vydriapal dieru
            do steny, zaprtil ho slamou pod hlavu a tak ukrýval. Na zemiaky vykopal jamu, vykopal
            druhú, tretiu, čo znamenalo — koľká jama, toľko zeme vynosiť z diery, a ešte tajne, aby
            kamaráti nezbačili, že už zase niečo „funduje“. A tak, keď mu z jednej schvatli, zostalo
            v druhej, a keď už „beťára“, ako sa Jurek naučil kamarátov-kradošov nazývať, nič
            nenašli, Jurek pre seba a pre „zaslúženého“ mal, lebo keby ich nebol odbíjal, bolo by im
            vždy bližšie bývalo do Jurekovej komory, ako do riadka v poli, a nebol by vystačil, keď
            predsa musel službu robiť, ako druhí, a neraz si musel odberať času zo sna.
    </p>
    <p>
     Keď sa však už oslobodil, to ste mali vidieť horlivosť, s akou sa chytal do varenia!
    </p>
    <p>
     Zabehol si po vodu, rozložil ohňa, odkryl sopúch nad ohniskom, ktorý vari za tri dni
            dlabal od vrchu, od spodku, kým sa diery, komín, sišly, a ktorý na noc zapchával
            hlinenou „babou“.
    </p>
    <p>
     Za otčenáš bolo zemiakov nadriapaných „bachráčik“, ako sám nazýval hrniec veľmi
            úzkeho dna a širokých bokov, v ktorom vrelo v minúte. No, cigáňka by lepšieho
            neporadila. Jurek hľadel zemčatá čisto bieliť, lebo premývať ich nebolo v diere
            príhodné. Podlial trochu vodou, obelely samy, sypol soli, rasce, vopchal petržlenovej
            vniatky, zakryl dienkom, a keď zovrely, sobral šamotinu lyžkou, zemiačky sa dovarily,
            nebolo ani čo do popola sciedzať, a už sa šírila vôňa nad všetky vône nielen v diere
            Jurekovej, ale predrala sa i do zákopy, do okolia, ani tymian od oltára po celom
            kostole.
    </p>
    <p>
     Raz ma Jurek ponúkol — dva razy som si vzal zemiačik sypký, chutný ako gaštan.
    </p>
    <p>
    </p>
    <p>
     <span class="bold">
      <strong>
       IV
      </strong>
     </span>
    </p>
    <p>
    </p>
    <p>
     O erárny nápoj Jurek nestál. Čiernej káve nemohol najsť chuti ani s chlebom, ani so
            zemiakom; nepil jej vôbec. V čaji bolo mu ľúto „tej kvapky“ rumu a vypil ho, iba keď sme
            mu všetci opätovali, že „ho“ — rum badať. K čistému rumu sa Jurek nedostal. Ten obyčajne
            vypili páni oficieri alebo feldvebli a pisári na kuchyni, ktorí radšej zamlčali, než
            rozchýrili, že kedy-tedy kuľač do cúgu dostali. Víno bolo Jurekovi „vŕbová voda“,
            striaslo ho od neho, ani keby sa bol elektrického drôtu chytil, a tak sa sám odriekol od
            erárnych nápojov, lebo poctivej pálenky nedali.
    </p>
    <p>
     Jedla bývalo: bochník chleba, niekedy len pol a niekedy i len za hrsť sucharov miesto
            chleba a kúštik mäsa. Polievka nemastná, teplá voda, v ktorej plávaly 2 — 3 fazuľky, a
            vše len iba šupky z nich. Z toho vyžiť a na tom robiť nemohol nikto, i chovali sa chlapi
            zemiakmi, kukuricou a čím mohli a a Jurek krome toho zeleninou a všetkym, čo nasbieral.
    </p>
    <p>
     Ani keby už bol býval v Rusku: varil boršč a šči. Lenže on to volal „gebuzinou“, snáď
            aby — beťár — nám zhnusil svoju váru: fazuľu, kukuricu, kvak, burgyňu, mrkvu, kapustu a
            zemiaky spolu varené, z čoho vyšlo jedno tvrdšie než druhé, ale Jurek schlipol s lyžky i
            celú fazuľku, i hrach, i kukuricu.
    </p>
    <p>
     „Keď som prežrel kôstku durandziu, čerešňovú, nesprieči sa mi ani fazuľka,
            kukurička“, a chlípal až radosť.
    </p>
    <p>
     Čo sa dalo požuť, požuľ, čo nie — „veď ono zhorí“…
    </p>
    <p>
     Do rezervy mal vždy navarených alebo napečených zemiakov. On pri posedení jedny
            varil, druhé bielil a tretie piekol, aby využil oheň i svetlo.
    </p>
    <p>
     Za kúštik mastného mäsa dával trojnásobnú hodnotu: svoje mäso, zemiakov šálku i
            tabak, lebo Jurek nekúril; ale vari preto viac a stále myslel na žalúdok, a i keď sa z
            diery ťahal, dojedal posledné, i čo by ako súrne bolo bývalo, nezabudol naplniť si
            vrecká.
    </p>
    <p>
     On prvý vymyslel nezrelé divé hrušky a plánky, z ktorých dve nikto nemohol prežrieť —
            uvariť a tak zúžitkovať.
    </p>
    <p>
     Keď kedy-tedy nedali mäsa a dovoli zjesť konzervu, to ju Jurek nezjedol, ale delil aj
            na týždeň do jedla „pre chuť“, a vôbec mal „masť“ v neveľkom dvojušnáčku, aj vo troje
            zaviazanom akýmsi povojníkom, práve ako keď chudobná mať zaviaže dievčatko do plachty,
            ktorá je i jej veľká, a dievčatku dôjde krížom pod hrdlo, popod pazušky na driečik,
            zaviaže do uzla a konce plachty ešte visia dievčatku na päty. Za haliere, ktoré dostal
            každých desať dní, pochodiac aj tri kompánie, keď lacnejšie nešlo, kúpil čo za 2 — 3
            koruny jednu konzervu a sbieral všetko do dvojušnáčka, tešiac sa, ako dobrá gazdiná, že
            vydrži s masťon do novej, Jurek — do výplaty.
    </p>
    <p>
     To bola duša jeho kuchyne, ktorú ukrýval, ako drahocenný poklad, a keď sme šli na
            celý deň na poľnú stráž, nesveril ju ani na všetkých anjelov-strážov, ale vzal so sebou
            do tornistry na chrbát.
    </p>
    <p>
     „Keď len ako oriešok, už je iná chuť,“ vravieval, keď ma vše, kaprála svojho, várou
            ponúkol i z lásky i už aby som zažmúril oči a ho nehrešil, že vytiahol za sebou a na
            sebe chlp slamy z diery, že nerozumel čistote šiat, pušky, patrónov a vôbec poriadku a
            službe.
    </p>
    <p>
    </p>
    <p>
     <span class="bold">
      <strong>
       V
      </strong>
     </span>
    </p>
    <p>
    </p>
    <p>
     Dedinskú robotu: kopať, kresať, na pleci vláčiť, to znal a vždy si „opatril“ či
            lopatu, či sekeru, čo by ju bol z tretej kompánie v noci ukradol, keď jeho schytili.
            Cudzí znak srezal, zatrel hlinou a narezal svoj.
    </p>
    <p>
     Vše ho, pravda, dochytili, lebo on čítať nevedel a slabo napísaného mena si nevšimol,
            iba keď mu ho iní prečítali a tak ho dochytili, čo sa ako spieral a dušil. Bol z toho
            smiech i zlosť, a Jurek prišiel na nový spôsob: ostrúhal celé porisko.
    </p>
    <p>
     „A ja sekeru, lopatu musím mať! Aj pán kaprál, aj všetci len ko mne letíte… Ako že
            vám nevyhovieť?“ kryl sa mi za chrbát.
    </p>
    <p>
     Ale vojenská služba, to nebolo pre jeho rozum.
    </p>
    <p>
     Pri pletení drôtov dokrvavil si ruky, dodriapal šaty a vše ho museli z klbka druhí
            vysnovať, tak sa zamotal, alebo prevaľoval sa po vlčích jamách, ktoré sa popri drôtoch
            razom kopaly.
    </p>
    <p>
     Ak som ho s očí spustil, už bol v poli „na paši“, a za pašou vyšiel vše na kopec, do
            stráne a, vystrčiv sa — už bily vôkol neho ruské guľky, lebo si mysleli, že ide na
            výzvedy.
    </p>
    <p>
     „Tuto mi, ľa, do… sa zabi!“ vadil sa s guľkami, ako so živými potvorami, a už ich
            muselo veľa byť, aby ho odohnaly.
    </p>
    <p>
     „Oj, veď ty nebudeš vždy sem hľadieť!“ zastrájal sa.
    </p>
    <p>
     „By ja uvidel, aby ja taký krásny bôb neobral. Načože je tu? Na zkazu vyjde. Nikomu
            úžitku. Poď si ho obrať, keď závidíš!“ vykrikoval na ruskú stranu, pravda, na 10 — 12
            sto krokov. A zašiel posbierať v noci alebo v hmle.
    </p>
    <p>
     Na stráži guliek sa nebál. Iba stúlil plecia, vtiahol hlavu a obstál na najtvrdšom
            mieste.
    </p>
    <p>
     „Pôjdem skorej „k nám“ alebo „domov“. K nám rozumel domov, do špitáľa; domov — do
            zeme, smrť. „Ak ma má zabiť, i tak ma neminie.“
    </p>
    <p>
     Inému chráneniu sa, úkrytom a vojenským regulám nebolo ho možno vyučiť. Ak zavyl
            granát, šrapnel, otáčal hlavu po nebi, či ho nedozre, a keď tresol, stiahol plecia ešte
            viac, prižmúril oči, a keď cítil, že sa mu nič nestalo, zase tak pomaly sa vyťahoval,
            ako slimák zo škrupiny. Nebežal, nehádzal sa do priekopy, do brázdy, jamy, nekryl za
            kopček, na to si nevzpomnel; iba sa sťahoval a prižmúril oči nie viac, ako keď mu raz
            vyťali 25, vlastne len 16, lebo prvých 9 vraj nebolelo. Tie ani nerátal, keď komu
            rozprával, že on tiež dostal „ako na mačku volajú“ („šestnásť!“).
    </p>
    <p>
     Dostal ich za to, že s dozorného miesta pred drôtmi, oprúc pušku o násyp, sbehol
            popod drôt podať kamarátovi dva-tri zemiačky a na nešťastie oficier ho dozrel, a Jurek
            nevedel oklamať.
    </p>
    <p>
     „Zaslúžil som,“ vravel si rovnodušne dobrý môj Jurek. Zasmial sa i oficier, že Jurek
            rátal palice na dvoje: neboľavé a „štipľavé“, a sľúbil, že to už viac neurobí.
    </p>
    <p>
     Ale čerta nie! Čo si mu zakázal, to už viac nespravil, ale — novú nesprávnosť.
    </p>
    <p>
     Idem zákopou.
    </p>
    <p>
     Jurek stojí na stráži, nečuje ma. Puška v okienku-bojnici a pred ním kôpka
            načistených zemiakov. Mali sme ísť nocou na stráž, chcel sa zaopatriť.
    </p>
    <p>
     „Veď ja jedným okom hľadím ta… A je deň, vedia, že sme tu, neprídu.“
    </p>
    <p>
     „Veď ale to nesmiete, dostaneme obidvaja.“
    </p>
    <p>
     „Nuž teda nebudem,“ a spratal zemiaky do vrecák a šupky smietol pod nohy, a iste som
            mu bol v ten deň nemilým, že aj tie musel posbierať.
    </p>
    <p>
     Ale viac nechystal obeda na stráži.
    </p>
    <p>
     No o niekoľko dní nový fígeľ spravil si s ním oficier. Okríkol ho na stráži, či má
            čistú pušku?!
    </p>
    <p>
     „Čistil som ju…“
    </p>
    <p>
     „Ukáž!“
    </p>
    <p>
     A Jurek podišiel a — podal pušku.
    </p>
    <p>
     „A načo ma podchytávajú,“ bránil sa, keď mu leteli na hlavu. „Ja sa druhý raz, na
            môj' dušu, hluchým spravím“.
    </p>
    <p>
    </p>
    <p>
     <span class="bold">
      <strong>
       VI
      </strong>
     </span>
    </p>
    <p>
    </p>
    <p>
     Vyškolený Jurek o pár dní zase pripustil k sebe jednoročiaka fírera a dal mu pás s
            patronami, že ich má v ňom vskutku 40, koľko má byť.
    </p>
    <p>
     Smiech, a Jureka páni a zpolovičky
    </p>
    <p>
     Maďari-vojaci vysmievali a poučovali, ako môže byť niekto taký (buta tót) hlúpy
            Slovák.
    </p>
    <p>
     To Jureka zase nepoučilo, aby nepodal kadetovi — zápalky.
    </p>
    <p>
     „Videl som im cigaretľu v ústach a zapýtali zápalky,“ vyhováral sa Jurek, a tak ani
            nevedel, chudák, ako vše podbehol do školy, pod jazyk, čím ho naučili takej nedôvere, že
            keď pozdejšie prišlo mu spolu bývať v spoločnej hlbokej zemlianke, pivnici, chránenej
            pred granátmi, v noci ušiel do svojej diery, zapchal sa, nespal, chystal do hrnca,
            kládol ohník a sopúchom načúval zemetrasenie, krik a svoje meno, keď ho volali do
            služby. Už som radšej sám zabehol poň, lebo služba ho už tak ohlúpila, že mi ho bolo
            ľúto.
    </p>
    <p>
     „Mohli ma nebrať, keď som im sprostý… Ja viem kravy pásť, druhý vie orať, tretí čižmy
            šiť… a múdri, páni nech by sa bili… Ja aj dnes pristanem,“ dudral si úryvkovite, nesmele
            Jurek, keď som sa raz dva razy k nemu vtiahol. Ale vydržať som tam dlho nemohol, lebo ma
            štípal dym v oči a v nose vŕtal čpavok. Jurek môj mal tam ešte jednu tajnú jamku — len
            aby sa už čím menej s ľudmi stretal.
    </p>
    <p>
     Trpko mu bolo, trpko.
    </p>
    <p>
     *
    </p>
    <p>
     Rád bych ťa vidieť, Jurek môj. Viem, že ťa z diery v máji vykúrili
     <sup>
      [
      <a class="footnote" href="#ftn.d56e796" name="d56e796">
       2
      </a>
      ]
     </sup>
     … Len či sa pritom nešťastie neprihodilo tebe a tvojim čiernym hrncom, o
            ktoré si pečoval nad Maďarskú krajinu a Maďarov, čo si z teba iba posmech robili…
    </p>
    <p>
     Brusilovský nástup.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e804">
        </a>
        Pod jedličkou
       </h2>
      </div>
     </div>
     <div>
     </div>
    </div>
    <p>
    </p>
    <p>
     Deň bol mäkký, hmlistý. Snehu bolo málo, nedržal sa; grieždili sme ho so zemou a
            kopaním do vzduchu shadzovali s nôh.
    </p>
    <p>
     Zákopy sa nám obvaľovaly, nestačili sme ich čistiť. Robilo sa teda, ako ktorýkoľvek
            deň, a málokto vedel, kedy je piatok a kedy sviatok.
    </p>
    <p>
     — Dnes je doma Štedrý deň, — snivo opätovali si chlapi medzi robotou a, vystierajúc
            skničované údy, otáčali hlavy za zapadajúcim, hmlou zastretým slnkom.
    </p>
    <p>
     Čo v tých slovách citu, koľko nevyslovených vzpomienok a koľko teraz tu žiaľu a
            zadusenej zlosti!
    </p>
    <p>
     — Vzpomenú si na nás…
    </p>
    <p>
     — Budeme im chybieť…
    </p>
    <p>
     — Ba či pomyslia, ako my tu ešte aj dnes nivočiť sa musíme?…
    </p>
    <p>
     — Dolgozni! (robiť!) Dolgozni! a neprestajné maďarské rúhanie bolo ozvenou na snivé,
            smutné otázky mojich dobrodušných rodákov slovenských.
    </p>
    <p>
     Okrikoval fírer, okrikoval oficier, a moji ľudia, desať ráz hodiv tajne lopatku so
            vzdorným „rob si!“ po jedenásty raz ju dvíhali, a iba na očiach, tvárach si videl, ako
            ťažko prenášajú, ako sa obzerajú po nebi, aby už strestal Ten, Kto tamhore, týchta
            zlorečníkov.
    </p>
    <p>
     — Bratia moji, keď je tu — čo si počať…? Keď odíde — oddychujte, — bral som
            zodpovednosť za robotu, veď mňa ich urážky nedosiahly.
    </p>
    <p>
     — Bude už tá robota hotová? — spytoval sa desať ráz denne oficier.
    </p>
    <p>
     — Bude, — odpovedal som a v duši si pomyslel: „Bude — kedy bude, dnes nemusí byť.“
    </p>
    <p>
     Štedrý deň.
    </p>
    <p>
     Obed bol ako inokedy: mäsa na raz do úst a do šálky teplej vody — polievky s troma
            fazuľkami. No večer vzpomneli si páni na nás v zákopách. Po telefone bolo počuť gramafon
            a cigáňsku hudbu. Jedno od bataliona, druhé od pluku; vše i klavír — neviem odkiaľ. „Tí
            už majú hostinu,“ ako ju mávali temer každý večer, „a my…?“ Predsa, poslali nám na
            štedrú večeru po
     <span class="emphasis">
      <em>
       celom
      </em>
     </span>
     bochníku chleba, belšieho, než býval. Ba bol
            i sladkastý.
    </p>
    <p>
     „Také asi koláče pečú chudobní ľudia,“ nešlo mi s mysli, „v najbiednejších
            slovenských krajoch. Také sa piekly u nás doma pre pastierov, hlásnikov, zvonárov,
            sluhov, pocestných i cigáňov…“
    </p>
    <p>
     Ale chlebík bol svieži, s tichou vzpomienkou na domov prežieral sa sladko, i zaliať
            ho bolo čím: kávou, ktorú sme sami navarili, a tuhej veru! — a na doline stály kuchyne s
            vareným vínom a čajom…
    </p>
    <p>
     — Predsa na nás nezabudli, — vďačne spomínali chlapi vojenských pánov, a keď večer
            oficieri rozdávali nám cigaretle, tabak, rôzne maličkosti: hrebienky, nožíky, notesky,
            zrkadielca, čo doma vraj školné deti nasbieraly, citlivejších otcov zalialy i slzy,
            nejeden videl rúčku svojho decka na predmete, alebo hľadel do zrkadielca, či vari nevidí
            v ňom svojich milých.
    </p>
    <p>
     Radosť rušily iba oficierske vtipy, keď sa spytovali: „Slovák? Maďar?“ a Slovákom
            dávali hrebienky a lámanou slovenčinou dokladali: — Vieš, to vši, — a ukazovali, že
            česať. A mali sme ich všetci dosť: ako Slováci, tak i Maďari, ktorých viac podeľovali
            nožíkmi. Ale Slováci sa dobre odhryzli: my budeme vši česať a vy ich zakáľať.
    </p>
    <p>
     Bolo ticho. S ruskej strany nestrieľali. Služba nebola veľká. Menily sa iba stráže.
    </p>
    <p>
     Chlapi doniesli jedličku, zapchli sme ju konca hláv do hliny, ale nebolo, raz nebolo
            čo na ňu zavesiť. Zapálil som jej do vrchovca sviečku a posadali sme si vôkol vzpomínať:
            už deti vyzrely prvú hviezdu; teraz večerajú; ba čo…? Svet spieva popod okná a celé
            dediny, mestečká slovenské slievajú sa v známu pieseň: „Čas radosti“ a nejednu mať,
            nejednu sirotu zalievajú pri tom speve slzy…
    </p>
    <p>
     Niektorí chlapi tíško hvízdajú vianočné valašské, niektorý i zanôti riadok-dva,
            veršík, ale nejde sa rozspievať, každý myslí na domov, vzpomenú sa vypadnutí kamaráti, a
            bola by to radostno-bôľna nálada, krásna, posvätná, ale to vše kukne fírer, to kadet, to
            oficier, a hoci mierne, predsa s istým posmechom a znevážením spytuje sa nás:
    </p>
    <p>
     — No, tótok (Slováci) ako sa zabávate? — a my sa bojíme o svoje city, o svoju
            slovenčinu, že nám urazí besedu i slovenský spev.
    </p>
    <p>
     Kamaráti nevedomky, ja vedome nesiem tieseň za našu reč, za naše spevy slovenské, a
            chcel bych poprosiť pánov oficierov, aby nám aspoň v tento deň nebránili slovenčinu,
            nespravili z nej posmechu, nebránili nám v tejto nešťastnej haličskej krajine piesku
            spomínať náš krásny, slovenský kraj, naše hory, doliny, náš rodný Betlehem…
    </p>
    <p>
     V strachu pred urážkou svojich citov vtiahol som sa do svojho kútika, nad hlavu
            zapálil ženou poslanú vzácnu sviečku, hľadel a nevidel som slabo osvietené hrobové steny
            podzemného nášho bytu. Bolo mi smutno, ale nie zúfale, ba lahodil mi boľavý žiaľ. Zašiel
            som domov v mysli, pritisol k lícu bledé čelo svojej ženy, svojej materi. Navštívil som
            rodnú viesku, omladol o tridsať rokov a počul hlas našich slávnych zvonov, ktoré mi
            kedysi hýbali a ja ich zase hýbal mladším, a so živými i mŕtvymi šiel som na utiereň.
    </p>
    <p>
     Niektorí kamaráti už boli pod jedličkou pospali, niektorí si, kúriac, šuškali a istý
            Kriváňčan, zabývajúc sa celý večer sám so sebou, prizdoboval chvojinou zemlianku, hádzal
            ihličie na piecku, odkiaľ šírila sa vôňa čudného tymiana, zaplňujúca šedým dymom ceľú
            zemlianku. Pritom tíško dospevoval s betlehemskými anjelmi: „Leží malé pacholiatko na
            slame, na zime…“ a dobrovoľne poberal sa na stráž, aby vraj aj tí, čo sú von, mohli si
            prísť pod jedličku posedieť, kým ešte sviečka trvá…
    </p>
    <p>
     A prichádzali i naši i súsední a hľadeli na sviečku, hľadeli, ako malé deti, ako
            deti.
    </p>
    <p>
    </p>
   </div>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e149" name="ftn.d56e149">
        1
       </a>
       ]
      </sup>
      Boh žehnaj Maďarovi, keď bojuje s nepriateľom… (Maď. hymna.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e796" name="ftn.d56e796">
        2
       </a>
       ]
      </sup>
      Brusilovský nástup.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e868">
       </a>
       II. Mužiki
      </h2>
     </div>
    </div>
    <div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#d56e875">
        Počemu…?
       </a>
      </span>
     </dt>
     <dt>
      <span class="sect1">
       <a href="#d56e911">
        Na bránke
       </a>
      </span>
     </dt>
     <dt>
      <span class="sect1">
       <a href="#d56e986">
        Pôst
       </a>
      </span>
     </dt>
     <dt>
      <span class="sect1">
       <a href="#d56e1040">
        Brat-poštár
       </a>
      </span>
     </dt>
     <dt>
      <span class="sect1">
       <a href="#d56e1102">
        Pretlačil sa
       </a>
      </span>
     </dt>
     <dt>
      <span class="sect1">
       <a href="#d56e1197">
        Dobré slovo…
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e875">
        </a>
        Počemu…?
       </h2>
      </div>
     </div>
     <div>
     </div>
    </div>
    <p>
    </p>
    <p>
     Lesy, kopce, doliny a mláky.
    </p>
    <p>
     Po nich fronty: rakúsky a ruský; zákopy, poľné stráže kde bližšie, kde ďalej.
    </p>
    <p>
     Ako ťa dohnali, zastavili a ty si poznal, že si už na fronte, žiada sa ti do plienu.
            Veď medzi Maďarmi nič ťa nedržalo, krome strachu, že sa ti útek nepodarí a srazia ťa;
            alebo Rusi ti neporozumejú a z omylu zastrelia tiež. Bez pušky zkúsiť útek nemožno, lebo
            ak sa ti nezdarí, si vyjavený; s puškou sa blížiť — vyvoláš pochybnosť na ruskej strane…
            a slovanské svoje srdce nemôžeš im poslať závdavkom.
    </p>
    <p>
     Sú to muky pre statočného Slováka: mlčať, pretvarovať sa priateľom Maďarov, keď duša
            ich nenávidí, ako hriech; chce sa vysvobodiť, preniesť sa do Ruska, kde ľahším sa ti zdá
            po boku Rusov dobrovoľne obetovať život, než ho utratiť medzi Maďarmi, hoci len náhodou.
    </p>
    <p>
     Dňom ujsť nedá sa vôbec; vidná noc je tiež neistá, tmavá noc ešte viac, lebo hustnú
            stráže, ľahko zablúdiš a podídeš ku klepcu.
    </p>
    <p>
     Robíš službu a zapamätať si chceš každý chodník, kríček, strom, kopec, dolinu,
            jarček, výmoľ, prikrytie so všetkých strán, a keď sa už zabývaš myšlienkou celé dni a
            noci, keď sa ti už vidí, že máš cestu ako na niťke a len posledné drobnosti uvažuješ,
            snáď si už kroky vyratuješ od punkta do punkta, ktorými ti utekať, ktorými sa vliecť,
            kde ti čakať, kde ti už bude prichodiť volať — razom sa ti vidí niečo nejasným,
            utvrdzuješ sa, pochybuješ, sberáš sa i zostaneš — ujasniť si ešte tú i druhú okolnosť…
            Už si zmätený.
    </p>
    <p>
     Pôjdem zajtra, pôjdem potme, pôjdem v hmle, pôjdem v daždi, chumelici, za hviezd… a
            trápiš sa týždne, mesiace, kým sa ti podarí dostať sa do plienu.
    </p>
    <p>
     — Všetci odbehli a ja som zostal, — rozpráva priateľ. — Zostal som v jame na poľnej
            stráži, keď nad ránom, v hmle, blížil sa k nám silný ruský oddiel, vlastne fŕkaly ešte
            len guľky, a nám telefónom bolo naložené odstúpiť na hlavné pozície. Zostal som v okope
            posledný, ale predsa som vybehol a bežali sme nazad, poľom, ako zajace, spolu i
            oddieľno. Dobehol som k opustenej zákope. Dosť! Nohy ma už nedržaly, zákopu netrúfal som
            si už preskočiť, skočil, či svalil som sa do nej. Dušou mi šla úzkosť i potech. Dnes,
            azda dnes… Ak Rusi dôjdu, vezmú ma; ak zastanú, tu zostanem zase len medzi rakúskym a
            ruským frontom; ak Rakúšania podbehnú, tu ma najdú a možno mi uveria, že som ďalej
            „nevládal“, a možno mi uvidia do duše, že som sa vzdať chcel. Čo bude so mnou? Dnes už
            môj posledný ďeň? a či nový živoť?
    </p>
    <p>
     V tom začnú biť rakúske kanóny. Práve okolo mňa sa trhajú šrapnely i granáty. To iste
            na priehradu nastupujúcim Rusom. Trasie sa zem so mnou. Nad hlavou sa mi blýska, vôkol
            prší olovený dážď, vstávajú čierne stĺpy zeme. To nič, iba oči prižmurujem. Teraz alebo
            ma zabije — koniec, alebo ma Rusi vezmú; ale Rakúšania čakajú v zákopách, preto strieľa
            artileria. No naplašený si smrťou, vidíš jej šatu v čiernom stĺpe zeme, cítiš, ako
            blízko cerí tu zuby. Trasieš sa, nevládzeš sa na nohy zodvihnúť, len kľačíš, krčíš sa po
            každom tresnutí, do myšej dierky by si sa vopchal, na prášok obrátil, a keď si ušiel
            Rakúšanom, tu ťa najdú Rusi a zabijú ťa — vzniká strašná myšlienka. Zprvu pomyslíš na
            ženu, na mať, potom zabudneš i na to, nemyslíš na nič a stávaš sa hoviadkom, tupo
            čakajúcim nôž, ruský bajonet… Len kde mi ho pichnú…? Už ho cítiš, zabolí ťa v srdci,
            svalíš sa, v zákope blato, váľaš sa po ňom, grieždiš rukami, chytáš sa breha, oči
            vysadly z jamiek, hľadíš a nevidíš, dvíhaš sa a padáš… tvárou do blata. Na okamih
            precítneš, zopreš sa rukami, zodvihneš a dôjdeš zrakom ponad zem, na ruskú stranu.
            Zmeravieš od útechy a hrúzy. Grimasa smiechu i plaču skriví ti tvár. Nad sebou zazreš
            reťaz ruských vojsk, rozoznal si tváre, pušky opreté do pŕs, stretnú sa ti oči, i
            vtiahneš hlavu, zavreš oči do ruky, aby si pomyslel, či sa prežehnať, či sa mŕtvym
            spraviť… Cítiš dupot nad sebou, zbadali ťa. Otváraš oči, gestom kresťana, ale iste už i
            pračloveka spínaš ruky: Nezabite ma! Ja Slavian! — A keby si sto oči mal, všetkými by si
            hľadel na dlhé, tenké štyky, ktorý ti je už najbližšie…
    </p>
    <p>
     — Počemu že ubivať
     <sup>
      [
      <a class="footnote" href="#ftn.d56e901" name="d56e901">
       3
      </a>
      ]
     </sup>
     …? Nebojsja, — a vojak spúšťa sa ko mne do zákopy. — Vybrosi
     <sup>
      [
      <a class="footnote" href="#ftn.d56e905" name="d56e905">
       4
      </a>
      ]
     </sup>
     patrony. Davaj papirosy, — a ja neviem, čo skorej, ale predsa, ako fajčiar,
            dohádam sa a zapálime si prvú cigaretu.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e911">
        </a>
        Na bránke
       </h2>
      </div>
     </div>
     <div>
     </div>
    </div>
    <p>
    </p>
    <p>
     Zajatecký vlak. V ňom tisíc pliennych, so dvadsať ruských vojakov a oficier.
    </p>
    <p>
     Pískanie. Bude stanica.
    </p>
    <p>
     Kto čuje kopejky vo vrecku, teší sa, že si kúpi bulku
     <sup>
      [
      <a class="footnote" href="#ftn.d56e922" name="d56e922">
       5
      </a>
      ]
     </sup>
     a klobásy alebo slaniny; veď sme, ktorý do roka, ktorý za dva nejedli
            bieleho chleba, nevideli klobásy, slaniny; veď — pamätám — že žena písala mužovi, že mu
            poslala na front pol kila slaniny a pol kila že mu neskoršie pošle… Vari aby sa
            neponáhľal ju zjesť.
    </p>
    <p>
     Vlak zastáva. Stanica. Za stanicou dedina. Tam bude všetkého dosť, a smelých, čo
            skáču so zastávajúceho vlaku, prosia kamaráti, aby im tiež kúpili to i to a dávajú jeden
            cez druhého peniaze.
    </p>
    <p>
     Ruskí vojaci zakazujú soskakovať, kým oficier nedovolí, ale chlapov neudržia. Vlak
            zastane. Ukáže sa ruský oficier, niekoľko ruských vojakov a k bránke beží húf zajatých.
    </p>
    <p>
     Stanica neveľká, možno, že iba prejde nejaký vlak, a pohneme sa ďalej. Možno síce, že
            budeme tam čakať niekoľko hodín, ale ktože to vie?
    </p>
    <p>
     Oficier rozkazuje ruskému vojakovi, aby si stal k bránke a nikoho do dediny nepustil.
    </p>
    <p>
     Mužík ide, ale za ním hrnie sa sto zajatcov, zapletú ho medzi seba, a kým druhí
            vojaci pribehnú na pomoc mužíkovi k bránke, niektorí zajatci sa ako príval prevalia k
            bránke a napriek kriku a známemu hrešeniu o materi (ktoré sa podobá, ako vajce vajcu,
            slovenskému a je iba prázdny zvuk) bežia za cestu do dediny.
    </p>
    <p>
     — Kde lávka? Kde lávka (obchod)?
    </p>
    <p>
     Oficier nestačí podísť k bránke, niektorí už nesú v náruči celé šiatre; radi,
            natešene zdravia oficiera, a vo vagónoch strhne sa krik, ako keď vo zverínci kŕmia…
    </p>
    <p>
     Poslov-kamarátov vyťahujú ostatní ako mechy za plecia do vagónov, a začne sa hostina.
            Mäkkej bulky prežieraš také kusy, že ti alebo oči vylezú, alebo guče neprežreš. Predsa…
            oči nevyliezly.
    </p>
    <p>
     Vojaci okrikujú opozdených zajatcov, aby sa ponáhľali; niektorý zase i hreší to známe
            o materi a ide vyháňať z dediny, kde už stojí plno detí a žien, predávajúc zajatcom, čo
            ktorý dovedá…
    </p>
    <p>
     Oficier blíži sa k bránke, mužik-vojak stane proti nemu „smirno“ a oficier začne ho
            ekzamenovať:
    </p>
    <p>
     — Načto tebja postavil sudá?
     <sup>
      [
      <a class="footnote" href="#ftn.d56e949" name="d56e949">
       6
      </a>
      ]
     </sup>
    </p>
    <p>
     — Vaše blahorodie —
    </p>
    <p>
     — Čto u tebja v rukach?
    </p>
    <p>
     — Vaše blahorodie —
    </p>
    <p>
     — Na čto tebje vintovka i štyk?
    </p>
    <p>
     — Vaše blahorodie —
    </p>
    <p>
     — Razvie ty neznáješ, čto kto tebja neposlušajet, točno by meňa neposlušal?
     <sup>
      [
      <a class="footnote" href="#ftn.d56e965" name="d56e965">
       7
      </a>
      ]
     </sup>
    </p>
    <p>
     — Znáju, vaše blahorodie.
    </p>
    <p>
     — Negorovi, neznáješ.
    </p>
    <p>
     Vojak mlčí.
    </p>
    <p>
     S druhej strany píska vlak. Oficier odchádza, vojak z dediny ženie posledných
            zajatcov, mužík tiež odstupuje od bránky a cestou pomyslí hlasne:
    </p>
    <p>
     — Pliennyj, daže čelovjek.
     <sup>
      [
      <a class="footnote" href="#ftn.d56e980" name="d56e980">
       8
      </a>
      ]
     </sup>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e986">
        </a>
        Pôst
       </h2>
      </div>
     </div>
     <div>
     </div>
    </div>
    <p>
    </p>
    <p>
     Za príkladom Nemecka a Rakúsko-Uhorska spravili aj v Rusku pôstne dni i vojakom,
            slúžiacim v tylu, a pliennym tiež.
    </p>
    <p>
     Moji krajania-plienni stavali most.
    </p>
    <p>
     Hôrni chlapi, vyberaní: pilári, tesári a roľníci, a u nás čo roľník, to majster,
            najmä na drevo.
    </p>
    <p>
     Je zima. Január.
    </p>
    <p>
     Bývame v kolibách pri vode, takých, aké sme si sami postavili z vyberaného materiálu
            so zručnosťou tých, ktorí vyzkúsili nejednu kolibu už i doma.
    </p>
    <p>
     Všetko je v poriadku. Niet žalôb, niet ponôs, hoci to neni ako doma. Dajú mäsa, dajú
            kaše, chleba do vôle, cukru, a čajom sa môžeš zaliať. Fajčiarom ešte aj „machorky“
     <sup>
      [
      <a class="footnote" href="#ftn.d56e1003" name="d56e1003">
       9
      </a>
      ]
     </sup>
     a po desať kopejok na deň, aby bolo premýšlať, čo si zane kúpiť.
    </p>
    <p>
     Komandant má chlapcov mojich rád, a oni hľadia mu prísť na nôtu, i naučili sa
            pozdravovať ho: „Zdravia želájem!“
    </p>
    <p>
     Ale udre hrom. Príde pôst. Ryby.
    </p>
    <p>
     Chlapi neraz videli v rieke ryby, ako polená, a šla im chuť na ne, a niektorú hlúpu
            sme i chytili na háčik a upiekli…
    </p>
    <p>
     Tu však na obed ryby, až je polievka hustá od nich, večer ryby, v kaši ryby, ba i čaj
            rybou páchne. Rybyčky drobné, očká, črevká… a trocha tak ako zakvasené a horkasté.
    </p>
    <p>
     Začne sa šomranie.
    </p>
    <p>
     Jedni sa rýb nemôžu nasýtiť, až sa objedia; druhým sú dobré len na „vystrúhanie“
            žalúdka; tretím „smrdkajú“ a sú ešte, čo sa i drhnú od nich, lebo rýb nikdy nejedli.
    </p>
    <p>
     Na tretí deň sprinovaly sa ryby všetkým.
    </p>
    <p>
     Prichádza komandant a chlapci „želajú zdravia“, ale ticho, cez zuby.
    </p>
    <p>
     „Kak poživajete?“
    </p>
    <p>
     „Ničevo,
     <sup>
      [
      <a class="footnote" href="#ftn.d56e1028" name="d56e1028">
       10
      </a>
      ]
     </sup>
     vaše vysokoblahorodie“ — bolo by odpovedať, ale moji chlapi mlčia a škrabú
            sa za ušami.
    </p>
    <p>
     I dudrú, netrúfajú si.
    </p>
    <p>
     Konečne vystúpi Badínčan, a či bol zo Slatiny. „A ja poviem,“ dodáva si odvahy.
            Strhne čiapku, chytí si do dlane nádobu rozumu a tak ponížene, po slovensky, zabudnúc na
            to, čo sa ruského naučil, prednesie „pánu veľkomožnému“, poníženú prosbu, že oni sú
            spokojní, usilujú sa a budú robiť, ako sa rozkáže, len že by „spadli s vlády“, keby mali
            ryby jedávať, lebo že sa oni nie na to naučení.
    </p>
    <p>
     Dorozumeli sa, a na druhý deň sme dostali — soleninu. Mne trocha presolenú; ale
            chlapi si po nej oblizovali prsty, a nestačil čaj, pili vodu, ako ryby pod mostom, na
            ktoré od tých čias už ani nehľadeli, a len ja som im spúšťal guľky chleba na špagáte s
            háčikom…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1040">
        </a>
        Brat-poštár
       </h2>
      </div>
     </div>
     <div>
     </div>
    </div>
    <p>
    </p>
    <p>
     Zajatecký láger.
    </p>
    <p>
     Lesík. V ňom čistiny, trávnik, na ňom si vyhrievajú zajatci reumou znivočené údy.
            Baraky, stínne prechádzky v lesíku, kantín i ruská kancelária a v nej niekoľko oficierov
            ruských, pisárov a strážnikov.
    </p>
    <p>
     Celé dvedesiatinové miesto ohradené vysokým plotom.
    </p>
    <p>
     Nebyť plota, nikto by nešiel päťsto krokov od barakov. Ale že plot stojí, žiada sa
            každému zaň, veď vraj na dve versty je mestečko.
    </p>
    <p>
     Iste ako u nás: dymí sa z komínov, ľudia idú do poľa, deti pasú husi na pažiti a v
            priekope sa prasa váľa, ráno, večer kohútov počuť…
    </p>
    <p>
     Odtiaľ nám donášajú noviny československé, tam kupujú sa ruské a tam sa schodia chýry
            z domova. Tam je dnes prvá naša budova na svete: dom, chrám Boží, divadlo, opera i
            muzeum, všetko spolu — pošta.
    </p>
    <p>
     Je doba, že listy a balíky dochodia deň po deň z domova.
    </p>
    <p>
     Prečkal si trpelive 4-5 mesiacov, kým sa obrátila prvá pošta, ale ako si dostal prvý
            lístok, čakáš druhý každý deň a šiel by si mu pol cesty naproti.
    </p>
    <p>
     A ruský mužík, poštár, vidí chvat po lístkoch a domyslí si, ako by sa jemu chcelo za
            zábor, keby nesmel.
    </p>
    <p>
     Propusk
     <sup>
      [
      <a class="footnote" href="#ftn.d56e1066" name="d56e1066">
       11
      </a>
      ]
     </sup>
     pýtať — dajú, ale sa nastojíš v kancelárii, prípadne odložia na druhý deň,
            lebo niet konvoja
     <sup>
      [
      <a class="footnote" href="#ftn.d56e1070" name="d56e1070">
       12
      </a>
      ]
     </sup>
     a narobia ti žiaľu.
    </p>
    <p>
     Mužík, teraz vojak a poštár, má čujnejšie srdce. Nesie listy na poštu a má doniesť
            2-3 balíky a nakupovať tomu tabaku, druhému klobásy, slaniny, noviny aj trojaké, že by
            sa ktokoľvek zaputnal. A ešte jeden dal také peniaze, druhý inakšie, bude treba vydávať.
            Rád poslúži, ale vydávať počet — hotové trápenie pre jeho 45-ročnú hlavu. I povie raz
            pisárovi, že mu bude ťažké, nech by šiel nejaký plienný, nech si balíky donesú…
    </p>
    <p>
     Pisár pochopí tak, že je ozaj pravda, čo sa má pre „austriakov“ potiť ruský človek, i
            pristane, aby si vzal zajatca.
    </p>
    <p>
     — — — — — — — — — — — — —
    </p>
    <p>
     A mužík razom je pán. Nenosí, len sa prechádza a šabľa mu bije o bôtu.
    </p>
    <p>
     — Brat, ja by chočel
     <sup>
      [
      <a class="footnote" href="#ftn.d56e1084" name="d56e1084">
       13
      </a>
      ]
     </sup>
     s toboj na počtu.
    </p>
    <p>
     — A ty charošij
     <sup>
      [
      <a class="footnote" href="#ftn.d56e1090" name="d56e1090">
       14
      </a>
      ]
     </sup>
     čeloviek?
    </p>
    <p>
     — Charošij, — prisvedčí známy mužíkov, ktorý včera bol na pošte a nesbehol, a to ja
            záruka.
    </p>
    <p>
     — Beri, — podáva knižku, listy, natrúsi do papierika machorky, pripáli mašinkou, až
            sa mu papirosa, zakrútená do novinárskeho papieru, blkom chytí a vykročí, ako „bárin“
            pán; nesú mu, čo by on mal.
    </p>
    <p>
     A stáva sa zvykom a pravidlom, že s ruským poštárom každý deň druhý zajatec vychodí
            sa pozrieť sa plot, do sveta, kúpi, na čo si kto dá, hľadá hneď tam na pošte svoj lístok
            z domova, a i mužíkovi je veselo pohovoriť si cestou o vojne, rodine a pokoji, a
            nezunuje sa mu opätovať to deň po deň.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1102">
        </a>
        Pretlačil sa
       </h2>
      </div>
     </div>
     <div>
     </div>
    </div>
    <p>
    </p>
    <p>
     Veľmesto.
    </p>
    <p>
     Na hlavných uliciach ticho; zastavené všetky žily života.
    </p>
    <p>
     Strechy, okná, balkóny sú jedna bielo-modro-červená zástava.
    </p>
    <p>
     Na jednej strane ulice vojsko, na druhej uniformované žiactvo, a za ním ostatného
            obecenstva — ani na radvaňskom jarmoku. Nepretisneš sa.
    </p>
    <p>
     Veď, Bože, dnes príde imperátor! Cár!
    </p>
    <p>
     Každý ho chce vidieť, aby sa mohol niekedy pochlúbiť, že ho i on videl.
    </p>
    <p>
     Sme v oknách. Tak husto chlapi, ženy, devy, deti, že keby ma moja žena videla, ako
            tlačí sa ko mne do okna slečna, neverila by ani jej poddanskej láske, ani mojej
            vernosti.
    </p>
    <p>
     Ako bijú vlny chýrov, tak na ulici všetko stojí „smirno“.
     <sup>
      [
      <a class="footnote" href="#ftn.d56e1123" name="d56e1123">
       15
      </a>
      ]
     </sup>
     Ani vari nedýchajú, nemihajú ľudia.
    </p>
    <p>
     Ani my.
    </p>
    <p>
     V tom klepanie na dvere.
    </p>
    <p>
     — Voľno!
    </p>
    <p>
     — — a do kancelárie vstupuje „austriak“, zajatec v rakúskej uniforme.
    </p>
    <p>
     — Pre Boha! — voláme naň všetci, zalamujúc rukami, ako k modlitbe.
    </p>
    <p>
     — Ako ste sem prišli?
    </p>
    <p>
     — Pretlačil som sa…
    </p>
    <p>
     — Pustili vás?
    </p>
    <p>
     — Povedal som im po rusky, že mne nádo
     <sup>
      [
      <a class="footnote" href="#ftn.d56e1146" name="d56e1146">
       16
      </a>
      ]
     </sup>
     v slavianskuju typografiu,
     <sup>
      [
      <a class="footnote" href="#ftn.d56e1150" name="d56e1150">
       17
      </a>
      ]
     </sup>
     a už to šlo.
    </p>
    <p>
     Široká ruská dôvera. Bohdaj si od Slaviana nebola nikdy zneužitá!
    </p>
    <p>
     — Ale bez konvoja?
     <sup>
      [
      <a class="footnote" href="#ftn.d56e1158" name="d56e1158">
       18
      </a>
      ]
     </sup>
     — krútime hlavami.
    </p>
    <p>
     — To sa nazad sotva dostanete, — strašíme rodáka.
    </p>
    <p>
     Teraz heglo aj v ňom.
    </p>
    <p>
     Odovzdal niekoľko „hľadajúcich“
     <sup>
      [
      <a class="footnote" href="#ftn.d56e1169" name="d56e1169">
       19
      </a>
      ]
     </sup>
     a so slovami, že sa mu to dnes ozaj môže nevyplatiť, odchádza. Nešiel by,
            ale on vlastne šiel so „zemliakom“
     <sup>
      [
      <a class="footnote" href="#ftn.d56e1173" name="d56e1173">
       20
      </a>
      ]
     </sup>
     nakupovať, a ten ho čaká v lávke.
     <sup>
      [
      <a class="footnote" href="#ftn.d56e1177" name="d56e1177">
       21
      </a>
      ]
     </sup>
    </p>
    <p>
     Idem za ním, dívať sa, čo bude s ním.
    </p>
    <p>
     Prerazí obecenstvo, prejde krížom ulicu, na ktorú teraz ani vrabec nesadá, vzdá rukou
            česť — vojsko sa mu rozstúpi.
    </p>
    <p>
     Krajan prešiel a rad sa zavrel.
    </p>
    <p>
     „Ako na fronte,“ myslím si. Kto prešiel, na toho už nehľadia nepriateľsky.
    </p>
    <p>
     „Spasibo
     <sup>
      [
      <a class="footnote" href="#ftn.d56e1191" name="d56e1191">
       22
      </a>
      ]
     </sup>
     vám, dobré ruské srdcia,“ ďakujem im v duchu za krajana a vraciam sa do
            izby. Ulicou už nesie sa hromové „urá-rá-rá“!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1197">
        </a>
        Dobré slovo…
       </h2>
      </div>
     </div>
     <div>
     </div>
    </div>
    <p>
    </p>
    <p>
     Turkestanský kraj. Mesto štýlu svojho kraja.
    </p>
    <p>
     Za mestom baraky pre zajatých. Postavené sú v záhrade, obohnanej vysokým múrom.
    </p>
    <p>
     Vchod bránou, v nej stojí vojak-strážnik a pýta „bumágu“.
     <sup>
      [
      <a class="footnote" href="#ftn.d56e1208" name="d56e1208">
       23
      </a>
      ]
     </sup>
    </p>
    <p>
     — Bumága jesť?
    </p>
    <p>
     — Jesť — i ukážeš dovolenie na vychádzku do mesta.
    </p>
    <p>
     Gramotný prečíta, negramotný hľadí na pečať.
    </p>
    <p>
     — Pečať jesť?
    </p>
    <p>
     — Jesť.
    </p>
    <p>
     — Idi, — a šli sme do mesta na prechádzku, alebo kúpiť si niečo.
    </p>
    <p>
     Von iba s bumágou, dnu môže vstúpiť ktokoľvek, i bez dovolenia.
    </p>
    <p>
     Lenže bumágu máš na 3 — 4 hodiny, a tebe sa chce byť dlhšie v meste. Jest čo vidieť,
            o čom si ani v cestopisoch nečítal.
    </p>
    <p>
     Nové mesto — ozaj nové, starí ľudia ho pamätajú, a staré — staršie Matuzalema.
    </p>
    <p>
     Ak neskoro prídeš, zavedie ťa stráž do kancelárie — zodpovedať sa. Nič sa ti nestane,
            ale hanbíš sa sám seba — stáť, ako žiačik pred pánom učiteľom, aby ti starý generál
            povedal: „Gospodá,
     <sup>
      [
      <a class="footnote" href="#ftn.d56e1233" name="d56e1233">
       24
      </a>
      ]
     </sup>
     eto v búduščem nepozvoľáju…“
    </p>
    <p>
     Dva-tri razy prídeš na čas, ale zase ťa svedie a pomyslíš si, že veď je to také milé,
            keď starý generál, ako otec deťom, so strojenou prísnosťou povie: „Gospodá, eto v
            búduščem nepozvoľáju…“ a v tej chvíli spýta sa, na čo ste sa zahľadeli, že ste sa
            opozdili?
    </p>
    <p>
     Treba odpovedať vtipne, aby sa i starý generál usmial, vzpomnel, zohrial.
    </p>
    <p>
     — Na mandľové oči Sartiek…
    </p>
    <p>
     — Na skleničku vína…
    </p>
    <p>
     A tak nejak sa ospravedlňuješ a čakáš známe: „Gospodá, eto v búduščem…“
    </p>
    <p>
     Aby zo žartu nebol konečne hriech, hľadíš obísť bránu, strážnika.
    </p>
    <p>
     Veky a ľudia spravili do múru s druhej strany dieru…
    </p>
    <p>
     Lezieme ňou a za čas je všetko skryté. Prídeš nad ránom a vlezieš dierou, a strážnik
            nemá roboty, je hádam i vďačný, že môže na lavičke driemať.
    </p>
    <p>
     No časom vytlačí sa k diere chodník, a strážnici i generál nemôžu ho nezbadať.
    </p>
    <p>
     Bolo by najkratšie: dieru zamurovať.
    </p>
    <p>
     Ale na to treba hliny, vody i robotníkov.
    </p>
    <p>
     Načo troviť?
    </p>
    <p>
     Starí mužíci-vojaci sa i tak nudia, nech stoja pred dierou a hája vchodu cez ňu.
    </p>
    <p>
     Nastane poriadok na čas, lebo strážnik velí: „Krugom!“ naokolo, cez bránu.
    </p>
    <p>
     Idem tiež tak opozdene z mesta domov
    </p>
    <p>
     — Krugom! — rozkazuje strážnik.
    </p>
    <p>
     — Dobrý večer! — pozdravím ho a zastanem. — No čto dumaješ, bratec? Kak živut tvoji doma…?
     <sup>
      [
      <a class="footnote" href="#ftn.d56e1272" name="d56e1272">
       25
      </a>
      ]
     </sup>
     No, tebe lehko, ty polučíš odpusk
     <sup>
      [
      <a class="footnote" href="#ftn.d56e1276" name="d56e1276">
       26
      </a>
      ]
     </sup>
     , pojedeš damoj… A kahda
     <sup>
      [
      <a class="footnote" href="#ftn.d56e1280" name="d56e1280">
       27
      </a>
      ]
     </sup>
     že mne… Moja žena, moje deti neuvidat uže meňa… A u tebja jesť žena?
    </p>
    <p>
     A mužík hľadí, čo ja rozprávam, a zprvu chladno, potom sa zohreje a rozhovorí, ako s
            najbližším.
    </p>
    <p>
     — Jesť.
    </p>
    <p>
     — Deti tože?
    </p>
    <p>
     — Jesť, četvero.
    </p>
    <p>
     — A pišut tebe?
    </p>
    <p>
     — Pišut. Malčík
     <sup>
      [
      <a class="footnote" href="#ftn.d56e1297" name="d56e1297">
       28
      </a>
      ]
     </sup>
     pišet. Sevodňa polučil.
     <sup>
      [
      <a class="footnote" href="#ftn.d56e1301" name="d56e1301">
       29
      </a>
      ]
     </sup>
     On v školu chodit, — a vykladá o rodinke svojej.
    </p>
    <p>
     — No kakže? Zdorovi? Chleba u nich jesť?
    </p>
    <p>
     — Sláva Bohu… a dá mi čítať kartu.
    </p>
    <p>
     On zná obsah, ale ja ukážem, že viem čítať; diví sa tomu, kde, kedy som sa naučil
            rusky čítať. Pohovoríme si srdečne o rodine, o vojne, biedach i túžbach, spať sa mi
            nechce, mám hodinu ruštiny, no konečne treba sa rozísť.
    </p>
    <p>
     Podávam ruku na dobrú noc a že idem — krugom…
    </p>
    <p>
     — Ej, bratec, prolez, — vráti ma dobrým slovom strážnik, a vchodím dierou…
    </p>
    <p>
    </p>
   </div>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e901" name="ftn.d56e901">
        3
       </a>
       ]
      </sup>
      Prečo že zabíjať.
     </p>
    </div>
    <div class="footnote">
     <p>
      <sup>
       [
       <a class="para" href="#d56e905" name="ftn.d56e905">
        4
       </a>
       ]
      </sup>
      Vyhoď.
     </p>
    </div>
    <div class="footnote">
     <p>
      <sup>
       [
       <a class="para" href="#d56e922" name="ftn.d56e922">
        5
       </a>
       ]
      </sup>
      Bochnička.
     </p>
    </div>
    <div class="footnote">
     <p>
      <sup>
       [
       <a class="para" href="#d56e949" name="ftn.d56e949">
        6
       </a>
       ]
      </sup>
      Sem.
     </p>
    </div>
    <div class="footnote">
     <p>
      <sup>
       [
       <a class="para" href="#d56e965" name="ftn.d56e965">
        7
       </a>
       ]
      </sup>
      Či ty neznáš, že kto teba neposlúchne, práve ako by mňa neposlúchol.
     </p>
    </div>
    <div class="footnote">
     <p>
      <sup>
       [
       <a class="para" href="#d56e980" name="ftn.d56e980">
        8
       </a>
       ]
      </sup>
      Zajatec, predsa je človek.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1003" name="ftn.d56e1003">
        9
       </a>
       ]
      </sup>
      Machorka — mletý tabak, hlavne korene.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1028" name="ftn.d56e1028">
        10
       </a>
       ]
      </sup>
      Dobre.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1066" name="ftn.d56e1066">
        11
       </a>
       ]
      </sup>
      Dovolenka.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1070" name="ftn.d56e1070">
        12
       </a>
       ]
      </sup>
      Strážnik, ktorý zajatých sprevádzal.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1084" name="ftn.d56e1084">
        13
       </a>
       ]
      </sup>
      Chcel.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1090" name="ftn.d56e1090">
        14
       </a>
       ]
      </sup>
      Dobrý, poriadny.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1123" name="ftn.d56e1123">
        15
       </a>
       ]
      </sup>
      V „pozore“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1146" name="ftn.d56e1146">
        16
       </a>
       ]
      </sup>
      Treba.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1150" name="ftn.d56e1150">
        17
       </a>
       ]
      </sup>
      Do slavianskej kníhtlačiarne.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1158" name="ftn.d56e1158">
        18
       </a>
       ]
      </sup>
      Sprievodčieho strážnika.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1169" name="ftn.d56e1169">
        19
       </a>
       ]
      </sup>
      Zajatci v novinách hľadávali druh druha.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1173" name="ftn.d56e1173">
        20
       </a>
       ]
      </sup>
      Pospolitý Rus, naše „krajan“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1177" name="ftn.d56e1177">
        21
       </a>
       ]
      </sup>
      Kráme.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1191" name="ftn.d56e1191">
        22
       </a>
       ]
      </sup>
      Pán Boh zaplať.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1208" name="ftn.d56e1208">
        23
       </a>
       ]
      </sup>
      Bumágou (papierom) zovie Rus všetky úradné písma.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1233" name="ftn.d56e1233">
        24
       </a>
       ]
      </sup>
      Pánovia.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1272" name="ftn.d56e1272">
        25
       </a>
       ]
      </sup>
      Ako sa majú.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1276" name="ftn.d56e1276">
        26
       </a>
       ]
      </sup>
      Dostaneš dovolenku.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1280" name="ftn.d56e1280">
        27
       </a>
       ]
      </sup>
      Ale kedy…
     </p>
    </div>
    <div class="footnote">
     <p>
      <sup>
       [
       <a class="para" href="#d56e1297" name="ftn.d56e1297">
        28
       </a>
       ]
      </sup>
      Chlapec.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1301" name="ftn.d56e1301">
        29
       </a>
       ]
      </sup>
      Dnes som dostal.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1317">
       </a>
       III. Družina
      </h2>
     </div>
    </div>
    <div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#d56e1324">
        Pozdrav dobrovoľníkom!
       </a>
      </span>
     </dt>
     <dt>
      <span class="sect1">
       <a href="#d56e1398">
        Negramotní
       </a>
      </span>
     </dt>
     <dt>
      <span class="sect1">
       <a href="#d56e1483">
        Odpoveď
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1324">
        </a>
        Pozdrav dobrovoľníkom!
       </h2>
      </div>
     </div>
     <div>
     </div>
    </div>
    <p>
    </p>
    <p>
     Letné ráno.
    </p>
    <p>
     Zaprášené slnce umylo sa na svite a teraz, ako sladko prebudivšie sa chlapiatko,
            úsmev zve na tváre domov i ľudí.
    </p>
    <p>
     Ulicou ozýva sa spev, aký počuť z úst ruských maršových rôt.
    </p>
    <p>
     Zastávam a hľadím.
    </p>
    <p>
     Červeno-biely prápor veje v povetrí. Široké ruské stuhy objímajú ho po vetre s jednej
            i druhej strany.
    </p>
    <p>
     Vetrík ševelí zaroseným lístím aleí. Všetko sa podníma, i vtáčky so spevom vzlietajú
            z kríčkov a nízkych halúz; všetkým, i ľuďom i tvorom, ba i mašinám zastáva dych, noha i
            koleso.
    </p>
    <p>
     Pred procesiou nesie sa elektrickou iskrou chýr: „Čechi-dobrovoľi! Molodci! Charašo
            pójut…“ (pekne spievajú.)
    </p>
    <p>
     Zalieva ma cit.
    </p>
    <p>
     Ó, bratia!
    </p>
    <p>
     Však, odpusťte, nehoden som vás tak nazvať.
    </p>
    <p>
     Sišli sme sa na krížnej ulici, nevedome, na prekvapenie. Ja voľný zajatec, do ruského
            úradu, oni do ruského vojska.
    </p>
    <p>
     Pozdravujem, rozháňam klobúkom, s krikom sa predstavujem prvým radom a dokladám, že
            som Slovák.
    </p>
    <p>
     — I ja som Slovák!
    </p>
    <p>
     — Aj ja!
    </p>
    <p>
     — Ja tiež!
    </p>
    <p>
     — — — — — — — — — — — —
    </p>
    <p>
     Pletiem sa v sbore, objímam a plačem, nepremožiteľne plačem a objímam, od vzrušenia
            ani nevidím, koho. Viem iba to, že Slovákov-dobrovoľníkov, vdružených v tisíc
            dobrovoľníkov bratov Čechov.
    </p>
    <p>
     — Nazdar! Nazdar! — volajú nám Česi, a ja, vypletúc sa z radov, idem popri nich so
            zvlneným citom, mlčky, nenachodiac slova, prístojného svojej a ich nálade.
    </p>
    <p>
     „Čo som ja v porovnaní s vami?“
    </p>
    <p>
     Studom krv udre mi do tvári, že ruské obecenstvo i mňa bude držať za ich druha, a ja,
            Bože, ako som ešte daleko od nich… a odstupujem s ulice na podstrešie.
    </p>
    <p>
     Mám matičku, ženu, dieťa a do 40 rokov… Čo je z toho na vine, že uvažujem? Prečo
            nestanem medzi nich, veď mi srdce káže a oni, hľa, mladí neznámi bratia moji, ukazujú mi
            cestu. Ich pieseň za vlasť mi slzy vtisla do očí, hrdlo sa úži, a rozumom predsa
            uvažujem. Hlava moja vytlelá už sopka!…
    </p>
    <p>
     Uvažujem a chytám sa myšlienky, či bych aspoň nateraz neuľahčil svojmu svedomiu, keby
            im podal všetky svoje kopejky? Ale smiešny by bol, veď im nie sú treba; veď oni, hľa,
            celí v zlatej žiare slnca sa kúpajú… Oni odriekli sa všetkého, nie len tvojich peňazí.
            Iba jedna myseľ, jeden cit ich nesie, unáša, že ani, povedal by si, nejdú po zemi, tak
            neslyšný je ich krok. Svoboda národa! Svobodná svoja vlasť! To je ich vysnívané, ich
            zasľúbené bohatstvo. Za to idú boriť sa i umierať.
    </p>
    <p>
     Trasiem sa. Mysľou blysne mi: veď i moja slovenská otčina, sto ráz horšie českej, je
            Maďarmi zotročená, nesvobodná až do hrobov…
    </p>
    <p>
     — — — — — — — — — — — — —
    </p>
    <p>
     … A zastávam pred svojím úradom… Kročím… Zastanem.
    </p>
    <p>
     — Zdar, bratia! Boh s vami! Vidíme sa ešte, či už nikdy?
    </p>
    <p>
     Biedna moja mať, žena, decko! Prečo vás mám rád i v otroctve vašom? Prečo ťa mám rád,
            zotročená zem slovenská? A prečo vás nemám väčšmi rád? až k obeti, až k samožertve, ako
            všetci títo hrdinovia? Veď oni tiež majú matky, ženy, deti…
    </p>
    <p>
     — — — — — — — — — — — — —
    </p>
    <p>
     — Stydno bude nám, stydno bude tebe! Nepríjmeme ťa!…
    </p>
    <p>
     — To váš hlas, rodina a zem moja drahá?
    </p>
    <p>
     Dobre ho čujem? Dobre ho čujem v kútku svojho srdca?…
    </p>
    <p>
     Ó, Bože, daj mi ho pochopiť! Oblej mi ním celé srdce i um! Daj, aby, keď ešte
            stretnem bielo-červený prápor, zastal si podeň a, hoden vás, bratia, s vami zaspieval
            pieseň o svobodnej československej vlasti!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1398">
        </a>
        Negramotní
       </h2>
      </div>
     </div>
     <div>
     </div>
    </div>
    <p>
     (Pravda i poviedka.)
    </p>
    <p>
    </p>
    <p>
     Počul som takú rozprávku, že si poručík, nový rotný komandir, rodený Rus, dľa spisku
            po jednom dal predvolávať našich chlapcov-dobrovoľnikov v rozviedočnej rote; aby ich
            lepšie poznal, púšťal sa s nimi do reči a hlavne ho zaujímala otázka gramotnosti.
    </p>
    <p>
     Nedelil ich na Čechov a Slovákov, ale každého prosto sa spytoval:
    </p>
    <p>
     „Gramotný? Po svojom i po rusky?“
    </p>
    <p>
     Vyšly z toho i smiešne veci, lebo poručík rovnako prostosrdečne spýtal sa v šineli
            odetého nádenníka, ako i professora, či je gramotný.
    </p>
    <p>
     „Gramotný, vaše blahorodie,“ a odstupoval jeden ako druhý.
    </p>
    <p>
     „Všetci gramotní… Akože je to…? I vy?“
    </p>
    <p>
     „I ja.“
    </p>
    <p>
     Chlapci sa smejú.
    </p>
    <p>
     Poručik zbadá, a že prečo sa usmievajú?
    </p>
    <p>
     „On professor…“
    </p>
    <p>
     Nechal teda poručík spisok a len tak všeobecne sa spýtal, či sú teda všetci, do
            jedného gramotní?
    </p>
    <p>
     A tu sa ukázalo, že
     <span class="emphasis">
      <em>
       dvaja
      </em>
     </span>
     v rote sú negramotní. Mohli ich
            zakryť, ale veď rotný bol
     <span class="emphasis">
      <em>
       ich
      </em>
     </span>
     , prečože mu pravdu zatajiť?
    </p>
    <p>
     A tí dvaja boli —
     <span class="emphasis">
      <em>
       Slováci
      </em>
     </span>
     .
    </p>
    <p>
     Ozvali sa druhí Slováci za nich, že veď my sme boli pod Maďarmi… Poručíkovi vyložiti
            (a Česi všetci vedia), čo to znamená: „pod Maďarmi.“
    </p>
    <p>
     „Aby teda ani jedného nebolo, naučte ich gramote, hoci len po svojom,“ rečie rotný, a
            naši chlapci sľúbili, že sa budú učiť, a ostatní sľúbili sa byť učiteľmi, a mali sa aj
            desiati okolo našich chlapcov: či už nejaké písmeny nepoznajú a nevedia napísať?
    </p>
    <p>
     Čosi už i znali. Teda keď nešli na rozviedku, bola v zemlianke škola československá,
            lebo ich učili aj Česi- aj Slováci-bratia.
    </p>
    <p>
     Naučiť skladať písmeny a niečo prešlabikovať konečne nie ťažká, dlhá vec; ale naučiť
            sa plynne čítať a slušne písať slová, vety — to už vyžaduje dlhšie učenie a cvičenie.
    </p>
    <p>
     Dvaja moji chlapci čítali, písali; samým sa im to ľúbilo, že im vše až pot vystúpil
            na čelo. I kráťom, počtami ich začali „trápiť“.
    </p>
    <p>
     Boly to krásne večierky, nad všetky zábavno-poučné programmy a koncerty vážne i
            smiešne. Lebo to i papagáj sa naučí, že 6×6=36; ale keď ti nemilosrdný učiteľ dá otázku
            9×7 koľko je? — to aby si sa pochopil, čo si aj gramotný…
    </p>
    <p>
     A sotva vieš jedno slovensky či česky, už ti prevracajú hlavu ruskými písmenami a
            ešte i tlačenými i písanými, i rimskými číslicami, ba horliví českí učitelia ukazujú i
            zlomky 1, 1, 3; a hodinky poznávaj, i mesiace sa uč, a to i január, február, i leden,
            únor… a je ich 12, teda pre teba, negramotný, 24.
    </p>
    <p>
     Do roty chodily novinky a mali i knižnicu. Keď stačili, všetci čítali, shovárali sa,
            politizovali.
    </p>
    <p>
     I naši dvaja chlapci sa poturbovali vše nad nejakou drobničkou v novinách, ale na
            všetko im nestačil tak um, ako čas, a konečne učiť sa, čo hneď aj povestnej „gramote“,
            je predsa len trudno a stojí robotu. Vše, trocha i učitelia pozabudli a vše aj chlapci
            sami radi „obišli“ školu a besedovali si o svojich sto veciach iných, že veď sa „doma“
            doučia…
    </p>
    <p>
     Boli si všetci, ale oni dvaja obzvlášte družní, ako dve jabĺčka na jednej halúzke,
            hoci jeden bol z Trenčianskej a druhý z Oravy. Tá negramotnosť ich vari tak sviazala. I
            do služby, na rozviedky chodili spolu, i z jedného kotlíka jedávali, i sa z neho
            spoločne umývali, i do radu pred plukovníka si stávali jeden za — alebo vedľa druhého,
            hoci sa výškou aj nerovnali. Radšej sa jeden prihol a druhý vypnul.
    </p>
    <p>
     I tak na istej nočnej rozviedke sa stalo, že spolu poslaní chrániť „pravé krýdlo“,
            celá rozviedka príliš hlboko vošla do nepriateľského a už bolo nebezpečie, že „stred“
            zajmú, lebo ich zbadali, reflektorom našli zaľahnutých, a taký silný guľometný a puškový
            oheň na nich dali, že ani palca zodvihnúť. A v okopách k tomu podňal sa šum, i naši na
            krýdle vyrozumeli, že sa, vari celá kompánia sberá zaberať stred našej rozviedky.
    </p>
    <p>
     Naši ležia, nepriateľ kradmo prechodí už svoje drôty; vyjdú, guľomety a pušky razom
            stíchnu, obskočia našich 8 bratov, hodia sa na nich a beda… Či sú chlapci sľava-sprava
            na krýdlach, nikto nevedel. Jedni o druhých už ničoho nevedeli.
    </p>
    <p>
     Negramotní naši chlapci tam boli; ležali tíško, radili sa a strojili sa…
    </p>
    <p>
     A keď nepriateľský cúg po jednom vyšiel pyrťou svojich drôtov, pred ktorými na 60 až
            70 krokov ležalo našich 8 rozviedčíkov a guľomet ešte vždy bil im na rovnej lúčine na
            dlaň ponad hlavy, moji chlapci, ako sa nepriateľský cúg zatáčal v polobruč, spustili na
            rozťahujúcu sa reťaz nepriateľa takú rýchlu paľbu, ani keby nie dvaja, ale dvanásti boli
            bývali, že nepriateľa to hneď zarazilo, nastal zmätok, a jedni temer podbehli pod svoj
            guľomet, druhí ľahli, tretí obracali sa nazad. Guľomet zbadal „krýdla“, otáčal vše na
            jedných, zas na druhých, ôsmi naši sa zatiaľ odtiahli a naši negramotní tiež po chvíli
            zatíchli, jeden i druhý…
    </p>
    <p>
     A keď tí už v okope zdraví sbierali, rátali sa a Slovákov-bratov želeli a sberali sa
            ich ísť hľadať, alebo nejak pomstiť, práve dochodili negramotní chlapci… jeden s
            prestreleným ramenom, druhý s prestreleným bokom.
    </p>
    <p>
     Bolože „zdar“ — ovania a objímania! Veď mysleli o nich, že negramotní nevedeli si
            rady a že sú už zajatí alebo zabití…
    </p>
    <p>
     Chlapci doučili sa gramote v nemocnici. Vyzdraveli a dnes zdobia im prsia georgievské
            kríže.
    </p>
    <p>
     Ale keby na mne stálo, ja by som na týchto „negramotných“ a všetkých, koľkí sú a budú
            v našom vojsku, nezabudol ani v svobodnom československom štáte. Ja by som, keby na mne
            stálo, ustanovil, že dietky týchto hrdinov a všetkých negramotných našich vojakov (už či
            sa gramote teraz, alebo na fronte, možno v nemocnici naučia alebo nie) budú zdarma, za
            štátne peniaze vyučené všetky školy, aké len budú chcieť vychodiť.
    </p>
    <p>
     A jestli by oni vypadli v bojoch za svobodu vlasti, nech to právo majú deti ich
            krvných bratov a sestár.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1483">
        </a>
        Odpoveď
       </h2>
      </div>
     </div>
     <div>
     </div>
    </div>
    <p>
     (Skutočnosť.)
    </p>
    <p>
    </p>
    <p>
     Maďarov a Nemcov posielali ďalej do Ruska; nás Slovanov, menovite Slovákov a Čechov,
            že mali k nám Rusi dôveru, nechávali si aj hneď za frontom v rabočích batalionoch.
    </p>
    <p>
     Nejednu vojenskú zákopu vykopali Slováci a Česi, nejednu železničnú koľaj položili a
            podbili Slováci a Česi, nejednu cestu napravili, nejeden strom položili priekom nad
            zemlianky a bojnice, nejeden kôl oplietli pichľavým drôtom — a nejeden Slovák a Čech v
            takej robote položil život za vernosť, k sebe samému a za lásku k Rusku a Slavianstvu,
            už buď zmorený robotou, alebo zabitý nemecko-rakúskou bombou.
    </p>
    <p>
     Či teraz, či neskoršie, ak je pravda na svete a v Rusku, nemôže nám byť i táto
            zásluha odňatá, ale iba odmenená. Ja dôverujem.
    </p>
    <p>
     Pred rabočou rotou stojí naša rota razviedčíkov. Spoznávajú sa rodáci, navštevujú, a
            čo chlapci smelšieho srdca, z rabočej roty pristávajú do vojenskej.
    </p>
    <p>
     Kapitán, komandant rabočej roty, nerád ich púšťa. Tak tupo myslí, že chlapci musia
            utekať. On potrebuje robotníkov, a nie vojakov. „Rusko má vojakov dosť,“ odbýja chladno
            našich. On na fronte, v bojoch nebol, a že by ho neposlali, drží sa miesta v rote
            rabočej, ako hnida vlasu, a autority priberá si surovosťou, zauchami, rozdávanými ruským
            konvojom i zajatcom, že škoda v ňom ľudskej podoby.
    </p>
    <p>
     Ondriša N., sbehnutého Slováka z rabočej roty, obliekli do vojenských šiat a miesto
            lopaty dostal vintovku. Teší sa jej, ako čo by sa bol s dávno čakanou milou sišiel.
            Mastí boty, skracuje rukávy, a jak sa čistí, tak sa čistí, obšíva, holí, štetku vlasov
            po kozácky na ucho zahŕňa, a na tretí deň nepovedali by ste, že je nie razviedčíkom už
            tretí rok.
    </p>
    <p>
     O razviedke ešte len počúva, priučuje sa uchom, i keď kašu jie, ale služby ešte
            nijakej, a Ondriš sa už vari chystá k rotnému, lebo sa vyzvedá kamarátov, ako a či by si
            to mohol vykonať: len na 3 hodiny „dovolenie“, čo zabehne do rabočej roty a vráti sa.
            Ondriš predstavil sa ako dobrý Slovák: vari len nechce nazad? dohadujú sa kamaráti.
    </p>
    <p>
     Rotný dá Ondrišovi papier, „propusk“, na 3 hodiny, a Ondriš ponáhľa sa do rabočej
            roty.
    </p>
    <p>
     Rozmyslel si, zabudol tam niečo?
    </p>
    <p>
     Čoby! Spýta sa, kde je kapitán-komandant, predstúpi, vypne sa, oddá česť a stojí,
            otvorene hľadiac kapitánovi do očí.
    </p>
    <p>
     Kapitán zmraští obočie, hľadí a poznáva Ondriša. Poznal ho. Ako by nie, veď mu len
            pred troma dňami dal zaucho, že sa temer vyvrátil.
    </p>
    <p>
     — No, to by som nebol pomyslel, — dudre si kapitán po rusky. — Ty postúpil
            dobrovoľcom?
    </p>
    <p>
     — Tak točno, — naučil sa bol už za tri dni „po starom“ môj Ondriš.
    </p>
    <p>
     — Zdravstvuj! — krúti kapitán hlavou, a nevediac, čo skorej spraviť, zapaľuje si
            papirosu, druhú podá Ondrišovi.
    </p>
    <p>
     — Zdravia želájem, vaše blahorodie! — a Ondriš, držiac ruku u furážky, druhou prijíma
            a schováva papirosu, hrdo sa usmievajúc, že ako si v poctivom slovenskom cite smyslel,
            tak i pomstil ťažké zaucho.
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1523">
       </a>
       IV. V legiach
      </h2>
     </div>
    </div>
    <div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#d56e1530">
        Na prednej ploščadke
       </a>
      </span>
     </dt>
     <dt>
      <span class="sect1">
       <a href="#d56e1607">
        Do kasárne
       </a>
      </span>
     </dt>
     <dt>
      <span class="sect1">
       <a href="#d56e1697">
        Z rezervného bataliona
       </a>
      </span>
     </dt>
     <dt>
      <span class="sect1">
       <a href="#d56e1741">
        Gábriš
       </a>
      </span>
     </dt>
     <dt>
      <span class="sect1">
       <a href="#d56e1792">
        Na front
       </a>
      </span>
     </dt>
     <dt>
      <span class="sect1">
       <a href="#d56e1859">
        Jedna pieseň…
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1530">
        </a>
        Na prednej ploščadke
       </h2>
      </div>
     </div>
     <div>
     </div>
    </div>
    <p>
     7. júna 1917.
    </p>
    <p>
    </p>
    <p>
     Dnes som vstal včaššie, ako obyčajne. S Jankom zapálili sme si ešte jednu papirosu na
            rozlučnú a šiel som. Nerád stojím „očereď“
     <sup>
      [
      <a class="footnote" href="#ftn.d56e1539" name="d56e1539">
       30
      </a>
      ]
     </sup>
     a celý rok som sa hneval na tých, ktorí bez paklíkov vyčkávajú električku.
            No mám košík, a stanica je ďaleko. Košík, plný prádla letného i zimného. Keby ma po
            košíku mal kto poznávať, zbláznil by sa. Jedna vec je v ňom z Turca, druhá z Bratislavy,
            tretia z Moskvy, štvrtá z Varšavy, piata z Kijeva, šiesta z Petrohradu… a k tomu jedna
            ešte patrí rakúskej vojenskej uniforme, druhá už ruskej. Mám toho a také, akoby som bol
            obkradol i rakúskeho i ruského vojaka i občana. A že je to vo vrbinovom košíku a idem
            smerom na Podol,
     <sup>
      [
      <a class="footnote" href="#ftn.d56e1543" name="d56e1543">
       31
      </a>
      ]
     </sup>
     ľahko by som mohol padnúť do podozrenia, že idem to predávať nejakému
            „poctivému“ kupčíkovi…
    </p>
    <p>
     Nie. To je moja rekrútska výbava. Na dne košíka 2 kúsky mydla, 2 kefy, hustý hrebeň a
            škatuľka všivavej masti dosvedčia to úplne.
    </p>
    <p>
     Je ráno. Mesto ešte spí, ale kupčíci, kuchárky a vojaci už stoja očereď. Postavím sa
            do radu a sadnem na košík. Dochodí električka, tisnú sa jednými dvermi do vozňa krivé
            nosy, dlhé brady na zaprášených čiernych salonkabátoch; široké, krátke sukne na tučných
            holých nohách v papučkách; rohožky, koše vynesené viac na ženských prsách ako v rukách.
            Vidieť vajíčka, mliečne fľaše, trčí zelenina, kukajú kurčatá. Zelené rubášky,
     <sup>
      [
      <a class="footnote" href="#ftn.d56e1551" name="d56e1551">
       32
      </a>
      ]
     </sup>
     šinele
     <sup>
      [
      <a class="footnote" href="#ftn.d56e1555" name="d56e1555">
       33
      </a>
      ]
     </sup>
     vojenské medzitým vtisnú sa i ta, kam by už nikto nemohol.
    </p>
    <p>
     Krik, strach o tovary. Vystúpim z očeredi a domáham sa na prednú ploščadku.
     <sup>
      [
      <a class="footnote" href="#ftn.d56e1561" name="d56e1561">
       34
      </a>
      ]
     </sup>
    </p>
    <p>
     — Neľzä, iba vojakom.
    </p>
    <p>
     — I ja budem vojak.
    </p>
    <p>
     — Veď sa mu i podobáte! — posmieva sa mi zemliačik.
    </p>
    <p>
     — Dobrovolec. Ja vám ukážem „bumágu.“
    </p>
    <p>
     „Bumága“ účinkovala. Pustili ma a obzerali. Je pravda, že vojenského výzoru nemám:
            pletená anglická čiapka a či klobúk, nejaká rakúska, vojenská pelerínka, ruská košeľa,
            ruské vojenské nohavice do bôt, ale ja mám panské botky s patentovanou sponkou.
    </p>
    <p>
     No „bumágy“ vojáčkovia nežiadali. Vodičovi povedal som „spasibo“ a previezol som sa
            parádnym kijevským Kreščatikom.
     <sup>
      [
      <a class="footnote" href="#ftn.d56e1578" name="d56e1578">
       35
      </a>
      ]
     </sup>
     Prechádzaval som sa po Kreščatiku, i pansky vozieval na izvozčíkoch, ale
            najhrdšie mi bolo dnes na prednej ploščadke. Tesno síce, pre spomenuté podozrenie
            neisto, ale v duši rozochvený, v svojej pravde vedomý hľadel som na miznúce domy a ľudí.
            Niesol sa mi pohľad ponad veže kivejské, v očiach sa mi menilo, závrat ma chytal.
            Rodičia, žena, keby ste vy dnes pomysleli, kam ja idem, či by ste plakali?!
    </p>
    <p>
     Nie. Zavrel by som vám slzy v očiach tým, že by som vám povedal: idem preto, aby
            dieťa moje mohlo do slovenskej školy.
    </p>
    <p>
     Na okienko klepú. Ja viem, že to konduktorka klepe, aby soldati kupovali si bilety.
            Počujeme, vieme to všetci, ale nikto neberie. Však to mašina nevie, koho vezie zadarmo,
            koho za peniaze. Teraz je „svoboda“, jazdiť chceme zdarma. Buržuj, plať! Abych neporušil
            „svobody“, nekúpim si bileta ani ja.
    </p>
    <p>
     Presedám. V novom vozni vidím prvú bielo-červenú stužku na ružičke furážky.
     <sup>
      [
      <a class="footnote" href="#ftn.d56e1588" name="d56e1588">
       36
      </a>
      ]
     </sup>
     Niekoľko kilometrov cesty minie sa mi v besede s bratom dobrovoľníkom. Sme
            po druhom slove na „ty“, a ja prvý raz preciťujem to slovíčko, tú družbu a blízkosť
            človeka, ktorého som nikdy nevidel.
    </p>
    <p>
     Vysadnem, beriem košík na plece a miesim sa známym hlbokým pieskom, ktorý sa mi
            ustupuje tak, ako pred rokom, sťa by sa bál zadlávenia. Známa cesta. Po nej som chodil
            ešte ako „pleňák“ pod konvojom, ako areštant pod strážnikom. Aké to bolo zahanbujúce!
            Rakúska handra a ruská nedôvera ponižovaly ma v slavianskom mojom povedomí, stavaly na
            roveň Maďarom a Nemcom. Teraz si idem sám, svobodný. Pri vrátach poviem:
    </p>
    <p>
     — Dobrovolec.
    </p>
    <p>
     Stráž ma napraví, nikto nesprevádza a ja vchodím do našej československej komandy.
    </p>
    <p>
     Je 25-30 stupňov tepla, mám sibírske nohavice, vyhrial ma i košík, ale to nič.
            Utieram pot rukávom, ako kedysi, keď som so starým otcom kosieval. A myslím si, že mám
            prvý deň „vojny“ za sebou. Ožívam v ňom. Náš kapitán, bratia ma vítajú. Všetci rovnako
            srdečne, či starí, či noví známi. Zastúpený je Spiš, Gemer, Zvolen, Báčka, Turiec a,
            rozumie sa, celé Čechy, Morava i Sliezsko. Zapaľujeme si prvú papirosu. Od smädu dajú mi
            piť prevarenej vody, ešte nevychladnutej. Poshovárame sa, vydýchnem si a idem k známemu
            baráku. Pisári zajatcov. Málo známych. Sú už vo vojsku. Hodím okom, tam ešte moja
            polička nad pričami. Koľko vzpomienok! Tu som ležal chorý, hladný. Tu som opustený dumal
            a predumal svoje obrodenie národné, chodník, po ktorom som šiel a idem. Tu napísal som
            prvé lístky žene, že som zdravý a sýty, a tu za mesiace nedočkal sa odpovedi, hoci
            písala každý týždeň. Chceli ma Maďari vari ešte i tým biť. Blázni! Láska je predsa v
            jednote duší, a nie v cenzurovaných kartičkách.
    </p>
    <p>
     Známi ponúkajú mi nocľah a besedu do pol noci; ale už ma pozvali vojaci. V barákoch
            je síce vraj veľa ploštíc, ale pôjdeme spať do blízkej horičky. To bude nôcka! Zase s
            vojakmi, a vojakmi svojimi. Ba čo sa mi bude snívať?
    </p>
    <p>
     Ale driev si ešte zaobedujeme. Predo mnou celý peceň ražného chleba, vedľa
            politírovaná ruská lyžica, ako dlaň, a v kotlíku hrach s praženou slaninkou. Potom čaj.
            No ja po čaji som bez vlády, ospalý. A s „prednej ploščadky“ som už i tak sišiel…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1607">
        </a>
        Do kasárne
       </h2>
      </div>
     </div>
     <div>
     </div>
    </div>
    <p>
    </p>
    <p>
     Dosiaľ boly na železniciach štyri klasy; teraz vojsko vynašlo, ešte dve, alebo aj
            tri: na streche, na nárazníkoch a schodíkoch. Ja som o klase na nárazníkoch nevedel.
            Pripravil mi ju milý môj „zemliačik“, rodák šarišský.
    </p>
    <p>
     S večera vyspievali sme celý háj slovenských piesní, iba na zorách vzpomenuli si na
            sen, a sotva vstalo slnce, už budily nás drzé muchy a vľúdny dežúrny:
     <sup>
      [
      <a class="footnote" href="#ftn.d56e1616" name="d56e1616">
       37
      </a>
      ]
     </sup>
    </p>
    <p>
     — Čaj, chlapci, čaj!
    </p>
    <p>
     Kto sa hneď neprebudil a nevstával, s toho nežne stiahol šineľ, a prihováral sa mu,
            ako mamka decku…
    </p>
    <p>
     So miechom začatý deň, v besede pri čaji a trocha robote, minul sa celý. Od rána do
            večera stačili ma vyzbrojiť nu cestu i bumágami i „kormovými“ 50 kopejkami.
    </p>
    <p>
     Vlaky idú pod chvíľou: to rýchlik, to osobný, to nákladný, vojenský, a dnes v Rusku
            má vojak právo na každý, i klasu si môže vybrať, len by v nej miesta našiel.
    </p>
    <p>
     To bolo vyprevádzania! Ani nevestu! Bratia na každých 30 krokov si rúcho moje s
            košíkom podávali s ruky na ruku.
    </p>
    <p>
     Na stanici šli sme si na rozlučnô — vypiť. Veď bez toho neboli by sme ani Slováci!
            Vypili sme si veru až po tri poháre — mlieka, a pritom s Daňom zaspievali mladší bratia
            pijácku „Starý náš, šedivú bradu máš…“
    </p>
    <p>
     Prvý, druhý vlak som prepustil. Držať seba i košík na streche — trocha tvrdá úloha na
            rekrúta. Vrátil som sa tedy s rebríka a dočkal nasledujúci vlak. Dojachal hneď. Do klasy
            ani teraz som sa nedostal, ani na schodíky. Tu mi vymyslel môj zemliačik novú klasu:
            spustil vypäté platne na nárazníky, a už bola klasa a zároveň i priechod z vozňa do
            vožna. I sotva som sa stačil vyhodiť, už sa mi s druhej strany tisli traja spoločníci,
            ktorý s košíkom, ktorý s kufríkom v ruke: známe, typické tváre najnovšie oslobodeného
            všenacionálneho národa. (Židia.) Ešte nevyšli, už som z ich ponôs zvedel, že majú bilety
            na 2. klasu, a musia — so mnou. Ďalej shovárali sa žargonom, ktorého nemecké slová bily
            ma po ušiach. Z vozňa 2. klasy svietila nám sviečka, z vozňa 1. klasy elektrina. Chodby
            plné vojakmi. Moji kupčíci pýtali sa k nim. Že ich pustia, len aby sa obliekli za
            vojakov, lebo veru ani jeden nemal vyše 30 rokov.
    </p>
    <p>
     A či ty znáš, že sme neboli…? bránil sa najvtipnejší, čo ostatných zjavne mrzelo.
    </p>
    <p>
     Prišiel konduktor, potom revízor, a kupčíci sa do polnoci po jednom potratili.
            Zpočiatku sa spierali „pomastiť“ kolesá, ale keď vlak zastával a nárazníky sa srážaly a
            nás i s ploščadkou dvíhalo a stlačovalo, že sa i mne vše videlo, že o chvíľu nebude z
            nás iba niekoľko pudov
     <sup>
      [
      <a class="footnote" href="#ftn.d56e1639" name="d56e1639">
       38
      </a>
      ]
     </sup>
     mäsa, chystali si po rublíku… Medzitým ja, ako rovnoprávnym občanom,
            prejavil som im súcit; dali mi zato na istej stanici čaju a hrčku cukru; jeden
            vlastnoručne vytiahol z vnútorného vrecka a pustil mi do krúžky.
     <sup>
      [
      <a class="footnote" href="#ftn.d56e1643" name="d56e1643">
       39
      </a>
      ]
     </sup>
     Cukor bol potme dosť biely.
    </p>
    <p>
     Ako sa potom tratili, prichádzali na miesto jedného — dvaja iní: vojaci, občania i
            žena-vdova; jej muža teraz rok s aeroplánu zabili Nemci bombou v špitáli, kde bol,
            starší už človek, sanitárom. Zostalo 8 detí. Vrel v ináč smutnej žene strašný, nevládny
            vztek, že Germánci-zbojníci na špitále bomby mecú…
    </p>
    <p>
     Vytierajúc sadzu z očí, ktorá sa na nás sypala, ako by sme boli pod sitom sedeli, ani
            som nezbadal, že svitá, vychodí červené slnce, ktoré o chvíľu, mňa nocou zachladnutého,
            začalo hriať, že mi bolo až mdlo.
    </p>
    <p>
     Zase sa ukázal mladý kupčík, s moderne zastrihnutou bradou, ale s biletom 1. klasy.
            Ja v svojej „klase“ bol som už ako doma a, posmeľujúc ho vydriapať sa ko mne, vyrátal
            som mu, že veľkej krivdy nemá. Pred nami, reku, 1. klasa, za nami 2. Jedno a dve sú tri,
            my sme v prostriedku, vezieme sa tedy na poldruhej klase. Nevyvolal som mu smiechu na
            tvár. Kým neprišiel konduktor, musel však pretrpieť a potom sa i on dostal, kam chcel.
            Kto som? spytoval sa ma nemecky. Reku, Slovák, dobrovoľník. Ideme na Maďara a Nemca.
    </p>
    <p>
     — Ach, čo len to… On že má vnútorných vrahov, ukázal prstom na mužíka-vojaka,
            sediaceho s nami. A že to sú horší, ako Nemec. Kúpil vraj les, a mužíci nedovolia mu ho
            rúbať.
    </p>
    <p>
     — A ešte ak vás teraz na vojnu vezmú, prepadne dobrý kšeft…
    </p>
    <p>
     — A celý svoj majetok som dal za les, — žialne končí kupčík a nedbá mojej ironie.
    </p>
    <p>
     — Ešte si to naladíte — potešoval som ho na rozchodnú.
    </p>
    <p>
     Na staniciach vojská a vojská. Železnica prichodí mi ako vlečúci sa šarkan, jemu za
            šupiny, na chrbát, do brucha a všade lezú a tisnú sa hladné muchy, aby ho umoriť,
            zastaviť. Bzučia, hučia, až v ušiach zalieha, a šarkan odfukuje, otvára ohnivú papuľu a
            nepohodlných shadzuje s chrbta, páli im krýdla, strčia zpod šupín.
    </p>
    <p>
     Dňom nebo čisté, ako oko. Slnce pripeká. Nesmiernym poľom vlní sa belejúca už raž,
            pestrým kobercom stelú sa lúky, ako ohromné zrkadlá blyštia sa jazerá a mláky. Na lúkach
            po kúsku i v stádach pasú sa kone, rožný statok, ovce, svine i husi. Medzi
            pasákmi-chlapci vidím i dievčatá, sediace obkročmo na vrchovom, zavracať rozídené kone.
            V diaľke tmavou zeleňou, chládkom vábia oko i zmorené údy lesy, a keď nás vlak k nim
            podvezie, ukážu sa ti vzdušné, biele brezy, nahnuté jedna k druhej, ako panenky, v
            tajomnom šepote, tmavé olše červené sosny. Pod nimi tráva už v kvete. Na staničkách i v
            poli, keď vlak nekonečne oddychuje, mladý svet, ženské i oficieri, občania i vojaci
            bežia na lúky narvať poľných kvetov. Azda pre krásu a možno i na pamiatku… komu milé
            budú, hoci i zvädnuté a suché. Šiel bych i ja natrhať bielych králikov, strhal bych s
            jedného biele lupeňky na „ľúbi-neľúbi“, kebych našiel pri ňom i kvietok zabudnutia… Ale
            keď ten vraj čím častejšie človek hľadá, tým neskoršie ho najde.
    </p>
    <p>
     V hájoch švitor vtáčí preráža škrek vrán, zvlášte keď zakrúži plavnými krýdlami
            jastrab alebo kaňúr. Po močiaroch ticho, ako mačka, ukladá bocian nohy, aby si nezamočil
            vysoké červené botky.
    </p>
    <p>
     Slabý vánok v poli vlní raž, v háji ševelí listím briez a náš „parný kôň“, prebíjajúc
            vzduch, robí vietor, za nami dvíha a vlečie sa po dráhe oblak schyteného prachu.
    </p>
    <p>
     Je poludnie, je zase večer, a ja kŕmim sa z košíka. Klobáskou, chlebíkom, a od smädu
            kúpil som si nejakú bielu repku. Na staniciach podnášajú predavačky, čo bys’ ani
            nepomyslel: chlieb, koláče prázdne i makom nadievané, slaninu, údeninu, vojcia, syr,
            tvaroh, mlieko, klobásu, pečené mäso, jahody, čerešne, pivo, minerálne vody prírodné i
            umelé… Všetko. Odkiaľ to prinášajú? spýtal by sa človek, lebo blízko staníc skoro
            nevidieť ani dedín. Tam to všetko ďalej čupí v zeleni stromov a poľa. A že nemáš
            vyššieho stanoviska, vidíš iba chrámy Božie, zlatom lesknúce sa kupoly a kríže.
    </p>
    <p>
     Pomaly blíži sa posledná hodina mojej cesty. Presedajúc na iný vlak vidím už
            bielo-červenú stužku na furážke.
    </p>
    <p>
     — Nazdar, bratku!
    </p>
    <p>
     Bol na dovolenej. Zachytí ma so sebou, spraví mi miesto medzi vojakmi, ktorí sa
            čudujú starému dobrovoľníkovi.
    </p>
    <p>
     — Soroktri goda.
     <sup>
      [
      <a class="footnote" href="#ftn.d56e1680" name="d56e1680">
       40
      </a>
      ]
     </sup>
    </p>
    <p>
     Obzerajú ma a hľadia do oči, či asi vydržím ich pohľad, ako tamtých na „prednej
            ploščadke.“
    </p>
    <p>
     Schodíme. Brat mi ťahá košík. Nedám ho. Nikdy som nemal takých malých nárokov na
            pohodlie a pozornosť. Až sa čudujem sám sebe. Shodneme sa a nesieme košík spolu na
            papeku.
    </p>
    <p>
     Dôjdeme. Je noc. Bratia už spia. Predstavím sa dežúrnym a líham na zaslúžený prič. —
    </p>
    <p>
     Ráno som sa vyriadil a šiel do kancelárie; zadelili ma, dali posvätný ruský šineľ a
            molodeckú furážku.
    </p>
    <p>
     Po obyčaji šiel som ešte pred doktora. Obzrel si chlapíka, ešte i ucho priložil na
            srdce, a čujúc, ako, za čo mi bije, bozkom na líce uznal ma za hodného pripäť si na
            furážku bielo-červenú stužku.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1697">
        </a>
        Z rezervného bataliona
       </h2>
      </div>
     </div>
     <div>
     </div>
    </div>
    <p>
    </p>
    <p>
     <div class="literallayout">
      <p>
       <span style="white-space: pre;">
        V tom Zvolene keď ma odobrali, 
Moje nôžky smutne tancovaly.
       </span>
      </p>
     </div>
    </p>
    <p>
    </p>
    <p>
     Takto si spieval rekrút doma. Ako je to, Bože, všetko inak tu!
    </p>
    <p>
     Oblečieš ruskú rovnošatu, vstúpiš do radu a — nevieš kráčať. Ruský krok je voľný
            pomalý. A keď nevieš kráčať, tobôž, nevieš vintovkou narábať. Veď sa ruská vintovka nosí
            na ľavom pleci a bez remeňa. Nevieš „na plečo“, nevieš „k noge“, — nevieš nič. Si znovu
            rekrút.
    </p>
    <p>
     Ale nie ten umučený, uplieskaný, nešťastný rekrút rakúsky, v ktorom napínajú všetky
            žily, no voľný, bez pohany a planého slova. Ruské „smirno“ je len asi, ako keď sa v
            zhromaždení zavolá „ticho!“ Učíš sa ľahko, hrave, a už to slovanské „na plečo“
            zelektrisuje ťa, a učiš sa s takou chuťou, ako by už to samé vyhrávalo svobody národu.
    </p>
    <p>
     Cez deň by si chcel všetko vidieť, všetko vedieť. Len patrony, bomby, a zajtra by si
            už šiel nemecko-rakúsky front prerývať, aby čím skorej dostať sa na hranice svojho
            národa, ako by ťa tam čakal, všetok razom videl a ty hrdo mohol si mu pozrieť do očí.
    </p>
    <p>
     Ale to nejde tak valom. A troška ti chcú dať aj vydýchnuť. Ja som za dva dni nič
            nerobil, iba sa spoznával s bratmi, a len na tretí deň som sa dostal do prvej služby — v
            kuchyni zemiaky škrabať. Neškrabal som ich už aspoň 30 rokov, ale šlo to; iba že
            oškrabaný zemiak ostal mi v ruke ako zem a palce som mal, ako keby zelené vlaské orechy
            bol lúpal. Myslel som si pritom na detstvo a na nášho hrdinu, dra. Milana Štefánika,
            ktorý vraj tiež vstúpil do francúzskej armády prostým vojakom a službu začal — škrabaním
            zemiakov. Dnes má najvyššie vojenské rády za chrabrosť. „Či si ja kedy zaslúžim aspoň
            najnižší?“ myslím si tajne v duši.
    </p>
    <p>
     Po týždni som už dostal služba — „dnevaľného“, to jest strážil som dvere na kasárni,
            a keď sa blížil rotný komandír, aby dokázal, čo už viem, zreval som do kasárne „smirno“!
            Bol som hrdý, že moje slovo čuje už 300 mužov, ale usmiaty rotný ma hneď sbil s nôh
            svojím „voľno“. Bolo po sláve. Aby ho aj s bratstvom! Dnes nikto nikomu nerozkazuje a
            všetci — poslúchame druh druha.
    </p>
    <p>
     Teraz mám zase novú službu, a ešte vyššiu; strážim sklady. Šesť zapečatených zámôk!
            Postál som už 4 hodiny, stojí druhý a ja vám pišem. Mrzelo ma, — čo je za zámkami?
            Strážim, a neviem, čo. Kúriť nesmiem, teda si domyslíte, aký som ja už dôležitý človek v
            armáde! Budem stáť i v noci… A dostanem „ostrý“. Už teraz na to myslím, aký budem smelý!
    </p>
    <p>
     Sbierajúc po pamäti myšlienky a zkúsenosti svojho dvatýždňového vojenčenia, čo hodina
            — to novina; ale najvýznamnejšie dni boly tie, keď sme sa hlásili do maršovej roty,
            potom do úderných batalionov, a tretí — 20. júna, keď priletel telegram, že naši chlapci
            boli v nástupe ruských vojsk pod Zborovom prvými a oslobodili z rakúsko-nemeckého vojska
            vyše 3000 Čechov a Slovákov. Akí vďační byli naši bratia, otcovia, to dokázali hneď tam.
            Mnohí sa vraj zvrtli a pálili na tých, čo národu nášmu už od vekov záhubu chystali.
    </p>
    <p>
     Ja mám ešte aj iné sviatky, o ktorých verejnosť nevie. Sú to chvíle, keď prichádzajú
            noví dobrovoľníci a ja, pletúc sa medzi nimi, stretám sa s rodákmi Slovákmi. Od
            Bratislavy až po Zemplín, od Oravy až po Nový Sad zastúpené sú mestá, dediny, niektoré i
            viac dobrovoľníkmi. Ba i Čaba chytá sa za starý slovenský koreň, a ja som presvedčený,
            že nezadlho nebude slovenskej obce, z ktorej by nebol aspoň jeden dobrovoľník. Aký
            krásny je tu Spiš, Šariš, bratia, čo boli v Amerike! Ale všetko pekní, nadšení chlapci.
            Oduševnenie — len obliecť a vintovku, už by každý chcel na vraha Maďara. Temer každý má
            nejakú vzpomienku, najviac: pokuty, arešty za slovenské pesničky a zauchá, znevažovanie
            a týranie na rakúskom fronte. Učíme bratov Čechov slovenské pesničky do kroku. Ľúbia sa
            im, spievajú až milá vec. My sa zase učíme české národné i sokolské, a je nám veselo,
            ani na majálesi školným deťom. Odetí, sýti, čistí, spev, hudba, tanec. Na boj každý, na
            trápenie, na smrť nikto nemyslí. Všetko si to hovorí s najpevnejším presvedčením: „Až sa
            dostaneme na Slovensko…“ „Až do Prahy přijdeme…“ Netrpelivosťou kypí každý, a včera
            prišiel, dnes by už šiel s „marškou“. Zapisujeme sa do „batalionov smrti“, ako keby sa
            bolo zapisovať do „batalionov večného života a mladosti“.
    </p>
    <p>
     A či je nie pravda, či naši chlapci, ktorí 19. júna vypadli, či nezapísali sa večnými
            písmenami do nesmrteľného života?!
    </p>
    <p>
     My ešte nevieme, ako obstojíme, oni však už každý prežil svoju smrť. A smrť svoju
            prežiť, to je najvyššie, čoho človek dosiahnuť môže.
    </p>
    <p>
    </p>
    <p>
     <div class="literallayout">
      <p>
       <span style="white-space: pre;">
        Keď zahrmia delá, orol zaveje, 
Za svobodu milú kto krv vyleje, 
Pred ohnivým drakom kto vlasť zacloní: 
Tomu moja pieseň slávou zazvoní.
       </span>
      </p>
     </div>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1741">
        </a>
        Gábriš
       </h2>
      </div>
     </div>
     <div>
     </div>
    </div>
    <p>
    </p>
    <p>
     — Znal si Gábriša? — Padol.
    </p>
    <p>
     „Padol.“
    </p>
    <p>
     Aké krátke, aké významné slovíčko, zvlášte v tomto prípade.
    </p>
    <p>
     Konečne, všetci dobrovoľníci sme na smrť odhodlaní a všeobecne želieme vypadnutého
            brata viac alebo meneju dľa toho, či sa, umierajúc, trápil a či rýchle skonal. Od rán
            umierať — tie rany bolia i nás; razom vydýchnuť dušu — budí v nás akúsi závisť, skrytú
            túžbu.
    </p>
    <p>
     Tak rýchle, v minúte umrel i náš Gábriš, a mne ho je predsa tak veľmi ľúto a rád by
            som mu už teraz postaviť pomníček v jeho rodnej dedinke pod Sitnom.
    </p>
    <p>
     Pomníček na ceste u Obrázka, niže dedinky, neobyčajný, nevyvýšený, len jeho tenkú,
            štihlú postavu, kvietok za furážkou, skrútený cez plece šineľ a vintovku na pleci, tak,
            ako som ho vyprevádzal na front. Len takého by poznala a pritisla k srdcu jeho stará
            mamička — vdova, ak ešte žije. Takého by vari poznávala i dedina a i tak, možno,
            nedôverčive, spytovali by sa ľudia:
    </p>
    <p>
     „Ale si to ty, Gábriš? Je to on? V akejže si to uniforme? Veď je honvédska inakšia…“
    </p>
    <p>
     „A tvár je jeho, i veľké sivé oči… I fúzy mu tam za dva roky podrástly. Ale tá šata,
            tá šata na ňom…“
    </p>
    <p>
     Tak by ťa, Gábriš môj, ťažko poznávali, prizerajúc sa ti v tvár, na postavu, šiat
            tvojich sa dotýkajúc tí, za ktorých si umrel.
    </p>
    <p>
     „On je váš Gábriš! Umrel za vašu slobodu!“
    </p>
    <p>
     To by ich udivilo.
    </p>
    <p>
     „Sloboda.“ Oni už nevedia, čo je to. Oni cítia hnet maďarský, ale znášajú ho, ako
            nemoc, proti ktorej niet pomoci.
    </p>
    <p>
     „A ty, Gábriš, ty si smyslel pomôcť národu? Ty si sa obhodlal vslobodiť nás hoci
            krvou svojou? Blázon! Nuž či ty nevieš, že nám už niet pomoci, že nás už Maďari zadusia
            a že sme my dnes už ani nie Slováci, ale sami nevieme, čo sme… Robotníci na panskom,
            maďarskom; otroci bez vzdoru. U nás iba jedna prosba: dovoľte nám žiť do smrti, dovoľte
            robiť a chlebík hrýzť, suchú kôročku hoci… Pot náš nech bude tvoj, môj pane Maďar, krv
            naša za teba, deti naše ber si, a keď ti taká vôľa, naprav ich proti nám…“
    </p>
    <p>
     A ty, Gábriš, ty si sa opovážil inak pomyslieť, než myslia tisíce biednych tvojich
            zemkov-zajatcov slovenského kraja? i tam doma dediny a mestá…?
    </p>
    <p>
     Ti si počul o svobode? Ty si to slovo pochopil? Tebe sa jej zachcelo? Sluha, nádeník,
            bez majetku, bez chalúpky, bez ženy, rodiny, čo si chcel oslobodiť, nemajúc ničoho
            svojho? Pre koho? Ozaj, máš matičku, sestru, a tá má deti, vravel si mi. To si brat,
            akých málo pod slnkom; veď o matičke si už dva roky ničoho nevedel, ani či žije, či už
            hnije.
    </p>
    <p>
     Zdravá buď od Boha matka tvoja, čo naučila ťa toľkej lásky k slovenskej reči, že si
            ju nezaprel, hoci by ti to ľahko bolo bývalo, lebo život naučil ťa i maďarskej reči.
    </p>
    <p>
     Za pol druha roka si bol v zajatí, písaval si jej všelijakou rukou, len svojou nie,
            lebo bieda a maďarská pravda nedaly ťa do školy. Nedôveroval si písmu, adrese, požiadal
            si aj mňa, aby jej napísal. Ty si diktoval a ja som písal: „Drahá mamička! Toľko ráz som
            vám už písal za tie dva roky, čo som vás nevidel, aj Zuzke, a neviem, či žijete, či moje
            karty dostávate a či sa hádam pre mňa trápite. Ale pre mňa sa vy nič netrápte, ja som
            zdravý, mám sa dobre, aj čoho najesť, aj kde vyspať. Len som už netrpelivý, chcel by som
            sa k vám dostať a sa vám ešte raz poďakovať, že ste ma vychovali a do môjho srdca toľko
            lásky dali, že by som za vás a za Zuzku aj celú dedinu, aj smrť podstúpil. O mňa sa nič
            netrápte, nič nebojte, ja prídem; len vy aby ste boli zdraví a že by vám planý svet
            neublížil, kým sa vráti váš verný syn Gábriš.“
    </p>
    <p>
     Vrátiš sa Gábriš môj! Slováci, čo im matere toľko lásky daly, ako tebe tvoja, prenesú
            i tvoj prach do rodnej dedinky, za ktorú si sa chystal oddať i oddal si život.
    </p>
    <p>
     A že by sa tvoja stará mamička netrápila, ja vše budem jej písať tento tvoj posledný
            lístok, čo si mi diktoval pred odchodom na front. A keď budem na ceste za tebou,
            poprosím dobrého priateľa, ktorý to za mňa robiť bude a tvoja mamička, ak žije bude
            spokojná o synka svojho, kým nespoja sa vaše duše vo výšinách v nekonečnej láske matere
            a syna.
    </p>
    <p>
     A svobodné Slovensko postaví na pomiatku potomstvu niže Obrázka pod Sitnom teba s
            kvietnom na furážke, s vintovkou na ruke, obráteného na juh, odkiaľ šla naša záhuba, a
            starká mať tvoja — vyplakané oči — žehná ti na cestu… ako by ti bola, hoci s plačom
            žehnala, keby si bol s tej strany šiel v boj za pravdu.
    </p>
    <p>
     To bude stelesnená pravda tvojho presvedčenia, za ktoré si hrdinsky umrel, abys bol v
            národe večne živý.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1792">
        </a>
        Na front
       </h2>
      </div>
     </div>
     <div>
     </div>
    </div>
    <p>
    </p>
    <p>
     — Smirno; — kričí dežúrny.
    </p>
    <p>
     — Chlapci, na poludnie sa hýbeme. Aby bol každý schystaný, — oznamuje rotný.
    </p>
    <p>
     V kasárni strhne sa krik, huk, jasot, spev a každý ponáhľa sa schystať už včera
            schystané. Ale po polminútovom zmätku chlapci sa spamätujú a všetci jedným hlasom, ako
            deti za učiteľom, zakričia: „My chceme muziku“, a už ich beží kŕdeľ po trubačov.
    </p>
    <p>
     Pod lipami je spev, hudba, tanec. V okamihu sme podperení poľným kvietím, lipovými
            ratolesťami, ako na svadbu. Poponáhľajú sa i dievčatá, síde sa ulica i ruskí vojaci,
            ktorí smutne, nechápave dumajú, ako sa môžeme veseliť, idúc na front.
    </p>
    <p>
     Obed, a hneď postrojiť sa.
    </p>
    <p>
     Aby som sa neopozdil, ešte včera som všetko schystal, hneď, ako bolo počuť, že
            pôjdeme, a že sme nešli, spal som oblečený.
    </p>
    <p>
     Miešky na chlieb a na patróny nosil som od rána a všetky remence a uzlíky držal si na
            ume, kde ktorý mám. Teraz v okamihu schytil som na chrbát miešok s prádlom, cez plece
            šineľ s kotlíkom, a „tatík“ bol prv hotový, ako mnohý synok, lebo mne už hudba nohy do
            tanca netrhá.
    </p>
    <p>
     Na dvore stali sme do radov. Päťsto chlapcov, ako kvet, vystužkovaných, podperených,
            i starší, tak prizdobení, sme omladli. Vedľa nás strojí sa päťtisíc rekrútov, ktorí nás
            budú vyprevádzať na stanicu a nám závidieť.
    </p>
    <p>
     Postrojenie hotové. Blíži sa plukovník s oficierskym sprievodom.
    </p>
    <p>
     — Nazdar! — pozdraví, a hromové Zdar! zatrasie kasárňami a okolím. Plukovník povie
            niekoľko nadšených slov o svobode a velí k modlitbe. Velebné ticho. Pri sprievode našej
            vlastnej hudby spievame elegickú „Kde domov môj“. Na rakúskom fronte slzil som
            trpkosťou, tu vzrušením, v ktorom hotový som v tú minútu umrieť.
    </p>
    <p>
     Zahrmí trirazy „Zdar“! a vychodíme na hlavnú ulicu. Hudba, spev. Sbehnú sa všetky
            ulice do jednej a hľadia na nás všetkými očami, oknami, dvermi, výkladmi a jako kto
            môže. Nejednu rotu už vyprevádzali, ale zakaždým vlejeme do nich nadšenia, alebo aspoň
            zvedavosti. Pozdravujú nás dievčatá, kývajú rukami, ručníkmi, s balkónov, s okien letia
            kvietky. Kde-tu stoja i ženy pospolité, mladé, staré, azda sestry, matere, a slzia.
            Plakaly by, keby nám bolo smutne, ale takto iba skryte utierajú si slzy, mysliac iste na
            svojich… My nemyslíme. Aspoň od nikoho nepočuješ slova: mať, otec, žena, sestra, milá, s
            Bohom! Akoby aj! Veď my ideme o sto a sto verst bližšie k nim, ako svobodní vojaci, a
            myslíme si, že všetci prídeme, a nemáme sa tedy prečo lúčiť. Naopak. Do skorého videnia!
            by sme im chceli zavolať cez hory a doliny, a len jedno nás bolí, že nevidia. Ako hrdo
            by im bolo, keby nás videli! Keby milá, žena alebo na pr. tá istá mať i žena videla, že
            je medzi nami otec so synom, ktorého by na cestu pobozkala prvého…
    </p>
    <p>
     Na stanici čakáme 2-3 hodiny. Nikto nás nestráži, a keď sa pohneme, sme — všetci. Aký
            to sväzok tých istých cieľov! Slováci sme smiešaní s bratmi Čechmi, a i kde sú len 3-4
            vo vozni, necítia sa sirotami, naopak, medzi bratmi Čechmi dýchame obodrenie, nadšenie a
            všetci sme ako rodní bratia.
    </p>
    <p>
     Po dvoch rokoch zase uhniezďujem sa v tovarnom vozni. Ale aký protivný, ponižujúci mi
            bol, idúc na rakúsky front, taký útulný, taký milý mi je dnes. Tak dobre, milo nebolo mi
            na nehobľovanej doske, iba keď som sa na „doštenáku“ viezol na výlet s martinským
            spevokolom, alebo s Andrejom Halašom na kortešačku o voľbách. To od viery v zdar.
            Naozaj. Už som robil všelijakú robotu, umom i rukami, ale, chytajúc sa do nej, nikdy som
            necítil, že sa mi tak zdarí, ako nastávajúca. Mne býval žiaľ, keď som mal zastreliť
            zajačka, zarezať kura, ale dnes tak mi kypí akási sila v žilách, že cítim v nich pokojnú
            istotu, že mi nebude ľúto zastreliť Maďara alebo Nemca. Tuhnú mi svaly, myslím si, že sa
            mi nemôže ruka zatriasť, nemôžem ho chybiť, na koho namierim. O seba sa nebojím. Cítim
            akúsi fatalistickú istotu, že nevypadnem prv, kým nezabijem aspoň jedného nepriateľa
            svobody národa svojho a svobody vôbec.
    </p>
    <p>
     Míňajú sa dni i noci. Leje sa dážď i hreje slnce. Mimo nás bežia nesmierne ruské
            polia, čiastočne už skosené, sožaté. Stáda koní i kráv. Hora, háje, lúčiny, močiare, po
            nich brodí vážny čáp, krúži jastrab, vznášajú sa i sadajú škrekľavé kŕdle vrán. V poli,
            po staniciach ženy, ruskí vojaci, rakúski zajatci, s „frantíkami“
     <sup>
      [
      <a class="footnote" href="#ftn.d56e1826" name="d56e1826">
       41
      </a>
      ]
     </sup>
     i bez nich. Nadšenie naše nie je jalové, falošné, chvíľkové. Spev, veselosť
            neutichujú. Prápormi, vetvami a ruskými i našimi nápismi ozdobené, vozne, celý vlak
            hovorí svetu, kto sme. Čuduje sa svet. Spev český, ruský a slovenský prizýva bratov
            jednej matky: zajatci, bratia naši na robotách po staniciach, vidiac, čujúc nás, v
            otrhanej rakúskej šate vyskakujú na náš vlak, idú s nami. To je objímania, to je
            bozkávania!
    </p>
    <p>
     Už štyri dni jem rozličnej chuti a vône chlieb, bulky, klobásky, višne, ugorky,
            jafury, raky, ryby, cukrové a mastné pečivá, semiačka slnečnika i tekvice, polentu,
            svieže mäso, žltú slaninu, jedno na druhé, a prelievam, zalievam, hasím, dusím,
            osviežujem božským nápojom, slávnym ruským čajom. Ako to všetko vo mne horí! a bez
            bolesti. K tomu kúrim, ako Turek, a jediné moje trápenie do budúcnosti je, či budem mať
            vždy dosť tabaku. Machorka mi jazyk štípe, ale môj starý otec kúril vše i zemiakovú
            vňať, a tej dosť.
    </p>
    <p>
     A tá jednoduchosť života ! Z kotlíka sa človek i umyje ráno na nejakej močarine, i
            naje, napije. Utiera sa všetko do ruky, o nohavice, rukávy. Ručníkom sú dva prsty a
            hánky. Tu sa nehnusí bratská, nie by vlastná špina. Mnohé sa robí schválne, aby to bolo
            „po vojensky“.
    </p>
    <p>
     Čím bližšie front, tým viac vojska zdravého, ranených, zajatých. I sestričiek.
     <sup>
      [
      <a class="footnote" href="#ftn.d56e1836" name="d56e1836">
       42
      </a>
      ]
     </sup>
     Vojakov hostíme, čim vojak hostí druha-cigaretami.
    </p>
    <p>
     Idú sanitárne vlaky. Krásne, veliké vozno s červenými krížmi. Ale toto si
            neuvedomujeme. Lieta aeroplán, — to je niečo! Náš, či nepriateľský? Nezvieme — odletí.
            Iba kukol na väčšiu stanicu. Jeho šťastie. Nech mám vintovku, srazím ho. To už moja
            fixná idea: sbiť germánsky aeroplán.
    </p>
    <p>
     Dochádzame cieľa. Už po ceste a teraz tobôž zdravime sa s kozákmi, čerkesmi a jako sa
            menujú svobodného, smelého ducha ľudia. Všetci nás znajú po chýre z 19. júna. Srdečné je
            vítanie s ruskými „batalionami smrti“.
    </p>
    <p>
     Posledná stanica. Vystupujeme. Prší. To na požehnanie. Ideme mestom, dedinami s
            prápormi a spevom. Samé „Nazdar!“ a „Urá!“ Iba poniektorí „rakúski občania“-zajatci
            otroci hľadia na nás nevražive, iní zdržanlive alebo tupo, vyvaľujúc na nás teľacie oči.
    </p>
    <p>
     Ja idem krásne. 10 — 15 — 20 verst… Trocha zaostávam, ale idú ešte i za mnou, a tak
            vyprobúvame nohy a „extra“ botky.
    </p>
    <p>
     Cestou vlnia sa popolavé vojská, hrčia povozy, na rôzne nóty vreštia automobily a
            vietor halí nás v oblaky prachu, západ pritemňuje figúry i tváre. Na obzore niekoľko
            aeroplánov, ale nie väčších od vrán.
    </p>
    <p>
     Večerí sa. Dopisujem na doline v dubovom lese u ohniska. Tu budeme nocovať.
    </p>
    <p>
     Na „dobrú noc“ nesie sa k nám hukot diel, ako nejakých ohromných bubnov, ale hudby
            ešte nepočuť…
    </p>
    <p>
     Vraj zajtra…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1859">
        </a>
        Jedna pieseň…
       </h2>
      </div>
     </div>
     <div>
     </div>
    </div>
    <p>
    </p>
    <p>
     Za tri roky s Rusmi som sviatkoval…
    </p>
    <p>
     Ale dnes neviem odložiť dumu svoju o jednej piesni, starej, známej od Děčína po
            Devín, od Domažlíc po Užhorod… Znie mi z dávnych dôb dedov, znie z detstva a — ponad
            Maďarorság — znie mi už dnes, a plným hlasom zavznie iste o Vianociach budúcich.
    </p>
    <p>
     Ja už vidím jednotlivcov, ja už vidím rodiny; ja už vidím deti, vidím dospelých —
            dnes sa spoznávajú, na rok už spolu budú sedieť u štedrej večere: professor z Prahy v
            Bratislave, detviansky šuhaj — čo znal iba valašku vybíjať — v pražskej
            umeleckopriemyselnej škole; delník kryštálového skla z Krkonoš v Hriňovej pod Detvou
            stiahol jedličku s Poľany; Janko z Považia „na vzornom“ u strejca na Hané umyl si ruky z
            večeri; Lidunka spiechala, aby poslala z trnavskej vyšivkárskej školy mamince nástolník
            pod štedrú večeru, teraz so zaviazaným prstíkom pomáha natierať tete Masárke tvarožníky;
            vyzdobený delník drotársky, už len s odznakom svojho starého lósu (sv. kríža), celý
            týždeň vozil na automobile po pražských uliciach plakát „Trenčianskeho zbožia“ —
            moderných pekáčov „vianoček“ z čačianskej plechovej továrne…
    </p>
    <p>
     Vidím vianočný stromček v Plzni, druhý v Košiciach. Na tom nový nástroj: fujara pre
            Pepu, šarišská zlato-strieborná čipka pre Boženku; na tomto turnovský granát a trebíčske
            plesové črievičky pre Aničku, rukavičky a kravata pražská pre študenta Martina…
    </p>
    <p>
     Svolali sa, sadli za stôl. Pri štedrej večeri už nerozoberieš, kde si; tu pivo i
            hriato, tam hriato i pivo; tu párky i klobásy s horčicou i s chrenom, tam klobásy i
            párky s chrenom i horčicou; tu buchty s makom; tam opekance s makom…
    </p>
    <p>
     To bude zkúšok, to bude pochvál vzájomných!… až… až ovládne jeden cit, jedna láska a
            zavznie jedna pieseň od Šumavy k Tatrám:
    </p>
    <p>
     „Čas radosti, veselosti svetu nastal nyní“…
    </p>
    <p>
     Tá pieseň nádejne znela cez veky, tá pieseň viazala nešťastím rozdvojených a tá
            pieseň sviaže a plným hlasom znieť bude sjednoteným, kým nezabudnú spomínať a ľúbiť
            tých, ktorí už neprídu k štedrému nášmu stolu; kým nezabudnú ľúbiť a spomínať tých,
            ktorým na vianočnom strome hrča snehu visí dnes na horách…
    </p>
    <p>
    </p>
   </div>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1539" name="ftn.d56e1539">
        30
       </a>
       ]
      </sup>
      Čakať v rade.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1543" name="ftn.d56e1543">
        31
       </a>
       ]
      </sup>
      Židovská vetešnícka štvrť v Kijeve.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1551" name="ftn.d56e1551">
        32
       </a>
       ]
      </sup>
      Letná vojenská blúza.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1555" name="ftn.d56e1555">
        33
       </a>
       ]
      </sup>
      Vojenský plášť.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1561" name="ftn.d56e1561">
        34
       </a>
       ]
      </sup>
      Miesto pri strojvodičovi.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1578" name="ftn.d56e1578">
        35
       </a>
       ]
      </sup>
      Hlavná ulica.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1588" name="ftn.d56e1588">
        36
       </a>
       ]
      </sup>
      Vojenská čiapka.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1616" name="ftn.d56e1616">
        37
       </a>
       ]
      </sup>
      Strážny vojak.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1639" name="ftn.d56e1639">
        38
       </a>
       ]
      </sup>
      Pud = 16 kilo.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1643" name="ftn.d56e1643">
        39
       </a>
       ]
      </sup>
      Plecháčik, z ktorého sa čaj pije.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1680" name="ftn.d56e1680">
        40
       </a>
       ]
      </sup>
      Štyridsaťtri roky.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1826" name="ftn.d56e1826">
        41
       </a>
       ]
      </sup>
      Cisárska gombička na čiapke: F. J.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1836" name="ftn.d56e1836">
        42
       </a>
       ]
      </sup>
      Opatrovkýň ranených.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1882">
       </a>
       V. Revolúcia
      </h2>
     </div>
    </div>
    <div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#d56e1889">
        Stretnutie
       </a>
      </span>
     </dt>
     <dt>
      <span class="sect1">
       <a href="#d56e1935">
        Sachar
       </a>
      </span>
     </dt>
     <dt>
      <span class="sect1">
       <a href="#d56e1996">
        Vaječnica
       </a>
      </span>
     </dt>
     <dt>
      <span class="sect1">
       <a href="#d56e2028">
        Nové sklady
       </a>
      </span>
     </dt>
     <dt>
      <span class="sect1">
       <a href="#d56e2056">
        Samostrelci
       </a>
      </span>
     </dt>
     <dt>
      <span class="sect1">
       <a href="#d56e2090">
        Sláva Bohu!…
       </a>
      </span>
     </dt>
     <dt>
      <span class="sect1">
       <a href="#d56e2120">
        Na vlaku
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1889">
        </a>
        Stretnutie
       </h2>
      </div>
     </div>
     <div>
     </div>
    </div>
    <p>
     (Svojej žene.)
    </p>
    <p>
    </p>
    <p>
     Keby som bol maliarom, namaľoval by som si takýto obrázok:
    </p>
    <p>
     Po horúcom, suchom letnom dni slnce práve sadá za ďaleký obzor. Posledné lúče slepia
            ešte oči, rýchle sa dvíhajú na stromy, do vzduchu a v riedke biele oblaky. A keď dňom
            ťažko bolo pre ostré svetlo a páľu rozhľadieť sa, teraz, ako pod ohromným tienidlom,
            môžeš otvoriť oči a predstaví sa i malebný maloruský kraj.
    </p>
    <p>
     Slabo zvlnená krajina, samé pole, len kde-tu chlp tmavej zeleni, ešte nevieš, či
            lesa, či sadov a v nich ukrytých dedín. Žlté skosené polia strniska, ba niekde ešte lán
            pozdného obilia, alebo inej plodiny a trávy. Po mäkkých poľných cestách tu sadá, tam
            dvíha sa prach, ako prebehol obiňim naloženy voz (na ňom mihnú sa pestré kroje
            maloruských žien), alebo idú stáda s paše. Medzitým svetlo rýchle sa tratí, temnejú
            biele oblaky na západe, prámované zlatými čipkami; i tie si závidia, skrývajú si a
            zakrývajú bohatstvo svetla.
    </p>
    <p>
     Vlnitým krajom vše sa ti obzor rozšíri, vše zúži; ako sídeš do údolia, v ňom blysne
            sa ti riečka, ktorej toku tak hneď neuhádneš, alebo jazerá, s ohromnou trstinou, bielym
            kvetom leknínov, ktoré pred vetrom zakrývajú svoj kalichový kvet širokým listom akoby
            celý mlynský stav, alebo jazero ožilo a zdvihlo sa.
    </p>
    <p>
     Doprevádzaný alebo nevšímaný pohľadom nezbytného čápa, vyjdeš na vŕštek, a pod úvalom
            v tmavej zeleni, ako dobre skryté jabĺčko vo vetvách, tak ukáže sa v nej zlatá makovica
            chrámu Božieho.
    </p>
    <p>
     Oblaky na západe oblievajú sa červenou žiarou. Blížime sa dolinou k dedine. Tam sa už
            zmráka. Naproti vychodia nám banderia, chlapci, dievčatká na okrúhlych malých koníkoch,
            sprevádzaných žriebätmi. Oči, miesto po koberci banderistu, svezú sa ti po ohorenej
            nôžke dospievajúcej devušky, ktorá, vidiac vojsko, viac odvádza poslušného koníka krajom
            cesty, než ostatné deti. Idú na obnôcku a nebudú si rozprávať ani s Turgenevom, ani s
            Hviezdoslavom povesti a báje, ale rozhovoria sa o nás. Preto si aj zastanú a uprene
            hľadia. Dosť vojska už videly, ale deťom na vojsko hľadieť nikdy sa nezunuje. A my ideme
            so spevom, akého spevu tu ešte nepočuli. Veselý spev slovenský a český.
    </p>
    <p>
     Vchodíme do dediny. Národ vychodí na priedomia, zastávajú. Nášmu veselému spevu
            dvíhajú sa detské rúčky, nôžky; pokriky, sprievod mládeže; ženy, matere berú na oči
            zásterky, ľutujú nás smutnými pohľadmi. Nejedna mať a žena vyronila už zjavne i tajne
            slzu, keď sme odstupovali ruskými dedinami poza rozsypaný front.
    </p>
    <p>
     „Už i vy…? Tak už prepadneme…“
    </p>
    <p>
     Počuť hukot diel, krúža aeroplány, národ pohýbaný, splašený i úplne nedvižný,
            fatalista. My sme spievali, a ony plakaly, spytovaly sa, či sú ďaleko Germánci…?
    </p>
    <p>
     „Neplačte, mamka, nám je veselo, a Germánec ešte na dva perechody,
     <sup>
      [
      <a class="footnote" href="#ftn.d56e1917" name="d56e1917">
       43
      </a>
      ]
     </sup>
     — potešujeme mäkšieho srdca babky a ideme so spevom dedinou.
    </p>
    <p>
     Na úzkej ceste do bočnej ulice zastane proti nám idúci voz drabinový, aby sme prešli
            jednou i druhou stranou.
    </p>
    <p>
     Kto ide proti noci do poľa? Na voze na prednej ose sedí žena, bosá, vo vyšívanom
            rubáši, mladá, krásna. Nehľadí na nikoho, nehybne sedí, ale ja vidím: veľké modré oči v
            plnej okrúhlej tvári blyštia sa jej slzami. Jednou rukou drží opraty, druhou na lone
            dievčatko s dvaročné, tučnej, červenej, jasnej tváričky, tak veľmi podobné mamičke.
            Dievčatko, sťa porcelánová bábka za sklom, nevystrojené, iba kratučký rubášik a vyšívané
            rukávce. Udivene behá očkami po nás a dvíha ručičky, ako mlade vtáča krýdelká.
    </p>
    <p>
     Mladá žena nehľadí na nás. Ja hádam: čo si mohla pomyslieť, na koho spomenúť táto
            mladá mať, keď videla vojsko…? Nehľadá ho? Či vari vie, že jej muž sa už nevráti…? Po
            líci gúľajú sa jej slzy; jedna, druhá sa mi blysne ako rosa na kvete.
    </p>
    <p>
     Ja videl som plakať, rukami lomiť ženy, matere, ale nikdy nezabudnem tieto dve-tri
            tiché, tajné slzy a nehybný, hlboký a ďaleký pohľad modrých očí, čo nehľadia vôkol a
            nevidia najbližšie.
    </p>
    <p>
     Niektorá slza iste sgúľala sa na zlatú hlavičku decka, a ono vyvracia hlavičku a
            vyjavenými očkami hľadí hore na mať, potom pozre na nás, detsky razom zvážnie, a nevie,
            čo začať…
    </p>
    <p>
     Prešli sme. Obzrel som sa; vidím iba sklonenú hlavu matere. Voz mohol by sa už hnúť,
            ale ešte stojí…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1935">
        </a>
        Sachar
       </h2>
      </div>
     </div>
     <div>
     </div>
    </div>
    <p>
    </p>
    <p>
     Žena mu odkázala, že všetkého by mali, iba kerosínu
     <sup>
      [
      <a class="footnote" href="#ftn.d56e1942" name="d56e1942">
       44
      </a>
      ]
     </sup>
     a sacharu
     <sup>
      [
      <a class="footnote" href="#ftn.d56e1946" name="d56e1946">
       45
      </a>
      ]
     </sup>
     niet.
    </p>
    <p>
     „Deň dosť dlhý, i bez kerosínu, ale akože čajku popiť bez sacharu?…“
    </p>
    <p>
     A mužíkovi za Tarnopoľom sadla do mozgu jediná myšlienka — sachar. Myslí: keby biela
            chalupa na doline bola zo sacharu, keby z oblakov sacharový piesok pršal, keby Germánec
            miesto granátov sacharové homole prehadzoval, keby svet bol sacharom — schytil by ho a
            zaniesol mladej žienke.
    </p>
    <p>
     V tom čase z „útoku“ a „úteku“ vybraly si niektoré zbalamutené pluky „útek“. Hanba
            síce, ale — pobežia nocou.
    </p>
    <p>
     Môj mužík zpod Moskvy je tiež medzi nimi. Veľmi sa mu zachcelo vidieť svojej baby…
    </p>
    <p>
     Aby sa dať do úteku, skríkol ktosi: „Germánci!“ a nato pustili sa všetci do behu,
            shadzujúc so seba všetko, čo vojenského mali. Nechali si iba kotlíky a miešky. Aby
            ľahšie, mnohí sú i zobutí a tak bežia a bežia, a nikto ich nemôže zastaviť.
    </p>
    <p>
     — Eh, už sa nám prijedlo vojovať…
    </p>
    <p>
     Môj mužík uteká tiež. Je večer. Delá bijú, aeroplány hrkocú, ako mlynské palečné
            kolesá, mestá, dediny a v nich intendantské sklady horia tu v čiernom kúre obrovskou
            sviečkou, majákom, tam v sivom dyme ztrácajúcim sa plameňom. Pod jasným, hviezdnatým
            nebom rev, plač, výskanie a besné tance nejakých potvor; pod ich dupotom stavia sa
            človeku dych, tŕpnu žily, trasie sa i kôň i zem.
    </p>
    <p>
     Vojská jedny sem, druhé tam. Krik, svada, prosby, plač, zmätok ani v Babylone.
    </p>
    <p>
     Môj mužík by sa nezastavil, až doma, keby nie — sachar. Ale vidí bežať do ohňa tovarišov,
     <sup>
      [
      <a class="footnote" href="#ftn.d56e1969" name="d56e1969">
       46
      </a>
      ]
     </sup>
     zavonia spálený cukor, zočí rozbité bedny, mechy so sacharom. Pomyslí na
            babu, zabudne na smrť a schytí na chrbát 5-pudový mech sacharu. Prikrčí sa a beži, potom
            kráča a už sa iba vlečie, nevidiac, nečujúc.
    </p>
    <p>
     Naši idú na poddržku. Stretajú mužíkov, obťažených ako mulice.
    </p>
    <p>
     Neprešiel pol versty, leje sa s neho, až mu oči zalieva; hrbí ho, ale vlečie, ako by
            sa mu mech bol prišil.
    </p>
    <p>
     — Čo to vlečieš, tovariš? — spytuje sa ho náš vojak.
    </p>
    <p>
     — Molči, — mužík sa pristaví, založí dlaň na ústa a šepce: — Sachar. Pomôž, dám ti…
    </p>
    <p>
     — A kamže s ním?
    </p>
    <p>
     — K nám…
    </p>
    <p>
     — A odkiaľ si?
    </p>
    <p>
     — Zpod Moskvy. U nás ni kúsočka sacharu v dome.
    </p>
    <p>
     A niesol by ho, hádam, ešte i dnes pod Moskvu, keby nie Germánci. Ale tresol neďaleko
            veliký granát, ako živý skočil s chrbta mech a mužík zutekal.
    </p>
    <p>
     Požili sa naši, a mladá žienka tiež uverila v dobrú vôľu svojho Gavrilu, ak totižto
            pod Moskvu došiel.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1996">
        </a>
        Vaječnica
       </h2>
      </div>
     </div>
     <div>
     </div>
    </div>
    <p>
    </p>
    <p>
     Utekajúci zemliačik obťažil sa za chviľu, ako včela, keď lipy kvitnú, všetkým možným
            a dobrým, čo videl brať iných.
    </p>
    <p>
     Bolo na ňom už 5 párov bôt na šiji, bok slaniny na pleci, kotlík i krúžka plná masla,
            medu. Mech na chrbte nabitý papirosami, tabakom, čukoládou, konzervami. Aby sa mu
            rubáška nezamastila, mal na pleci prádla, ako podomový kupec: rubáchy, nohavice vrchné i
            spodné, onučky. V jednom uzlíku sušené hrušky, v druhom pirohy, v ručníčku plášť medu.
            Pod pazuchou stenové hodiny v orechovej skriňke.
    </p>
    <p>
     Kráča, vlečie. Niektorým veciam, zprvu nešťastným hodinám o chvíľu zahreší „mať“ a
            hádže ich do priekopy u cesty, kde im odbije posledná hodina, s miešaným zvukom skla i
            dreva. Na palcoch až do prvej hánky lacné, biele i žlté dedinské prstienky; hodiniek
            napripínané až do pol lakťa, náušnice nasypané do vrecka. Valí sa ulicou mesta.
    </p>
    <p>
     Pod nohy mu hodia tovariši ťažkú, velikú bednu, vynesenú z obchodu. Rozdrapia ju, a
            tu v nej — vajcia. Sklamanie veliké, a vajcia — surové.
    </p>
    <p>
     Bolo by to vaječnice, keby stihli; ale dlho sa zabavili u židovských zlatníkov a
            hodinárov.
    </p>
    <p>
     No predsa napchávaju vajcami miešky, kapsy, v rukách nesú, furážkach. Kto už má v
            kotlíku med, maslo, pchá doň vajcia, ako u nás ženy do múky. Všetko by sobrali, keby
            bolo kedy a do čoho…
    </p>
    <p>
     Ani môj mužík nedumá dlho a vajcami vytíska z kotlíka med. Napichal ich kopcom a beží
            za inými.
    </p>
    <p>
     Procesie obťažených mužíkov, hotových jarmočníkov, prekážujú odstupovať vozom.
            Kričia, hrešia, niet pomoci.
    </p>
    <p>
     „Germánska kavaleria!“ zreve na nich vojak-pohonič, a kŕdle mužíkov, ani sa
            neobzerajúc, shadzujú a zahadzujú noše, púšťajú, čo v rukách, a utekajú cestou,
            priekopou, poľom. Vozom hneď svobodnejšie. —
    </p>
    <p>
     A len o dve hodiny, keď zazrel kdesi poľnú kuchyňu, vzpomnel si na kotlík, a prišlo
            mu ľúto najoddanejšieho druha — kotlíka. Z čoho on bude jesť, keď sa pristavia, z čoho?…
    </p>
    <p>
     I stále hľadí naľavo, napravo, či sa nenašiel ešte jeden brat, čo by bol zahodil
            kotlík.
    </p>
    <p>
     Nie. Ba zachránili si ešte i čajníky. A on — ba hanbiť sa bude, ak to niekto zbadá,
            že, durák, nezahodil len vintovku, ale i — kotlík.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2028">
        </a>
        Nové sklady
       </h2>
      </div>
     </div>
     <div>
     </div>
    </div>
    <p>
    </p>
    <p>
     Utekajúcim mužíkom vo dne, v noci svietily na cestu schválne zapálené sklady šatstva,
            jedla a krmu. Každý si mohol nabrať, čoho chcel, koľko uvládal. I nabrali na seba šiat,
            obuvi celé tucty, jedla na týždne.
    </p>
    <p>
     Jedno sa predá, veď ruský mužík rád kupčí, s druhým vydržia bez kuchyne, hoci by im
            prišlo ísť pod Ural. Vtipnejší sa spolčili, odbili civilné povozky, kone, alebo sa
            shodli s erárnymi vozkami a naložili vozy svojimi vecmi, že sa koníkom nohy lámu…
    </p>
    <p>
     Videl si tiahnuť celé karavány bôt, botinôk, šineľov, valiť sa baly súkna, pytle
            prádla, múčnych vriec, cukru, čaju, konzerv, súdkov, bedien… že niet karikatúristu,
            ktorý by smiešnejšej figúry nakreslil. Hľa: na krku niekoľko párov bôt a anglických
            botiek; na pleci šaty, prádlo, alebo boky slaniny, pol brava, ešte krv kvapká; na páse
            pripäté kotlíky, plechovice, nabité maslom; pod pazuchou husi, sliepky. Hlava v
            pleciach, človeka nerozoznáš, iba vidíš, že to všetko nesie sa na ľudských nohách,
            obutých alebo bosých.
    </p>
    <p>
     Tak bežia versty, vlečú sa, oddychujú; jedia, kúria a svorne sľubujú si, že vojovať
            nebudú…
    </p>
    <p>
     Artileria bije. Strhne sa vše poplach.
    </p>
    <p>
     Po kúsku zahadzujú sa veci, iní ich sbierajú, slaninu, mäso režú po kusoch s pleca,
            med načierajú dlaňami, maslo krájajú palcami… Do toho prach, dážď, slnce, noc, vietor,
            smeti.
    </p>
    <p>
     Konečne vybieha, vychodí to všetko z hranice dostrelu i diaľnobojných diel, a začal
            by sa voľný život, natláčaly bruchá, povznieslo kupectvo, keby nebyť kozákov, šturmových
            batalionov a spamätavších sa ruských ľudí!
    </p>
    <p>
     Ale tí pristavujú, odberajú ťažko dovlečené erárne veci, že vznikajú z nich nové
            sklady, takto neschválne zachránené pred nepriateľom a zkazou.
    </p>
    <p>
     Prostodušní mužíci, nevoľne zachodiac, vracajú sa, skladajú, oddávajú a so zamotanou
            mysľou sadajú si pobok cesty a ponáhľajú sa zjesť, čo je na zjedenie, pokryť drobnejšie
            veci, dumajúc i hlasne hovoriac:
    </p>
    <p>
     „Vot, brat, prepadla uže svoboda…“
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2056">
        </a>
        Samostrelci
       </h2>
      </div>
     </div>
     <div>
     </div>
    </div>
    <p>
    </p>
    <p>
     Už na istej veľkej stanici videl som ich celé húfy. Furážka zatiahnutá do čela, oči
            sklopené, šineľ na pleciach, zpod neho kuká mu biela „bábka“ — zaviazaná ľavá ruka,
            alebo len dva-tri palce.
    </p>
    <p>
     Nemluvní, po jednom, po chlpe i celé procesie zastupujú koľajnice, tisnú sa na
            dochádzajúce vlaky, a keď ich nepustia do vozňov, lepia sa na schodíky, nárazníky,
            driapu na strechy. No čujúc, že vlak ide „na front“ a nie v tyl, rýchle ho opúšťajú a
            mocú sa, mocú po stanici. Jedli by, pili by — nikto im nedáva, nepripustí ich, a oni vo
            vedomí svojej viny sú i tu chabí, ničoho si nevymáhajú, nekričia, ako kričí poctivý
            ruský človek a zvlášte vojak, ale líhajú, sadajú a lúpu slnečník, alebo opierajú brady o
            kolená a dumajú, driemu. Je leto.
    </p>
    <p>
     Svet ich zhľadí, rany ich nikto nepoľutuje, nikto sa ho nepýta: kde, ako bol ranený?
            Veď to každý vie a odvracia oči.
    </p>
    <p>
     Policia, vojsko, kozáci ich prevádzajú, trieďa, a oni idú, idú, ako ovce v kŕdli, bez
            reptania, a mne ich je ľúto.
    </p>
    <p>
     Za hriechy iných trestaní sú oni. Veď na tej istej velikej stanici v ten istý deň
            človek v ruskej plukovníckej uniforme vydal zradnú dušu svoju. Akú pre Rusko záhubnú,
            ale výsledka plnú agitáciu mohol robiť ten „pán“ medzi ľahkovernými ruskými mužíkmi, keď
            si trúfal ešte i medzi naše maršové roty sa vtisnúť a otvoriť ústa, z ktorých páchla
            zrada Rusku, zrada mladej svobody! Ovšem, zadrhly mu slovo v nich tri guľky, ktoré mu
            vpálil práporčík ruského úderného bataliona; ale nebyť našich tam, dokiaľ by bol
            otravoval nerozhľadených, vojnou a strádaním, ponižovaním presýtených ruských mužíkov!…
    </p>
    <p>
     I nečudoval som sa, že sme ich potom ešte celé stovky stretali, že sme pod chvíľou
            počuli v lesíku, v žite, za vŕškom výstrel a po chvíli videli vytiahnuť sa na cestu
            vojačka s obviazanou ľavou rukou, z ktorej mu kvapká svieža, živá krv.
    </p>
    <p>
     „Čože oni, prostí ľudia… Na to sú gramotní, aby za nich mysleli, čo je k prospechu
            Ruska; oni spravia, čo sa rozkáže. Však ste to videli za tri roky! A keď tí, gramotní,
            teraz vravia, že svobodno nenastupovať, neposlúchať, čože sa im protiviť… Takto asi
            mohli smýšlať títo drobní, nevedomí ľudia ruskí. A že si ruky prestreľovali, to iste
            preto, že predsa cítili viac hanby vracať sa zdraví s frontu, než podlí agitátori, ktorí
            ich na to naviedli, aby opustili bojište. Robili si aspoň rany, aby ich nikto nepoznal,
            ako si ich agenti tiež zakrývajú zbabelosť — maskou ideí a programov. Hnusní figliari!
    </p>
    <p>
     No našiel sa i mužík-figliar, ktorý si ruku iba zaviazal, ale neprestrelil.
    </p>
    <p>
     Zastavili ich kozáci. Snímaj obväzky, ukáž ranu.
    </p>
    <p>
     — Bolí, nemôžem, bolí, — narieka mužík.
    </p>
    <p>
     — Snímaj!
    </p>
    <p>
     Kozák nežartuje. Konečne sňal a dostal po nej šabľou, aby si mal čo zaviazať.
    </p>
    <p>
     Ba kedy už začnú snímať masky s prvých „figliarov“?
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2090">
        </a>
        Sláva Bohu!…
       </h2>
      </div>
     </div>
     <div>
     </div>
    </div>
    <p>
    </p>
    <p>
     Utekali, odstupovali, tratili sa, zaostávali v lesoch, v jamách, v obilí, aby prišli
            na nich Nemci a vzali ich do plienu.
    </p>
    <p>
     Naši našli ho v noci v žite.
    </p>
    <p>
     — Nestrieľaj, pán, ja váš! — a mužík dvíha ruky, ako pred ním dvíhali naši na
            rakúskom fronte, nemajúc sa za čo biť pre Nemcov a Maďarov.
    </p>
    <p>
     Hoj, molodec, ako ťa zmrzačili na duchu tvoji nemčúrski podvodní priatelia!
    </p>
    <p>
     Vzali ho.
    </p>
    <p>
     Čujúc, že nehovoria čisto rusky, domyslel sa, že sú preoblečení Germánci, i žehnajúc
            sa, blahorečí mužík:
    </p>
    <p>
     — Sláva Bohu, že som už v pliene — opätuje spokojne a radostne.
    </p>
    <p>
     Na otázky preuprimne rozprával, čo videl i nevidel. Však z akejsi skrytej lásky k
            matičke Rosii či komu odhováral domnelých Germáncov, aby ani nešli, že tam u nich (v
            Rusku) už ani chleba, ani sacharu. I svoboda že už prepadla… Že nelzä bratať sa.
    </p>
    <p>
     Naši vyzvedali sa ho o svojich. Rozprával ochotne a mnoho, i pochválil naše vojská a
            rozložil, kde boly, čo boly, čo videl, čo o nich počul. Celý špión, neučený, úprimný,
            ako decko.
    </p>
    <p>
     Zavrený, v sladkom omyle, nemohol usnúť pre šťastie, ktoré ho zašlo, a hladnému potom
            do rána snívalo sa mu o klobáse, ktorá vo vojenskom snáre znamená — nagajku, ktorou ráno
            skutočne od plukovníka dostal a pritom bol poučený, že je Rus.
    </p>
    <p>
     Vekami zanedbávaní, slobodou oklamaní tito ľudia nemôžu byť inakší. Až budú poučení o
            láske k rodine, k Rusku, budú z nich zase geroji, ako boli, hoci nevedome, temer za celé
            tri roky. Dnes ešte nechápu, prečo by mali isť dobrovoľne trápiť sa, krvácať, umierať.
            Práve ako mnohí naši Slováci (i Česi) v pliene, ktorí dnes podobne nevedia preniknúť v
            smysel našej revolúcie a nádejnej svobody.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2120">
        </a>
        Na vlaku
       </h2>
      </div>
     </div>
     <div>
     </div>
    </div>
    <p>
    </p>
    <p>
     Bože, aká to radosť teraz v Rusku na železnici cestovať! Toho predtým človek nezažil,
            nevidel toľko, ani čo by sa bol do roka vozil a čítal pritom najbájnejšie cestopisy.
    </p>
    <p>
     Netreba sa ti vyzvedať, kedy ide vlak, lebo vtedy sa i tak nepohne; netreba sa ti na
            stanicu ponáhľať, lebo máš od 1-nej do 24-ej hodiny dňa očereď jednako dlhú; netreba si
            dať kartičku predlžovať, lebo s tou, čo si dnes kúpil, je otázka, či sa dostaneš
            pozajtre do vlaku. Teraz najjednochejšie ísť bez kartičky, aspoň si istý, že ju
            neztratíš, nemá s ňou konduktor roboty a mašina nech vozí, tej je to i tak jedno, či máš
            kartičku alebo nie, ona toho nevidí.
    </p>
    <p>
     Ja som onehdy tiež tak cestoval, ovšem na vojenský bilet, ktorý zaplatí niekedy náš
            Československý štát. Teda pre mňa zadarmo.
    </p>
    <p>
     S bratom vyšli sme iba v poslednú minútu na stanicu, odkiaľ sa mal vlak hýbať. „Ja ti
            miesto spravím,“ ubezpečoval ma. I spravil.
    </p>
    <p>
     Keď vlak podviezli, aby sme sa mohli doň posadiť — bol už plný rozkošných zemliakov a
            zemliaček ruských. Ja ten úprimný národ zbožňujem. Tak blízky som nebol nikdy k luďom,
            ako som k tomu opovrženému zemliačkovi, rad po rad iskrennému ako decko, vzdorovitému
            ako decku, dobrému a zlostnému ako decko. Aký to bude človek, až to decko dospeje, toho
            sa dnes nikto nedoháda, ale ja myslím, že z Ruska vyjde nový človek, človek-brat všetkým
            ľuďom. Toľko prvkov dobra je v ňom.
    </p>
    <p>
     Vlak trpelive stojí, odfukuje. Národ môj tisne sa do dvier, na okná, a keď už niet
            miesta, spokojne driape sa na nárazníky, strechy, sadá na schodíky; mŕštia nosmi iba
            takí včera zbohatnutí kupčíci a ich ženy, ktoré by vari chcely ešte i osobitné koľajnice
            pre svoje extra-vagóny. A už toho v Rusku nebude. Budeme sa všetci v jednej tiede voziť
            a nebudeme jeden druhého strkať, ale povyšovať. Tak bude po bratsky i tu i v našom
            československom štáte.
    </p>
    <p>
     S bratom zastanem pod otvorené okno. Kedysi bolo rozbité, dnes môže sa povedať: je
            otvorené, lebo sklo je úplne vybrané.
    </p>
    <p>
     — Jesto miesto?
    </p>
    <p>
     — Tu nás je už ako seľodkov…
     <sup>
      [
      <a class="footnote" href="#ftn.d56e2143" name="d56e2143">
       47
      </a>
      ]
     </sup>
    </p>
    <p>
     Tak ešte jeden seľodok — a s bratom vhadzujem oknom vojenský miešok i druhý, tretí
            balík, kotelok i čajník. Vo vozni je, rozumie sa, tma, lebo je noc i vonku… Kým si
            zemliačkovia uhýbajú hlavy a oči pred vletenými miešky a balíky, brat nadvihne mi zadnú
            časť a ja letím po hlave na mnohé kolená a miešky, staviac sa po cudzích nohách na svoje
            a sbierajúc svoje balíky. Trocha šumu, hrkotu, trocha slov, ale hneď som „svoj“, nahýbam
            sa do okna podať bratovi ruku a usilujem sa orientovať, ako je to v tom súdku seľodkov.
            Kdesi za policami, ležiskami vyššími a najvyššími, škárami driape sa mi do očí, ako z
            druhej dediny, svetlo privátnej sviečky a ja sa rozhliadam, ako sova vo dne, vyvaľujúc a
            prevaľujúc okále. Tak stojím dve, tri hodiny a rozberám už i po tme, že na úzkych
            postranných poličkách pre veci, ležiac, vtisnutí sú čo mladší vojačkovia a cudné
            dievčatá, ženské, so smiechom vykladané mužskými na tie poličky, aby neschodily celú noc
            a nemusely pišťať preto, že sú šteklivé. Starší chlapi sedia po laviciach, ženy na zemi,
            spletení v takom klbku tiel a mieškov, batohov, že nech to Pán Boh rozberá,
            spisovateľovi nie je pod pero vyložiť, ako je to krížom-krážom spletené. Mne stŕply
            nohy, kolená, chcel by som si sadnúť, lebo hoci je niektoré okno i vybrané, vo vozni je
            horúčosť, vôňa od machorky a ľudského potu. Oľutujem tedy miešky, vlastne čo sa v nich
            zdláviť môže, a spúšťam sa pomedzi cudzie kolená na svoje veci. Ale zemliačkov po hodine
            zunuje moje veci i so mnou držať na priehlavkoch, vyťahujú si opatrne nohy, ja klesám
            hlbšie a hlbšie, miešky sa rozdlavujú, rozídu a ja sedím už temer na zemi, kolená vyše
            brady. Za hodinu, dve vydržím, potom by si rád nohy trošku vystrieť, ale niet kam, všade
            mi prekážajú cudzie nohy. Oprem sa aspoň chrbtom do chrbta súseda a obom sa nám uľahčí,
            len si pri tom myslím, že my svoje vši nikdy domov nedostaneme.
    </p>
    <p>
     Je noc. Všetko by to rado spať a niet kde. Ja kúrim prevoňavú machorku, premáham sen.
            Kým vlak hrmí, nedriemem, ale na staniciach postávame do nekonečna, počína sa mi
            driemať. Ale len čo dokončili rozhovor o zbojníkoch, bojím sa, že ma obkradnú, boja sa i
            druhí, a čo stanica, to zasýpame zelinky a napájame sa čajom a moja krúžka a niklovaný
            čajník kolujú, a ja sa bojím, že mi vzácny čajník očima zjedia. Hlupák nedôverčivý!
            Obsluhovali ma, opatrovali, a ja som ich — upodozrieval. Od čaju začíname sa rozpaľovať,
            potiť. Kto mal, aj si zahryzol, a teraz sa šíri miešaná vôňa klobás, rýb, cibule,
            dohánu, až v očiach reže, a ja sa spytujem: načo je človeku vo vojne nos? Koľkí už
            dostali po ňom, naň, cezeň, doň… K vôli ručníku veru by teraz nemuselo byť nosa… I
            ručník i mydlo drahé… Jedni kážu okno otvoriť na druhej strane, druhí, citliví, boja sa
            prievanu hoci idú s frontu. To už pod tou slobodou tak zjemneli… Od polnoci na 3-4
            hodiny stícha všetko, i jazyky ženské, počuť iba šepot, vzdychy žehnanie sa a „Hospodi,
            Hospodi…“ I sám si vzdychám: veru, Bože, pomiluj nás i Rusov a daj Ducha svätého i
            rozumu dobrého, aby sme neprepadli pod Nemca, ako sa mu mnohí podvaľujú…
    </p>
    <p>
     Ešte sa nezorí, už sa znovu budia, dvíhajú hlavy, ohmatávajú batohy a miešky, či
            každý má svoje. Ja som sa ukradnutia nebál, lebo niesol som všetko na lone, čajník a
            kotelok na ruke a miešok som si uviazal o nohu, a čo sa raz tam dolu pod lavicou niekto
            pohol, už som ho chytal (pravda nechytil) za ruku. Šineli som vôbec nesobliekal, aby mi
            ju „omylom“ niekto nezamenil a nemusel s nej srezať dobrovoľnícke šnúry, keďže je teraz
            medzi Rusmi málo dobrej vôle do vojny.
    </p>
    <p>
     Ako že už svitá, dvíha mamka-potreba mnohých s políc a s lavíc, a ja som rád, že
            nesedím v chodbe, lebo tí sa majú čo uhýbať a dávať miesto. A pozorujem, že v Rusku je
            teraz inakší zvyk, než v Európe. Isté miestnosti upotrebujú sa práve na „staniciach“,
            vari aby i v tom prejavila sa sloboda.
    </p>
    <p>
     — Kde sme? je prvá otázka tých, čo nemajú iba 4-5 sto verst, mnohí budú mať času
            spýtať sa: kde sme? o týždeň, dva, keď sa dostanú na Ural, na Sibír a pod Kavkaz. Predsa
            radia sa už teraz, ako by bolo lepšie cestovať a na ktoré mestá a volajú sa tou alebo
            druhou čiarou, a škriepke niet konca kraja. Medzitým vlak postáva, „kipiatok“ je niekde
            na stanici už hotový, nadájame sa čajom.
    </p>
    <p>
     — Idú „deputáti“, šuškajú si, stiahnuc hlavy, ostatní vojaci.
    </p>
    <p>
     — Šesť rubľov komandírovky, kormovie… dobre im je mať, počujem a robím sa hluchým.
    </p>
    <p>
     — A vy kam? spytujú sa ostatní dvoch vojáčkov, čo vytiahli klobásu, chleba a všeho
            dobrého.
    </p>
    <p>
     — S fronty… odtuší jeden.
    </p>
    <p>
     — Veď ale kam?
    </p>
    <p>
     — Do Kijeva.
    </p>
    <p>
     — Ideme si po plácu… mätie jeden, lebo, že im to nenechajú, lebo keď by „im“ to každý
            nechal… zlostia sa, ale ja vidím, ža neúprimne, a zaklial bych sa, že sú dezertéri.
            Nechcú sa shovárať a spomínajú starú vojenskú plácu (75 kopejok mesačne). Teraz by bola
            dobrá, ale drahota i na tú machorku.
    </p>
    <p>
     Starí niektorí vojaci idú vôbec domov, dvaja už za Bajkal. Počuli o železnici všetci
            a teraz sa ich spytujú, či je pravda, že tam železnica na vrchoch ide a blízko vody?
    </p>
    <p>
     — Tak. Pozri z okna, čiapku ti dvíha…
    </p>
    <p>
     — A voda blízko?
    </p>
    <p>
     — Do vody môžeš napľuť…
    </p>
    <p>
     — Vot tebie — odchyľujú sa nazad a na chviľu stíchnu, aby si vydýchli od hrúzy
            názorného illustrovania, ako vysoko a blízko Bajkala jazdí železnica.
    </p>
    <p>
     — Kto chce chladnej vody? podáva ohromný, belasý, niekedy emailovaný čajník dobrý
            ruský brat.
    </p>
    <p>
     Ktorým sa piť chcelo, nassajú sa pekne lievikom, nenadvihnúc čajníka, a potom sa
            vynukujú i nesmädní. Napijem sa i ja, a pomyslím si, že ameň, mám choleru a už som
            dobojoval, ale dosiaľ mi je nič, a je to už 6 týždňov.
    </p>
    <p>
     Taký vďačný národ jeden k druhému. Mierny až na podiv. Jeden začne tak, druhý inak,
            ale hneď sa shodnú, dávajú si za pravdu menovite vo vojenských veciach, že treba takej
            vlády, čo by mier, pokoj spravila s Nemcom. Iba keď sa pustia do škriepky o behu koní —
            to už niečo stojí. Či prebehne vo vozíku kôň 40 verst za dve hodiny? Môžete sa
            poškriepiť i tam, čitatelia, a potom mi odpíšte, čo ste rozsúdili, my sme tu nemohli. Že
            je mier už hotový, vravia šeptom mnohí, len to nechcú vraj povedať, aby ľudia s fronty
            netisli sa razom. Ale že je mier, na to dôkaz je i to, že na Sibír ide mnoho vlakov, aby
            previezli — pliennych. Takú bratskú starosť majú v prvom rade o nás, zaviezť nás do
            starého jarma. No my, zemliačkovia milí, nepôjdeme tak hneď, a driev sa poodvážajte vy.
    </p>
    <p>
     Keď ich takto počúvam, zobudí sa mi nad hlavou vojáčik. Mládenček dobre spal. Netrápi
            ho otázka slobody a politiky svetovej. Ide od fronty a tým vyhráva svet, čo Rusko aj
            prepadne. Ja kúrim papirosu. Prevalí sa, pozre na nás, jemne mi palcami poklope po hlave
            a, nevraviac, posunkom ruky mi ukáže, abych mu dal papirosu, a to tú, čo ja kúrim, veď
            mu to dosť bude, hoci je už iba ohorok. Aký skromný šuhajček! Dám mu ju, vykúri, povie,
            že „kriepky“, vráti hryz a zas sa prevalí a vyťahuje na polici, ako mladý pán.
    </p>
    <p>
     Druhý zas na stanici, vidiac s vlaku klobásu v lávke, schytí sa a pýta, abych mu dal
            rubeľ, že si ide kúpiť klobásy. Že má svoje peniažky v miešku a v kufríčku, ani ho
            nerozumiem, prepadnutý takou žiadosťou.
    </p>
    <p>
     — Nemám… zaklamem si, a on rýchle vyťahuje miešok, a kdesi hlboko, prehlboko, najde
            uzlík a v uzlíku peniažky. Nechá rozviazané a beží kúpiť klobásu. Donesie funt za 1 rub.
            40 kop. (je neďaleka front). Príde chuť i mne, ale ako ísť kupovať, keď som mu povedal,
            že nemám rubľa. Vyťahujem teda opatrne drobné kopejky a zemliačik ponúkne sa mi, že mi
            on doskočí… i hanbím sa ho, do očú sa mu hanbím pozrieť… kým pomaly neprivyknem.
    </p>
    <p>
     Šepetovka Nová, Šepetovka Stará. Dve stanice, obe Šepetovky, veľké križovatky
            železničné. Koľko žiaľu, koľko trápenia ste vy už stály ruských vojáčkov, koľko zlosti
            dezertérov a koľko podošiev ruský štát.
    </p>
    <p>
     — To Šepetovka?
    </p>
    <p>
     — Šepetovka.
    </p>
    <p>
     — A to Šepetovka?
    </p>
    <p>
     — Šepetovka.
    </p>
    <p>
     A jedna od od druhej je na 4-5 verst. Sadáš na jednej — chyba, mal si na druhej,
            sadneš na druhej — chyba, mal si na prvej. S jednej sa hýba vlak tam, s druhej inam.
            Kedy? A schytia sa kŕdle peši, že azda dobehnú. Opozdily. A začne sa trápenie a zlosť
            znova. I zmoce sa ti hlava od samej „Šepetovky“, a stojí to niektorého 2-3 dni vozenia,
            chodenia sem a tam, kým sa dostane z prekliatych Šepetoviek. Keby to boli takí zlí
            ľudia, už by dávno boli spravili z dvoch Šepetoviek jednu, alebo nič z oboch. Taká
            stanica je Bachmač a mnoho iných v Rusku.
    </p>
    <p>
     A znova pijeme čaj. Teraz už vriacej vody na každej stanici dosť. Vyzbrojený zápasom
            cukru, vďačne požičiavam, i krúžka moja hrnčená ide z ruky do ruky, ako kto koľko vládze
            piť. Načože mi je to už všetko? I tak bude koniec vojny nezadlho. Ten, čo v noci tak
            často vzdychal „Hospodi, Hospodi“, starík bradatý s úprimným presvedčením, na podiv
            všetkých nás, hovorí, že vojna bude trvať 42 mesiace. To že stojí v prorokoch.
    </p>
    <p>
     — V ktorých? — spytuje sa druhý so sbožnou mysľou. Troch: Ezechiela, Jeremiáša a
            Daniela menuje, štvrtý mu neschodí na um, ale ukáže na sumku, že i toho má v nej. I
            vyratujeme 42 mesiacov vojny, čo nám vezme hodne času.
    </p>
    <p>
     Medzitým mnohí spiaci si posadali a i podo mňa ujde sa kúsok lavice, a to kút u okna,
            ktorým som včera večer vletel. Blažene vystieram kosti. A založiac si čiapku na hlavu,
            lebo sklo v okne, ako som spomenul, bolo sa puklo a vypadlo, zemliačkovia moji, ako že
            už je svetlo, deň, zbadajúc moju červeno-bielu lentočku, vyzvedajú sa, kto som. Mnohí už
            vedia o nás, chvália nás, aspoň v mysli s nami by šli, a popoludní, keď schodím s vlaku,
            na rozchodnú uhladkajú mi celú tvár, šineľ a naželajú toľko zdravia a šťastia, že keby
            len od toho záviselo, mali by sme už dnes Československú republiku.
    </p>
    <p>
    </p>
   </div>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1917" name="ftn.d56e1917">
        43
       </a>
       ]
      </sup>
      Dva dni cesty.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1942" name="ftn.d56e1942">
        44
       </a>
       ]
      </sup>
      Petrolej.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1946" name="ftn.d56e1946">
        45
       </a>
       ]
      </sup>
      Cukor.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1969" name="ftn.d56e1969">
        46
       </a>
       ]
      </sup>
      Kamarátov-vojakov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2143" name="ftn.d56e2143">
        47
       </a>
       ]
      </sup>
      Haringov.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2216">
       </a>
       VI. Medzi boľševikmi
      </h2>
     </div>
    </div>
    <div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#d56e2223">
        Košeľa
       </a>
      </span>
     </dt>
     <dt>
      <span class="sect1">
       <a href="#d56e2290">
        V dvoch úlohách
       </a>
      </span>
     </dt>
     <dt>
      <span class="sect1">
       <a href="#d56e2359">
        Florián Gajdoš
       </a>
      </span>
     </dt>
     <dt>
      <span class="sect1">
       <a href="#d56e2385">
        V ústrety
       </a>
      </span>
     </dt>
     <dt>
      <span class="sect1">
       <a href="#d56e2537">
        Generál dr. Milan Štefánik
       </a>
      </span>
     </dt>
     <dt>
      <span class="sect1">
       <a href="#d56e2572">
        Na hroboch
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2223">
        </a>
        Košeľa
       </h2>
      </div>
     </div>
     <div>
     </div>
    </div>
    <p>
     (Úryvok z prednášky zajatcom v Omsku na jar 1918.)
    </p>
    <p>
    </p>
    <p>
     Stará bájka rozpráva, že keď v istej krajine mal sa už celý národ zle, vladár poslal
            hľadať človeka, ktorý by ešte povedal o sebe, že je spokojný, šťastný. Dlho ho hľadali,
            kým ho našli. Bol to akýsi v ovčie kožky odetý opustený človiečik, ktorý žil v lese, v
            kolibe, mal dve ovečky a niže koliby ostredoček, na ňom sieval ovsík.
    </p>
    <p>
     — Si ty spokojný, šťastný? — spytujú sa ho.
    </p>
    <p>
     — Som, — odpovedá.
    </p>
    <p>
     — Akože? Máš všetkého dosť? Ani krivdy ti nikto nerobí?
    </p>
    <p>
     — Chvalabohu, nežiadam. Mám i chlebíčka, mám i mliečka, syra. Od mrazu mám kožuch, od
            kamenia lyko a od zimy kolibu. Som spokojný, šťastný, a s ľuďmi sa neschádzam.
    </p>
    <p>
     — Ale, človeče, akože môžeš byť spokojný, šťastný? Hľa, aké máš odrené telo,
            rozpukané údy…
    </p>
    <p>
     — To od vetra, — predbieha v reči.
    </p>
    <p>
     — To preto, že nemáš ani len košele.
    </p>
    <p>
     — A čože je to?
    </p>
    <p>
     — Toto, hľaď, — ukazujú mu na sebe mäkkú, ľanovú košeľu, rubáš, ako voľakedy nosili.
    </p>
    <p>
     — A načo je to?
    </p>
    <p>
     — Obleč, uvidíš, — podali mu.
    </p>
    <p>
     Obliekol. — Ach, veď je to ako za vetrom! — zvolá šťastlivec.
    </p>
    <p>
     — Nadej na to svoje kožky.
    </p>
    <p>
     Nadel. — Ach, ako mäkko údom! — hovie si v rubache šťastlivec.
    </p>
    <p>
     Posedeli, pohovorili, že ušiel od sveta, lebo nemal od ľudí pokoja…
    </p>
    <p>
     — Sobleč, — kážu mu, čo ho našli.
    </p>
    <p>
     — Nechajte mi rubachu, — žiada ich šťastlivec.
    </p>
    <p>
     — Ty si šťastný aj bez rubachy, — vzali a odišli. —
    </p>
    <p>
     A šťastlivec, čo raz vietor zadul, čo ho raz švíky, uzly na kožkách omínaly, pomyslel
            na košeľu a stal sa nespokojným, nešťastlivým a zatúžil za košeľou…
    </p>
    <p>
     I pustil by sa dolinou, vŕškom za košeľou, keby isto vedel, že ju najde a keby sa
            nebál o kolibu, o ovečky a ovsík, či mu ich zatiaľ nespáli oheň, neschytí vlk a nespasie
            divá zver…
    </p>
    <p>
     I pustil by sa svetom, i bojí sa. —
    </p>
    <p>
     Táto bájka zišla mi na um, keď som vychodil ktorýsi deň z československého lágra
            zajatcov, kde sme si rozprávali o svobode, ako by o košeli toho nešťastlivého
            šťastlivca. Čo je telu košeľa, to je duchu ľudskému svoboda. Ja ukazoval som na tú
            košeľu-svobodu, ale rodáci moji ma škriepili, že oni budú spokojní, šťastní i bez
            košele, len by sa mohli domov dostať k svojím dvom ovečkám a ovsíku.
    </p>
    <p>
     Slováci už tisíc rokov nemali košele, i nie div, že chcú byť spokojní, šťastní i bez
            nej. Ja rád by som ju nadieť na každého, na celý národ len na týždeň — na dva, a viem,
            že keby im ju sobliekal, pustili by sa dolinou i vŕškom, dňom i nocou za ňou všetci, do
            posledného…
    </p>
    <p>
     Ja tej možnosti nemám, ale vidím už krosná, na ktorých sa tká… Vidím ihlu, ktorá ju
            sošije… a vidím nešťastlivca-Slováka, ktorý nadobudol si košeľu, stáva sa opravdu
            spokojným a šťastným, už nie ako ten od sveta ujdený človiečik v lese, ale ako nový,
            dnešný človek, ako národ na svojej zemi, v spoločnosti bratských ľudí a národov,
            netrasúc sa o kolíbku, o svoje dve ovečky, o záhonček ovsíka.
    </p>
    <p>
     Hľadať košeľu pustilo sa už sto—dvesto tisic Čechoslovákov-dobrovoľníkov a celý národ
            doma.#U#Márne sa bránite#-U#, rodáci; dnes-zajtra pustíte sa i vy. Lebo už ste
            nespokojní v duši, lebo ste už videli i nadetú mali ruskú rubachu…
    </p>
    <p>
     — Vy ste nám ju sobliekli! — kričíte a hneváte sa na nás.
    </p>
    <p>
     My; lebo neslušné je nosiť cudziu košeľu… Nos každý svoju a kto nemáš, poď si ju
            hľadať. Vy nechcete ísť; vy ju chcete darom dostať. To by nebolo dobre. Vhupli by ste do
            nej, ako Rusi, a rubachu roztrhali. Človek, národ len o to dbá, čo si sám zaslúži. Vám
            sa trápiť nepáči. To my vieme. Vám sa nič nepáči, čo my s vami chceme a robíme. Ste
            trucovití, ako deti. My však neustaneme. A čo budete ako kamene, my vás okrešeme na
            povedomých ľudí a Slovákov. Začali ste cvičiť telesne. To pre poriadok a zdravie. K tomu
            príde škola. Budeme vás učiť čítať písať slovensky. Počty, zemepis, dejepis a a všetky
            známosti, robotu a remeslá, čo sú a budú budúcim občanom československého štátu
            potrebné. Budeme vás učiť myslieť, svojsky, slovensky, československy, a nie maďarónsky
            a po rakúsky, ako myslíte dosiaľ. A keď budete s nami jednej mysli, pustíte sa s nami
            jednou cestou hľadať svoju vlastnú košeľu, čo sa inak menuje svoboda. V tejto mysli, na
            tejto ceste, verím, viem, nezadlho budem mať príležitosť pozdraviť, bratku, teba i teba…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2290">
        </a>
        V dvoch úlohách
       </h2>
      </div>
     </div>
     <div>
     </div>
    </div>
    <p>
    </p>
    <p>
     <span class="bold">
      <strong>
       I
      </strong>
     </span>
    </p>
    <p>
    </p>
    <p>
     Teraz rok šiel som na front ako prostý dobrovoľník v tepluške, a bol som hrdý,
            spokojný; do roka vyšiel či sišiel som na novinárskeho referenta, bývam v II. klase a
            vozím sa v I., a hanbím sa seba i druhých. Mal by som ešte predsa viac vládať, ako
            narábať neumelým perom! I zkúsil som 21. júna svoje mechy, ale smutne si priznávam,
            nenakoval by už cigáň pri nich klincov, a dnes cítim — nohy moje nevynesú ma už nikdy na
            Tatry… veď ťažko vládaly ma na mijasské predhoria Uralu! Nemať mravnej úlohy — telesnej
            stráže našich: generála, geroja a dobrého člena N. Rady — spisovateľské ambície boly by
            mi zlyhaly. V tej úlohe som to predsa dokázal, hoci dobrú vôľu už tretí deň odlihujem.
    </p>
    <p>
     Už v predvečer odjezdu lámal som si hlavu — čo si vziať? Vlani, čo mi dali, bral som
            všetko. Do roka nasbieral som vecí, ako mladá nevesta; teraz neviem, čo na 1-2 dni
            vziať. Šiel som o radu k podp. Vašátkovi.
    </p>
    <p>
     — Vintovku so štykom a 30 patronov za pás.
    </p>
    <p>
     To som vedel! „Ale čo vziať svojej vzácnej osobe?“ dumám si. Hotová nervóza. Za dve
            hodiny, priberajúc po kúsku, nabalil som prádla, jediva i kuriva, toaletných drobností
            celý uzol. „Ale ty máš isť ako ochrana, nie ako agent, alebo mladá pani na svadobnú
            cestu…“ Hrom do toho! pôjdem ako vojak, aspoň budem mať v svedomí väčšiu zásluhu, ak
            budem strádať na ceste za československú vlasť. Teda: vintovka so štykom a 30 patronov,
            a do ruského mieška kúsok chleba, cukru, krúžka a lyžka! „Však keď lyžka bude, nejako sa
            len niekomu do kotlíka dostanem…“
    </p>
    <p>
     Mali sme sa hnúť ráno o 8. Bratovi Hamatovi a mne, obchodivším ako ochrana extra
            vozeň-vlak, závidí ešte i batalion, ktorý včera vzal Trojick! Ale som sa i robil
            dôležitým! To som bol z troch chránencov našich vše jednému v pätách, vše druhému a — ni
            slova s čudujúcim sa okolím. Rôzni náčelníci oddávajú raporty, čakajú rozkazy, a my s
            br. Hamatom to všetko chránime! Ak by sa čo strhlo — na to je za nami fotograf, aby
            zvečnil národu scénu, kde Števko Greškovie nasadil poslednú silu za československú
            vlasť…
    </p>
    <p>
     V svojom 44-ročnom živote prvý raz sa veziem na vlaku, ktorý mám právo bez pokuty
            zastaviť. V svojej horlivosti môže mi totiž fantázia vytvoriť, oko videť nebezpečie, a
            vlak — stoj! Nebude nič — i to ti, Števko Greškovie k dobru pripíšu! Letíme. Nám nič
            razjezdy, nič stanice. Nestačí sa svet i brat obzrieť, už sme ubzikli ich očiam a
            prepäli im um zvedavosťou. Celý deň, azda týždeň budeme v hádkach i bájkach…
    </p>
    <p>
     Ráčili sme zastať v Poletajeve. Raporty na raporty. Mohol bych z podozrenia
            kohokoľvek zastaviť, ale ja to nerobím, ovšem nespustím očí s každého pohybu
            raportujúcich.
    </p>
    <p>
     Letíme ďalej. Nedbám na úpek slnca, na krásy prírody, na dielo hospodára — vyzerám
            iba boľševikov zpoza lesíkov a priekop — ako na nás napadnú a ja slávne zvíťazím. Moje
            oko nechybí, veď v Kijeve na strelnici som trafil, a Janko …ský mi je svedkom, z
            flobertky na drôte orla do oka, aeroplán do vrtule a z piatich — štyri padly, kam som
            zadržal, nie by nepadlo, čo po zemi beží… Ale nevidíš nepriateľstva, všetko mi (a či
            mojej vintovke) česť oddáva, čo je pri dráhe, ba ešte i brezy sa mi klaňajú a tráva,
            obilie strachom v stráne, diaľky sa valí ani pod krýdlom vetra, ktorý tu duje, ako na
            detvianskej Poľane.
    </p>
    <p>
     Ešte stanica. Nestojíme, iba stíšime. Vidím, dvaja bratia u skladu na decimálke
            šachujú a bradatý mužík sa im prizerá. Nevšimnú si ma na schodíku vozňa, zahrúžení do
            boja, a ja si myslím, čo si asi mužik myslí… či sa rozumie a či sa len prizerá, ako
            decko, ako sa prizerá nášmu boju dosiaľ temer ešte celý ruský národ.
    </p>
    <p>
    </p>
    <p>
     <span class="bold">
      <strong>
       II
      </strong>
     </span>
    </p>
    <p>
    </p>
    <p>
     Ural! Dr. Kúdela vraví, že to ako s ich strany slovenské pohoria trenčianske, ja —
            videv Tatry — bagatelizujem výšky Uralu a uznávam iba šírku…
    </p>
    <p>
     Mijas. Stanica. Plno našich chlapcov, všetko sa sbieha, pokriky, zvedavosť i
            sebavedomie: — to náš generáľ, to náš geroj starý Vašátko, a ten chudučký — z toho vojak
            nebude, ale pero po papieri dobre vozí…
    </p>
    <p>
     Zase nám raportujú a čakajú našich rozkazov.
    </p>
    <p>
     — Chcem na nabľúdateľný (pozorovací) punkt! — vyslovuje generál.
    </p>
    <p>
     — Azda oddýchnuť si ráčite, — navrhujú nám rozliční komandanti.
    </p>
    <p>
     Nie! Ešte vzvod ľvíkov-razviedčíkov, nabijeme vintovky, naložíme štyky — kývu sa i
            jedle v strmej stráni, kĺže sa list zpod nohy, klonia hlávky modré zvonky kvetov, uhýba
            tráva svoju byľ. Od strachu pustí sa i nebo do plaču… Ach, reku, keby nás tak boľševici
            videli, či by brali aj oni nohy na plecia! No ja by im už nestačil, iba ak by sa gúľal s
            kopca za nimi. Ako je to? Od rodu sa učím chodiť po horách, a tak som sa už preučil, že
            ma stojí hrúzu námahy, aby som bol v skupine — posledným. No v pol kopci vytrhol ma z
            položenia br. podp. Vašátko. Ako mi je ľahko, že sú ešte aj invalidi na svete! Zaostal.
            Štverigajúc sa popri ňom, smutne som si o ňom pomyslel, že, hľa, ako z prvých bývajú
            poslední, a o sebe hrdo — z posledných čo i len predposlední, a hoci mi srdce bilo, ako
            vo zvone, vykročil som a dohnal oddychujúceho Kúdelu. Taký suchý realist, a či sa mi
            priznal, že už nevládze? Nie. Dodali sme si chuti. Kúdela rázgou, a driapali sa za
            generálom. Tomu ľahko! Chodil i po Karpatoch i po mandžurských kopcoch… Čím vyššie, tým
            si viac uvedomujem, že ja mám vrchy dnes už najradšej na — obrázkoch. Tak sa mi premenil
            vkus. A len že ma Kúdela lakomil výhľadom a pripomínal som si povinnosť, vyvliekol som
            sa na nabľúdateľný punkt, hoci mi žila zpod ucha už temer šla vyskočiť.
    </p>
    <p>
     Ale Kúdela, poctivý človek, neoklamal ma. Výhľad nad výhľady! Ani v panoráme na
            radvanskom jarmoku. Veď je to Slovensko! plesá duša, že po dvoch ukrajinských rokoch
            zase vidím niečo vyše zeme. Ural síce nie je Tatrám ani do kolena, ale zvážnieš pred
            jeho širinou a zvlášte jestli podívaš sa ďalekohľadom vojenským. Nekonečnosť vrchov i
            dolín, ohromných jazier, belejúcich sa stiebrom v živej zeleni hájov. Borovice, brezy.
            Zajtra sú Turíce. Staviam ti, žena moja, štyri krásavice májom pred okno i dvere, a Dáši
            našej trhám kvety, akoby doma: kašky, zvonky, žabie očká, kohútiky, po nich pasie sa
            „pánbožkova kravička“ z našej záhrady, a posielam vám pieseň od pinky i drozda z
            martinských Strání. Vidíte, čujete ich v duši? Pozdravte celý národ od Karpatov po Český
            les, že od Uralu prídu mu Turíce, prídu sviatky mája! — Od podoby a krás Urala schodí mi
            na um, že otec Hurban v 61. roku min. veku, navrhujúc Slovákom odsťahovanie sa od
            barbarských Maďarov, musel mať na mysli — Ural. A dnes vari s Uralu ideme začať
            zavojúvať starú československú zem jej vlastnému národu. Ťažká, ďaleká cesta do
            svobodnej vlasti, dumal som, spúšťajúc sa s výšiny, ale pred dvetisíc rokmi nemali naši
            otcovia ani vintovky, ani bomby, ani dela, ani dráhy, a došli na Říp a Devín, čo by sme
            my nedošli?! Dôjdeme, len chcime!
    </p>
    <p>
     Schodiac s kopca, napili sme sa — priľahnuc k potôčku — tatranskej vody, ani niekde v
            Studenom, a už vo vagóne popili sme zlatého čajku, vrelého ako sibírske letné slnce,
            ktoré vari tak páli na 40 stupňov, ako v zime na toľko mrazí.
    </p>
    <p>
     Pri čaji vojenský rozhovor s rôznymi dejateľmi našimi i ruskými. Ja stojím vo dverách
            a hľadím vôkol. Mladé, usmiate tváre našich chlapcov, čistých, vystrojených, ani dákych
            družbov. Beseda, veselosť, krik, spev. Ako by ešte nevedeli, čo je vojna, hoci nejeden…
            ach, seba nežiaľ, ľúto vždy len tých, čo už nedôjdu nikdy medzi nich. Sotňa kozáčkov pod
            cieňou, milých, čiernych chlapcov, s dlhými kečkami nad okom a furážkov v zátylku. Hej,
            vy deti svobody, objímam vás, objímam tou láskou, ktorou som vás teraz rok. Keď sa my s
            vami postavíme, svobodné bude Rusko i svet! Hotoví do válečnej hry, dnes hráte ešte v
            karty, vyberáte z kotlíkov, povaľujete sa a múdre vaše koníky hľadia, aby nestupily vám
            do hry, do kotlíka, na spiaceho druha v sene, ktorý možno bol nocou sto verst za milou
            a, rozlúčiv sa, sní teraz o pochodoch, o srážkach s Germáncom, v ktorých bol, o ktorých
            počul… „Hej, neumrem na slame, umrem ja na koni; keď s koňa poletím, šabľa mi zazvoní…“
            spieva o vás poet.
    </p>
    <p>
     Po čaji so stanice do mesta letíme na kočoch, sprevádzaní čestnou sotňou kozáčkov. Po
            poli cvičia sa a pozdravujú nás oddiely novej dobrovoľnej ruskej armády, ktoré pod večer
            spevom hrdo idú mestom, ako nechodily nikdy ruské vojská. Dnes i pieseň i krok — živšie.
            Nazdar, mladé Rusko!
    </p>
    <p>
     Mesto Mijas leží v stráni „zlatého“ vrchu, akoby pod Rozsutcom, kde iba skala na
            skale, ale v nej, vraj, zlaté iskry i zrnká, len treba hľadať. Kto našiel, zbohatol.
            Hostení sme i my v takom, i po duši domácej panej, „zlatom“ dome, kde je náš štáb.
    </p>
    <p>
     Sovieščanie, (porady) dlhé sovieščanie, a ja na balkóne v besede s milými starými
            známymi po ich vojenských skutkoch i po pere. Ulicu väzy zbolia, čo hľadí na nás v
            zvedavosti, a ja priťahujem sa k stene zpred očí chlapcov-vojakov, ktorí pozdravujú z
            ulice na balkón starých druhov-bojovníkov, gerojov, a v duši vyčítam si zmárnený život i
            žobrácke nohy, ktoré ma nevládzu postaviť pod balkón medzi tých bratov, o ktorom každom
            viem, že je dnes prednejším, zaslúženejším všetkých, ktorí vintovkami nepracujú. V
            ničomnosti svojej aspoň neprijímam ich pozdravov, lebo sú nezaslúžené. Hej, prečo nebolo
            vojny, keď mi bolo 20-30 liet! Bol bych roty, pluky viedol na Maďara, a dnes nemusel si
            mizerným perom v lžiúlohe chrániť meno pred zánikom a nehodný obličaj stavať pred
            fotografa našich vojsk.
    </p>
    <p>
     Nocou, odchodiac domov, svalil som sa ustatý, rozmäknutý na ležisko vo vozni a
            nepremôžuc únavy, usnul som, zradiv povinnosť, ktorú som dobrovoľne podujal. I žiaľ mi i
            hanba. Už vidím, že sa svobody nedožijem, lebo svoboda môže byť majetkom iba silných.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2359">
        </a>
        Florián Gajdoš
       </h2>
      </div>
     </div>
     <div>
     </div>
    </div>
    <p>
    </p>
    <p>
     Pod Trojickom 18. júna umrel, trafený do srdca, úderník Fl. Gajdoš, rodák zpod
            Strečna pri Žiline. Pltník, 27-ročný, typický Trenčan-Slovák a silák. Veď tam neďaleko
            narodil sa Jánošík…
    </p>
    <p>
     Národu nechal hrdinské meno, revolučnému Muzeumu nášmu zachránil som jeho vojenské
            dedictvo: kružku, fajku a zrkadlo. Všetko jeho bohatstvo. Znal som ho i chlapci
            spomínajú ho ako vzorného poctivca, uprimného, tvrdého presvedčenia.
    </p>
    <p>
     — Keď som Slovák, tak som Slovák! — bolo jeho príslovím, a maďarského slova alebo
            piesne nechcel ani počuť i neraz zahrešil „ancikrista“ dožierajúcim ho
            kamarátom-Slovákom. Jeho pieseň bola: „Hej, hore háj, dolu háj, hore hájom chodník…“ na
            verejnosti; v kútiku teplušky prespevúval si nežnú: „S tej jedličky dve hrdličky na tú
            lúčku…“ a keď bola dobrá vôľa (a kedyže nebola?!) a harmonika, naučil chlapcov-Čechov
            nótu drotárskeho tanca a on sám dubil, tančil až do potu, že už ťažko bolo dlažbe
            vagóna. K bratom dobrý, vďačný, úslužný; keď skrsla hádka: kto doniesol a kto má doniesť
            na pr. čaju? schytil čajník a — „už mlčte!“
    </p>
    <p>
     Aký bol tvrdý, nezlomný v presvedčení, ukáže najlepšie žart, čo si s ním chlapci
            spravili. Bolo to na ceste, keď sa vo vojsku viedla tuhá boľševícká agitácia a verbovalo
            sa do krásnej armije. V tom čase úderníkom chceli vziať istého officiera. Chlapci
            napísali a podpísali žiadosť, aby im officier bol nechaný. Gajdoš pri tej spisbe nebol.
            Volali ho iba na podpis.
    </p>
    <p>
     — Na jaký?
    </p>
    <p>
     Chlapci si mrkli a Florovi dôverne vyložili, že sa všetci rozhodli vstúpiť do krásnej
            armije a že už podpisujú…
    </p>
    <p>
     — Tak sa ja radšej zastrelím, ale tam nejdem. Keď som Slovák, tak som Slovák, a vášho
            ancikrista… lakomite sa na tri stovky… utekal od hárka.
    </p>
    <p>
     Umrel Gajdoš, ale zachovaný je jeho obrázok, zachovaná jeho kružka, fajka, zrkadlo,
            ktoré pripamätúvať budú na veky slávu jeho mena, keď o tých, čo sa ho pre strach smrti
            nasledovať boja, nebude už ani slova spomienky ani v ich vlastných potomkoch, nie by v
            širokej slovanskej rodine. Lebo pre dnešné veliké časy bude mať svobodný potomok
            československého národa len dve slová
     <span class="emphasis">
      <em>
       charakteristiky:
      </em>
     </span>
     „hrdinovia a
            zbabelci“.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2385">
        </a>
        V ústrety
       </h2>
      </div>
     </div>
     <div>
     </div>
    </div>
    <p>
     Čeljabinsk, 4. júla 1918.
    </p>
    <p>
    </p>
    <p>
     Pobledlé lúče slnka i na noc zostaly zachytené na stromy a budovy. S večera vôkol iba
            zrudly, zvážnely jasné brezy, biele steny a tváre. Na čeljabinskej stanici stíchly len
            deti a vtáčky. Ony držia noc, spia; ostatné všetko žije, hýbe sa v lahodnom vánku, čo
            stiera znoj dňa, ktorý sa už začína, hoci sú iba dve hodiny. Na podsteniach ševelia sa
            rodiny vysťahovalcov z Ruska na Sibír a vyhnancov zo zaujatých Nemcami krajov. Z ich sto
            vecí vynikajú: mechy, truhly, periny, kožuchy a čajníky. Sedia, ležia si na tom babky,
            matere, objímajúc veci, alebo aspoň dotýkajúc sa ich hlavami, rukami. Drobné deti (Bože,
            koľko detí!) poukladané sú na tom, ako lútky za dedinským výkladom. V plnej podobe, ako
            tam: ktoré odeté, ktoré v košieľke a ktoré nahučké, strapaté, zaprášené a zaváľané, ako
            cigáňčatá… Dobrý národ môj, kto ťa umyje, kto odeje, kto povýši a naučí pracovať,
            pracovať poctive a ľudsky žiť? Kde ten čarovný prút, ktorým ťa pošibať? Nevychovaná
            mládež bezstarostne vodí sa po stínnych chodníčkoch, dievčatá na slovo oboznamujú sa s
            našimi chlapci… Školy, školy! Čo starší mužskí i „miešočníci“ s bohatstvom puda-dvoch
            múky alebo zrna, sediac po hŕbach, zalievajú sa nesladeným čajom a v nekonečnej besede
            riešia i nerozrieša otázky svojho osudu a stavu. Iní čo vlak, čo signál — to poplach:
            schytávajú sa so všetkým, prechodia koľaje, podliezajú vlaky, a hoci pred nimi, za nimi
            boj na fronte — v trápení svojom všetko by rado čo len o staničku inam… Prosia a prosia,
            a ty opätovne vysvetľuješ, a oni nerozumejú, nevedia, čo je vojna a s trpkým, sklamaným
            výrazom odchodia od vozňa, na ktorom prosili miestočka len na chodbe, i len na schodíku,
            a odpravení, v duši iste trpko usudzujú, že márna prosba, ani v nás niet milosrdenstva a
            lásky k ich trápeniu…
    </p>
    <p>
     *
    </p>
    <p>
     Rád som, že sme sa pohli.
    </p>
    <p>
     Ale z ťažkej nálady nemôžem sa vymôcť. Z dojmov dňa tisne sa mi rozprávka br. K., že
            na marijinskom našom fronte len pre svoju dobrotu položil život brat Jožko Senko. Aká
            shoda v mäkkej, ľahkovernej povahe ruskej a slovenskej! Bože, zaoceľuj im i nám žily,
            lebo budeme ďalej hynúť v nemecko-maďarských kliešťach! V nástupe na 30 krokov prišiel
            si na nepriateľa-Maďara. Čo ti prišlo na cit, keď miesto toho, aby si ho spálil, volal
            si naň: „Ruky hore!“ a on ťa za to zastrelil. Mal si však vidieť, ako smrť tvoju
            pomstili bratia, pamätliví v boji hesla starých husitských bojovníkov: „Bite, zabite,
            nikoho neživte!“
    </p>
    <p>
     *
    </p>
    <p>
     Odchýlia sa dvere.
    </p>
    <p>
     „Nazdar!“ je nie slovo na šepkanie, ale ja z ohľadov, že vedľa spí náš predseda proti
            boľševického Výkonného Výboru, zdržujem hlas. „Poď dnu“, vstávam s madraca a zobjímal
            bych chlapca-praporčíka.
     <span class="emphasis">
      <em>
       Úderník
      </em>
     </span>
     , štíhly, pristalo by mu byť
            slečinkou; krásavec, modrých veľkých očí, dlhých vlnitých vlasov, mladá, ohorená ženská
            tvár bez vláska.
    </p>
    <p>
     V Petropavlovsku obišiel suchý, ale pod Trojickom ju chytil, a hoci je ešte
            obviazaný, už zase nemá pokoja, ponáhľa sa za rotou. Začul, že po polnoci ide osobitný
            vlak pod front, prišiel. Nerátalo sa naň, nemá ležiska vo vozni, alo veď už len akosi sa
            pomestia… Šiel sa schystať a kým sa vrátil a odtisol tíško dvere, v odelení pospali
            nanovo. „Čo neľahneš?“ „Tam už spia, nechcem ich budiť,“ šepce on. Aký mäkký, šetrný je,
            myslím si a rád ustupujem mu svoje miesto. Zdráha sa, vtiahnem ho, uložím. Sedím mu u
            kolien, kúrim si, a je mi zábavné vidieť, ako sa mu vo sne hlava skĺzne s vysokého
            podhlavca, a on sa obracia, kope, ako chlapček. Usmievam sa mu spiacemu a len že som sa
            zdržal pohladiť ho po gaštanovej hlave. Ale nech sa vyspí, veď zajtra, možno, nedá mu
            oka zavreť vojenská sláva úderníkov, s ktorými už iba guľometčíci spomínajú sa razom…
            Aká žiara z pekného, detského spánku šuhajka! Tak spí sa len na poduške čistého svedomia.
     <sup>
      [
      <a class="footnote" href="#ftn.d56e2411" name="d56e2411">
       48
      </a>
      ]
     </sup>
    </p>
    <p>
     *
    </p>
    <p>
     Letíme v doliny, na stráne Urala, ani na šarkane, ale neujdeme mu. Pomedzi biele
            brezy, kry, ponad lúky lejú sa mi priamo do ospalých, umdlených očí omamné prúdy slnka.
            „Hnevám sa na teba!“ a odťahujem hlavu, hľadiac zpoza okna na lúčiny a polia. Vyšlo
            slnko, spať ide nočná zver, myslím si, ako bývalý lovec. Vyzerám — skutočne, posledné
            zarosené byľky trhá u záhonu žita krotký zajko, ktorý tu na Sibíri má v človeku
            nepriateľa iba od vojny. Aký mudrc! V žite má iste deti, aby im nepoobtínali dlhé uši
            dnes-zajtra kosci na lúkach. Beťár! Keby sme sa neviezli a keby som tu mal svoju dvojku,
            a keby si ma, dočkal, a keby som ťa trafil — bola by pečienka! Chladná, cesnačkom,
            slaninkou obložená, akú iba moja žena znala robiť. Ale niet ženy, netreba pečienky. Ži!
            No zajko mi nedôveruje, poznáva starého nepriateľa zajačieho pokolenia a pobehne.
            Zastaví sa, sadne na zadné, opatrne sa podvihuje, túli uši, vlak ho podbieha, a on berie
            do zajačích… Hej, reku, nejeden krásnoarmejec tam pod Ufou dal by celé Rusko za tvoje
            nohy, nevediac si zaspievať ani tej slovenskej: I ja by preberal, keby také nôžky mal,
            ako zajac!
    </p>
    <p>
     *
    </p>
    <p>
     Na sibírskych nižných lúkach, po stranách dráhy, vidím veľké kolá nezábudky a
            vzpomínam: koľko kytiek a vencov tohto kvetu položily už vďačné ruky ruské na mohyly
            našich hrdinov! Kiež by kvet tento nevyhynul, keď v Rusku zostanú iba naše hroby, a kiež
            láska viaže naveky nezábudkou živých s mŕtvymi, bratstvom s živými…
    </p>
    <p>
     *
    </p>
    <p>
     Ráno. Stanička za staničkou a pri každej väčšie-menšie záhradky. Tu v jednej veselo
            si hrabe kŕdeľ sliepok. Na prahu domíka stojí žena; rozkasaná, iste len toť vstala.
            Jednou rukou vo vlasoch, druhou vytiera oči a hľadí za nami. Ukazujem, šťuchám rukou na
            záhradku — nerozumie, nedomyslí. Z toho obrázka predstavuje sa mi celé Rusko. V záhradke
            Nemci, a ono si je „vo vlasoch“, a hľadí, ako tá žena… Ale veď už sa domýšľa…
    </p>
    <p>
     *
    </p>
    <p>
     Už zo zajaca šla mi slinka na jazyk, a keď som zazrel kurčatá v záhradke, pomyslel
            som na — raňajky. Môj miešok však prázdny. Spoľahnutý, že sa najem niekde v ešelóne,
            nesiem si iba príbor. Pomyslím. Môj predseda spí, kuknem jemu tíško do brocoka, azda sa
            neprebudí. Ťahám, krájam. Chlieb biely, kúpenský, ale prekysnutý, šunka — rybou duší,
            syr — panský, zrelý… Dobrú chuť ministre, ja to jesť nebudem. Panský žalúdok — cigáňsky
            hrniec. Šúľam si znovu muškátovú machorku a v jej oblakoch dumám, dumám. Dávam si
            otázku, že keby sme stretli „penzenských“,
     <sup>
      [
      <a class="footnote" href="#ftn.d56e2432" name="d56e2432">
       49
      </a>
      ]
     </sup>
     čo by im veľkého povedal? Myslím a nevymyslím vety, čo by nebola prázdnou
            frázou, nedôstojnou tých dejov… A mám odvahy napísať sem iba bežné slovo, ktoré by im
            stokráť zavolal: — Nazdar! Nazdar! Nazdar!…
    </p>
    <p>
     Až by mi hrdlo uschlo, slzy vyskočily.
    </p>
    <p>
     *
    </p>
    <p>
     Na ktoromsi razjezde pred Zlatoústom spálený vlak; 10-15 vozňov. Pri dreve, ktoré
            zostalo na železnej osnove, neuvaril by si kotlík čaju. Ej, a potom že vraj
            krásnoarmejci neznajú nič dokonale spraviť! — Ba koľko spálili tí hrdinovia
     <span class="emphasis">
      <em>
       nemeckých
      </em>
     </span>
     vlakov? blyslo mi mysľou… a zamyslím sa, koľko škody
            spravili už títo žoldnieri Rusku na radosť Nemcov a Maďarov, ktorí im pomáhajú vypaľovať
            vlastný dom a boľševici ešte im na to priplácajú…
    </p>
    <p>
     *
    </p>
    <p>
     Zlatoúst. S br. Štefanovičom, ktorý — byvše tam komisárom — sám za dva dni putovania
            horami-dolami dostal sa do Mijas, zašiel som podívať sa na miesto hrúzy i slávy našich
            vojsk, do skalného železničného útesu, kde bol prepadnutý náš štábny ešelon 1. pluku, a
            s trepotajúcim srdcom, zatajeným dychom dívam sa na skalnú strminu, na oblomky kamenia,
            ktorými chrabrí chlapci odbili dva guľomety… a mohli skosiť, čo živé vôkol… To je
            heroizmus, ktorému niet roveň, iba vari ten, čo mi rozprávali o prvých ruských vojskách
            starí družiníci, keď geroji, podpĺzajúc až po hniezdo, vlastnými telami zakrývali
            výstrel guľometa, aby obľahčovali nástup nasledujúcim. O takýchto „podvigoch“ budú písať
            historie, básnici, strategovia a ded bude ich rozprávať vnukovi s pokolenia na
            pokolenie…
    </p>
    <p>
     *
    </p>
    <p>
     <span class="emphasis">
      <em>
       Zlatoúst — mesto.
      </em>
     </span>
     Vezieme sa, stretajúc 3 roty frontovíkov,
            idúcich so spevom. Starí, silní junáci, s bojovými nágradami na hrudiach. V duši budia
            sa nové nádeje a viera v Rusko. Náš predseda V. V. vracia návštevy, navštevuje a my ho
            sprevádzame. Politické prednášky, tisíc otázok. V teoriach sú doma, ale ako čo do života
            uvádzať, to sú ťažké úlohy samosprávy. No všetci chcú
     <span class="emphasis">
      <em>
       pracovať
      </em>
     </span>
     , a
            to je zárukou, že konečne najdú spôsoby a cesty. V pauze navštívili sme veľkú továrňu na
            železo; v nej robilo za vojny 20 tisíc robotníkov, i teraz ešte pracuje 8 tisíc. Továrňa
            môže vyrobiť denne 2000 granátov, krome iných vojenských vecí. Továrňa sa za doby války
            prestavovala, modernizovala, lebo stojí už 200 rokov i bolo treba mnoho obnoviť. Správca
            je nadšený odborník a Rus, čo je dnes ešte v Rusku zriedkavosťou. Zachránil pred
            bolševickým zničením oddelenie na výrobu zbraní. Keď v Nemecku začnú z kanonov pluhy
            kovať, vtedy, len vtedy môžu to spraviť iné štáty… Dotiaľ je každé odzbrojenie — vydávať
            sa Nemcom na korisť a službu.
    </p>
    <p>
     *
    </p>
    <p>
     Na noc vrátili sme sa do svojho vozňa na stanicu. Z okna pekný výhľad na doliny a
            čierne lesy. Zapadá slnce, všetko stícha, len z doliny na verstu dve ozývajú sa zvuky,
            ako keď podpílený strom padá. To ohlasy ojedinelých výstrelov a salv, dávaných na kŕdle
            rozpŕchnuvších sa krásnoarmejcov. Nebude im dobrá noc…
    </p>
    <p>
     Čím ďalej na západ, tým viac svedkov krásnoarmejského spôsobu boja. Ničia všetko,
            vrchy by radi zavaliť našim v cestu, len by sa boju vyhnúť. Vytrhané koľaje, rozváľané
            mostíky a na väčších roztrepané vagóny, vyšinutá lokomotíva; na 20-30 metrov vysokom
            moste srazené dva vlaky, ktorých lokomotívy stretly sa práve na moste; jedny vozne
            zhorené, druhé dolámané stoja na koľajách a tretie, odtrhnuté, váľajú sa pod hlbokým
            brehom. Nevidel som takých obrázkov, iba z prvých dôb svetovej vojny. Za svoje panovanie
            nemôže robiť takú zkazu ani jedna politická strana. To robia najatci a zločinci, ktorí v
            službe Lenina a Trockéko nivočia celé Rusko, aby sa nemohlo ešte raz postaviť proti
            Nemecku, lebo bolo by po germánskej pýche.
    </p>
    <p>
     *
    </p>
    <p>
     V
     <span class="emphasis">
      <em>
       Berďauši
      </em>
     </span>
     plno národa ruského. Uviazol tam, vyjedol mesto, je
            bez peňazí a chodí po — pýtaní, žobre…
    </p>
    <p>
     Na staničke pripäli k nášmu expres vožnuvlaku dva vagóny — sena a zrna. Nebola to
            arteleria, iba „furáž“ pre ňu, ale ide sa smelšie; bolševíci iste si pomyslia, že to
            klam, v sene sú — delá, v mieškoch — guľomety. Celou cestou ukazujú mi kopce, stráne,
            kde ešte večera boly boje. Myslím si: človeku je horúčosť vo vlaku, a po tých kopcoch,
            ktorým niet konca-kraja! Nejednu kvapku potu striete s čela, chlapci drahí!
    </p>
    <p>
     <span class="emphasis">
      <em>
       Viazovaja.
      </em>
     </span>
     Na hriadkach železničiarov bôb, ľudia boží! a už
            kvitne. Koľko vzpomienok z detstva na — súsedovie bôb a hrach… Koľko cudzích plotov,
            preklaných nôh, rozdrapených nohavíc a materinských milých buchnátov! Tu na hriadke
            cibuľka, a to ešte mojej dobrej testinej premilá — kotiarka; tam v úslní pod plotom
            tekvice, čo sme ich neraz so ženou zakrývali pred mrazom novinami i divadelným závojom.
            Dievča — podrostok lopatkou na popol ohŕňa zemiaky. Naberie — nasype, naberie — nasype.
            Vot, pokrok hospodársky, netreba motyky!
    </p>
    <p>
     *
    </p>
    <p>
     <span class="emphasis">
      <em>
       Ust-Katav.
      </em>
     </span>
     Na stanicu pricvála sotňa kozáčkov, ani by sto
            čertov! Priskáču, a sotva sa obzreš na nich, už sú v stráni, v lese, a ty nedohádaš sa,
            či sú to naši, či ruskí? — Sú tam i naši chlapci, ale jako ich rozoznáš? dáva mi otázku
            náš chlapec. „Také kone, také šaty, také kečky nad okom — po čom že ich poznať?“ Šepli
            mi, ale nepoviem, prezradil bych strategiu…
     <sup>
      [
      <a class="footnote" href="#ftn.d56e2485" name="d56e2485">
       50
      </a>
      ]
     </sup>
     Pechota chváli novú našu kavaleriu, že sa na jej razviedku môže úplne
            spoľahnúť. Dnes na ráno vzali naši tamejšiu továrňu na železničné vozne. Vidieť tam
            niekoľko sto hotových, nákladných. Ďalej ísť nemôžeme, front teraz je na 10-12 verst. I
            boky treba očistiť. Na té leteli toť naši kozáci. Predseda a ostatní majú sovieščanie,
            vojenské, politické… O rozprávkach sa nikde neradia, preto sa ja odťahujem a žijem si
            voľne. Obzerám sa vôkol po širokých uralských horách a lúkach. Náš kraj, ešte i oblaky
            tak stoja nad horami, ako u nás. V boku pod horou jahôdky zrejú, cele našej chuti,
            vzpomínam si. I drozd hvízda… A predsa život neveselý. Kdeže je to u nás! Čo je hora bez
            ozveny, čo je grúň bez valacha a úval bez salaša? Kde tu 5-6 ovečiek, i to na doline,
            bez honelníka, ako ztratených. O tých veru nikomu nevyrve sa z pŕs slovenská pieseň:
            „Pásol by ja ovce, majú zlaté zvonce, retiazky strieborné, srdcia oceľové!“ Tu je vari
            ešte kôz viacej, ale koza je pochabý čert. Slovenskej povahe nezodpovie pásť kozy, preto
            slovenské valašťa si spieva: „Pásol by som kozy, ale ma to mrzí, že každá kozička hore
            chvostík drží.“ Potúlajúc sa s drom Langrom po slnečnom briežku za jahodami, podchodím k
            našim rezervným ešelonom. Chlapci už vstali, a že sa nevyzliekli večer, v noci, nemusia
            sa teraz obliekať. Pletiem sa z vozňa do vozňa a počúvam vzpomienky, hrdinské kúsky a
            vtipy. Dajú mi na pamiatku „rotný časopis“, a to už 4-té číslo. Časopis je obrázkový, má
            všetko od politiky až po humor; písaný je v jednom exemplári, vychodí, keď stačí, a
            čítajú ho najviac rôzni náčelníci, velitelia, kuchári, kaptenármusi, ktorých nemilosrdne
            „reže“. Ide obyčajne z rúk do rúk, až konečne v jedných zmizne, a tak naše válečné
            muzeum bude ukrátené. A jaké vtipy prepadnú! Na pr. u jednej roty ukáže sa chlapec z
            inej roty. — Z ktorej si roty? Povie, nič netušiac. — Ahá, tam máte vraj troch mŕtvych —
            od strachu, — a je smiech, tým väčší, že chlapec začína vážne dokazovať chrabrosť svojej
            roty. Dožierajú sa chlapci i najbližší. Franta zodvihol hlavu, zakričal „urá“ a zase si
            ľahol… Ako ho prevýšiť? pomyslí dožieraný, a hneď to má: „Lžeš! Nekričal som „urá“. Ja
            som sa nemohol od strachu ani ozvať. Odrazil. — Stretneš starého, vážneho vojaka, práve
            nabíja „dymku“, ako punčocha, machorkou z mieška na cukor. „Ako sa držia údernici?“
            spytuješ sa dôverne, čakajúc iba pochvalu. „To víš… Machorky to nemá, ale „těch“ buřtů
            (bomb) plný pás i kapsy…!
    </p>
    <p>
     Pod večer si predseda s adjutantom vyšli na front. Mňa nemohli najsť. Bol som niekde
            u kuchyne a hostil sa novým jedlom po recepte hospodárskej časti. Chladný zemiakový
            šalát s cibuľou a octom v tejto horúčave je veľmi osviežujúce jedlo, zvlášte keď
            apatekár — kuchár prikryje ho pekným kúskom údeného… Tých na fronte privítali boľševíci
            šrapnelom, že si nestačili iba ruky podať s veliteľmi razom na privítanie i lúčenie. —
            No, reku, dobre, že som nešiel. Ako ľahko sa mi tam mohla ceruzka zalomiť. Nocou prášili
            sme nazad do Berďauša, v netrpelivom očakávaní, kedy už vyletí i s nami podmínovaný
            niektorý most. Spali sme tedy oblečení, aby sme prípadne v letku neprechladli.
    </p>
    <p>
     *
    </p>
    <p>
     6. júla.
    </p>
    <p>
     <span class="emphasis">
      <em>
       Berďauš.
      </em>
     </span>
     Výročný deň mučeníckej smrti mistra
     <span class="emphasis">
      <em>
       Jana
               Husa
      </em>
     </span>
     : výročný deň borby československého národa za právo žiť na svojej
            zemi po svojom, svobodní vo viere, svobodní v kultúre a vozdejšom chlebe, čo všetko nám
            neustávajú zapierať Rím, Nemec a Maďar. Osláviť tento deň sišlo sa na berďaušskú stanicu
            všetko, všetko, čo má cit a vďačnosť. Vybraný sbor spieva „Božích bojovníkov“, predseda
            V. V. vrelým, politický, kultúrny a hospodársky život budúceho Slovenska a v prvom rade
            delíme panstvá a lesy, aby nebolo chudobných… Tri jutrá na dušu; to ja so ženou a
            dcérkou budem mať 9, možno 12, 15, 18, 21… Mám sa ja nakosiť a žena naokopávať! Ale
            neboj sa, babenka moja, ja za rosy nakosím, odnesiem do chládku; a tak budeme i s
            Dašeňkou seno sušiť a prirohy jesť…
    </p>
    <p>
     *
    </p>
    <p>
     <span class="emphasis">
      <em>
       Bijanka.
      </em>
     </span>
     Na stráži stojí náš strašne moderný bronevik! Kolesá —
            číre železo, broň — plech a piesok, krov — doska na dlaň! Československé „tanky“! Teraz
            novoozdobené krásavicami brezičkami; zpoza ich vetvičiek vykukujú čierni chlapci, ktorí
            už videli „ufimských“. „Akíže sú?“ spytujeme sa chlapcov, a oni dumajú, „akými“ by nám
            ich mali charakterizovať. „Udření, ale veselí…“ Stačí, chápeme.
    </p>
    <p>
     *
    </p>
    <p>
     <span class="emphasis">
      <em>
       Miňar.
      </em>
     </span>
     Od večera historické miesto. Na tejto staničke stretli sa
            6. júla, v deň Jána Husa, o 6. hod. večer štyri naše bronevíky a bratia vernej lásky až
            do víťazstva alebo hrobu. Dnes vidíme, že možné bolo len víťazstvo, a kým tá viera bude
            v nás, nebudeme porazení. Chlapci poskákali, objímali sa, ľúbali a ich „Nazdar!“ podáva
            si ešte dnes hora — hore, dol — dolu. Teraz už oddychujú a hrdo dumajú: kde je tých 1300
            verst (Penza — Čeljabinsk), ktoré by oni neprebili živí alebo mŕtvi?!
    </p>
    <p>
     *
    </p>
    <p>
     Letíme temer na dúšok do Ufy, pozdravujúc naše ovenčené ešelony. Na istej staničke
            svíta sa predseda V. V. s dvoma rodnými bratmy; ja ich tiež tuľkám, hladkám za všetkých,
            ale za všetkých!
    </p>
    <p>
     V
     <span class="emphasis">
      <em>
       ufimskom
      </em>
     </span>
     vír-vare som sa konečne ztratil, zmiatol tobôž, že ma
            štýrdňové dojmy vzaly aj za hlavu, aj za srdce i bol som už ako dolámaný. Moji šli na
            sovieščanie, za politikou k plukovníkovi a do mesta; mne neďaleko bolo kročiť, znali ma
            niektorí bratia z 1. pluku od lanska a pristavili so smutnou novinou, že 26. júna v boji
            u Buzuluka padol náš senický rodák, rotný komandant 6. roty Štefan
     <span class="emphasis">
      <em>
       Fajnor
      </em>
     </span>
     . Bol s rotou v bojoch od Penzy až do smrti. Chrabre sa
            držal. Padol v guľometnom ohni s Maďarmi a Nemci, chvíľu pred smrťou shovárajúc sa s
            komandantom guľometčíkov, že „rád by prešiel ešte Kijevom na Karpaty…“ V tom je
            vyslovený celý náš ideál československý i slaviansky, ktorému Štefan Fajnor slúžil celé
            tri roky v našom vojsku a za ktorý položil svoj 30-ročný život. Zaplače staričká mať za
            svojím Števkom, ale verím, že ju hrdinská smrť nezroní, veď je z rodu Štefánikov… A
            nebude sama v žiali; veď od Senice do Prietrže len hodinka-dve k smutnej materi a hrdému
            otcovi práporčíka Dušana Hatalu, ktorý hrdinský padol pod Bachmačom. —
    </p>
    <p>
     Odťahujem sa v dumách na breh Bielej. Vidím plte, sťa na Váhu alebo Hrone. Až kam sa
            rozšírilo slovenské remeslo! Vzpomeniem na ťažkú prácu tých „pri veslách“ a dumám, čo to
            s nami bude? S roka na rok viac a viac vody odrážali si Maďari na svoje žírne polia, že
            vyschýňal už Hron i Váh. Aby plť naša nevyšla na piesok, podlievajú ju verní slovenskí
            pltníci vlastnou drahocennou krvou…
    </p>
    <p>
     Z dumy vyrušil ma aeroplán nad Ufou. Náš! Lieta nad mestom, nad riekou, nado mnou a
            schytí mi myseľ za zapadujúcim slnkom…
    </p>
    <p>
     — Či doletí na Tatry?
    </p>
    <p>
     Doletí, doletí!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2537">
        </a>
        Generál dr. Milan Štefánik
       </h2>
      </div>
     </div>
     <div>
     </div>
    </div>
    <p>
     (Z príležitosti príchodu na Sibír.)
    </p>
    <p>
    </p>
    <p>
     Sme starí priatelia. Z dôb, keď sme na cigaretle a kávu spoločne vetešníkovi o bok
            pražskej techniky predávali darovaný nám zimník. Za pol tretej zlatovky! A bol Ti dlhý
            niže piat, že si ho musel podchytiť, ako dáma vlečku…
    </p>
    <p>
     Táto historka schodí mi na um, keď sa beriem napísať Ti vítanku, aby som sa zadržal
            na reálnom živote, abych Ta „ódami“ neurazil v Tvojej slovenskej skromnosti, lebo viem,
            že si prišiel pracovať, a nie sa dať oslavovať.
    </p>
    <p>
     Štefánikov otec bol ev. farárom a Slovákom ako kremeň, čo neraz vyslovil aj v
            politických článkoch, písaných do Národných Novín. Vychoval tak i synov. Brat Igor, ev.
            farár v Palánke na Dunaji, boril sa za slovenčinu v cirkvi a v politike, perom i slovom
            a, pravdaže, hneď na začiatku vojny bol internovaný, vykázaný z Palánky, lebo tá je
            blízko Srbska. Brat Milan, náš hvezdár, absolvujúc maďarské gymnázium, šiel na ďalšie
            štúdia do Prahy, a odtiaľ, ako že pre verného Slováka-professora v Uhorsku miesta
            nemohlo byť, odišiel do Paríža, a my doma, pre denné starosti a boje, nevideli sme, čo
            robí vo svete; len keď tu i tu preletela o ňom novinami nejaká zpráva, alebo jeho článok
            hvezdársky zjavil sa v časopise alebo v kalendári, bolo nám ľúto, že neslúži s nami
            národu hoci ako pisár v banke lebo u fiškála, keď nemôže ako učenec hvezdár. Ale divné
            sú cesty božie, stojí v Písme, a dnes blahorečíme, že Štefánik náš zkúsil maďarskú
            spravedlivosť i už len ako hosť na Slovensku. Zkúsil a niesol ju tým ťažšie, čím viac
            žil medzi svobodnými národy a slušnými ľuďmi, a že takých zbojníkov nenašiel ani na
            ostrovoch Tahiti a v Azii, s akými sa stretol, byvše návštevou v rodnom kraji, kam
            prišel v starej dôvere a či z omylu bez revolvera z divých krajín azijských, kde mu
            revolvera nebolo treba a v rodnom kraji by sa mu bol tak zišiel! Bolo to 19. marca r.
            1907 pri voľbe dr. Milana Ivanku v Pezinku. Historik Botto o tom píše: „Na túto voľbu
            Ivankovu šiel sa podívať i dr. Milan Štefánik, od parížskej meudonskej hvezdárne do
            Turkestana cieľom pozorovania januárového zatmenia mesiaca vyslaný mladý hvezdár
            slovenský. Vracajúci sa z Azie navštívil svojich rodičov na Košariskách v Nitrianskej
            stolici. Odtiaľto už na ceste do Paríža zastavil sa v Pezinku, aby videl voľbu 19.
            marca. Nestalo sa mu nič ani tu (na voľbe); ale o tom, čo zkúsil večer po voľbe Maďarmi
            nevyhranej, na železnici medzi Pezinkom a Prešporkom, napísal strašné veci. Na tom istom
            vlaku odchodili s voľby z Pezinka i vyslanci maďarsko-ľudovej strany, Szmrecsányi,
            Kovács, Bresztyánszky, Csizmadia, Csitári a Ernszt. Prví štyria v kupé neslýchaným
            spôsobom inzultovali Štefánika a s ním cestovavšieho Zigmundíka, shováravších sa po
            slovensky. Kovács surovo oboril sa na nich, že im zakazuje
     <span class="emphasis">
      <em>
       po slovensky sa
               shovárať
      </em>
     </span>
     , a vytiahol i revolver. Szmrecsányi tiež surovo vyhrážal sa dvom
            tichým, bezbranným mužom palicou, ktorú podal mu Bresztyánszky. Udalosť túto Štefánik
            opísal v maďarskom socialistickom časopise „Népszava“, doložiac: „V Turkestane medzi
            Kirgizmi a Tadžikmi bol som bezpečný; v Uhorsku s revolverom a s palicou v rukách
            napadli ma na železnici blízko takého mesta, ako Prešporok, členovia uhorského
            zákonodarstva“. Svedkom tohoto brutálneho výstupu vo vagóne bol i viedenský dopisovateľ
            londýnskych novin „Times“. Zvedel o maďarskej „gavalierskosti“ i francúzsky a iný svet.
    </p>
    <p>
     Krivda, čo človek sám na sebe zažije, najväčšmi bolí a spať nedá, k odplate núka.
            Dosť je Slovákov knihou, ale ešte viac krivdou prebudených. Štefánikovi dostalo sa jedno
            i druhé, a k tomu žil v svobodnej Francii. Nie div, má duševný fond, má z čoho žiť i
            dávať v obeť za svobodu. Závidím i teším sa, že ani jeho okolo 40 rokov a dnes už i
            choroba z vojny nezlomily ho ani dosiaľ. Ale akože i mohly! Nedal sa! V 16-om roku, pri
            prvej návšteve nás v Rusku, keď sme mu odporúčali ležať, liečiť sa, dať sa operovať,
            odpovedal, že „na to teraz niet času“ a šiel do Rumunska a miesto oddychu — doniesol si
            odtiaľ hrdinský rád, pripätý k najvyšším rádom francúzskym.
    </p>
    <p>
     Lebo ako mnohí Čechoslováci v Rusku, tak mnohí vo Francii a Štefánik medzi nimi
            vstúpil do boja proti Nemcom a Maďarom, ako prostý vojak hneď 1914-ho roku. S hviezd
            sišiel k rekrútskemu škrabaniu zemiakov na kuchyni vojenskej, akože v demokratickej
            Francii niet nijakých „jednoročiackych“ výhod. Ale kto spôsobný, vyšvihne sa, aby
            poslúžil spoluobčanom. Tak i Štefánik — hvezdár, istý, že je v nich (v hviezdach) doma a
            cestu medzi nimi nikdy nezblúdi, vybral si letúňstvo. Lietal 1914 r. nad Marnou,
            Francúzom a i spojencom temer osudnou; lietal nad československými našimi rodákmi na
            italskom fronte, shadzujúc im informácie, o čo ide; lietal nad hrdinským Srbskom, nad
            jehož pádom žiaľom ovislo i krýdlo Štefánikovho lietadla, s ktorým musel sletieť, pričom
            sa dokaličil a ho spáliť musel, aby bol účastný spoločného trápenia v ťažkom odstupe
            skrvavených srbských Sokolov. Roku 1916. bol naprávať hlavy nám v Rusku a stal sa
            nemilým človekom ruskej cárskej nemčúrskej vláde, spomínaním jej čestnosti. Bol na
            rumunskom fronte, šiel informovať nazad do Francie; r. 1917. čítali sme o ňom v
            amerických novinách, že bol u pres. Wilsona; od tých čias bol zase vo Francii a dnes cez
            Ameriku a Japonsko, Sibír došiel k nám. Keď zpoza mora doletela iskra, že sa pohol k nám
            už z Ameriky, stislo sa mi srdce, aby ho na tej „mláke“ nejak nezamočilo a nanapil sa
            presolenej morskej vody. Prešlo dlhých s 30 dní, a ja, čo jeden svitnul, pomyslel som
            pustiť rodákom veľký chýr, že ide, že je tu. Ale zase tá voda, tí Germánci. A Ty si sa
            nebál o seba obísť už ani neviem koľký raz Europu, Ameriku a teraz celý svet.
    </p>
    <p>
     Chcel bych Ti povedať sladké slovíčko za službu, ktorú si národu československému
            spravil; ale veď nerobil si to cudziemu, ale bratom, a milovať bratov, niesť v obeť i
            život, je prvý príkaz ľudskosti, len ťažko ho plniť. Ty nemohol, nevedel si inak. Tak
            spravil i Tvoj bratranec Števko Fajnor, buď večná sláva jeho menu! A ja vykonané mám
            právo i povinnosť pre príklad nám i budúcim aspoň spomenúť.
    </p>
    <p>
     Tešíme sa Ti všetci; ja ako chlapec biču, hoci je možné, že sa ním i cez oči švihne,
            alebo, ak bude nezbedy robiť, ho i niekto ním šľahne.
    </p>
    <p>
     Generál, podpredseda Československej Národnej Rady, vyslanec 10-milionového nášho
            národa!
    </p>
    <p>
     „Bože, akože ti budeme hovoriť?“ trápila sa pospolitá slovenská matička, keď zo synka
            vychovala — kaplánika. A tu podpredseda národného výboru, azda prvý roduverný Slovák a —
            generál! Šťastná matička, požehnané kraje slovenské, ktoré nám ho daly!
    </p>
    <p>
     Ja už nič. Ty nám povieš, či sme verne zachovali Tvoje úpravy, dané r. 16-ho, Ty nás
            naučíš, ako budeme hovoriť a robiť, čo nám odkazuje otec Masaryk.
    </p>
    <p>
     Vítame Ťa! Nazdar!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2572">
        </a>
        Na hroboch
       </h2>
      </div>
     </div>
     <div>
     </div>
    </div>
    <p>
    </p>
    <p>
     Reč 24. mája v Irkutsku.
    </p>
    <p>
     Bratia! Vo výročný deň nášho obranného a potom výpadného protiboľševického vystúpenia
            v Rusku my sišli sme sa do tohto hája bielych briez, druhí bratia sišli sa tamto za
            riekou na stráň, tretí — tam, štvrtí — inam schodia sa v podobné tiché miesta večných
            snov našich mučenníkov a hrdinov. Kde ideme húfom, kde len niekoľkí, i len jeden, dvaja…
            A koľko zostane ešte mohýl, nad ktorými dnes iba sosna kloní svoje vetve a vtáča
            zapískne, ponad ktorých poľnú trávu šumí iba vietor, ku ktorým dnes nemohol nikto dôjsť
            na polia šíreho Ruska. Ale ako často snášame si pred oči ducha svojho drahých svojich
     <span class="emphasis">
      <em>
       živých
      </em>
     </span>
     , tak snesme si dnes
     <span class="emphasis">
      <em>
       mŕtvych
      </em>
     </span>
     svojich
            drahých bratov a povedzme im, že ševelí nad nimi nie vietor, ale duch ich v nás, že nie
            sosny, ale bratia klonia hlavy nad nimi a spomínajú ich… A keď sa ohliadneme, v duši
            vidíme, že s nami sú, čo vás domov čakali: matere, otcovia, ženy, deti, bratia, sestry,
            družky milé, vrstovníci, priatelia… že s nami je ohromný smútočný sprievod
            10-milionového národa. Ale akýže to sprievod?! Vyčkávali vás roky, a teraz kvília iba
     <span class="emphasis">
      <em>
       matere
      </em>
     </span>
     , — sĺz matere nezastavíš — ostatní vážni, smutní síce,
            ale vzpriamení, hrdí zďaleka na tisíckrát s nami pozdravujú vás v malých bytoch vašich,
            nesú vence, sypú kvety i tiché slzy lásky a vďaky za to, že ste im dali, čoho nemali —
     <span class="emphasis">
      <em>
       svobody
      </em>
     </span>
     .
    </p>
    <p>
     Československý národ v slovenskej vetve nemal už tisíc liet — v českej vetve už tiež
            tristo rokov voľnosti. Tisíc rokov sme slúžili a — nič si nevyslúžili; tisíc rokov sme
            robili a — nič si nevyrobili; miliony rúk spínalo sa, potoky sĺz sa lialy a — nebolo nám
            sľutovania, smilovania. Sedeli sme už v stínu smrti, lebo zlý súsed vyhášal nám svetlá,
            kalil živé vody, dal mrznúť našej mladi, dusil ducha a — konečne vyhnal nás na vojnu,
            aby sme sa vyhubili sami. Spustly dediny a mestá slovenské, ožlkol od smútku náš rodný
            kraj slovenský.
    </p>
    <p>
     Českých tristo rokov na politickej reťazi rakúskej tiež počítali už za dosť k
            domnienke, že český lev skrotnul na dvorného psa. Ale lev je i mŕtvy levom, a český lev
            iba snil, sily sbieral, a keď prišiel čas, vstal, skočil, odtrhol reťaz. Od rinkotu
            zobudili sa i omdlení mužovia pod našim krížom… Povstali proroci a verní tisícročiu,
            krátkej slávy, spoločných bied a nádejí, zodvihli ideál svobody a československej
            drievnej jednoty čo najvyššie, a národ im porozumel. „Kde žiť nevoľno, tam umrieť
            svoboda!“ Povstali hrdinovia tejto myšlienky a krvácali, umierali za ňu. Ale čo jeden
            hrdinský čin, čo jedna kvapka krvi, čo jedna smrť, to týždňom, to mesiacom, to rokom
            bližšie bol národ náš k velikej méte, k svojej vlasti, nad ktorou dnes svieti slnko
            svobody.
    </p>
    <p>
     „Čo je svoja, svobodná vlasť?“
    </p>
    <p>
     „Čo to?
     <span class="emphasis">
      <em>
       pôda, čo chlieb a zlato
      </em>
     </span>
     dáva?“ Je i to, ale i „posvätný
            prach, čo z otcov, čo z bratov pozostáva“, hovorí básnik. „A nebe, a hviezdy, a svetlo a
            teplo, čo v srdci nosíme, čo ducha sýti, bohatí: reč, pieseň, mrav, kroj i byt, deje
            minulé, všetko, v čom žije národ a kde svobodne prajaviť môže, čo je jeho, čo je sväté,
            vznešené a krásné…“
    </p>
    <p>
     V tejto, v takejto vlasti svojej krvou vašou sme vykúpení! Akože sa vám odvďačíme?
            Tak a len tak, keď zachováme dedictvo krvou vašou vydobyté, keď pôjdeme vašou cestou.
            Silní i slabí? mladí i starí?
     <span class="emphasis">
      <em>
       Všetci!
      </em>
     </span>
     Veď či je mladosť 20 — 30
            rokov? Mladosť je tá sila, tá mohutnosť ducha, čo 70-ročnému Masarykovi, čo 40-ročnému,
            telesne zmučenému Štefánikovi dávala a dáva toho ohňa do žíl, pod ním zhoria všetky
            prekážky, stŕpnu všetky mdloby tela pre blaho a zdravie budúcich pokolení. Toho ohňa
            nadšenia, toho ducha lásky a obetí čerpajme i pri pohľade na tieto drahé hroby. „Nech
            ony spájajú, čo svet v nás
     <span class="emphasis">
      <em>
       dvojí
      </em>
     </span>
     — starodávnu našu jednotu a
            bratstvo; nech ony
     <span class="emphasis">
      <em>
       vlažia
      </em>
     </span>
     , čo svet v nás
     <span class="emphasis">
      <em>
       suši
      </em>
     </span>
     — city lásky k národu a vlasti; nech ony
     <span class="emphasis">
      <em>
       dvoja
      </em>
     </span>
     , čo svet v nás
     <span class="emphasis">
      <em>
       spojuje
      </em>
     </span>
     -egoistické, chlebárske záujmy; nech ony
     <span class="emphasis">
      <em>
       tvoria
      </em>
     </span>
     , čo svet v nás
     <span class="emphasis">
      <em>
       ruší
      </em>
     </span>
     — vyššie ideály,
            tú spomenutú mohutnosť ducha.
    </p>
    <p>
     Bratia! Nečakali, nežiadali ste, no my postavili sme a staviame vám pomníky z kameňa
            a betónu a železa; ale či to dosť? Bude dosť len vtedy, keď i ďalej vysoko budeme trímať
            s vašou vierou, s vašou obetivosťou a smrťou vozvýšené symboly, znaky, ktoré vryli a
            postavili sme na tieto pomníky.
    </p>
    <p>
     Bratia! Povedal som: povstali v národe našom proroci. Jeden z týchto prorokov, sokol
            i lev, Milan Štefánik, už onemel, schýlil krýdla, umrel. Ako
     <span class="emphasis">
      <em>
       týchto
      </em>
     </span>
     bratov, ako nás, i jeho niesla túžba do svobodnej vlasti, ktorej svobodu temer za päť
            rokov na hrudi zohrieval, ktorú pojil kvapkami srdca; citlivé srdce jeho žiadalo si
            objatia starenky-matky, ale že bol vojakom velikej materi-vlasti, zadusil pre bratov
            rodný cit synovský; oko žiadalo si viedieť rodnú viesku i hrob otcov, a nevidel ho;
            Štefánik mohol triumfálne, slávnostne vtiahnuť bránami Prešporka — kde mu pred
            niekoľkými rokmi — bezbrannému — päť beťárov revolverom a palicou hrozilo ak sa po
            slovensky ozve — do staroslávnej
     <span class="emphasis">
      <em>
       Bratislavy
      </em>
     </span>
     , ktorá by mu bola na
            slávu spievala, pod nohy kvety sypala, a on? — pustil do hlavného mesta Slovenska celý
            národ a prišiel na studenú Sibír, k nám, aby nás
     <span class="emphasis">
      <em>
       otužil
      </em>
     </span>
     , on —
            telesne najslabší z nás. A keď, ako byčujúc posledné hodiny života, ponáhľal sa nazad,
            kamže náhlil? Do vlasti? Do Paríža na mierovú konferenciu, aby bratom svojím sibírskym
            pripravoval cestu minulosti dôstojnú, aby nemocnému ruskému bratovi pomohol k lieku a k
            drievnej sile, ktorá nám niekedy môže byť ešte na dobrej pomoci… A svobodná vlasť objala
            ho iba mŕtveho.
    </p>
    <p>
     Bratia! Majem túžbu za vlasťou, veď je to svätý cit, ale majme i silu vôle
            Štefánikovej a týchto hrdinov, my, ktorí budeme povolaní nosiť meno jeho pluku; majme
            všetci silu vôle vydržať za každých okolností do pozvania na ďalekú cestu a
            nezapomínajme týchto mohýl, či na východ či na západ, ktoré nás sprevádzať budú očima
            vlastného svedomia…
    </p>
    <p>
     „Spite sladko, bratia drahí, v známych i neznámych mohylách po šírom svete, my
            pamiatku vašu verne ctiť sa vynasnažíme; spite sladko, drahí bratia, my srdcia vaše v
            prsách svojich nosiť chceme; spite sladko, drahí bratia, my s duchom vašim sľubujeme isť
            žitím, aby potomok verný vyzdvihol vám obraz nesmrteľnosti v dejinách vlasti i ľudstva a
            vďačne spomenul si i na nás. Večná pamäť, večná sláva! —“
    </p>
    <p>
    </p>
   </div>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2411" name="ftn.d56e2411">
        48
       </a>
       ]
      </sup>
      Narážka na podpor. Antona Halbicha, ktorý potom, o tri mesiace, i so 17-timi
                  druhmi v jednom boji hrdinsky padol. Vtedy padol i Števko Kavalek z
                  Turzovky.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2432" name="ftn.d56e2432">
        49
       </a>
       ]
      </sup>
      Západnú skupinu generála Čečka.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2485" name="ftn.d56e2485">
        50
       </a>
       ]
      </sup>
      Dnes môžem: naši mali karabín cez pravé, ruskí cez ľavé plece.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e2651">
       </a>
       VII. Nová vlasť
      </h2>
     </div>
    </div>
    <div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#d56e2658">
        Náš Ježiško
       </a>
      </span>
     </dt>
     <dt>
      <span class="sect1">
       <a href="#d56e2824">
        Prvý máj
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2658">
        </a>
        Náš Ježiško
       </h2>
      </div>
     </div>
     <div>
     </div>
    </div>
    <p>
     (Zo vzpomienok priateľa.)
    </p>
    <p>
     Venované Jankovi Jesenskému.
    </p>
    <p>
    </p>
    <p>
     Všetci starší pili hriato a hrali na orechy v karty, aby nezaspali; iba zrobená stará
            mať driemala pod pecou. Mne dali orechov, že mi vrecká nestačily, i hriateho, aby som —
            zaspal. A tak mi dva-tri razy dali odspať utiereň, že som ešte malý.
    </p>
    <p>
     Ale zase hrali a pili hriato, a ja som sa hneď po štedrej večeri začal obúvať do
            kapcov, potiť sa pod baranicou, a keď sa naveľa stará mať zodvihla babušiť ma do
            plachtičky a viazala mi uzol na chrbte, prestupoval som a, zlostiac ma, že ja „tam“
            zaspím, uplakaným smiechom som sa škriepil a triaslo sa mi s hlasom i srdce. okBle,
            vidiac ma takého ani chlapca, ani dievča, mal tiež radosť, i vyskakoval proti mne, keď
            som mu vravel, že je pes, a preto dnes so mnou na utiereň nemôže…
    </p>
    <p>
     Starého otca od stola a či skľeničky naťahoval som za ruku, tisol mu baranicu,
            rukavice, aby sme už šli, aby ma dajak ešte nevrátili.
    </p>
    <p>
     — Už sa neboj, synku, keď si nezaspal… Zazvonia druhý raz, pôjdeme, aby nám
            nezasadli.
    </p>
    <p>
     — Vyvrázdil, papľuch, izbu… striaslo rozospalú starú mať. Ale zvon som dočul!
    </p>
    <p>
     — Aby si nezaspal, a ti zima nebola! — prikazovala mi na odchode. — A sviecu
            nedolámže…
    </p>
    <p>
     Starý otec si bol ešte „naľahko“ zapálil a šli sme.
    </p>
    <p>
     Noc bola by čierna, ale sneh a svetlo z okien jej nedá; černie sa iba popod
            prístrešia drevených domov, na pňoch stromov po záhradách, v potoku a v jedľovom háji
            nad dedinou, ktorá sa ozýva tiahlym i skočným radostným spevom. Z blízka i ďaleka miesia
            sa v jedno vôňa škorice a klinčekov, spev, harmonika i „kozička“ na gajdách tlumeno
            bľačí, i kriky, smiech, výskot… Tu počuješ čisto: „Už sa zťato odberáme, kozy, ovce
            zajímame…“, tam sa komusi zasekol hlas na „Čas radosti…“, tu sa trasie detský hlas i
            nôta na „To anjelé dnes vesele…“, tam diškantom a ako v nátche najväčšej hlbokým hlasom
            dvojhlasne spieva pastier obecný so ženou: „Narodil sa Kristus Pán, veseľme se…“
    </p>
    <p>
     Hja, od toľko otvárania dvier a úst, ponáhľajúc sa za plácou od večera a v každom
            dome verš — zachrípol by aj anjel, nie to všetkých chlapcov „ujček“ Ondrej, čo nám večer
            prúty s tisinkou doniesol na kravy, ale stará mať po obyčaji prvého šibla nimi — mňa.
    </p>
    <p>
     Kapcov nepočuť, iba čo mladší v čižmách predbiehajú nás, vrždí im pod nohami.
    </p>
    <p>
     — Prečo bežia?
    </p>
    <p>
     — Aby ich neoziabalo.
    </p>
    <p>
     — A Ježiška neoziaba?
    </p>
    <p>
     — Má kapčeky aj krpčeky. Krpčeky. Ja mám iba kapce, myslím si.
    </p>
    <p>
     — A na hlavičke?
    </p>
    <p>
     — Baranicu, ako ty.
    </p>
    <p>
     Chi-chi-chi, a pohladím teplú baranicu.
    </p>
    <p>
     — A pod sebou?
    </p>
    <p>
     — Čože by mal? kožuštek.
    </p>
    <p>
     — A mama jeho má kožuch?
    </p>
    <p>
     — Už si sa to sto ráz vypýtal, — zunúvajú sa otázky starému otcovi, stúlenému do
            kožucha a od hriateho zamyslenému; iba čo ma, drobčiaceho vôkol neho, vše z fajky dym
            zajde.
    </p>
    <p>
     — Všetko majú, ako my máme: kožuch, odedzu… Teda akože si hľadel do betlehema?
    </p>
    <p>
     Začúchnem a hľadím v mysli do svojho betlehema, že je všetko tak, ako starý otec
            vravia… I pes.
    </p>
    <p>
     V tom sa mi niekto prišuchne, až ma trhne.
    </p>
    <p>
     — Pes je tu! — žalujem na Belka a závisť budí sa vo mne. Kamaráta svojho, čo všade so
            mnou, zaprel som v priateľstve.
    </p>
    <p>
     — Ideš domov! okríkne ho i starý otec.
    </p>
    <p>
     — My ideme do kostola, — poučujem ho i trocha zaostane. Uvrzol ženám, a hoci ho ešte
            raz odháňame, obďaleč ide za nami, i najde ma potom v stolici, zjavne sa potešiac, a
            chce mi oblizovať ruku.
    </p>
    <p>
     Zvonia tretí raz. Národ beží. Kostol už odďaleka horí. Tabličky na oknách mohol by
            spočítať, keby okná neboly také veľké…
    </p>
    <p>
     Naťahujem ruku do svätenice, a že hádam dnes priliali aj pre tých, čo len raz do roka
            chodia do kostola, nalialo sa mi i do rukáva. Ako starý otec, skrčil som nohu v kolene a
            on vzal ma za ruku, pretískajúc sa na svoje miesto pod chór. Nebyť toho, ztratím sa.
            Toľko národa! A jaký obraz! Všade sviece horia. Kde len nabrali toľko svietnikov, keď my
            nemáme iba dva. A ujček kostolník ešte zapaľuje nové a nové na oltároch a pod obrazmi.
            Aby všetko vidieť, v starootcovskej stolici, do ktorej — sadnúc si — som zapadol,
            vstávam na krivé kľakátko-dosku, kvačkám sa rukami za stolicu, vypínajúc hlavu. Hľadím
            pomedzi chrbty a hlavy sveta a hnevám sa na strýcov a ujčekov, že sú veľkí, ja malý.
            Šťastie, starý otec zodvihol hlavu znad spiatych rúk.
    </p>
    <p>
     — Ja nevidím, ja nevidím, ja nevidím… plakal bych.
    </p>
    <p>
     — Tak si kľakni na lavicu.
    </p>
    <p>
     Ja bych si rád vstať, len trošku vstať, ale „to sa nesmie“… ani doma. Miesim kolenami
            a hľadím. Belku sme popratali pod lavicu k nohám. Ľahol a stíchol. A len keď sa ja
            hnieždim, vstáva i on a ševelí chlpatým chvostom. Mrzko pozrem naň, a keď nepodbá, starý
            otec akoby napľuje mu do očí a Belko líha, a potom, keď ma kolená zbolia, sadnem a vozím
            sa mu nohami po chrbte, z čoho má radosť, že som sa mu priznal.
    </p>
    <p>
     Šum, šuchot, šepot, beseda. Niekomu v kúte i zle prišlo. Štedrovečerné hriato má
            veľkú silu i na ducha i na žalúdok. Národ zapaľuje sviece po laviciach do železných
            svietnikov, čo sú tam od rorátov. Ťahám našu, pripaľujem u súsedov a babral by sa s ňou,
            keby sa mi dali. Tam na predku už tri oltáre horia zlatých a červenych svätých, zástav a
            stúh. Ani na mojom stromčeku! Ani v mojom betleheme, lebo mi pozlátili i jabľčka, orechy
            a na betleheme i vežu i všetky zvonce ovciam a valachom opasky či pracky, a 6 krajciarov
            som si sám nagazdoval na sviečky. A čo mi druhí nakúpili!
    </p>
    <p>
     Čím sa kostol viac nabíja, tým väčší šum, ktorý nestícha, iba keď prídu pán
            veľkomožný dekan, čo mi vlani na koledu prsteň dali a ja im packu, iba chyba bola, že
            ľavou rukou.
    </p>
    <p>
     Zvonec! Organ zahučí, ani štvoro gäjd! Neviem, na čo skorej hľadieť… Driapem sa ja,
            driape sa Belko ko mne, ale mu pľasnem po nose, vari že ma mýli, preto, a zočím
            miništrantov mládencov. Miša od Murgašov a Ondriša od Horných i poznávam. Chodia k našej
            Zuze a majú ma veľmi radi. Mišo mi nosí celé sušené hrušky a Ondriš mi valachov a
            anjelov maľoval, a iba im vraj veľké oči porobil, ako keby sa bol na Zuzine zahľadel, a
            anjelom tiež krpce a ovlaky pomýlil namaľovať. Tí že majú byť bosí… Ondrišova mať
            hostieva ma sladkými, vraj poziabnutými, pečenými zemiakmi.
    </p>
    <p>
     Oči by mi vyskočily, uši poznávajú známu nótu „Po valašsky od zeme…“ a po chvíli nos
            už vonia biely oblak, čo sa nesie po kostole od oltára… Ozývajú sa zvonce, pán dekan,
            organ, národ… Starý otec a všetci bijú sa v prsia. Bijem sa i ja, hľadiac na starého
            otca, ako dlho, koľko ráz… Zase organ, a v to nový štrkot, ani keby reťaz vliekol po
            kameni.
    </p>
    <p>
     — Betlehemci! Betlehemci! — ponáhlam zajaviť starému otcovi, ale ma stíši.
    </p>
    <p>
     Plieškované palice štrkocú. I ja mám takú, lenže maličkú… Tých som už vlani videl i
            dnes večer. Hriateho im dali a na starom Kubovi všetci sme sa nasmiali aj za konopnú
            bradu chceli ho trhať. Teraz im iba kalpaky vidím a anjela s betlehemom na hlave, v
            košeli, pod ňou, viem, má kožuštek.
    </p>
    <p>
     Betlehem skladá na kraj oltára a nezasmial by sa, čo by ho šteklili.
    </p>
    <p>
     Zajtra pôjdu dedinou. Anjel bude spievať: „Sem, sem, kresťané, k jasličkám Páne…“
     <span class="emphasis">
      <em>
       Fedor
      </em>
     </span>
     bude rozprávať, že fujaru ztratil.
     <span class="emphasis">
      <em>
       Bača
      </em>
     </span>
     , že nenaučil sa iba bučky, pníčky preskakovať a švarné
            panenky milovať.
     <span class="emphasis">
      <em>
       Kubovi
      </em>
     </span>
     , čo tak sa opil, že sa ešte aj teraz točí,
            posmievať sa budú, že mu dobre bolo, pokým bol mladý, len to zle urobil, že sa neoženil,
            pes starý… A
     <span class="emphasis">
      <em>
       Stacho
      </em>
     </span>
     prvý za spieva:
     <span class="emphasis">
      <em>
       „Ej, ovce moje, ovce,
               nech vás pasie kto chce. Ja vás pásť nebudem, radšej na zboj pôjdem.“
      </em>
     </span>
    </p>
    <p>
     Medzitým pán veľkomožný dekan niečo číta, potom zase organ i spev. Sadám si na
            lavicu; starý otec mi vraví, abych nespal. Nespím, počúvam svoje pesničky, zaskočil by
            si…
     <span class="emphasis">
      <em>
       „Vivat, Jezu, vivat náš! Pôjdeš s nami na salaš…“
      </em>
     </span>
     Potom:
     <span class="emphasis">
      <em>
       „Ležal bača na salaši…“
      </em>
     </span>
     A zas:
     <span class="emphasis">
      <em>
       „Jak sa nám začalo
               chutne spati, že sa nám nechcelo hore vstati. Kukučky kukajú, vtáčkovia spievajú na
               salaši, pri salaši. Sova volá, hu, hu — veľká zima tu, tu, na salaši, pri
               salaši.“
      </em>
     </span>
     Počúvam a stícham, stícham… Hádam som i zaspal, vtisnutý medzi
            starého otca a strýca Krkošku, v rozprávke starému otcovi, čo on nevidel, iba hádam
            vzpomínal… a čo, hľa, rozprávam.
    </p>
    <p>
     Ešte rok-dva, a od starého otca dostanem sa pred oltár medzi žiakov. Tancujem s nimi
            na utierni, šepcem si, pán veľkomožný otáča na nás hlavu, hádam aby sme tichšie boli,
            starší žiaci nás štôpajú, pán rechtor po Vianociach „srezúva“ nám rováše… Bolí, ale
            potom smelo hľadíš do očí a začínaš si narezávať nový… Už zvoním na „malom“, probujem
            „stredný“, po roku dvoch utiahnem i „veľký“. Všetko, čo dosiahnuť možno v detskej sláve.
            I miništrovať probujem i oblátky bych rád roznášať; máme krásne taniere a váľaničky…
            Verše betlehemské viem za všetkých: za anjela, Fedora, Stachu, baču i Kubu… Ale, ale…
            Ale nová škola, nové a od dedinských inakšie háby, mesto, novotná výchova prekáža mi v
            ďalšom uplatnení sa v mládeži na dedine…
    </p>
    <p>
     — Ty si študent! — hučia mi doma i vo svete, keď vybočujem z nových poriadkov. —
            Tvoje miesto bude už pri pánu rechtorovi. — A ja trhám sa, ťažko trhám sa od národa, ale
            — neodtrhnem sa, nedá láska, nedajú vzpomienky, a čo ma kde zašiel Štedrý večer a
            utiereň, vzpomeniem na tieto z detstva.
    </p>
    <p>
     *
    </p>
    <p>
     Roky. Nové pokolenie. Nové poriadky vtískajú sa nebadane, len čo umrel dekan a
            prišiel nový farár. Starý rechtor prvý mal nedorozumenie s ním v škole, že zle učí, nie
            ako nás v meste a ako nové zákony kážu už i na dedine… Pri prvej utierni posiela mu
            kostolníka s odkazom, že „nie sme na salaši“. Odzemok stíchne a hra piešen už nikoho
            neunáša do bájnych diaľok prostodušnej fantázie… Starý svet otáča hlavy, čo sa robí za
            organom, kto k nemu, sadol, kto zmútil mu mutácie? Idú piesne zo Spevníka, v ňom ani
            jednej našej, svojej, „neaprobovanej“, ale milej nad všetky iné. Betlehem nekladie sa na
            oltár, ale na bok. Betlehemci majú kúpenské obrázky, akýchsi, historicky možno
            vernejších, ale nenašských valachov; hovoria akési nové verše, tvrdé, neveselé a nesmú
            štrkať, a už len raz za 3 roky zmôžu sa posbierať. Belko nesmie ani pod lavicu a je
            krik, kvik, kopanie, vyvádzanie ho. Ani matere s drobnými deťmi — len pod cieňu, aby, ak
            zaplače ktoré, nepomýlilo pána farára… Pán rechtor koná si penziu. Príde nový, s novými
            piesňami, novou hrou — internacionálnou akousi. V kostole pribudne o zástavu „Isten és
            haza“. Vraj školskej mládeže, ktorá má knižočky, spevníčky kostolné, že im nikto
            nerozumie.
    </p>
    <p>
     Starý otec a jeho vrstovníci po jednom vystavajú z lavíc a konečne odstúpia navždy
            miesta svoje… Sú sviatky, sú utierne, ale niet už tej radosti, iba rozpomienky a v
            povedomých zúfanie a žiaľ. I ja žialim a vidím, ako nás vyvracajú od koreňa… Vidím, že
            kňazom, učiteľom nám je syn slovenskej matere, ktorý však nectí hneď
     <span class="emphasis">
      <em>
       štvrtý
      </em>
     </span>
     príkaz Boži, zapierajúc zvyk i reč otcov… Jemu a pánom
            deti už „dičírtešíkujú“… a učiteľ s nimi celý týždeň vyspevuje, čomu nik nerozumie, iba
            ticho túli sa do prázdnych lavíc a tratí sa z nich niekoľko starých ženičiek a chlapov
            krivých, slepých, nevládnych…
    </p>
    <p>
     Akýsi inakší, nie náš Ježiš rodí sa a vstáva z mŕtvych rok po rok, ktorý má — čižmy s
            ostrohami, že ťažko ho poznať… Borí sa starodávné s novotným, a novotné víťazí… Miesto
            orechov — ajnc, ferbľa na peniaze, miesto pre zábavku — do rána, i utiereň sa
            prekartúva, prepíja…
    </p>
    <p>
     Uletelo tak, Boh vie ako, i mojich mladých 20 rokov…
    </p>
    <p>
     *
    </p>
    <p>
     A uletelo mi ešte dvadsať. Vzpomínam.
    </p>
    <p>
     Som ten, čo som roky, pol života nebýval v chráme… Duša ma neraz bolela, snežný
            chodník sa mi belel v svete pred očima, po ktorom ma, chlapčeka, vodieval starý otec do
            kostola a po ktorom som pozdejšie sám bežal na utiereň, aby som s chlapci odzemok
            drobčil, aby sa pán dekan na nás obzrel, starší nás šťuchali, pán rechtor srezúval
            rováš…
    </p>
    <p>
     A potom to všetko mizlo, mizlo, a prišly nové deti, a keď i malý, videlo sa mi, že
            nemaly už našej radosti, lebo Ježiško už nemal, čo ony: krpčekov, baranice, ani kožuška…
            a tak som videl, že už niet ani radosti z radosti… A chodil som s boľavou dušou do lesa,
            hore potokom na starý hrádok, blúdil dolinou, hľadal tíš a utíšenie, kde bych bol sám so
            svojou dušou, radosťou i slzami. A keď mi, žiačikovi, študentovi, divadlom, muzeumom,
            školou, dobrým duchom býval kostol, čím ďalej — pre ľudí, čo v ňom vyučovať mali a čo s
            neho a v ňom všetko
     <span class="emphasis">
      <em>
       naše
      </em>
     </span>
     stierali — stával sa mi hŕbou kamenia,
            stolicou falošných prorokov, „vlasteneckého“ klamu a nízkeho chlebárstva ľudi, čo iba z
            neho žili, na ňom sa povýšiť chceli: farára a učiteľa. Tak i hrobitov, kam ma tiahly
            rozpomienky a vďačnosť… ani ten nebol verný ľudom, ktorých prikrýval, hlásajúc, že tu i
            tam neleží starý Štefan, Matúš, ale István a Maté… Tak ďaleko siahala ich krivá ruka…
    </p>
    <p>
     Keď som na námestiach, v záhradách či návršiach vídaval malé i veliké chrámové budovy
            — zbytočnými sa mi zdaly, obchodil som ich pre zlého ducha, čo v nich a z nich dušil…
    </p>
    <p>
     *
    </p>
    <p>
     Ale lož do času a pravda na veky!
    </p>
    <p>
     Zlého ducha už pravda i na Slovensku prevladzuje, už bije ním o zem. Vracia sa nám
            kostol, škola i hrobitov, a vráti sa dedina i mesto. Náš bude zase Ježiško, nám bude
            znieť pieseň: „Čas radosti, veselosti…“ vyšibeme kupčíkov a miestami, ako v mojej duši,
            už i týchto Vianoc narodí sa náš Ježiš… Vstane starý dekan i rechtor.
     <span class="emphasis">
      <em>
       Zuza
      </em>
     </span>
     s veľkými očami doťapká sa, ako kedysi moja stará mať, v
            mäkkých kapcoch… Jej dievkin chlapec so starým otcom
     <span class="emphasis">
      <em>
       Ondrišom
      </em>
     </span>
     pôjde, ak mu ešte tohto roku zaspať nedajú, na utiereň, aby obúvali Ježiškovi krpčeky,
            obetovali mu „také jabĺčko, ako srdiečko“ a naučili ho zatočiť sa na starú nótu: „Ovce,
            moje ovce, majú zlaté zvonce…“ i zavrtieť striebrom vybíjanou valaštičkou na starodávnu
            : „Vivat, Jezu, vivat náš, pôjdeš s nami na salaš…“
    </p>
    <p>
     Tam budem i ja, zababušený v plachtičke, pod chórom so starým otcom a Belko pod
            nohami…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2824">
        </a>
        Prvý máj
       </h2>
      </div>
     </div>
     <div>
     </div>
    </div>
    <p>
     (Zo vzpomienok priateľa.)
    </p>
    <p>
    </p>
    <p>
     Dedina na Hrone. Prvý máj.
    </p>
    <p>
     Dievčatká spevom, krikom sbierajú po slnečných brehoch kvietky: kašky, púpavy,
            kohútiky, zvončeky; viažu kytky, vijú venčeky, chi-chi, cha-cha, prizdobujú si nimi
            hlávky a dobrovoľne alebo s plačom, dávajú ich chlapcom-zurvalcom, hádžu na nich, alebo
            pred nimi, do bielej ešte riečky… Chlapci, čo tvrdší, smelší, sa prvý raz kúpajú. Voda
            síce ešte dych stavia, omečení trasú sa ako libačky, drkocú zubami, ale aspoň raz sa
            omočiť, schytiť zahodený kvet alebo venček na vode — to je odvaha, to je hrdinstva, nech
            stojí i zdravie…
    </p>
    <p>
     Ja omáčam do vody palec, pošpľachocem rukou, ale sa nekúpem. Bojím sa i ľadovej vody
            i rodičov; lebo ja som už nie dedinský, ale mestský žiak, ktorý si má „pansky“ viesť,
            hudú mi sprava-sľava, hoci môj ded krpce, opasok nosí…
    </p>
    <p>
     *
    </p>
    <p>
     Niekoľko rokov. Mesto na Hrone. Prvý máj.
    </p>
    <p>
     Študentíci ideme zo školy. Proti nám ulicou tiahne processia. Nemá zástav z kostola,
            ani nezvonia; ale jednako všetko zastáva, len klobúka nikto nepodvihne. Vyvaľujeme oči i
            my. Prvý raz také divadlo. Nad processiou červená zástava, s maďarským nápisom, ktorý
            pre ševeľ ťažko prečítať. V sprievode ticho, vážne, po štyria, nepravidelným krokom
            kráča s 50 — 60 mladých mužov. Čiernych v tvári, čiernych po rukách, ale dnes
            novovymytých a nejako čudno-pansky vyobliekaných, s červeným klinčekom v dierke kabátov.
    </p>
    <p>
     — Socialisti! — počujem hlas i šepot okolia. Poznávam niekoľko tvárí, robotníkov a
            tovarišov.
    </p>
    <p>
     Čudnú processiu sprevádzajú v predku, v zadu, s bokov mestskí policajti. Tam je i môj
            ujček, čo sa mu nechcelo byť pri kopyte, i šiel za hajdúcha. Pozdravím sa mu, ale on
            žmurká na mňa a odháňa všetkých chlapcov, žiakov i učňov, ktorí by sa radi pripojiť. Tak
            trocha sa mi zdá, ako by arestantov viedli…
    </p>
    <p>
     Na nedeľu, že jeden či dvaja boli v processii i z našej dediny, pán farár pospomínal
            v kázni všetkých čertov, rád by vysypať celé peklo na ich hlavy, ale niet ich v kostole.
            Tam sme sa všetci, celá dedina, poučili, že sa socialistov treba báť ani ancikristov…
    </p>
    <p>
     I sme sa veru zaľakli a otec s materou potom dlho uvažovali a neprišli na čisto iba v
            tom, aby sme sa nejak my, deti, medzi nich niekedy nedostaly…
    </p>
    <p>
     *
    </p>
    <p>
     Každý rok, i o päť, desať, vždy v kalendári
     <span class="emphasis">
      <em>
       prvý
      </em>
     </span>
     máj.
    </p>
    <p>
     — Že ho už nevedia vytrieť z kalendára, bol by pokoj, — uvažuje mať zase po takej
            kázni, tým viac, že sme blízko mesta, kde sa množí robotníctva i z našej dediny, i my,
            chlapci, podrastáme…
    </p>
    <p>
     Mesto. Obrázok ako driev: červené prápory, i tabuľky s nápismi o nejakom volebnem
            práve, robote a chlebe. Len všetkého viac i národa sila.
    </p>
    <p>
     A policajti už robia cestu, zastavujú upravujú na bočné ulice vozy i koče.
    </p>
    <p>
     V školách sa nevyučuje. Teda i my, študenti, pletieme sa po meste od včasného rána.
            Niektorí zakladajú si i klinčeky, kvietky do dierok kabáta. Osmelím sa i ja, ani do tej
            vody. Z processie ozýva sa maďarský spev: „Föl honfiak!
     <sup>
      [
      <a class="footnote" href="#ftn.d56e2867" name="d56e2867">
       51
      </a>
      ]
     </sup>
     …“ Prední znajú, ale ostatní slabo. Sú to robotníci slovenskí. Učili sme sa
            pieseň v škole. Už nás nič nezdrží pripojiť sa i spievať, čo hrdlo vládze tak, ako sme
            revali 15. marca „Košut nótu“. Potešia sa nám a my sa posmelíme a reveme… Trocha ma
            tiesni, ale držím krok… Skončilo sa, a ja pomyslím na mater a skrývam klinček. „A veď
            tam bolo plno študentstva, známych, z rodiny mojej, len práve že páni neboli… Ale či sú
            to horší ľudia, len preto, že sú iba robotníci, a nie majstri, páni? a nemajú 6 kráv v
            stajni, ako my?…“ vyhováram sa sám pred sebou.
    </p>
    <p>
     Len prečo té prápory a tabuľky maly všetko maďarské, a prečo nezaspievali aj
            slovensky…? začínala sa mi vtedy budiť v hlave myšlienka, ktorá ma zaujme a priviaže si
            časom cele.
    </p>
    <p>
     Farár uvedie novú modlitbu proti novým kacírom, i spomína ich každú nedeľu, len že
            ich už menom nemenuje. Ale kto chceš, dohádaj sa, na koho to padá. Aby mi tak zvedel o
            klinčeku, tam by bola známka z mravnosti a náboženstva… a to už pred poslednou zkúškou
            do života a istým chlebíkom, ktorému sa rodičia tak úfajú a ktorý ma potom — učiteľa —
            chcel zadusiť, ale som ho vypľul…
    </p>
    <p>
     *
    </p>
    <p>
     Pred 15. rokmi kvapnem do Prahy. Prvý máj! Prední básnici, spisovatelia prispeli do
            májových spisov robotníctva, slávnostných, červeno rámovaných čísel časopisov. Processie
            na každej ulici. Prápory, tabuľky, ale všetko svoje, české. Večer prednášky, v divadle i
            lóžach delníci. Oslava práce popredným hercom alebo herečkou, živé obrazy, delnícka hra
            „Tkalci“…
    </p>
    <p>
     Plná hlava dúm a vzpomienok na Slovensko. V kaviarni i doma porovnávam slovenské
            robotnícke pomery s českými; do čitárne Detvana prídu nám i slovenské májové spisy a
            čísla. Uľúti sa mi ich, že tam nikoho široko známeho. I slovenčina tvrdá, kostrbatá,
            temer bez mluvnice a pravopisu. Jedine myšlienka ťa viaže a hýbe vo mne akúsi túžbu,
            odvahu — hodiť sa do tej chladnej májovej vody… zo smelosti i za vencom…
    </p>
    <p>
     Konečne — nie; nemôžem viac, ako v duchu dobroželať. Necelý tam môj programm. Aspoň
            nie v Uhorsku.
    </p>
    <p>
     Prečo?
    </p>
    <p>
     *
    </p>
    <p>
     Mesto na slovenskom Východe. Pred vojnou. Nemali sme so ženou človiečika, s kým by v
            duchu našom pohovoriť. Traja-štyria študenti, i tí len kradmo, za tmy mohli k nám. A
            poslaný si, i sám chceš klepať na okienka ľudského a národného povedomia. Kam sa dať?
            kde začať? Začneme u svojich: sedliakov, remeselníkov, vojakov, murárov… Navštevuješ, i
            prídu. Naskytne sa príležitosť, voľby. Kandidát prichodí z Pešti. Je Maďar, ale
            socialista. Spravedlivý k všetkým. Prepadne iste, ale nebojí sa, myslíš si a nahováraš
            remeselníkov naň hlasovať. Ale tí robia — pánom; nahováraš roľníkov, ale tí že majú ešte
            pražce predať dráhe… Eh! — Ideš, aby si viac záujmu zobudil so ženou na stanicu v
            ústrety. Síde sa nás hlúček znevážených, zhľadených ľudí, ale my tvrdo tiahneme so
            stanice do mesta, na programnú reč a odtiaľ do kaviarne. Len jedno mi je divné. Sme ani
            v Debrecíne. Tam nič slovensky, ani tu. Ani spomienky, ani slova. Slováci hovoria šepmo
            slovensky, zle maďarsky, ale všetko sa snaží maďarsky, maďarsky. Rád som, že roľníci
            neprišli. S kýmže by si pohovorili…? Akáže to spravedlivosť, rovnosť? Nevdojak
            vzpomínaš, že v čisto slovenských mestečkách aj ich zábavy, prednášky bývaly maďarské,
            alebo ak — maďarsko-slovenské. V kaviarni shovárame sa a žiadame si kávy po slovensky.
            „Káva — kávé“ po slovensky, po maďarsky. Za to nám nič, ale akosi čudne, udivene hľadia
            všetky susedné stolíky na náš, čo za inakší socialisti sme my, než oni ostatní, ktorý sa
            každý namáha maďarsky hovoriť a my… inak, „po sprostu“… a ešte k tomu hlasno. Je nám
            tesno, ako asi bolo bratovi Šebeňovi a druhom jeho na sjazde v Pešti 25. dec. 1913, keď
            mu maďarskí súdruhovia privolávali, „aby sa učil maďarsky“ a nežiadal podpory ani zo
            spoločných peňazí na šírenie socialistickej literatúry slovenskej… Utisnutým si cítim
            ducha v spoločnosti, ktorej útisk chlebový lákal ma ako kvapka rtuti druhú kvapku…
    </p>
    <p>
     Prielom. Od krajinskej centralizačnej maďarskej strany trhajú sa Slováci, Rumuni,
            Nemci, Srbi… Žiada sa mi do víru. Veď v Čechách i tak už zapísali celú moju literárnu
            prácu do služby utlačeným a poníženým, a jedine oni, prešporskí slovenskí socialisti
            odvažujú sa hrať „nepanenský“ môj divadelný kus…
    </p>
    <p>
     Do „Robotníckych Novín“ posielam prvú poviedku. Tam stretneme sa so Šrobárom i
            druhými…
    </p>
    <p>
     … a dnes vzpomínam.
    </p>
    <p>
     *
    </p>
    <p>
     Slovenskú sociálno-demokratickú stranu a literatúru začali kedysi pred 30. rokmi
            tvoriť bratia: Tupý-Čech a Švéni-Slovák. Nezadlho maďarská vláda Švéniho vyhnala z
            Pešti, Tupého — neobčana — z Uhorska.
    </p>
    <p>
     Dnes Tupý a Švéni sišli sa v Soukupovi a Lehockom, ktorí nedali zarásť starým
            chodníčkom… Sišli sa, zahovorili po svojom, nestiesňajúc sa ni sami seba, ni nemeckého,
            ni maďarského súdruha.
    </p>
    <p>
     Dnes, robotný národ môj, ty večný svedok rodného deda, otca, matere, bratov mojich a
            ich čiernych mozoľov, s oddanou dušou slávim Tvoj sviatok a sláviť budem, kým ducha
            nezatratíš hmote, ktorú som, bývalo, cenieval len po zemiak, chlieb, párok viršlí a
            čiernu cigaretu, abych len nezaprel svoj vyšší program, ktorý dnes s tvojim tak
            harmonicky sa shodnul, ako chlieb so soľou…
    </p>
    <p>
     *
    </p>
    <p>
     Dievčatká, vijte vence! Chlapci, smelo do prúdu!
    </p>
    <p>
     Rozstúpte sa ulice mestečiek a miest československých, dnes do nebies i do palácov
            Prahy a Bratislavy svojsky, bez nemecko-maďarského prízvuku zneje pieseň: „Do zbrane,
            občania!…“ a okná palácov sa otvárajú svobode a bratstvu v bratoch a tak i v
            ľudstve.
    </p>
   </div>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2867" name="ftn.d56e2867">
        51
       </a>
       ]
      </sup>
      Marseillaisa.
     </p>
    </div>
   </div>
  </div>
 </body>
</html>
