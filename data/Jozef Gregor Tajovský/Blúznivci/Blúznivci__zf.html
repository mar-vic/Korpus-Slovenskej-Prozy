<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523143">
       </a>
       Osoby
      </h2>
     </div>
    </div>
   </div>
   <p>
   </p>
   <p>
   </p>
   <p>
    JOZEF MESSERSCHMIDT, notár
   </p>
   <p>
    JOZEF PODHOĽSKÝ, farár
   </p>
   <p>
    IGNÁC BIELIK, organista-učiteľ
   </p>
   <p>
    JÁN SÝPAJ-ŠTUBŇA, kupec
   </p>
   <p>
    ANDREJ MURGAČ, roľník
   </p>
   <p>
    MAXO, poštmajster
   </p>
   <p>
    ANTON DLHÝ, učiteľ
   </p>
   <p>
    ŽLIEBOK, stolár
   </p>
   <p>
    BOHÚŇ, richtár
   </p>
   <p>
    MAJSTRÍK, roľník
   </p>
   <p>
    MYDLÁR, roľník
   </p>
   <p>
    BUKOVEC, kováč
   </p>
   <p>
    BAČKO, krčmár
   </p>
   <p>
    LESMAJSTER
   </p>
   <p>
    BENKO, horár
   </p>
   <p>
    LESNÝ RIADITEĽ
   </p>
   <p>
    ŠKÔLDOZORCA
   </p>
   <p>
    OPÁT
   </p>
   <p>
    SLÚŽNY
   </p>
   <p>
    INŽINIER
   </p>
   <p>
    MARÍNA, notárka
   </p>
   <p>
    BAČKOVÁ, krčmárka
   </p>
   <p>
    JULKO, JANKO, študenti
   </p>
   <p>
    BOHUŠ, konzumiar
   </p>
   <p>
    KOHÚT, podnotár
   </p>
   <p>
    BUBENÍK
   </p>
   <p>
    KOSTOLNÍK
   </p>
   <p>
    ŠEĎO, rubač
   </p>
   <p>
    BABÁL, KUNA, KALICKÝ, STANČEK, robotníci fabrickí
   </p>
   <p>
    BORIAK, dozorca
   </p>
   <p>
    MLADÝ MURGAČ
   </p>
   <p>
    MLADÝ SÝPAJ
   </p>
   <p>
    MAŤ DLHÉHO
   </p>
   <p>
    MAŤ INVALIDA
   </p>
   <p>
    ZVONÁR
   </p>
   <p>
    FELDVÉBEL
   </p>
   <p>
    NEVESTA — PALÚŠKA
   </p>
   <p>
    ŽUPNÝ ÚČTOVNÍK
   </p>
   <p>
    II. NOTÁR
   </p>
   <p>
    PENZISTI, VDOVY, RUBAČI, FURMANI LIPTOVSKÍ, TRI DIEVČATÁ, VOJACI, ŠTYRIA ŽANDÁRI, ŽIACI
         A ŽIAČKY, DVE MALÉ DETI.
   </p>
   <p>
   </p>
   <p>
    <span class="emphasis">
     <em>
      Dej odohráva sa r. 1914 — 16 v dedine na liptovsko-zvolenských horách.
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523332">
       </a>
       Obraz I.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2523381">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2507075">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2505171">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2578672">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2579212">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2579560">
        Výstup 6.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: ústie hlbokých dvoch dolín. Nad ústím v úzadí brezami, bukmi a jedľami
            malebne zarastená biela vápencová Skala. Napravo, naľavo strmé, bučinou a jedlinou
            zarastené stráne. Popri cestách bystré, skalnaté potôčky. Za potôčkom napravo, v
            popredí, starý veľký buk, prvý pod stráňou. Plošina — tanečné miesto. Po stranách
            plošiny niekoľko stolov a lavíc, celkom jednoduchých, z nehobľovaných dosák, na
            kolíkoch. Teda výletné miesto. Dej ohohráva sa koncom mája 1914. Slnko svieti, potom
            zájde, stmilo by sa, keby mládenci nezapálili a nerozvešali niekoľko pestrých lampiónov.
            V úzadí má konzumiar voz pod plachtou a stôl. Na stole fľaše, poháriky. Pod bralom dve
            pahreby: nad jednou stojí kotol, na druhej pečú zbojnícku na dvoch ražňoch; na treťom
            rezeň slaniny, z ktorého kvapkajú masť na mäso.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523381">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Bielik, Murgač, Sýpaj, Maxo, Dlhý, Bohuš, Kohút, Kuna, Žliebok, Marína,
               tri dievčatá.
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Okolo kotla točia sa Marína a dievčatá: chystajú mäso, zemiaky atď. na guláš.
               O zbojnícku pečujú: Dlhý, Kohút a Kuna. Pred vozom rozkladá sa Bohuš. Na zakrytom
               stole celý chlieb, bryndza v geletke, oštiepky, liter vína a poháriky; na druhom,
               nezakrytom stole len víno, lebo tam usilovne hrajú preferans Bielik, Maxo a Žliebok.
               Pri prvom stole sedia notár, Murgač a Sýpaj. Fajčia. Bielik vždy z fajky, iní cigary
               alebo cigarety. Murgač nefajčí vôbec.)
      </em>
     </span>
    </p>
    <p>
     BIELIK, MAXO, ŽLIEBOK
     <span class="emphasis">
      <em>
       (rozdávanie karát):
      </em>
     </span>
     Raz — Dva — Z ruky!
     <span class="emphasis">
      <em>
       (Atď.)
      </em>
     </span>
    </p>
    <p>
     NOTÁR
     <span class="emphasis">
      <em>
       (ostrých lícnych kostí, chudý, počerný, vyholený, len hrubé čierne
               fúzy. Hlas strmý, istý, prenikavý, až skoro krik. Jasný pohľad, veselá povaha. Slovo
               nikdy nehľadá a hovorí určite a smelo):
      </em>
     </span>
     Hrmen bohov! Chlapci, kedy bude tá
            zbojnícka?
    </p>
    <p>
     KOHÚT: Ešte desať — pätnásť minút, pán notár.
    </p>
    <p>
     NOTÁR: Na dievčence sa mi neobzerajte! Marína, pani notárka, dajže pozor na nich!
    </p>
    <p>
     MARÍNA
     <span class="emphasis">
      <em>
       (počerná, dvadsaťpäťročná krásavica, odetá v ružových šatôčkách s
               bielou zásterou):
      </em>
     </span>
     Páni sa podobrali, nech dokážu. My za guláš stojíme!
    </p>
    <p>
     NOTÁR
     <span class="emphasis">
      <em>
       (chlapom pri stole):
      </em>
     </span>
     To čert slýchal: napred bryndzu,
            oštiepok a — potom mäso. Nuž, ale akože vypiť, keď si nezahryzneš!
     <span class="emphasis">
      <em>
       (Vstane.)
      </em>
     </span>
     Nech sa páči, páni; aj vy, kartári.
     <span class="emphasis">
      <em>
       (Štrngne
               si, chlipnú všetci.)
      </em>
     </span>
     Pán rechtor, ponúkaj! Zahoď karty! Dbaj o náš konzum!
    </p>
    <p>
     BIELIK
     <span class="emphasis">
      <em>
       (nízky, úzky, plešivý, len nad ušami venček vlasov, ako františkán.
               Vyholená tvár, iba dlhé, ovisnuté fúzy. V ruke, v ústach vždy fajka na dlhej čútore,
               ktorú nepopúšťa; v druhej ruke palička. Nechodí, ale cupká, opierajúc sa zľahka o
               paličku, viacej zo zvyku, ako od reumy. Nahne sa):
      </em>
     </span>
     Dočkáme farára.
    </p>
    <p>
     MAXO
     <span class="emphasis">
      <em>
       (vyholený na Franc-Jozefa, tučný, bruchatý, vždy v úradnej čiapke na
               hlave):
      </em>
     </span>
     Aj lesmajster sa sľúbil.
    </p>
    <p>
     NOTÁR
     <span class="emphasis">
      <em>
       (Maxovi):
      </em>
     </span>
     Ten poľuje a
     <span class="emphasis">
      <em>
       (Bielikovi)
      </em>
     </span>
     tvoj farár nepríde.
    </p>
    <p>
     BIELIK: Príde!
    </p>
    <p>
     NOTÁR: To by bol div divúci! Vieš, že nedrží s nami. Vždy sa bojí, že sa zopijeme a
            potárame anekdoty o ženách alebo sa zrazíme pre politiku.
    </p>
    <p>
     BIELIK: A tvoj štipľavý jazyk!
    </p>
    <p>
     NOTÁR: Len kto zaslúži. „Starého“ sa netýkam. Je príliš „svätý“ kňaz a učenec, a taký
            bude i dnes a zostane doma.
    </p>
    <p>
     MURGAČ
     <span class="emphasis">
      <em>
       (v bielej halienke, čižmách, zdravý starec, úplne vyholený, len
               biele, dlhé vlasy slovenské):
      </em>
     </span>
     Kňazovi sa tak svedčí: fary sa držať;
            nepríde do pokušenia.
    </p>
    <p>
     NOTÁR: Pokušeniu odolať je ťažšie, ako mu vyhnúť. Bezmála tiež desať rokov je tu, a
            ešte v krčme nebol; v pivnici má kapustnicu — nie víno.
     <span class="emphasis">
      <em>
       (Smiech.)
      </em>
     </span>
    </p>
    <p>
     MAXO: Ja viem…
     <span class="emphasis">
      <em>
       (Tajomne.)
      </em>
     </span>
     Starý pán preto bočí od nás, že nie je
            ani vládny, ani opozičný, ale v duchu
     <span class="emphasis">
      <em>
       (dôrazne)
      </em>
     </span>
     krajne národnostný
            človek.
    </p>
    <p>
     NOTÁR: Povedz priamo: „Muska — pansláv!“
    </p>
    <p>
     MURGAČ
     <span class="emphasis">
      <em>
       (Maxovi):
      </em>
     </span>
     To som i ja…
    </p>
    <p>
     SÝPAJ
     <span class="emphasis">
      <em>
       (silný, vysoký starec, trochu prešedivelá hlava, nabok začesané
               vlasy. Fúzy, dlhá ruská brada. Svieži ako Murgač. V čižmách a vôbec odetý ako ruský
               kupec v rubáške. Trochu nahluchlý, chytá sa za ucho, keď chce lepšie dočuť. Hovorí
               vždy hlasne, smelo):
      </em>
     </span>
     … a tu sme!
    </p>
    <p>
     MAXO: Mne sa, páni, nepredstavujte! Ja len, že ja, uhorsko-kráľovský poštmajster,
            viem, že nie sú to všetko kázne, sväté knihy a pátričky čo mu dochodia z Martina, Trnavy
            i
     <span class="emphasis">
      <em>
       (dôrazne)
      </em>
     </span>
     z českej Prahy.
    </p>
    <p>
     NOTÁR: Čo ty vieš, či aj ja neodberám na jeho meno?
    </p>
    <p>
     MAXO: Na svoje maďarský „Világ“, a na farárovo aspoň „Raráška“. Z čohože by si bol
            taký vtipný?
    </p>
    <p>
     NOTÁR: Pľuha si ty, Maxo! Čo by som ja mal — ty špehuješ.
    </p>
    <p>
     MAXO: Úradný rozkaz…
    </p>
    <p>
     NOTÁR: Ty však nechaj vtáča spievať, ako mu zobák narástol.
    </p>
    <p>
     MURGAČ: Čo slobodno v krajine a monarchii tlačiť, to nezabránite v Úvaloch čítať, i
            keď je to z Martina alebo čo aj z Prahy.
    </p>
    <p>
     SÝPAJ: Tak, tak, bratku! I čo pustia z Ruska, i to! Ja ruskú „Nivu“ rád čítam, a za
            deväť rubľov mám za batoh kníh do roka.
    </p>
    <p>
     MAXO: No, no… Kým zvrchu nič, ja nič…
    </p>
    <p>
     ŽLIEBOK
     <span class="emphasis">
      <em>
       (nízky, fúzatý, obočie ako štetky):
      </em>
     </span>
     Ja čítam…
    </p>
    <p>
     MAXO
     <span class="emphasis">
      <em>
       (preruší ho):
      </em>
     </span>
     Nemám slova proti pánu majstrovi.
     <span class="emphasis">
      <em>
       (Ukloní sa mu.)
      </em>
     </span>
    </p>
    <p>
     NOTÁR: Ba robíš sa „vichtig“, že niečo vieš!
    </p>
    <p>
     BIELIK: Čušte už! Sme spoločnosť priateľov, či politikov? Ja vás nechám, lebo prídem
            do oštary.
    </p>
    <p>
     NOTÁR: Pravdu máš, rechtor!
    </p>
    <p>
     BIELIK: Nepolitizovať! To som sľúbil aj farárovi, keď som ho pozýval dnes medzi nás.
    </p>
    <p>
     NOTÁR: Keď neprišiel, nepríde. Bude opatrovať svoje črpáky, čepce…
    </p>
    <p>
     MAXO
     <span class="emphasis">
      <em>
       (do reči):
      </em>
     </span>
     Aby tak bryndzou nepáchli. Ba či už má bačovské
            krpce? Spýtame sa ho.
    </p>
    <p>
     BIELIK: Urazí sa!
    </p>
    <p>
     NOTÁR: Ale toho kamenia, črepov, džbánkov má — cestu by som napravil. Lenže to už aj
            tuto: páni Murgač a Sýpaj majú v tom zásluhu.
    </p>
    <p>
     MURGAČ: Keď stačíme, vďačne ideme pomôcť kopkať na Žiarik a počúvať ho. A čítali by
            ste, čo v Muzeálnom sborníku píše…
    </p>
    <p>
     MAXO: Martinskom!
    </p>
    <p>
     MURGAČ: V tom! Čože! Aj to vám už oči kole?
    </p>
    <p>
     NOTÁR: Zišla by sa nám jeho pomoc a vzdelanosť. Lenže, ani do konzumu, ani do obce
            nechce a nejde.
    </p>
    <p>
     MURGAČ: Ale si krásne pečuje o chrám boží. Máme ho ozdobený ako málokde.
    </p>
    <p>
     MAXO: Sa vám nabielil hlavy v kázňach, kým vyprešoval…
    </p>
    <p>
     MURGAČ: Dobre má! Nemusia ľudia všetko prežrať.
    </p>
    <p>
     NOTÁR: To už zase — pozor, pán Murgač, lebo konzum z čohože bude žiť a dávať
            podielovô, ak neprežerieme?
     <span class="emphasis">
      <em>
       (Smiech.)
      </em>
     </span>
    </p>
    <p>
     BIELIK: A mne dohovára, že zlý príklad, keď v zime pod kázňou zmiznem od organu na
            pohár čaju a prsty zohriať.
     <span class="emphasis">
      <em>
       (Smiech.)
      </em>
     </span>
    </p>
    <p>
     ŽLIEBOK: Ej, aj mne je už vše tvrdo konca dočkať. Ako hrču hobľovať.
    </p>
    <p>
     SÝPAJ: A mne je to za amen. Ruské, pravoslávne služby božie, páni, to je doba!
            Hospodine bože! Keď som v Rusku kupčil…
    </p>
    <p>
     BIELIK
     <span class="emphasis">
      <em>
       (vzdychne):
      </em>
     </span>
     A takých, na nás vyprobovaných kázní, má už
            tri tlačené knihy, pane!
    </p>
    <p>
     NOTÁR: Pst! Dosť klebiet.
     <span class="emphasis">
      <em>
       (Zvrtne.)
      </em>
     </span>
     Ako sa ty máš, Náco?
     <span class="emphasis">
      <em>
       (Objíme ho.)
      </em>
     </span>
    </p>
    <p>
     BIELIK
     <span class="emphasis">
      <em>
       (vtipne):
      </em>
     </span>
     Zle! A tým horšie, čím sú ľudia múdrejší.
    </p>
    <p>
     NOTÁR: A to že už ako?
    </p>
    <p>
     BIELIK: Naučil som ich čítať, písať, spravia si sami — rechtorovi nič nedonesú.
     <span class="emphasis">
      <em>
       (Smiech.)
      </em>
     </span>
    </p>
    <p>
     NOTÁR: A teraz, keď budete dvaja učiť…
    </p>
    <p>
     BIELIK: Budeme labu lízať, nie maslo.
     <span class="emphasis">
      <em>
       (Smiech.)
      </em>
     </span>
    </p>
    <p>
     NOTÁR: Á! Slávna obec…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507075">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, richtár, Majstrík, Mydlár, Bukovec, Bačko, Babál, bubeník,
               kostolník.
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Všetko starší občania. Noví hostia: ktorí smelšie, ktorí zdržanlivejšie sa
               blížia k stredným i bočným stolom. Pozdravujú, stoja, sadajú. Nekonečné podávanie
               rúk. Všetko v srdečnosti a priateľstve.)
      </em>
     </span>
    </p>
    <p>
     NOTÁR
     <span class="emphasis">
      <em>
       (bubeníkovi):
      </em>
     </span>
     A bubon?
    </p>
    <p>
     RICHTÁR
     <span class="emphasis">
      <em>
       (v čižmách, plešivý, vyholený, len dlhé a rovné fúzy.
               Penzista-robotník):
      </em>
     </span>
     Ten mu spraví žena z chrbta, ak si viac prihne…
     <span class="emphasis">
      <em>
       (Smiech.)
      </em>
     </span>
    </p>
    <p>
     BUBENÍK: Ej, tej ženy niet! Že niet, pán notár?
    </p>
    <p>
     NOTÁR: To by bolo: hlavám obce — ženy rozkazovať! Pán kostolník, a pán farár?…
    </p>
    <p>
     KOSTOLNÍK: Po litániách hneď vyšli z fary s motyčkou…
    </p>
    <p>
     BIELIK: Príde!
    </p>
    <p>
     NOTÁR
     <span class="emphasis">
      <em>
       (hodí rukou, kričí):
      </em>
     </span>
     Zbojníci, mäsa!
     <span class="emphasis">
      <em>
       (Bohušovi.)
      </em>
     </span>
     A ty, krčmár, vína!
    </p>
    <p>
     DIEVČATÁ
     <span class="emphasis">
      <em>
       (schytia obrusy a idú prikrývať stoly).
      </em>
     </span>
    </p>
    <p>
     MARÍNA
     <span class="emphasis">
      <em>
       (ide dozrieť. Hostia i jej podávajú ruky. Pozor na obraz
               dedinsko-panský).
      </em>
     </span>
    </p>
    <p>
     NOTÁR: Ba čerta „krčmár!“ Len konzumiar. „Pečateného“ teda!… Ja ich otca, financa!
    </p>
    <p>
     BOHUŠ
     <span class="emphasis">
      <em>
       (vyťahuje štople a nosí fľaše na stoly):
      </em>
     </span>
     Už nesiem.
    </p>
    <p>
     DIEVČATÁ
     <span class="emphasis">
      <em>
       (rozkladajú poháriky).
      </em>
     </span>
    </p>
    <p>
     NOTÁR
     <span class="emphasis">
      <em>
       (keď si už popodávali všetci ruky a došli k stolu):
      </em>
     </span>
     Vítajte, pán richtár, a všetci moji radní páni, ako sa v Ľubietovej vraví. Nech sa páči,
            posadajte si! Nepremýšľajte, kde ktorý, len lavice opáčte, aby sa neprelomili skorej,
            ako sa opijeme…
     <span class="emphasis">
      <em>
       (Smiech, probujú lavice.)
      </em>
     </span>
     Všetci ste moji vzácni
            hostia: Slováci, Maďari…
    </p>
    <p>
     MURGAČ: … „Maďari“, čo i spod Kriváňa…
     <span class="emphasis">
      <em>
       (Zarazenie.)
      </em>
     </span>
    </p>
    <p>
     NOTÁR: … Nemec, Anglik
     <span class="emphasis">
      <em>
       (cieli na Mydlára).
      </em>
     </span>
    </p>
    <p>
     MYDLÁR
     <span class="emphasis">
      <em>
       (vstane a ukloní sa):
      </em>
     </span>
     „Olrajt!“
    </p>
    <p>
     NOTÁR: „Olrajt“! Poznať, kto bol v Amerike. Opoziční, vládni, i bez presvedčenia…
            Áno, bez rozdielu viery, národnosti, povolania a pohlavia.
     <span class="emphasis">
      <em>
       (Smiech.)
      </em>
     </span>
    </p>
    <p>
     BIELIK: Nebol by si to ty, pán notár, aby si nerozoznával i to…
    </p>
    <p>
     NOTÁR: A ty, pán rechtor, už nerozoznávaš sukňu od nohavíc?
     <span class="emphasis">
      <em>
       (Smiech.)
      </em>
     </span>
     Vdovec ani svieca!
    </p>
    <p>
     BIELIK
     <span class="emphasis">
      <em>
       (zakryje si dlaňou ústa):
      </em>
     </span>
     Šindlie na dome…
     <span class="emphasis">
      <em>
       (Upozornenie, že sú tu i dievčatá a vážni starci.)
      </em>
     </span>
     Nie je tu
            lepšie? Krčma zadúša, čo aj notárova!
    </p>
    <p>
     NOTÁR: Ja tebe dám, agitovať mi proti krčme! Či nebude aj tvoja?
    </p>
    <p>
     BIELIK: Môj je len poctivý konzum!
    </p>
    <p>
     NOTÁR: Ale rumu s čajom si rád uhneš.
     <span class="emphasis">
      <em>
       (Smiech.)
      </em>
     </span>
    </p>
    <p>
     DLHÝ, KOHÚT, KUNA
     <span class="emphasis">
      <em>
       (donesú ražne, odhrnú z kraj stola obrusy, ražne oprú
               koncom na stoly a držia):
      </em>
     </span>
     Zbojnícka!
     <span class="emphasis">
      <em>
       (Veselosť.)
      </em>
     </span>
    </p>
    <p>
     DIEVČATÁ
     <span class="emphasis">
      <em>
       (roznášajú znova v košíkoch kúsky chleba a ponúkajú).
      </em>
     </span>
    </p>
    <p>
     NOTÁR: Každý nožík z vrecka von a nech sa páči — takto! Aj slaninky!
     <span class="emphasis">
      <em>
       (Ukrojí si z ražňa mäsa, z druhého slaninky a je.)
      </em>
     </span>
     Nikomu
            nebudeme podávať. Každý má rozumu pre seba dosť.
     <span class="emphasis">
      <em>
       (Veselosť.)
      </em>
     </span>
    </p>
    <p>
     PRÍTOMNÍ
     <span class="emphasis">
      <em>
       (slušne idú, i si z ražňov režú mäso na chlieb a jedia,
               pochvaľujú).
      </em>
     </span>
    </p>
    <p>
     NOTÁR
     <span class="emphasis">
      <em>
       (udrie po pleci Kohúta):
      </em>
     </span>
     Výborne! Ľavá moja ruka.
    </p>
    <p>
     MAXO: Prečo dnes „ľavá“, keď sa vždy chváli „pravá“?
    </p>
    <p>
     NOTÁR: Ľavá je poctivá, čo aj ťarbavá. Ale bude z neho notár, keď sa vypsí.
            Starodávne moje lásky dedinské mi, toť s mladým učiteľom, už všetky prebrali. Len by tak
            aj písací stolík a zákony…
    </p>
    <p>
     BIELIK
     <span class="emphasis">
      <em>
       (zbožne):
      </em>
     </span>
     A organ, organ!
    </p>
    <p>
     DLHÝ
     <span class="emphasis">
      <em>
       (neisto):
      </em>
     </span>
     Ale ja?
    </p>
    <p>
     NOTÁR: Nerobte sa svätým, pán učiteľ!
    </p>
    <p>
     KOHÚT
     <span class="emphasis">
      <em>
       (prisvedčí):
      </em>
     </span>
     Tak len tie mladšie…
    </p>
    <p>
     NOTÁR: To je hlúposť! Mali ste práve tie rozumnejšie…
     <span class="emphasis">
      <em>
       (Smiech. Berie
               pohárik.)
      </em>
     </span>
     Na zdravie, ctení občania a milí hostia!
    </p>
    <p>
     SÝPAJ A PRÍTOMNÍ: Na zdravie pánu notárovi!
     <span class="emphasis">
      <em>
       (Pijú.)
      </em>
     </span>
    </p>
    <p>
     BIELIK
     <span class="emphasis">
      <em>
       (podnáša Maríne chlieb a pečienku, v druhej ruke pohárik a hneď zase
               schytí pre seba druhý):
      </em>
     </span>
     Aj s jeho milou paňou a dietkami!
     <span class="emphasis">
      <em>
       (Smiech.)
      </em>
     </span>
    </p>
    <p>
     NOTÁR: Rechtor, nenarážaj! Ešte je len jedno.
    </p>
    <p>
     BIELIK: Pán Boh požehnaj jedenásť, ako mne!
    </p>
    <p>
     MARÍNA: Celú školu, pán rechtor…
    </p>
    <p>
     NOTÁR: Máš ich málo — deväťdesiat? Tu je otázka, z čoho vychovať? Málo kontraktov,
            testamentov…
    </p>
    <p>
     MURGAČ: Všetko vôkol erárne, čože máme prepisovať, porúčať?
    </p>
    <p>
     NOTÁR: Keby mne tak dochodilo, ako starým penzistom! Pánu Sýpajovi, čo má árendu za
            tri domy a penziu od cára, že do jeho krajiny kupectvo uvádzal…
     <span class="emphasis">
      <em>
       (Smiech.)
      </em>
     </span>
    </p>
    <p>
     SÝPAJ: Keby penziu… Ale dosť mi dal zarobiť báťuška, jasný cár…
    </p>
    <p>
     NOTÁR: Alebo Murgačovi, Majstríkovi, Mydlárovi…
    </p>
    <p>
     MYDLÁR: Olrajt!
    </p>
    <p>
     NOTÁR: Čo majú po tri-štyri kravy a mlieka ako vody a Babál ešte i vo fabrike plácu…
            Dobre je nám, čo, pán richtár? Tiež penzia z bratskej, gazdovstvo a richtárske dúrnô.
            Tri dôchodky!
     <span class="emphasis">
      <em>
       (Smiech.)
      </em>
     </span>
    </p>
    <p>
     RICHTÁR: Veru „dúrnô“: to s porciami, to do slúžňovskej, do sirotskej… Trikrát toľko
            doplatím.
    </p>
    <p>
     MYDLÁR: Olrajt! Poďakujte, ja budem obci darmo slúžiť!
    </p>
    <p>
     RICHTÁR: Keď som ja dolárov v Amerike nenahrabal!… Ak ťa vyvolia, poďakujem.
    </p>
    <p>
     NOTÁR: Budeme voliť nového richtára?
    </p>
    <p>
     PRÍTOMNÍ: Nie! Nebudeme! Len po smrti starého!
    </p>
    <p>
     NOTÁR
     <span class="emphasis">
      <em>
       (rozloží ruky pred Mydlárom, že márny pokus):
      </em>
     </span>
     Najťažšie je
            nám na svete. My len keď zarobíme: Bukovec — kladivom, Žliebok — hoblíkom a notár —
            perom!
     <span class="emphasis">
      <em>
       (Veselosť.)
      </em>
     </span>
     Páni, priatelia: jedzte, pite! Podporujte svoj
            konzum! Čím viac strovíte, tým viac zisku bude mať na seba i na rozdávanie… Oštiepky,
            bryndza… Marína, dievčatá, ponúkajte!
    </p>
    <p>
     MARÍNA, DIEVČATÁ: Prosím!
     <span class="emphasis">
      <em>
       (Idú a ponúkajú s úsmevom. Hostia natierajú si po
               štipke nožíkom alebo krájajú z oštiepkov.)
      </em>
     </span>
    </p>
    <p>
     NOTÁR: Na večeru bude guláš! Zatiaľ si povieme, čo sa nás všetkých týka, ktorí pijeme
            a fajčíme, hoci je tu aj pán krčmár Bačko!
    </p>
    <p>
     BAČKO
     <span class="emphasis">
      <em>
       (neisto):
      </em>
     </span>
     Pre mňa si povedzte…
    </p>
    <p>
     SÝPAJ A MNOHÍ: Čujme!
    </p>
    <p>
     NOTÁR: Myslím, že ste s tovarom i s cenami spokojní?
    </p>
    <p>
     BIELIK: To nám povedia gazdiné.
    </p>
    <p>
     MARÍNA, DIEVČATÁ: Spokojné! — Mamy sú spokojné. — A my nemusíme vláčiť. — Na chrbtoch
            z mesta!
    </p>
    <p>
     NOTÁR: Preto ste vy, dievčatá, rovné ani paličky do fazule.
     <span class="emphasis">
      <em>
       (Smiech.)
      </em>
     </span>
     Vy ste spokojné! Ale my, chlapi, sme nespokojní.
            Nemáme svojej krčmy, ani trafiky!
    </p>
    <p>
     MARÍNA: Tých netreba!
     <span class="emphasis">
      <em>
       (Smiech.)
      </em>
     </span>
    </p>
    <p>
     DIEVČATÁ
     <span class="emphasis">
      <em>
       (tlieskajú).
      </em>
     </span>
    </p>
    <p>
     NOTÁR: Marína, na to som ťa sem vzal, aby si sa mi ozývala práve naopak, ako aj
            rechtor.
    </p>
    <p>
     DIEVČATÁ: Ba dobre sa ohlásili pani notárka! — Zavrieť krčmy! — Aj trafiky!
    </p>
    <p>
     NOTÁR: A kdeže budete tancovať!
    </p>
    <p>
     DIEVČATÁ: Na pažiti! — Tu!
    </p>
    <p>
     MAXO: Vláda má iste príčinu…
    </p>
    <p>
     NOTÁR: A ty to nevieš? Politika! Chcú nás v šachu držať — na dáke voľby. Ale,
            občania! Podáme apelátu na ministra. Podpíšete ju?
    </p>
    <p>
     BUKOVEC A MNOHÍ: Podpíšeme!
    </p>
    <p>
     SÝPAJ: Podpíše celá dedina!
    </p>
    <p>
     BAČKO
     <span class="emphasis">
      <em>
       (tučný, bruchatý, červený, vyholený):
      </em>
     </span>
     Prosím, páni, konzum
            dosť predá pečatených nápojov a tajne i nalieva…
    </p>
    <p>
     NOTÁR: Pane Bačko, nabok hnevy! Ešte aj vy budete k nám chodiť na dobré vínko.
    </p>
    <p>
     BAČKO
     <span class="emphasis">
      <em>
       (pichne):
      </em>
     </span>
     Ako páni ku mne…
    </p>
    <p>
     NOTÁR: Tu je ruka! My k vám, vy k nám, a keď budeme viac piť
     <span class="emphasis">
      <em>
       (smiech),
      </em>
     </span>
     bude i viac osohu, i konzumu, i vám!
    </p>
    <p>
     BAČKO
     <span class="emphasis">
      <em>
       (neochotne prijal podanú ruku):
      </em>
     </span>
     Ešte máme priateľov aj my,
            keby prišlo na podpisy…
    </p>
    <p>
     NOTÁR: Za prsty!? So mnou?
     <span class="emphasis">
      <em>
       (Spraví z prsta háčik, proti Bačkovi vystrie
               ruku.)
      </em>
     </span>
    </p>
    <p>
     RICHTÁR: Hľaďmeže…!
    </p>
    <p>
     BAČKO
     <span class="emphasis">
      <em>
       (si netrúfa za prsty, mykne plecom, odstúpi).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505171">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, farár.
      </em>
     </span>
    </p>
    <p>
    </p>
    <p>
     FARÁR
     <span class="emphasis">
      <em>
       (prichodí v reverende a kabáte, s motyčkou, taškou, chudý, plešivý,
               zlaté okuliare. Rozvážny, pomalý. Slová ukladá ako kamene).
      </em>
     </span>
    </p>
    <p>
     NOTÁR, BIELIK, MAXO A VŠETCI
     <span class="emphasis">
      <em>
       (sa hýbu a idú ho vítať, dievčatá ruky
               bozkávať, ale si nedá; dvíha ruky s motyčkou i taškou nad hlavou):
      </em>
     </span>
     Sláva!
            Živio! Éljen!
    </p>
    <p>
     FARÁR: Pochválen Pán Ježiš Kristus!
    </p>
    <p>
     MURGAČ A VŠETCI: Naveky! Naveky! Amen!
    </p>
    <p>
     NOTÁR: To mi je uznanie nadovšetko vzácne! Marína, tanierik! A či po valasky,
            veľadôstojný?
    </p>
    <p>
     FARÁR
     <span class="emphasis">
      <em>
       (podáva ruku pánom a starším):
      </em>
     </span>
     Nevyrušujte sa, páni, pre
            mňa.
    </p>
    <p>
     NOTÁR, BIELIK
     <span class="emphasis">
      <em>
       (berú mu motyčku a tašku):
      </em>
     </span>
     My sme sa už neúfali,
            len tu, rechtor.
    </p>
    <p>
     BIELIK: Pán farár mi povedal: „Prídem“ — prišiel!
    </p>
    <p>
     FARÁR: Len som trocha zabočil popri potôčku, čo, reku, jarné vody?
     <span class="emphasis">
      <em>
       (Otvára
               tašku a vytiahne dva-tri kúsky rudy.)
      </em>
     </span>
     A hľa! V útrobách našich hôr
            ukrytých je veľa božích darov.
    </p>
    <p>
     NOTÁR
     <span class="emphasis">
      <em>
       (berie kúsok rudy).
      </em>
     </span>
    </p>
    <p>
     MAXO
     <span class="emphasis">
      <em>
       (druhý kúsok).
      </em>
     </span>
    </p>
    <p>
     FARÁR
     <span class="emphasis">
      <em>
       (vytiahne i tretí kúsok):
      </em>
     </span>
     Toto bude hematit — ruda
            železná, bohatá, zdá sa mi…
     <span class="emphasis">
      <em>
       (Podá.)
      </em>
     </span>
     A čo vy máte v rukách, to je
            kuprum a galenit, meď, olovo; ale môže byť i čiastočka striebra, ba i zlata.
    </p>
    <p>
     MNOHÍ
     <span class="emphasis">
      <em>
       (podávajú si z ruky do ruky).
      </em>
     </span>
    </p>
    <p>
     FARÁR: Ó, bože, keby sa naše baníctvo povzniesť mohlo na stupeň v týchto horách
            bývalý…
    </p>
    <p>
     BUKOVEC, RICHTÁR A MNOHÍ: Keby — Keby! — Daj, Bože!
    </p>
    <p>
     FARÁR: …ako kým bol na peniazi obraz Matky božej. Ale — ten zmizol, ukrylo sa i
            bohatsvo hôr pre budúce veky, keď si zase uctíme matku Syna Spasiteľa.
    </p>
    <p>
     MARÍNA
     <span class="emphasis">
      <em>
       (donesie pečienku na tanieriku a príbor):
      </em>
     </span>
     Prosím,
            prevelebný pán farár!
    </p>
    <p>
     FARÁR
     <span class="emphasis">
      <em>
       (s úklonkami, s úsmevom ďakuje):
      </em>
     </span>
     Veď ja som nepomáhal,
            milostivá!
    </p>
    <p>
     NOTÁR
     <span class="emphasis">
      <em>
       (naleje vína):
      </em>
     </span>
     Nech sa vám páči! Zbojnícka!
    </p>
    <p>
     FARÁR: Ďakujem. Ochutnám!
     <span class="emphasis">
      <em>
       (Sadne si.)
      </em>
     </span>
    </p>
    <p>
     NOTÁR: A z toho nášho „pečateného“…
     <span class="emphasis">
      <em>
       (Dvíha pohárik.)
      </em>
     </span>
    </p>
    <p>
     FARÁR
     <span class="emphasis">
      <em>
       (vzpriami hlavu, pomyslí a vstane):
      </em>
     </span>
     Vysokoctená
            spoločnosť!
    </p>
    <p>
     RICHTÁR a mnohí: Čujme! — Haljuk! — Ticho!
    </p>
    <p>
     FARÁR: Dnes oslavujeme desiate výročie blahodarnej činnosti v našej obci blahodarného
            pána Jozefa Messerschmidta, nášho hlavného pána notára.
    </p>
    <p>
     MURGAČ, MAXO a mnohí: Nech žije! — Éljen!
    </p>
    <p>
     FARÁR: A tu sa mi núka myšlienka: pripodobniť činnosť nášho pána notára k skutkom
            starozákonného Jozefa Egyptského.
    </p>
    <p>
     MAXO: To bude kázeň!
    </p>
    <p>
     MURGAČ a starší
     <span class="emphasis">
      <em>
       (utierajú si od dojmu oči, slzy).
      </em>
     </span>
    </p>
    <p>
     FARÁR: Tak nebude, nebojte sa! Pár slov. Ako ja pozorujem, už temer desať rokov, pán
            notár nevychodí z plánov a z práce, ktorými usiluje sa s jemu vlastnou húževnatosťou a
            vytrvalosťou naprávať a polepšovať hospodársko-sociálny stav občanov zverenej mu
            politickej obce a slúži bezzištnosťou svojou za príklad v ľudomilnosti, v neohrozenom
            demokratickom zmýšľaní a konaní, v srdečných sympatiách k ľudu, medzi ktorým účinkuje
            pre blaho časné, ale pamätlivý i na chrám boží a školy. Jubilantovi želám zdravia, sily,
            vytrvalosti v ďalšej blahonosnej činnosti a aby som sa vrátil k pôvodnej myšlienke,
            chráň vás Boh od zrady a uvrhnutia do studne zaznania a nevďaky.
    </p>
    <p>
     BUKOVEC a všetci: Nikdy! To nikdy nie!
    </p>
    <p>
     FARÁR: Na zdravie!
    </p>
    <p>
     NOTÁR
     <span class="emphasis">
      <em>
       (srdečne ďakuje, ukláňa sa, štrngá si s farárom a
               všetkými).
      </em>
     </span>
    </p>
    <p>
     MAJSTRÍK a všetci: Na zdravie!
     <span class="emphasis">
      <em>
       (Pijú.)
      </em>
     </span>
    </p>
    <p>
     FARÁR: Kto by chcel byť údom Spolku svätovojtešského alebo mohol obetovať a zakúpiť
            pre rodinku slovenské sväté Písmo, Nábožné výlevy, môže sa i tu prihlásiť, ako i
            predplatiť na Svätú rodinu. Toľko, ako kňaz, pokladám si za milú a svätú povinnosť vždy
            a všade ohlásiť.
    </p>
    <p>
     MAXO
     <span class="emphasis">
      <em>
       (neúprimne):
      </em>
     </span>
     Keď budeme sláviť vaše desaťročie, všetci si
            tie knihy kúpime a do Spolku vstúpime!
     <span class="emphasis">
      <em>
       (Úsmevy.)
      </em>
     </span>
    </p>
    <p>
     FARÁR: Uvidím… Uvidím… Za slovo, pán poštmajster! — Aby som nepozabudol, vážení, ešte
            na jednu svoju vlastenecko-národnú povinnosť: kto by mal a mohol postrádať nejaký
            muzeálny predmet po predkoch, vďačne opatrím a zachránim budúcim pokoleniam na patričnom
            mieste…
    </p>
    <p>
     RICHTÁR: Vyzbierané už všetky komory a povaly! I pán farár i stolica i z Pešti a
            hlavne židia už všetko vybrali.
    </p>
    <p>
     FARÁR: Ja len ak by predsa… Prosím — bavte sa!
     <span class="emphasis">
      <em>
       (Sadne si a je.)
      </em>
     </span>
    </p>
    <p>
     SÝPAJ
     <span class="emphasis">
      <em>
       (vstane, hluk stíchne):
      </em>
     </span>
     Vysokoctený náš pán notár! Ja, ako
            Rusi vravia, imenno by som chcel pripomenúť čo-to. Vašou zásluhou je, že máme poštu
            každý deň…
    </p>
    <p>
     MAXO
     <span class="emphasis">
      <em>
       (zdanlivo žartom, ale pichnúť chce):
      </em>
     </span>
     a „Slovenský denník“…
    </p>
    <p>
     SÝPAJ: Ten ja! Pán poštmajster…
    </p>
    <p>
     MAXO: … Ja všetky!
    </p>
    <p>
     NOTÁR: To nerob; nevieš potom, čí si!
     <span class="emphasis">
      <em>
       (Smiech.)
      </em>
     </span>
    </p>
    <p>
     MAXO: Vždy uhorský a vládny!
    </p>
    <p>
     BIELIK: Politike pokoj!
    </p>
    <p>
     SÝPAJ: Založili ste s váženým naším pánom rechtorom konzum, aby národ nebol odkázaný
            na monopolistov, ako boli naši kupci, či židovskí, či kresťanskí. Na mnogaja blagaja
            lieta!
    </p>
    <p>
     MAXO: Amen!
     <span class="emphasis">
      <em>
       (Štrnganie.)
      </em>
     </span>
    </p>
    <p>
     MURGAČ
     <span class="emphasis">
      <em>
       (od stola, sediac):
      </em>
     </span>
     A ešte ani ty si, brat Janko, všetko
            nepovedal.
     <span class="emphasis">
      <em>
       (Vstane.)
      </em>
     </span>
     Ja, gazda, viem, čo nám vykonal pán notár, keď
            nás spojil s mestom dobrou cestou.
    </p>
    <p>
     MAXO: Ale uznať sluší: lesný erár dal najviac…
    </p>
    <p>
     MURGAČ: Bol to prvý jeho záujem o lesy a drevo. Ale začal pán notár. Pre slávny erár
            mohli sa tu furmani ešte tristo rokov lámať s vozmi a koňmi.
    </p>
    <p>
     RICHTÁR A NIEKTORÍ: Tak je! — Pravda! — Mohli!
    </p>
    <p>
     NOTÁR: A teraz si ešte prerazíme cestu na kúpele Korytárky a dolu na Váh. Len svorne
            so mnou!
    </p>
    <p>
     RICHTÁR: Všetci!
    </p>
    <p>
     MURGAČ: A málokto vie, čo stálo pána notára práce, vypisovania a chodenia s
            deputáciami až do ministerstva, aby sme si mali kde kravičky pásť, ovečky zasalašiť, na
            zimu sena narobiť. Pašienky, lúky by boli už dávno lesom zasadili páni inžinieri, nebyť
            nášho pána notára. Živ vás Boh!
    </p>
    <p>
     MAJSTRÍK A VŠETCI: Nech žije! Éljen!
     <span class="emphasis">
      <em>
       (Štrnganie.)
      </em>
     </span>
    </p>
    <p>
     RICHTÁR: Ani vy, ujček Murgaš, všetko ste nepovedali. Ja, richtár, viem najlepšie.
            Bývali sme dlžní porcie od roka do roka a povedzte: či pán notár dal i len jedného
            občana exekvovať, predať?
    </p>
    <p>
     BUBENÍK: Nikoho! Bubeník by o tom musel vedieť!
     <span class="emphasis">
      <em>
       (Udrie sa v
               prsia.)
      </em>
     </span>
    </p>
    <p>
     RICHTÁR: A či knižky robotné, či pasy do sveta a za kupectvom, čipkárstvom, či
            akúkoľvek na svete vojenskú a aká by nebola poradu a pomoc, a bez drahých fiškálov —
            ktože nám dával a dáva? A kontrakty, predpisy, a skoro zdarma prácu; iba štemple…
    </p>
    <p>
     NOTÁR: Dosť; dosť, pán richtár a priatelia! Budem sa hanbiť za toľké chvály. Ľahko mi
            bolo s takým výborom a richtárom pracovať, ktorý vie každú medzu, každú erárnu hranicu a
            celý kataster našej obce nosí v hlave a má cit spravodlivosti.
    </p>
    <p>
     RICHTÁR: Pán notár, raz sa desať rokov zaslúžene uznať takému obrancovi našej
            chudoby, ako ste vy.
    </p>
    <p>
     MURGAČ A VŠETCI: Tak je, tak!
    </p>
    <p>
     KUNA
     <span class="emphasis">
      <em>
       (priskočí a smelo reční):
      </em>
     </span>
     Ja, robotník fabrický,
            pozdravujem pána notára, že sa nehanbí za chudobný, učiernený, otrhaný, robotný národ,
            ktorý sa vláči s kapsou po fabrikách, baniach, lesoch a kde všade sme rozídení za kúskom
            chleba!
     <span class="emphasis">
      <em>
       (Odbehne ku kotlu.)
      </em>
     </span>
    </p>
    <p>
     BABÁL A VŠETCI
     <span class="emphasis">
      <em>
       (potlesk):
      </em>
     </span>
     Tak je! Nech žije!
     <span class="emphasis">
      <em>
       (S
               obdivom a uznaním hľadia za Kunom.)
      </em>
     </span>
    </p>
    <p>
     NOTÁR
     <span class="emphasis">
      <em>
       (vstane, dojatý):
      </em>
     </span>
     Ďakujem, občania a priatelia. Váš som a
            budem! Pracujem, lebo práca ma teší a živí. Len dve-tri slová ešte.
    </p>
    <p>
     SÝPAJ A VŠETCI: Čujme! Aj do večera!
    </p>
    <p>
     NOTÁR: Keď som bol chlapcom, pásaval som otcove barany. Raz obliekli sme do halienky
            barana a ostatní barani čo? Utekali od neho a ten preoblečený ich skoro nevládal
            dohoniť. Ľakli sa ho, a bol predsa z nich. Ja tiež som, po zvyku, prehodil halenu,
            obliekol panský kabát, ale sa ma neľakajte. Ja sa vám z týchto hôr nehnem, len keď — ak
            mi Boh dá dožiť — pôjdem na penziu. Tu s vami chcem pracovať a žiť. Nuž aby ste sa
            nebáli, keď vás zase a zase, ako dosiaľ, do nejakých pospolitosti našej osožných vecí
            budem volať a ťahať a nenechali ma v blate, ako liptovskí furmani…
    </p>
    <p>
     BOKOVEC, RICHTÁR A VŠETCI: Nie! Nikdy! — Vždy s vami a za vami! — Krvou za vás
            pohrnieme! — Nech žije!
     <span class="emphasis">
      <em>
       (Štrnganie.)
      </em>
     </span>
    </p>
    <p>
     NOTÁR: A teraz veselo! Harmoniku! Spievajte! Prvú pána farárovu! Ktorúže, prevelebný
            pane?
    </p>
    <p>
     FARÁR
     <span class="emphasis">
      <em>
       (aby trochu schladil):
      </em>
     </span>
     „Ráč nás, Pane, zbaviť neprávosti…“
    </p>
    <p>
     BIELIK: Tú vám ja zahrám zajtra na organe.
    </p>
    <p>
     NOTÁR: Pánu poštmajstrovi, aby sa oženil a na nás privykol!
    </p>
    <p>
     MAXO: Chceš zarobiť na dnešné trovy.
     <span class="emphasis">
      <em>
       (Smiech.)
      </em>
     </span>
    </p>
    <p>
     NOTÁR: Od stovky nepustím! Ale ako uhorsko-kráľovského poštmajstra a vládneho
            korteša, dám si nacionál stuhu a pod Franc Jozefom ťa osobášim, ja, opozičník a radikál.
    </p>
    <p>
     BIELIK
     <span class="emphasis">
      <em>
       (nárekom):
      </em>
     </span>
     Zase politika!
    </p>
    <p>
     NOTÁR
     <span class="emphasis">
      <em>
       (Bielikovi):
      </em>
     </span>
     Nie! Počúvaj… Ženiť ho chceme, zase sa
            veseliť.
    </p>
    <p>
     MAXO: V tom vás, páni, a tuším i seba, prekvapím. Starý mládenec musí si ženu konať s
            farárom:
     <span class="emphasis">
      <em>
       (Smiech.)
      </em>
     </span>
     Pardon! Ba áno, s farárom!
    </p>
    <p>
     FARÁR: Sme zvedaví, prečo?
    </p>
    <p>
     MAXO: Aby bol hneď poruke sobášiť, lebo ináče si to mládenčisko staré rozmyslí…
     <span class="emphasis">
      <em>
       (Smiech.)
      </em>
     </span>
    </p>
    <p>
     FARÁR: Pán poštmajster, bývam vždy, ale teraz ešte viac budem doma čakať vás na tie
            spoločné námluvy!
     <span class="emphasis">
      <em>
       (Potlesk, smiech.)
      </em>
     </span>
    </p>
    <p>
     DLHÝ, KOHÚT, BOHUŠ, KUNA, TRI DIEVČATÁ
     <span class="emphasis">
      <em>
       (schystali sa v skupinu, predstúpia
               vážne pred farára).
      </em>
     </span>
    </p>
    <p>
     FARÁR: Čože, čože, pán učiteľ a deti moje? Do svätého ruženca?
    </p>
    <p>
     DLHÝ: My, nádejní herci, prosíme pána farára, či by ste nemali taký spevníček, v
            ktorom by bola vynotovaná pieseň: „Spievajže si, spievaj, spevavé stvorenie…“
    </p>
    <p>
     FARÁR: Taký notovaný spevníček? Sotva… Ale ja… ja tú pieseň znám z mladosti.
    </p>
    <p>
     KOHÚT, HERCI A HEREČKY
     <span class="emphasis">
      <em>
       (uradostení prosia. Dlhý vytiahne notes a
               notuje).
      </em>
     </span>
    </p>
    <p>
     DLHÝ: Prosíme, prosíme nám ju zaspievať.
    </p>
    <p>
     FARÁR: Pekná pieseň, hm!
     <span class="emphasis">
      <em>
       (Odkašle a zaspieva.)
      </em>
     </span>
    </p>
    <p>
     KOHÚT A VŠETCI
     <span class="emphasis">
      <em>
       (potlesk).
      </em>
     </span>
    </p>
    <p>
     DLHÝ: Ja som bol dosiaľ na maďarskom kraji učiteľom a založil tam spevácky spolok a
            divadelný krúžok. Teraz som tu, a tiež sa chceme odvážiť s deťmi i staršou mládežou
            zahrať divadlo po slovensky. Prosíme vás, ako predsedu školskej stolice, aby ste nám
            povolili spraviť to divadlo v škole, v novej triede.
    </p>
    <p>
     MURGAČ, ŽLIEBOK A OBČANIA
     <span class="emphasis">
      <em>
       (jedni sa tešia, druhí mračia a
               šuškajú).
      </em>
     </span>
    </p>
    <p>
     FARÁR: Úmysel, pán učiteľ, krásny, vznešený, ale v škole… Pošpinia sa lavice.
    </p>
    <p>
     DLHÝ, HERCI A HEREČKY: Tie vynesieme! — Skryjeme! — Stolce dáme!
    </p>
    <p>
     FARÁR: … Steny…
    </p>
    <p>
     HEREČKY: Obielime!
    </p>
    <p>
     FARÁR: … Fajčiť budú…
    </p>
    <p>
     KOHÚT A HERCI: Nedovolíme!
    </p>
    <p>
     FARÁR: Robte to radšej v krčme. Hľa, u pána Bačku!
    </p>
    <p>
     BAČKO: Prosím… K službám…
    </p>
    <p>
     DLHÝ A HEREČKY: Krčmy sú tu malé na javisko i hľadisko.
    </p>
    <p>
     HEREČKY: Tam budeme potom tancovať.
    </p>
    <p>
     BAČKO: I na to pristávam.
    </p>
    <p>
     FARÁR: Pán notár, čo vy? Zásadne i prakticky?
    </p>
    <p>
     NOTÁR: Pán farár, ja zásadne i prakticky — povoľte! Ja som pustil do toho i
            podnotára.
    </p>
    <p>
     FARÁR: Ale úrady politické?…
    </p>
    <p>
     NOTÁR: Že „panslavizmus“, obávate sa? Len urážka iného národa nesmie sa stať.
    </p>
    <p>
     DLHÝ: Nie! Čisto pre zábavu.
    </p>
    <p>
     NOTÁR: Tak si môj priateľ, brat!
     <span class="emphasis">
      <em>
       (Berie pohár.)
      </em>
     </span>
     Rád mám mladých
            ľudí, čo niečo chcú, na niečo sa odvažujú. A spev, divadlo učiteľovi pristane. Servus!
     <span class="emphasis">
      <em>
       (Pijú. Notár objíme a bozká Dlhého.)
      </em>
     </span>
     Budeme priatelia na „ty a
            ty“.
    </p>
    <p>
     HEREČKY
     <span class="emphasis">
      <em>
       (na bozk tlieskajú).
      </em>
     </span>
    </p>
    <p>
     NOTÁR: Závidíte?
     <span class="emphasis">
      <em>
       (Rozpriahne ruky.)
      </em>
     </span>
    </p>
    <p>
     HEREČKY
     <span class="emphasis">
      <em>
       (smiech a utekajú ku kotlu).
      </em>
     </span>
    </p>
    <p>
     FARÁR: A kde naberiete peňazí na javisko a kulisy?
    </p>
    <p>
     DLHÝ: Už sa skladáme, a bude vstupné.
    </p>
    <p>
     FARÁR
     <span class="emphasis">
      <em>
       (vytiahne papierik):
      </em>
     </span>
     Tak na šľachetný cieľ… Prijmite!
    </p>
    <p>
     MURGAČ, SÝPAJ, NOTÁR, RICHTÁR, BABÁL A BUKOVEC
     <span class="emphasis">
      <em>
       (ochotne).
      </em>
     </span>
     MAXO,
            ŽLIEBOK, MAJSTRÍK, BAČKO A INÍ
     <span class="emphasis">
      <em>
       (menej ochotne dávajú do klobúka Dlhému,
               Kohútovi, Kunovi a Bohušovi).
      </em>
     </span>
    </p>
    <p>
     DLHÝ: Čo zvýši, bude venované na školské potreby chudobných dietok.
    </p>
    <p>
     FARÁR: To nás teší; krásny úmysel! Rezervujte mi skromné miestečko!
    </p>
    <p>
     DLHÝ A HERCI: Už vás čaká!
     <span class="emphasis">
      <em>
       (Radosť, odstupujú.)
      </em>
     </span>
    </p>
    <p>
     MURGAČ A MNOHÍ: I nám! — i nám!
    </p>
    <p>
     MAXO, ŽLIEBOK, BAČKO
     <span class="emphasis">
      <em>
       (boli v rozpakoch, ale dali, pochybne, ale
               tajomne).
      </em>
     </span>
    </p>
    <p>
     ŽLIEBOK: Akého učiteľa nám vyvolili…
    </p>
    <p>
     MAXO: Mal sa voliť číry Maďar…
    </p>
    <p>
     BAČKO
     <span class="emphasis">
      <em>
       (prisviedča):
      </em>
     </span>
     Mal, mal.
    </p>
    <p>
     MURGAČ
     <span class="emphasis">
      <em>
       (vzrušený pod dojmom divadla a zbierky):
      </em>
     </span>
     Ach, páni, čo
            raz pozriem na tohoto starého buka — a dva už padli — žiaľ mi srdce obleje a žlč jesť
            musím.
    </p>
    <p>
     SÝPAJ: Rozprávaj, brat Ondrej; ja som mal len osem rokov…
    </p>
    <p>
     MURGAČ: Mne už bolo štrnásť. Otec môj mával štyri kone. Vozili sme eráru rudu a
            drevo. Tu revolúcia! Košútovci rozpaľovali národ za uhorskú slobodu a zháňali chlapov,
            nútili zotínať stromy v úžinách tejto doliny, skopávať cesty; a zase prišiel od
            cisárskych rozkaz a národ hybaj cesty kliesniť a budovať. A my s otcom sme cválali medzi
            Ružomberkom a Lučencom. Dolinou vrelo v národe: komu veriť? S kým ísť? Ale mne sa s
            Maďarmi ísť už vtedy nevidelo. Akože s nimi, keď Slovákov zatvárate? Tadiaľto ich z
            Oravy, z Liptova vodili do bystrickej temnice a ženy, deti za nimi s plačom… A iba
            dovlečú Speváka, mlynára z Kostiviarskej, a sedliaka od Bystrice, druhého z Osady a už
            visia na týchto bukoch… A z mlynára čižmy sťahujú, odtrhnú ho a za vlasy zodvihnú a
            zabíjajú… Tak roznášali po bukoch slobodu, bratstvo a rovnoprávnosť. Ale prišli Rusi…
    </p>
    <p>
     MAXO
     <span class="emphasis">
      <em>
       (už zlostne):
      </em>
     </span>
     Dosť! Načo spomínate, pán Murgač?!
    </p>
    <p>
     FARÁR
     <span class="emphasis">
      <em>
       (mierni):
      </em>
     </span>
     Je to história, ktorú starý pán zažil…
    </p>
    <p>
     MAXO: Keby som to bol vedel, bol by buk dávno dolu!
    </p>
    <p>
     ŽLIEBOK: Ja ho kúpim na drevo!
    </p>
    <p>
     SÝPAJ: Vám ho lesmajster darmo dá. Ale čo aj pne vytrháte alebo vypálite, tá pamiatka
            už zostane naveky. Maďari si mali inak počínať…
    </p>
    <p>
     MAXO: Vás sa poradiť!
    </p>
    <p>
     MURGAČ: Svedomia a tých hesiel, ktoré hlásali. Dosť som videl, dosť skúsil a čítal
            niečo…
    </p>
    <p>
     MAXO: Ja som na doline tejto pätnásť rokov poštmajstrom a nevedel som o tom. Načo
            rozprávať také veci pred mládežou, keď je to už zabudnuté? Ľud robiť zvedavým alebo ho
            popudzovať…
    </p>
    <p>
     FARÁR: Zvedavým a vďačným. Tí si to zaslúžili, čo za presvedčenie umreli.
    </p>
    <p>
     NOTÁR: A boli to veľké doby a dojmy, ktoré nemiznú ako sneh!
    </p>
    <p>
     MURGAČ: Veľké doby, pán notár! Ešte jednu som takú prežil: vojnu rusko-tureckú a
            chcel ísť na pomoc kresťanom a Slavianom, ale rodičia ma uprosili. No pán cisár zle sa
            odvďačil Rusom za pomoc…
    </p>
    <p>
     MAXO: Dosť, pán Murgač! Páni, keď vás to nerozčuľuje a počúvate ako rozprávku dedka
            pod kozubom, vaša vec. Ale predo mnou sa miernite, čo ste aj „starí páni“. Ja nenosím
            darmo túto čiapku.
     <span class="emphasis">
      <em>
       (Poštársku so zlatou obrubou.)
      </em>
     </span>
     Čo je na nej?
            „Uhorsko-kráľovský“ znak a vy sa týkate i krajiny i kráľa…
    </p>
    <p>
     ŽLIEBOK, BAČKO: Tak je! Tak!
    </p>
    <p>
     NOTÁR: Ja len to poviem, že politické vešania a strieľania nikdy neboli spravodlivé…
     <span class="emphasis">
      <em>
       (Maxovi.)
      </em>
     </span>
     Ubezpečujem ťa, že predo mnou ako nesmie padnúť slovo
            o viere v ponižujúcom zmysle, keď ju kto úprimne vyznáva, tak nesmie ani o národnosti,
            keď si ju kto zachováva a inú nehaní. A tu sa nič takého nestalo, i keď sa história
            spomína a kritizuje…
    </p>
    <p>
     SÝPAJ: A to je spravodlivé, že nemáme už po slovensky iba daňové knižky a volebné
            plagáty? Ale svojho človeka si vyvoliť nesmieme. Ja viem, ja som z Odesy prišiel
            hlasovať na turzovské voľby
     <sup>
      [
      <a class="footnote" href="#ftn.id2578395" name="id2578395">
       1
      </a>
      ]
     </sup>
     a čo to bolo platné? Keď násilie vládne…
    </p>
    <p>
     FARÁR: Školy, školy nám nemali vziať! Mládež! Zavreli nám tri gymnázia, ostatné
            pomaďarčili a vzali i ľudové školy. Ducha, viete pán poštmajster, ducha pravdy vzali z
            nich. Ja nepolitizujem, ale ide o vernosť k otcom a dedom. A synovia týchto rodičov
     <span class="emphasis">
      <em>
       (ukáže na Murgača, Sýpaja a starších)
      </em>
     </span>
     sa učili už, že predkovia
            naši s Arpádom prišli do krajiny…
    </p>
    <p>
     MAXO: A je to taká chyba, že neučia o Svätoplukovi?
    </p>
    <p>
     FARÁR: Ak je lož nie chyba u vás… Lenže mnohí rodu môjho majú otvorené oči…
    </p>
    <p>
     MAXO: A vtedy je to už nie slovenčina, ako reč, ktorú i ja hovorím, ale úmysel, duch
            národnostný…
    </p>
    <p>
     FARÁR: A ducha presvedčenia máte vy a smieme mať i my! A moja a naša doba príde, i
            keď už hádam ani na svete nebudeme…
     <span class="emphasis">
      <em>
       (Vstáva, zberá sa odísť.)
      </em>
     </span>
    </p>
    <p>
     NOTÁR: Ale bolo by nám vzácne, veľadôstojný pane, keby ste vstúpili medzi nás: do
            obce, konzumu, úverkového…
    </p>
    <p>
     FARÁR: Nemám peňazí…
    </p>
    <p>
     NOTÁR
     <span class="emphasis">
      <em>
       (vtipne):
      </em>
     </span>
     Vyvolíme vás za pokladníka!
     <span class="emphasis">
      <em>
       (Smiech.)
      </em>
     </span>
    </p>
    <p>
     MURGAČ, SÝPAJ, BUKOVEC, BABÁL: Prosíme! Prosíme! Povoľte, pán farár!
    </p>
    <p>
     NOTÁR: K tým pokladom nebeským, ktoré nám v kázňach sľubujete…
    </p>
    <p>
     FARÁR: Nechodíte! Neviete!
    </p>
    <p>
     NOTÁR: … po smrti, poďte pomáhať už aj na tejto zemi zbierať tie pozemské. Lepšie
            bude aj kostolu, aj iným svätým veciam, keď sa nám bude ľahšie a krajšie žiť… Poďte nám
            pomôcť postaviť budovu spolkovú, postavíme aj sieň na prednášky, divadlá a tance…
    </p>
    <p>
     HERCI A HEREČKY
     <span class="emphasis">
      <em>
       (radosťou tlieskajú).
      </em>
     </span>
    </p>
    <p>
     FARÁR
     <span class="emphasis">
      <em>
       (vstane):
      </em>
     </span>
     Vašu sociálnu činnosť uznávam, ale mne do sto
            rodín ešte dvanásť chýba do Spolku svätovojtešského a v muzeálnom sme len traja… Máme
            májové pobožnosti…
    </p>
    <p>
     KOSTOLNÍK
     <span class="emphasis">
      <em>
       (sa tiež chystá odísť).
      </em>
     </span>
    </p>
    <p>
     DLHÝ
     <span class="emphasis">
      <em>
       (Bielikovi):
      </em>
     </span>
     Zastúpim vás za organom.
     <span class="emphasis">
      <em>
       (Odchádza
               tiež.)
      </em>
     </span>
    </p>
    <p>
     NOTÁR: A doveď mládež!
    </p>
    <p>
     FARÁR: Ja sa vám porúčam! Dobrú zábavu a ďakujem.
     <span class="emphasis">
      <em>
       (Podá notárovi ruku.
               Ostatným sa ukláňa a odchádza.)
      </em>
     </span>
     Zbohom! S Pánom Bohom!
    </p>
    <p>
     KOHÚT A HERCI
     <span class="emphasis">
      <em>
       (doniesli tašku a motyčku).
      </em>
     </span>
    </p>
    <p>
     HEREČKY
     <span class="emphasis">
      <em>
       (chcú mu ruky bozkávať).
      </em>
     </span>
    </p>
    <p>
     FARÁR: Prídem na skúšku, prídem!
    </p>
    <p>
     DLHÝ, HERCI A HEREČKY: Bude nás tešiť!
    </p>
    <p>
     FARÁR
     <span class="emphasis">
      <em>
       (Maríne):
      </em>
     </span>
     Milosťpani notárová, ľutujem, že sme sa
            nepozhovárali o milej vašej Ružičke… Úctivý služobník!
    </p>
    <p>
     MARÍNA: Mohlo sa ešte páčiť ochutnať z môjho kuchárskeho umenia — guláša.
    </p>
    <p>
     FARÁR: Bude príležitosť. Ďakujem!
     <span class="emphasis">
      <em>
       (Odchádza.)
      </em>
     </span>
    </p>
    <p>
     MURGAČ: Aj my sa úctivo poďakúvame za pohostinstvo a sa vám porúčame.
    </p>
    <p>
     SÝPAJ: Veselú zábavu!
    </p>
    <p>
     NOTÁR: Tá pobožnosť! Veru by som vás, páni, nepustil.
     <span class="emphasis">
      <em>
       (Podal ruky, zašli za
               farárom.)
      </em>
     </span>
    </p>
    <p>
     MAXO: Aj ja by som mal ísť. Pošta, kasa…
    </p>
    <p>
     NOTÁR: Nechoď, zabavíme sa. Neboj sa o svoj chlebík. Dnes si „vlasť“ tuho hájil.
    </p>
    <p>
     MAXO: Tak chvíľu ešte…
    </p>
    <p>
     KUNA
     <span class="emphasis">
      <em>
       (tajomne):
      </em>
     </span>
     Pán lesmajster.
    </p>
    <p>
     NOTÁR
     <span class="emphasis">
      <em>
       (ide oproti lesmajstrovi):
      </em>
     </span>
     Éljen!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578672">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, lesmajster, Benko.
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Na javisku utíšenie, prekvapenie, že prichádza niekto, kto prísť nemal, koho
               ľud nečakal.)
      </em>
     </span>
    </p>
    <p>
    </p>
    <p>
     OBČANIA:
     <span class="emphasis">
      <em>
       (vstávajú, dvíhajú klobúky a nemo pozdravujú
               lesmajstra).
      </em>
     </span>
    </p>
    <p>
     NOTÁR: A srnce že máš kde, pán lesmajster? Ražne tri…
     <span class="emphasis">
      <em>
       (Podajú si
               ruky.)
      </em>
     </span>
    </p>
    <p>
     LESMAJSTER
     <span class="emphasis">
      <em>
       (tučný, vyholený, červené vlasy, zastrihnuté fúzy, lovecky
               odetý, s puškou z poľovačky ide a rád si sadne. Popri kotle idúc):
      </em>
     </span>
     Aby ste
            mi horu nezapálili…
     <span class="emphasis">
      <em>
       (Notárovi.)
      </em>
     </span>
     Gratulujem!
     <span class="emphasis">
      <em>
       (Notárke.)
      </em>
     </span>
     Ruky bozkávam! Hlavná kuchárka? Aká krásna, ružová!
     <span class="emphasis">
      <em>
       (Benkovi posunkom, aby sa vzdialil.)
      </em>
     </span>
    </p>
    <p>
     MARÍNA
     <span class="emphasis">
      <em>
       (podá mu ruku):
      </em>
     </span>
     To moja farba.
    </p>
    <p>
     BENKO
     <span class="emphasis">
      <em>
       (prišiel pár krokov za lesmajstra. Neobyčajne drezírovaný človek,
               ponížený, úctivý až protivne):
      </em>
     </span>
     Alázatoš… Ponížený služobník!…
    </p>
    <p>
     NOTÁR
     <span class="emphasis">
      <em>
       (podá mu ruku):
      </em>
     </span>
     Ani peria, ani srsti, pán horár?
    </p>
    <p>
     BENKO
     <span class="emphasis">
      <em>
       (krútil hlavou, že nič, lebo sa bojí už viacej hovoriť, ako povedal
               pred lesmajstrom, ktorý na neho pozrel a podal mu pušku).
      </em>
     </span>
    </p>
    <p>
     BENKO
     <span class="emphasis">
      <em>
       (sa ukláňa a ide si sadnúť k Žliebkovi a Bačkovi).
      </em>
     </span>
    </p>
    <p>
     LESMAJSTER
     <span class="emphasis">
      <em>
       (v ústrety idúcemu Maxovi tiež podá ruku, iným len kývne hlavou,
               nesnímuc klobúk. Notárovi a Maxovi dôverne):
      </em>
     </span>
     Mohli sme sa do hory
            utiahnuť… Príliš demokratizmu… Tým autority, pán hlavný notár, nezískaš.
    </p>
    <p>
     NOTÁR
     <span class="emphasis">
      <em>
       (hlasno):
      </em>
     </span>
     Moja autorita — moja práca a nie úrad. Som
            priateľ a dnes jubilant.
     <span class="emphasis">
      <em>
       (Na prítomných.)
      </em>
     </span>
     Poznáš už aspoň
            niektorých… To sú moji spolupracovníci, ktorí len pre meno, zdarma pracujú za verejné
            dobro. Ja z plného presvedčenia si s nimi sadám do práce i do zábavy. Dnes nech to
            nehatí ani teba.
    </p>
    <p>
     LESMAJSTER: Pre mňa — za mňa… Stolov dosť!
     <span class="emphasis">
      <em>
       (Odsadnú do
               popredia.)
      </em>
     </span>
    </p>
    <p>
     HEREČKY
     <span class="emphasis">
      <em>
       (donesú pečienku, ako ju servírovala Marína):
      </em>
     </span>
     Nech sa
            páči!
    </p>
    <p>
     BOHUŠ
     <span class="emphasis">
      <em>
       (donesie víno):
      </em>
     </span>
     Prosím!
    </p>
    <p>
     NOTÁR
     <span class="emphasis">
      <em>
       (naleje do pohárikov).
      </em>
     </span>
    </p>
    <p>
     LESMAJSTER
     <span class="emphasis">
      <em>
       (na herečky):
      </em>
     </span>
     Šumné Héby!
     <span class="emphasis">
      <em>
       (Uštipne nežne,
               slušne jednu za briadku.)
      </em>
     </span>
     Prosit!
     <span class="emphasis">
      <em>
       (Štrnganie.)
      </em>
     </span>
     Len
            žiadne reči. Dnes budeme svorní v oslave tvojho jubilea.
     <span class="emphasis">
      <em>
       (Pijú, lesmajster
               je.)
      </em>
     </span>
    </p>
    <p>
     NOTÁR: Dobre! Tak tie pašienky a lúky nám dáš do árendy. Aj svoj deputát? Zaplatíme
            dobre! A dovolíš staršie báne vyžínať…
    </p>
    <p>
     OBČANIA
     <span class="emphasis">
      <em>
       (počujú rozhovor a reagujú aspoň posunkami a očami, tvárami, ale
               bez slova).
      </em>
     </span>
    </p>
    <p>
     LESMAJSTER: Ani kročiť!
    </p>
    <p>
     NOTÁR: A tie hole?
    </p>
    <p>
     LESMAJSTER: Ani!
    </p>
    <p>
     NOTÁR: Kam sa majú obrátiť ľudia, aby mohli vyžiť?
    </p>
    <p>
     LESMAJSTER: Pre mňa nech idú hoci do Ameriky.
    </p>
    <p>
     NOTÁR: A ty si budeš jeleňov, srny pásť po lúkach. To ti ja, pán lesmajster, zase
            apelujem.
    </p>
    <p>
     MAXO: Notár, čuš aspoň dnes!
    </p>
    <p>
     LESMAJSTER: Pustiť vás, notárov, kaplánov, poštárov a takých pytliakov do lesa, národ
            do bánov…
    </p>
    <p>
     NOTÁR
     <span class="emphasis">
      <em>
       (na žart obracia):
      </em>
     </span>
     A vari sa nazdávaš, že som nebol?
    </p>
    <p>
     LESMAJSTER: A myslíš si, že neviem, že ste mi roháča v Bučinách odpytlačili? Že ste
            ho v pivnici zvliekali?
    </p>
    <p>
     NOTÁR
     <span class="emphasis">
      <em>
       (stúli sa):
      </em>
     </span>
     A videl si ma?
    </p>
    <p>
     LESMAJSTER: Videli, čo k tebe šli do kancelárie…
    </p>
    <p>
     NOTÁR: Ej, sto bohov sa mu v pečeni páralo! Takých ja mám zradcov-občanov? To iste
            bola ona a nie on. To chlap neurobí. Maxo, nežeň sa!
     <span class="emphasis">
      <em>
       (Smiech.)
      </em>
     </span>
     A
            konečne: erár si len ty? Povetrie, slnko, voda a hora sú božie a naše!
    </p>
    <p>
     BUKOVEC A MNOHÍ: Naše! — Naše by mali byť! — Starootcovské! — Také boli!
    </p>
    <p>
     LESMAJSTER: Skúste si vlastniť čo i piaď!… I len sa mi vyvaliť na lúku, do lesa!
    </p>
    <p>
     NOTÁR
     <span class="emphasis">
      <em>
       (na smiech obracia):
      </em>
     </span>
     Ani to? A ja, že ak sa zapijeme… A
            teda nie! — Ty, pán lesmajster, osaďanovi nechceš dovoliť pivničku vykopať…
    </p>
    <p>
     LESMAJSTER: Jeho je len povrch zeme a vnútro je moje!
    </p>
    <p>
     NOTÁR: Osádku si dal oplotiť…
    </p>
    <p>
     LESMAJSTER: Nech mi nelozia a nevozia po erárnej ceste…
    </p>
    <p>
     NOTÁR
     <span class="emphasis">
      <em>
       (súcitne, ironicky):
      </em>
     </span>
     Po erárnej ceste — neerárne kolesá!
            Ani by ich neuniesla. Nuž vieš, pán lesmajster, dosiaľ sme ukazovali len opozíciu vláde,
            ale vidím, treba do boja ísť… radikálne, za všeobecné, tajné volebné právo a sa
            rozkomasujeme s erárom, aby aj tento ľud mal svoje, ako iní slobodní občania…
    </p>
    <p>
     LESMAJSTER
     <span class="emphasis">
      <em>
       (už znervóznelý):
      </em>
     </span>
     Nech sa páči…
    </p>
    <p>
     BUKOVEC
     <span class="emphasis">
      <em>
       (ostatným):
      </em>
     </span>
     Tvrdá hus!
    </p>
    <p>
     LESMAJSTER
     <span class="emphasis">
      <em>
       (začul):
      </em>
     </span>
     Ticho! Kostol, faru, školu, kto udržuje? Kto
            dal materiál na novú školu? Kto platí učiteľov?
    </p>
    <p>
     NOTÁR: Ty — ale z nášho; a ešte máš slávu „patróna“! Rozkazuješ, menuješ…
    </p>
    <p>
     LESMAJSTER
     <span class="emphasis">
      <em>
       (už len rukou odmieta):
      </em>
     </span>
     Pán učiteľ Bielik, na slovo!
    </p>
    <p>
     BIELIK: Prosím, pán lesmajster!
     <span class="emphasis">
      <em>
       (Pridupká od karát.)
      </em>
     </span>
    </p>
    <p>
     LESMAJSTER: Kde ste boli minulú sobotu?
    </p>
    <p>
     BIELIK
     <span class="emphasis">
      <em>
       (ostýchavo):
      </em>
     </span>
     Rodinná udalosť… Udalosť rodinná, prosím. U
            zaťov, sa prosím, dieťaťko narodilo.
    </p>
    <p>
     LESMAJSTER: Boli ste babou?…
    </p>
    <p>
     MNOHÍ
     <span class="emphasis">
      <em>
       zarazia sa nad surovosťou).
      </em>
     </span>
    </p>
    <p>
     BIELIK: Na krste, prosím!
    </p>
    <p>
     LESMAJSTER: Na krštení!
    </p>
    <p>
     BIELIK: Starého otca zaťkovci uctiť chceli…
    </p>
    <p>
     LESMAJSTER: Kto vás pustil?
    </p>
    <p>
     BIELIK: Pán farár katechizoval…
    </p>
    <p>
     LESMAJSTER: Ja som patrón! Meškať alebo konzumné veci odbavovať…
    </p>
    <p>
     NOTÁR: To mu už krivdíš! Tie robí večer alebo v noci.
    </p>
    <p>
     LESMAJSTER: Maďarsky dostatočne neučíte…
    </p>
    <p>
     BIELIK: Veď ináč, prosím, ani neučím…
    </p>
    <p>
     NOTÁR: Deti dosť vedia maďarsky; v slovenskom prostredí, uváž! Mňa ináč nepozdravia,
            iba akosi: „Tisičertík — Jézuš Kristuš.“
     <span class="emphasis">
      <em>
       (Smiech.)
      </em>
     </span>
    </p>
    <p>
     LESMAJSTER
     <span class="emphasis">
      <em>
       (kývne rukou, aby šiel):
      </em>
     </span>
     Posledný raz…
    </p>
    <p>
     BIELIK
     <span class="emphasis">
      <em>
       (sa vzdiali).
      </em>
     </span>
    </p>
    <p>
     BUKOVEC, ŽLIEBOK A OBČANIA:
     <span class="emphasis">
      <em>
       (polovička schvaľuje výčin lesmajstra, druhá
               polovička je urazená za Bielika a prejavujú to jedni i druhí posunkami, tvárami.
               Stmieva sa).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579212">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Šeďo, traja furmani.
      </em>
     </span>
    </p>
    <p>
    </p>
    <p>
     ŠEĎO
     <span class="emphasis">
      <em>
       (starší lesný robotník, v krpcoch, halene. Sníme zďaleka klobúk a
               úctivo ide k lesmajstrovi na tri kroky):
      </em>
     </span>
     Pán veľkomožný, poslali ma
            chlapi, ale aj sám vidím, že nezarobíme ani na živobytie.
    </p>
    <p>
     LESMAJSTER: Tu je kancelária? Ako sa opovážite prísť ma vyrušovať?
    </p>
    <p>
     ŠEĎO: Čakal som od rána pred kanceláriou a len že noc sadá na dolinu…
    </p>
    <p>
     LESMAJSTER: Benko!
    </p>
    <p>
     BENKO
     <span class="emphasis">
      <em>
       (vstane a ide odvádzať Šeďu):
      </em>
     </span>
     Berte sa!
    </p>
    <p>
     ŠEĎO: Prosím ponížene, ja odídem.
     <span class="emphasis">
      <em>
       (Ide.)
      </em>
     </span>
    </p>
    <p>
     NOTÁR: Šedo, pohár vína… A sadnite si!
     <span class="emphasis">
      <em>
       (Lesmajstrovi.)
      </em>
     </span>
     Či si
            strmý do človeka, ani do diviaka!
    </p>
    <p>
     LESMAJSTER
     <span class="emphasis">
      <em>
       (nahnevaný i notárom bodnutý):
      </em>
     </span>
     Veď je to úžas, čo si
            ten národ dovoľuje! To nebývalo! Ty ho búriš, staviaš na zadné nohy!
    </p>
    <p>
     NOTÁR: Učím ho na dvoch nohách chodiť, keď k tebe chodí ešte na štyroch.
    </p>
    <p>
     LESMAJSTER: Už mi dozorcom obloky vybíjajú…
    </p>
    <p>
     NOTÁR: To je už dobrý znak, že ten tvoj „štvornožec“ pochopil: na čo je kameň. Tisíc
            rokov muselo prejsť, kým sa naučil kameňom hádzať… A zase akýsi čert ide, nebodaj, k
            tebe… Čo je, Liptáci? Vy ste tí lacní furmani!! Je to pekné hubiť kamarátov? Koho
            hľadáte?
    </p>
    <p>
     FURMANI
     <span class="emphasis">
      <em>
       (sňali klobúky):
      </em>
     </span>
     Pána veľkomožného lesmajstra by sme
            ponížene prosili na slovíčko.
    </p>
    <p>
     LESMAJSTER: O podvyšky!
    </p>
    <p>
     1. FURMAN: Mordujeme seba, ale čože seba — statok! Vozy kováči a kolári nestačia
            reparovať.
     <span class="emphasis">
      <em>
       (Na Bukovca.)
      </em>
     </span>
     Tu je pán majster…
    </p>
    <p>
     BUKOVEC: Som svedomitý svedok.
    </p>
    <p>
     LESMAJSTER: Na to ja nič nedám! Chcete povedať, že ak vy ho nevytiahnete, že mi drevo
            tam zhnije. To sa mýlite! Rubačov, furmanov v Marmaroši dosť!
    </p>
    <p>
     NOTÁR: Pridaj na tých kolárov a kováčov!
    </p>
    <p>
     LESMAJSTER: Ja im z vrecka doplácať nebudem. Nemali ste sa podberať!
    </p>
    <p>
     1. FURMAN: Prosíme ponížene, prosíme uznať.
    </p>
    <p>
     LESMAJSTER: Uznám, že je to drevo v trochu ťažkých polohách… Preto som vám desať
            halierov na kubíku pridal.
    </p>
    <p>
     NOTÁR: A ešte desať…
    </p>
    <p>
     LESMAJSTER: Nech ti bude! Žobráci! Podujmú sa a potom chodia s plačom ako baby…
    </p>
    <p>
     1. FURMAN: Aj za to pánboh zaplať!
     <span class="emphasis">
      <em>
       (Odstupujú.)
      </em>
     </span>
    </p>
    <p>
     LESMAJSTER: Druhý raz majte móres!
    </p>
    <p>
     NOTÁR
     <span class="emphasis">
      <em>
       (volá):
      </em>
     </span>
     Bohuš!
    </p>
    <p>
     FURMANI
     <span class="emphasis">
      <em>
       (potešení):
      </em>
     </span>
     Áno, áno, pán veľkomožný!
     <span class="emphasis">
      <em>
       (Kladú
               si klobúky a odchodia, pohostení Bohušom.)
      </em>
     </span>
    </p>
    <p>
     NOTÁR: A ešte si zgazdoval direktorovi! Hja, takto ťa ten musí dvíhať a tisnúť
            dopredku. Čochvíľa budeš „radcom“, „lesným radcom“ — to je titul, pane!
    </p>
    <p>
     LESMAJSTER: Však sa mi žiada z tejto horskej biedy, kde celý svet dymom a bryndzou
            smrdí!
    </p>
    <p>
     NOTÁR: Ked len uznávaš, aspoň pre seba! A ty obrobíš si záhrady, pole, lúky erárnymi
            ľudmi… Záveje a lesné škôlky — to je pomoc!
    </p>
    <p>
     LESMAJSTER
     <span class="emphasis">
      <em>
       (vyskočí):
      </em>
     </span>
     Notár! Čo je to?
    </p>
    <p>
     NOTÁR
     <span class="emphasis">
      <em>
       (vtipne):
      </em>
     </span>
     Šikovnosť, nijaké čary!
    </p>
    <p>
     LESMAJSTER: Také narážky robíš, čo som nečakal…
     <span class="emphasis">
      <em>
       (Rozladenie.)
      </em>
     </span>
    </p>
    <p>
     BORIAK
     <span class="emphasis">
      <em>
       (dozorca pribehne):
      </em>
     </span>
     Pán veľkomožný…
    </p>
    <p>
     LESMAJSTER: Čo je?
    </p>
    <p>
     BORIAK: Rozohnali sme, rozišiel sa už svet, ale Sultán ochorel!
    </p>
    <p>
     LESMAJSTER: Sultán? Môj Sultán? Benko!
    </p>
    <p>
     BENKO
     <span class="emphasis">
      <em>
       (skokom donesie pušku a tiež sa chystá odísť).
      </em>
     </span>
    </p>
    <p>
     LESMAJSTER: Servus!
     <span class="emphasis">
      <em>
       (Ruky nepodá.)
      </em>
     </span>
    </p>
    <p>
     MAXO: Servus!
    </p>
    <p>
     ŽLIEBOK, BAČKO: Aj my sa odporúčame…
    </p>
    <p>
     NOTÁR
     <span class="emphasis">
      <em>
       (ukazuje na týchto, pred druhými):
      </em>
     </span>
     Servus, páni! Ďakujem a
            do videnia!
    </p>
    <p>
     LESMAJSTER
     <span class="emphasis">
      <em>
       (Boriakovi):
      </em>
     </span>
     Ak sa tomu psovi niečo stane, ja vás
            postrieľam!
     <span class="emphasis">
      <em>
       (Ide. Notárovi.)
      </em>
     </span>
     Ja sa nesľubujem. Myslel by som na
            psíka…
    </p>
    <p>
     NOTÁR
     <span class="emphasis">
      <em>
       (dodá mu):
      </em>
     </span>
     Ak by si stačil, pomysli i na tých rubačov…
    </p>
    <p>
     MNOHÍ
     <span class="emphasis">
      <em>
       (vstali, dvíhajú klobúky na pozdrav lesmajstrovi).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579560">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, bez lesmajstra, Maxu, Žliebka, Bačku, Benku. Prichodí
               mládež.
      </em>
     </span>
    </p>
    <p>
    </p>
    <p>
     KOHÚT, KUNA, BOHUŠ
     <span class="emphasis">
      <em>
       (rozvesujú lampióny, nálada ožíva).
      </em>
     </span>
    </p>
    <p>
     NOTÁR
     <span class="emphasis">
      <em>
       (objíme Bielika):
      </em>
     </span>
     Náco, nesmúť!
    </p>
    <p>
     BIELIK: Takto verejne mi…
    </p>
    <p>
     NOTÁR: Čerť ťa po ňom! Neboj sa nič! Penziu ti nevezme a konzum ťa ratuje. Budeš
            krčmárom! Preferans vieš…
     <span class="emphasis">
      <em>
       (Smiech, nálady pribýva.)
      </em>
     </span>
     Tú jednu skúšku
            im ešte hodíš… a odídeš na penziu. Z dejepisu že si už kde? Tým ťa budú obháňať.
    </p>
    <p>
     BIELIK
     <span class="emphasis">
      <em>
       (ožil):
      </em>
     </span>
     Už na obálke, pergamente!
    </p>
    <p>
     NOTÁR: To sa musíš zhaltovať, lebo za obálkou už nemáš nič!
     <span class="emphasis">
      <em>
       (Smiech.)
      </em>
     </span>
     A zemepis?
    </p>
    <p>
     BIELIK: Učím aj ten, a keď deti narastú, poznajú svet z vlastného putovania po ňom…
     <span class="emphasis">
      <em>
       (Smiech.)
      </em>
     </span>
    </p>
    <p>
     NOTÁR: A o Amerike?
    </p>
    <p>
     BIELIK: O tej som neučil, aby som nepovzbudzoval národ k vysťahovalectvu. Ktože nám
            tu zostane? Vyjdeme na mizinu aj my, čo z neho žijeme.
    </p>
    <p>
     NOTÁR: To je ešte vtipnejšie! Kto ťa prevýši na takýto spôsob vo vlastenectve?!
     <span class="emphasis">
      <em>
       (Smiech.)
      </em>
     </span>
     Ty si väčší nacionál-ekonomista ako lesmajster, lebo
            ten by nás všetkých poslal do Ameriky. Ale nepôjdeme! Vydržíme tu! Budeme pásť ovce! A
            vína v konzume dosť! Na zdravie všetkým!
    </p>
    <p>
     BUKOVEC A OBČANIA
     <span class="emphasis">
      <em>
       (dvíhajú poháriky):
      </em>
     </span>
     Na zdravie pánu notárovi!
     <span class="emphasis">
      <em>
       (Pijú.)
      </em>
     </span>
    </p>
    <p>
     NOTÁR: Dievčatá! Mládenci! Hore ju!
     <span class="emphasis">
      <em>
       (Notár a za ním mládež zaspieva pri
               klarinete):
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Hej, píjali sme ho dni,
       </em>
      </span>
      <br/>
      <span class="emphasis">
       <em>
        aj po celom týždni,
       </em>
      </span>
      <br/>
      <span class="emphasis">
       <em>
        ešte sme neboli krčmáročkám dlžní…
       </em>
      </span>
     </p>
    </div>
    <p>
    </p>
    <p>
    </p>
    <p>
     NOTÁR
     <span class="emphasis">
      <em>
       (zahvízda na prste, že sa hora otrasie).
      </em>
     </span>
    </p>
    <p>
     KOHÚT: Čujme notársku hymnu!
    </p>
    <p>
     KUNA A MLÁDEŽ: Čujme! Pán notár!
    </p>
    <p>
     NOTÁR
     <span class="emphasis">
      <em>
       (vyskočí na lavicu a zaspieva):
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Nechodil som za ňou, sama za mnou prišla,
       </em>
      </span>
      <br/>
      <span class="emphasis">
       <em>
        v belasej sukničke porciová knižka…
       </em>
      </span>
     </p>
    </div>
    <p>
    </p>
    <p>
    </p>
    <p>
     KOHÚT A MLÁDEŽ
     <span class="emphasis">
      <em>
       (potlesk, smiech).
      </em>
     </span>
    </p>
    <p>
     NOTÁR
     <span class="emphasis">
      <em>
       (spieva):
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Nechodil som za ňou, sama prišla za mnou
       </em>
      </span>
      <br/>
      <span class="emphasis">
       <em>
        porciová knižka s prirážkou náramnou!
       </em>
      </span>
     </p>
    </div>
    <p>
    </p>
    <p>
    </p>
    <p>
     MLÁDEŽ
     <span class="emphasis">
      <em>
       (potlesk, veselosť, smiech).
      </em>
     </span>
    </p>
    <p>
     RICHTÁR: Mládež veselá — ale otcovia…
    </p>
    <p>
     NOTÁR: Pán richtár, nech ho čert vezme aj s erárom. Ešte sa s ním poprobujeme a dáko
            len poplatíme ako dosiaľ… Teraz tanec!
    </p>
    <p>
     1. MLÁDENEC
     <span class="emphasis">
      <em>
       (s harmonikou).
      </em>
     </span>
    </p>
    <p>
     2. MLÁDENEC
     <span class="emphasis">
      <em>
       (na klarinete sprevádza).
      </em>
     </span>
    </p>
    <p>
     NOTÁR
     <span class="emphasis">
      <em>
       (voľne zaspieva a tančí):
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Tam za Hronom biely dom,
       </em>
      </span>
      <br/>
      <span class="emphasis">
       <em>
        býva pekné dievča v ňom…
       </em>
      </span>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Pauza. Marína otvorí náručie.)
      </em>
     </span>
     Marína moja, čo ten guláš i
            prismudne!
     <span class="emphasis">
      <em>
       (Vyvedie do tanca Marínu, stavajú sa aj druhé páry, spievajú a
               tančia.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Keby mi ho chceli dať,
       </em>
      </span>
      <br/>
      <span class="emphasis">
       <em>
        vedel by ho milovať.
       </em>
      </span>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Potlesk.)
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578395" name="ftn.id2578395">
        1
       </a>
       ]
      </sup>
      Ľudovít Turzo-Nosický, slovenský národný kandidát v sliačskom volebnom okrese
                  roku 1869.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579934">
       </a>
       Obraz II.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2579962">
        Výstup 1
       </a>
      </span>
     </dt>
     <dt>
      <span class="sect1">
       <a href="#id2580118">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2580458">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2580653">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2580866">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2581289">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2581466">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2581594">
        Výstup 8.
       </a>
      </span>
     </dt>
     <dt>
      <span class="sect1">
       <a href="#id2581712">
        Výstup 9.
       </a>
      </span>
     </dt>
     <dt>
      <span class="sect1">
       <a href="#id2582910">
        Výstup 10.
       </a>
      </span>
     </dt>
     <dt>
      <span class="sect1">
       <a href="#id2583065">
        Výstup 11.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: nová škola. Po stenách, v obrazoch, v nápisoch a nástenných tabuliach a
            mapách číra maďarčina. Dva rady lavíc, štyri obloky, dvoje dverí. Z dvoch-troch stolíkov
            zložený veľký stôl, zakrytý bielym obrusom. Nad stolom na stene Umučenie. Po stenách
            girland čečiny, papierové reťaze. Na stole sitko s dohánom. Je 29. júna 1914. Slnečné
            ráno.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579962">
        </a>
        Výstup 1
       </h2>
      </div>
     </div>
    </div>
    <p>
     <span class="emphasis">
      <em>
       Bielik, žiak a žiačka.
      </em>
     </span>
    </p>
    <p>
    </p>
    <p>
     BIELIK
     <span class="emphasis">
      <em>
       (v „šlafroku“, fez na hlave, fajku na dlhej čútore v ruke, v druhej
               palička; láskavo, ale nervózne):
      </em>
     </span>
     Ešte sa prerectúvaj Jožko, ale hamuj!
            Odmondrkoval si to ani na mlynčeku! Čo sa strachuješ?
    </p>
    <p>
     ŽIAK
     <span class="emphasis">
      <em>
       (s kartičkou v rukách):
      </em>
     </span>
     Ak sa pomýlim…
    </p>
    <p>
     BIELIK: Budem tu, pošepnem ti! Len to oslovenie ešte doplníš. Za stolom budú sedieť
            páni z mesta: lesný riaditeľ, škôldozorca, hlavný slúžny, opát, dáky inžinier z
            Podbrezovej a dosť; ostatní budú samí známi. Keď sa páni usadia, vyjdeš z lavice
     <span class="emphasis">
      <em>
       (ukazuje komicky)
      </em>
     </span>
     , takto sa pokloníš na všetky strany, zahľadíš
            na prostredného pána patróna a spustíš. No, začni!
    </p>
    <p>
     ŽIAK
     <span class="emphasis">
      <em>
       (ide a príde a pokloní sa):
      </em>
     </span>
     Míltóšágoš, naďšágoš,
            fötistelendö, tekinteteš, íš méľen tistelt urak…
    </p>
    <p>
     BIELIK
     <span class="emphasis">
      <em>
       (nervózne):
      </em>
     </span>
     Bác! Ak by boli aj panie?
    </p>
    <p>
     ŽIAK: Hölďek íš urak!
    </p>
    <p>
     BIELIK: Ale len ak by čert doniesol i panie, pobaviť sa na našom trápení. Lebo či
            vieš, čo je to? Hölďek — to je ako „dáma“, ale nie Murgašovie kobyla, ale pani
            veľkomožná. A to povieš prvé, pre úctu k ženám. Teda si to opakuj a poď ty Pepka!
    </p>
    <p>
     ŽIAČKA
     <span class="emphasis">
      <em>
       (s plačom):
      </em>
     </span>
     Pán učiteľ, ja sa bojím.
    </p>
    <p>
     BIELIK: Mesiac sa už s tebou trápim. Len začni, smelo! Ak budú i panie?
    </p>
    <p>
     ŽIAČKA: Míltóšágoš…
    </p>
    <p>
     BIELIK: Hölďek, Pepka, hölďek…
    </p>
    <p>
     ŽIAČKA: Hölďek. Ríg óhajtot íletünk naď cílja…
     <span class="emphasis">
      <em>
       (Zasekne.)
      </em>
     </span>
    </p>
    <p>
     BIELIK
     <span class="emphasis">
      <em>
       (narieka):
      </em>
     </span>
     Deti, pre pána boha, už na exámen ste to mali
            vedieť… Čo si počnem bez maďarskej vítanky a odobierky pred toľkými pánmi? Ja, ja s
            hanbou obídem pre vás — najlepších „Maďarov“ z celej triedy…
    </p>
    <p>
     ŽIAČKA: Ja som to mame vedela ako hrachom sypať.
    </p>
    <p>
     BIELIK:
     <span class="emphasis">
      <em>
       (trápi sa a napcháva si tabaku do fajky zo sitka).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580118">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Dlhý.
      </em>
     </span>
    </p>
    <p>
    </p>
    <p>
     DLHÝ
     <span class="emphasis">
      <em>
       (vchádza, donesie kvety vo váze na stôl a veľký veniec poľných kvetov,
               ktorými obvešia Umučenie na stene. Vystúpi na stôl, na stoličku a tak sa
               zhovárajú):
      </em>
     </span>
     Hlavná próba, báči?
    </p>
    <p>
     BIELIK
     <span class="emphasis">
      <em>
       (zalamuje rukami):
      </em>
     </span>
     Pán brat, to nepôjde s týmito deťmi.
            Aha! Plačú mi, trasú sa.
    </p>
    <p>
     DLHÝ: Nešlo to ani na skúške. Zasekne a bude plač i hanba po dedine deťom i rodičom.
            Nechajte vinše. Je po exámene, už sú deti voľné a my tiež.
    </p>
    <p>
     BIELIK: Tak by som rád sa preukázať teraz, teraz, keď mi páni dvere otvárajú zo
            školy… Mali ste mi pomôcť, vy vziať do rúk…
    </p>
    <p>
     DLHÝ: Nepovedali ste mi.
    </p>
    <p>
     BIELIK: Nepovedal, nepovedal. Chcel som si dobré oko spraviť. Už ma vytisnú.
    </p>
    <p>
     DLHÝ: Ani vítanky by vás nezachránili. Oni chcú učiteľov — celých Maďarov, nie nás.
            Pošlite deti.
    </p>
    <p>
     BIELIK: Tak, deti moje, darmo sme sa trápili. Nejde nám to. Choďte domov, Keď budú
            zvoniť, ticho, pekne do kostola; ale na ceste nepostávajte, keď budú páni na kočoch
            prichodiť; deti aby nevykrikovali a
     <span class="emphasis">
      <em>
       (dôrazne)
      </em>
     </span>
     nezhovárali sa po
            slovensky a pánom „dičírtešík a Jézuš Kristuš“ kričte!
    </p>
    <p>
     ŽIAK,ŽIAČKA
     <span class="emphasis">
      <em>
       (potešení bežia von):
      </em>
     </span>
     „Neslobodno slovensky hovoriť!
            Nem sabat tótul besílni!“
    </p>
    <p>
     BIELIK: A vám spev ide dobre?
    </p>
    <p>
     DLHÝ: Dobre; aj latinský, aj slovenský.
    </p>
    <p>
     BIELIK: Mali ste vari miesto slovenského — maďarský!
    </p>
    <p>
     DLHÝ: Tu je bohoslužobná reč latinská a slovenská, tak nemôže nikto nič…
    </p>
    <p>
     BIELIK: Ale že posviacka školy…
    </p>
    <p>
     DLHÝ: Ale cirkevný obrad!
    </p>
    <p>
     BIELIK: „Cirkevný spevokol“ bola dobrá myšlienka, krásne ste spievali na tom divadle.
            Len sa cvičte v organovaní, aby ste prišli na moje miesto. Mám vás rád… Ak dovolíte,
            otcovský rád. Dám vám všetky piesne, odobierky veršované, čo som sám naskladal a ktoré
            ľud rád spieva, čo aj neboli aprobované.
    </p>
    <p>
     DLHÝ: Ďakujem báči, budem vám vďačný.
    </p>
    <p>
     BIELIK
     <span class="emphasis">
      <em>
       (radostne):
      </em>
     </span>
     Vianočné! Valaské! Moje skladby! Dám, dám vám
            na pamiatku… Moji synovia o to nestoja, sú to veci slovenské… Ach! To divadla, radosť to
            bola, krása vidieť a počuť. Ak by ste prijali radu, ja mám viac skúseností.
    </p>
    <p>
     DLHÝ: Prosím, báči, ako od otca. Veď ma odumrel chlapčeka… Mať ma vychovala a sestra.
    </p>
    <p>
     BIELIK: Buďte opatrný.
     <span class="emphasis">
      <em>
       (Vyhŕkne, bozká Dlhého, objíme ho a chvíľu sú si v
               objatí, potom besedujú voľne, srdečne.)
      </em>
     </span>
     Ja som tiež bol kedysi
            Slovákom-národovcom; na jubileá kňazov, učiteľov verše, piesne skladal a harmonizoval…
            Nebohému dekanovi je aj vytlačená,
     <span class="emphasis">
      <em>
       (Spieva elegicky: „Päťdesiat liet Bohu
               slúžil, svätým slovom srdcia plúžil…“)
      </em>
     </span>
     To boli iné časy!
     <span class="emphasis">
      <em>
       (Slzí.
               Utrie si fúzy, dojatý spomienkou.)
      </em>
     </span>
    </p>
    <p>
     DLHÝ: A už ste nie Slovákom, báči?
    </p>
    <p>
     BIELIK: Len v srdci. Ani vari tam. Stratil som sa. Oženil som sa mladý, prišli deti,
            bolo po blúznení… A keď mi aj kňazi a kolegovia opakovali: „Buďte opatrný ako hadové a
            vrchnosti poddaný…“ Stiahol som krídla, lebo tých vrchností bolo mnoho a všetky striehli
            na mňa ako jastrab na kuriatko; — a predsa márne som vlastenčil. Už to slovenské slovo
            mi mali za zlé…
    </p>
    <p>
     DLHÝ: A ja sa práve chcem cez prázdniny naučiť ako-tak slovensky pravopisne písať.
     <span class="emphasis">
      <em>
       (Vytiahne z vrecka knižočku.)
      </em>
     </span>
    </p>
    <p>
     BIELIK
     <span class="emphasis">
      <em>
       (vezme knižočku, pozná ju):
      </em>
     </span>
     „Dĺžeň, mäkčeň, ypsilon“.
            Poznám, dobrá knižočka, pre školy bola by ako stvorená, ale už jej nebude treba, veď
            okrem náboženstva, aj to len za tohto kňaza, všetko ide maďarsky. Ale pre privátnu
            potrebu zíde sa vám. Vidíte, národ našej doliny živí sa i podomovým kupectvom a ženy
            pomáhajú čipkárstvom po svete; často treba firmám, fabrikám písať. Čipky, to sú „české“,
            a pletený tovar, ten je z Moravy. Tak len slovensky si píšeme. Oženíte sa, donesú ľudia
            za pár riadkov mliečka, masla, kuriatko, oštiepček… Žena vás za svet nedá…
    </p>
    <p>
     DLHÝ: Ja sa, báči, neožením; chcem byť neodvislým so svojím presvedčením.
    </p>
    <p>
     BIELIK: Ale na papieri sa musíte za Maďara hlásiť, ak chcete byť erárnym učiteľom! I
            ja som musel tak urobiť: i seba i ženu nebožkú a deti tobôž… Tie sú nielen im, Maďarom,
            zapísané, ale školami celé im vychované… Ťažko bol žiť, nie to sa boriť. I notár, hoci
            hlása rovnoprávnosť, priznáva, Ľubietovec, reč materinskú slovenskú, ale pozrite do
            hárku — Maďar i s rodinou. Tu z inteligencie len farár nezaprel svoj koreň. Tým divadlom
            trafili ste im obom do nôty: farárovi z národného ohľadu, notárovi zo zábavného. Ale
            ozvena na doline… Riaditeľstvo, škôldozorca, župný dom — celý pobúrený. „Opovážlivosť,
            panslavizmus, vlastizrada!“ Počty z divadla máte v poriadku?
    </p>
    <p>
     DLHÝ: Podnotár má účty, konzumiar peniaze, na halier. Dnes odovzdáme stošesťdesiat
            korún zvyšku.
     <span class="emphasis">
      <em>
       (Odchádza.)
      </em>
     </span>
    </p>
    <p>
     BIELIK
     <span class="emphasis">
      <em>
       (za nim, nečaká, aby vyšiel):
      </em>
     </span>
     Odvážny chlapec! Smelý
            chlapec! Tu je tri mesiace a dokázal, čo som si ja za tridsať rokov netrúfal. Ale veľa
            vrán i koňa zmôže…
     <span class="emphasis">
      <em>
       (Zapáli si do fajky, chodí po škole a vytiahol z vrecka
               chlieb, láme a rozhadzuje ho po škole na všetky strany.)
      </em>
     </span>
     Apage, satane!
            Apage, satane! Apage, satane!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580458">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Bielik, notár.
      </em>
     </span>
    </p>
    <p>
    </p>
    <p>
     NOTÁR
     <span class="emphasis">
      <em>
       (tíško vstúpi, pozoruje Bielika):
      </em>
     </span>
     Čo to robíš, Náco?
    </p>
    <p>
     BIELIK
     <span class="emphasis">
      <em>
       (vo vytržení, prst na ústa, otočí sa, vidí notára, spamätá
               sa)
      </em>
     </span>
     : Apage, satane! — To ja vždy robím, keď sa obádvam sveta a zlých ľudí.
            Prosím Boha, aby boli dobrí, mäkkí, ako ten boží chlebík…
    </p>
    <p>
     NOTÁR
     <span class="emphasis">
      <em>
       (veselo):
      </em>
     </span>
     Ak je chlebík z konzumu…
     <span class="emphasis">
      <em>
       (Zvrtne.)
      </em>
     </span>
     Náco môj, dnes čo celý peceň hodíš — ani ten nám
            nepomôže. Mňa by chceli zabiť pre divadlo, teba už zahlušila nadobro maďarčina! Málo
            vraj…
    </p>
    <p>
     BIELIK: Málo? Veď som maďarčinu celú zimu nabíjal deťom od predku — od zadku.
    </p>
    <p>
     NOTÁR: Ale poplietol si sa s tými otázkami.
    </p>
    <p>
     BIELIK: Veď, veď…
     <span class="emphasis">
      <em>
       (Čliape sa po čele.)
      </em>
     </span>
     Stará hlava!
    </p>
    <p>
     NOTÁR: Ký čert to slýchal deväťdesiatim deťom dať po otázke z osem-desať predmetov a
            nepotrepať si to v hlave: ktorú ktorému decku. Už sa to zle začalo hneď s tou modlitbou.
            Chlapec, keď sa modlil po maďarsky, vyskakoval, usmieval sa…
    </p>
    <p>
     BIELIK: Od radosti, že to vie.
    </p>
    <p>
     NOTÁR: I to bola chyba! Keď sa modlil po slovensky, sklonil hlavu, ozaj vážne modlil
            sa. To sa dotklo dekana, že si madarčinu nebral vážne a hneď si šuškali o tom s
            lesmajstrom a pomocným škôldozorcom.
    </p>
    <p>
     BIELIK: Ten, ten keby sa mi nebol starel. Mal som ja v tých otázkach tridsaťročnú
            prax.
    </p>
    <p>
     NOTÁR: Dnes im taká maďarčina nestačí. Kedysi stačilo nám v Ľubietovej, keď sme
            vedeli, že je trt
     <sup>
      [
      <a class="footnote" href="#ftn.id2580576" name="id2580576">
       2
      </a>
      ]
     </sup>
     — koleno a haša
     <sup>
      [
      <a class="footnote" href="#ftn.id2580583" name="id2580583">
       3
      </a>
      ]
     </sup>
     — poleno. Darmo si šiel s deťmi pod zástavou niže dediny vítať pánov
            examinátorov; darmo sadil májky brezové po školskom dvore — narežeš si prútia na metly;
            darmo spieval až dve hymny. Teba oni nikdy neuznajú za svojho, lebo minulosť máš
            slovenskú a nevieš maďarsky ako Petőfi. „Tohto človeka treba konečne vykúriť zo školy,“
            šepkali si hneď. Ale neboj sa, obesiť ťa nedáme. Len sa ty nášho konzumu drž! Ty si
            účtovníkom a Dlhý bude predavačom, alebo budeš krčmárom. Táto uniforma ti aj ako
            krčmárovi pristane, a pustíš gramofón a tak budeme dubiť. Darmo si ty učil dejepis,
            podľa ktorého predkovia naši prišli z Ázie s Arpádom — moji do Ľubietovej a tvoji na
            Baňu. To si rozhodne presolil tým pánom.
    </p>
    <p>
     BIELIK: Už ma, Jožko môj, neironizuj!
    </p>
    <p>
     NOTÁR: Kým príde Dlhý s farárom. Len si nedoložil, či prišli z tej Ázie pešo, či na
            vozoch? Tvoji iste pešo, zato teraz krivkáš a máš otlaky a páni ti po nich šliapu a ty
            si ustupoval a ustupuješ, až ťa vytisnú. Už si odbavený, hoci si v divadle nemal účasti
            nijakej.
    </p>
    <p>
     BIELIK: Ba, plakal som od radosti.
    </p>
    <p>
     NOTÁR: Ale tajne.
    </p>
    <p>
     BIELIK: Tajne.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580653">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, farár, Dlhý.
      </em>
     </span>
    </p>
    <p>
    </p>
    <p>
     FARÁR
     <span class="emphasis">
      <em>
       (vstúpi s Dlhým):
      </em>
     </span>
     Laudetur.
     <span class="emphasis">
      <em>
       (Podáva ruku
               notárovi a Bielikovi.)
      </em>
     </span>
    </p>
    <p>
     NOTÁR: Dobre ráno! O vás nič. O vás už dávno nepochybujú, kto ste, čo ste.
    </p>
    <p>
     FARÁR: Politikou sa nezabývam a cirkevne pracovať a odborne písať, to si zabrániť
            nedám.
    </p>
    <p>
     NOTÁR: Dovolil som si vás zavolať, ak by sa nám dnes ústne prišlo brániť. Včera, už
            navečer, dostal som dôverný list od slúžneho, aby som podal zprávu o politicko zmýšľaní
            učiteľa Dlhého, podnotára a všetkých zúčastnených na usporiadaní divadelného
            predstavenia. O tebe, Náco, nič!
    </p>
    <p>
     BIELIK
     <span class="emphasis">
      <em>
       (sebe):
      </em>
     </span>
     Tak tých vinšov nemal som sa zriecť, predsa len
            nemal!
    </p>
    <p>
     NOTÁR: Náco, čuš! Úlohy zodpovednosti musíme prevziať my dvaja. Ja vezmem za
            politickú a policajnú stránku, vy za mravnú. Školské deti hrali biblickú hru, v škole,
            na najvhodnejšom mieste. Mládež doplnila hrou, v ktorej regrúti plačom a spevom rukujú
            na vojenčinu a želejú slobody a frajerôk… Teda nič politického, nič národnostne
            poburujúceho. Podnotára vykrútim ja, vy zakryjete učitela: „Cirkevný spevokol, biblická
            hra.“ Tá obrana pristane vašej dôstojnosti.
    </p>
    <p>
     FARÁR: Už čo mne privalíte, azda s božou pomocou unesiem. Rád. Veď som slzil
            radosťou. Kedyže to človek počul — iba ako kaplán kedysi — štvorhlasne.
     <span class="emphasis">
      <em>
       (Spieva.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Spievajže si, spievaj, spevavé stvorenia…
       </em>
      </span>
      <br/>
      <span class="emphasis">
       <em>
        ktovie, či ti zajtra už spievať dovolia…
       </em>
      </span>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Utrie si slzu.)
      </em>
     </span>
    </p>
    <p>
     BIELIK
     <span class="emphasis">
      <em>
       (slzí tiež, šatkou utiera oči, potom sa stratí).
      </em>
     </span>
    </p>
    <p>
     NOTÁR: Hry mi podáš, pošlem im ich.
    </p>
    <p>
     DLHÝ: Sú vytlačené. Donesiem.
    </p>
    <p>
     FARÁR: Ale druhý raz by som už v škole, páni moji, nepovolil. Len som vykročil, bol
            tam tanec do rána, krik, spev po dedine.
    </p>
    <p>
     NOTÁR: To tie ubité dušičky ľudské výskali a vyskakovali radosťou. A mládež spievať,
            tancovať bude a čo len na priadkach, a je zdravšie, keď v škole, ako v zadusených izbách
            alebo krčmách. Piť chodili sme do konzumu.
     <span class="emphasis">
      <em>
       (Smiech.)
      </em>
     </span>
    </p>
    <p>
     FARÁR: Viem, bol to duchovný ples, radosť nad divadlom, čo ešte nevidel, nepočul
            tento ľud v svojej reči, i hoci je zmotaný, zhrbený, ubitý večnou robotou a službou.
    </p>
    <p>
     DLHÝ: Ja spev a divadlo budem riadiť zase.
    </p>
    <p>
     NOTÁR: Dnes čuš! My budeme hovoriť.
    </p>
    <p>
     DLHÝ: Svet nie je doskami obitý. Som voľný ako vták.
    </p>
    <p>
     NOTÁR: Ale my ťa tu chceme mať, tu musíš vydržať!
    </p>
    <p>
     DLHÝ: Tak vydržím!
     <span class="emphasis">
      <em>
       (Vyjde.)
      </em>
     </span>
    </p>
    <p>
     FARÁR: Úlohy rozdelené. Ja sa vám porúčam. Pomaly blíži sa čas posviacky.
     <span class="emphasis">
      <em>
       (Vychodia.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580866">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Farár, notár.
      </em>
     </span>
    </p>
    <p>
    </p>
    <p>
     NOTÁR
     <span class="emphasis">
      <em>
       (pri dverách zastane):
      </em>
     </span>
     A keď budú dve školy, dvaja mladí
            učitelia, bude nám prichodiť ešte hlbšie zaprieť i do sociálnych i do osvetových otázok
            tejto doliny.
    </p>
    <p>
     FARÁR
     <span class="emphasis">
      <em>
       (vráti sa):
      </em>
     </span>
     Ja v duchu, pán notár, bol som proti novej
            škole, ak smiem byť s vami úprimným.
    </p>
    <p>
     NOTÁR: Prosím! Budem i ja. — Prečo?
     <span class="emphasis">
      <em>
       (Sadnú si.)
      </em>
     </span>
    </p>
    <p>
     FARÁR: Lebo to nie sú školy, kultúrne semeniská, ale maďarizačné mučiarne útlych duší
            a sŕdc detských. Budú dve školy, dvaja mladí učitelia nachovajú ešte viac janičiarov a
            zmaďarizovaná mládež bude sa nám topiť v cudzích vodách. To je moja skúsenosť v mestách,
            moje stanovisko dotyčne našich dedín.
    </p>
    <p>
     NOTÁR: Nemôžem súhlasiť, pán farár. Vy nevedomosťou chcete zachovať národ, udržať v
            reči…
    </p>
    <p>
     FARÁR: Áno, modlitebnou knihou, cirkevnými spolkami a novinkami ho pridŕžať…
    </p>
    <p>
     NOTÁR: Ja to beriem ináč. Stavať školy a čím viac škôl a vzdelania, hoci i po žliebku
            maďarskej reči, ale hlavná vec: prebúdzať učiteľov, ktorí by mali odvahu — čo je už
            vybojované vo svete, i u nás — hlásať socializmus, demokraciu, rovnoprávnosť na kus
            chleba i jazyka, či je to Slovák, či Maďar, a tak vyženieme z ľudu robotného poddaného
            ducha, a tak prirodzene príde národ i k sebavedomiu a bude si žiadať žiť kultúrne vo
            svojej reči. To musí byť prirodzené uvedomenie, nie umelý kvet, prázdna pýcha! Ja som
            tiež Slovák, rodený Ľubietovec, ale necítim z toho nijakej pýchy, ba skorej akúsi úzkosť
            z mladosti našej…
    </p>
    <p>
     FARÁR: Lebo ešte ste nie na tom stupni povedomia, čo ja; ešte vám je či tak, či tak
            hovoriť a cítiť. Ste Slovák, ale nie ste
     <span class="emphasis">
      <em>
       Slovan.
      </em>
     </span>
     „Ja som pyšný, že
            som Slovák! Moje plemä ladné sto miliónov duší číta, nad pol svetom vládne!“ — hovorím
            ja s naším Vajanským.
    </p>
    <p>
     NOTÁR: Ide o väčší kus chleba, o dobrobyt ľudu, potom budú kedysi potomci môcť byť
            pyšní. Teraz je to rojčenie, blúznenie vás niekoľko sto idealistov.
    </p>
    <p>
     FARÁR: Nie o dobrobyt ide. Ide o jazyk, kultúru, ktorú hatí nám maďarská vláda a jej
            úrady. Keď sa tá rozvije, pocítite hrdosť na svoj rod. Veď majetnejším márne hlásať
            socializmus; slovenstvo a
     <span class="emphasis">
      <em>
       slovanstvo
      </em>
     </span>
     , ale každému môžeš.
     <span class="emphasis">
      <em>
       (Vrúcne.)
      </em>
     </span>
     Vy sa musíte prebudiť i národne i
     <span class="emphasis">
      <em>
       slovansky.
      </em>
     </span>
     Dám vám „Slávy dcéru“ od nášho Kollára.
     <span class="emphasis">
      <em>
       (Ako vo víziách.)
      </em>
     </span>
     Hlboká v nej filozofia. Budúcnosť patrí
            Slovanom. Len nám Slovákom v babylonskom zajatí ťažko žiť veky a čakať na doby, ktoré i
            nás vyvýšia…
    </p>
    <p>
     NOTÁR: Dám sa poučiť, prosím!
    </p>
    <p>
     FARÁR: Vyhľadám aj iné.
    </p>
    <p>
     NOTÁR: A navzájom: vstúpite medzi nás do spolkov do obce… Ako by nás to posilnilo!
    </p>
    <p>
     FARÁR: Ako mi vstúpiť, keď ste navolili všelijakých ľudí? Popri verných, statočných,
            ľudí bez presvedčenia, len podľa účastín, ako aj v obecnom výbore…
    </p>
    <p>
     NOTÁR: A v školskej stolici sú vari inakší? takí, tí istí; skúsili ste pri učiteľskej
            voľbe. Pán farár, nestačí mať troch-štyroch verných; tí nezavážia. Ja získať chcem
            všetkých, celú dedinu a po niekoľkoročnej „škole“ nespoľahlivých, nenapraviteľných,
            vyhádžeme. Ale nežiadať, aby sa rodili hotoví ľudia.
    </p>
    <p>
     FARÁR: Vyhádžete a narobíte si nepriateľov. Už i teraz sa mnohí hnevajú, že len isté
            rodiny tisnete a volíte.
    </p>
    <p>
     NOTÁR: Ja ich miešam a nových dávam voliť; len richtára si nechávam, hoci tisne sa
            Mydlár. A richtár je skutočne v istých veciach cenný človek. Jeho váhou koľkým pravotám
            ľud vyhne. Keď on povie: tu je cieľ, tu je medza — nepravotia sa pre chlp sena… Ale
            mohlo by už ináč byť — no nepomôžete!
    </p>
    <p>
     FARÁR: Náš národ je maďarizmom taký zotročený, že musí byť prv oslobodený inými…
            Mamona, to je dnes všetko jeho myslenie!
    </p>
    <p>
     NOTÁR: Nieže! Hľa, radosť s tými pracovať, ktorí čítajú. Idú s nami verne.
    </p>
    <p>
     FARÁR: U tých zvláštna milosť božia sa prejavila, ale vo všeobecnosti nie.
    </p>
    <p>
     NOTÁR: Hľa, to divadlo — naplnili školu dvakrát.
    </p>
    <p>
     FARÁR: Dvakrát áno, ale dvanásťkrát nie. „Novota!“
    </p>
    <p>
     NOTÁR: Do spolku som mal za dva týždne štyridsať zakladateľov. Národ je schopný
            pokroku, ale musí sa viesť, ukazovať mu cesty.
    </p>
    <p>
     FARÁR: Sám sa nevydriape nikam. Proti nemu je veľká úradná presila. Ja som človek
            pasívny. Len o vernosť mi ide: k rodu, k Slovanstvu; zachovať, konzervovať, opakujem,
            národ pre veľké časy…
    </p>
    <p>
     NOTÁR: „Konzervovať“, odpusťte, dajú sa vaše zbierky národopisné, ale nie sám ľud.
            Vidíte: život tečie, valí sa ako Hron a my s ním a v ňom. Už teraz musí ľud voliť a
            domáhame sa, i vaša strana, všeobecného tajného práva… Dajte múzeum svoje do Martina,
            neľpite na tom a poďte so mnou do života, do boja! Ide o život ľudu, nie o múzeum, o
            hrob jeho, čo ako vyzdobený. Ináč musíme. Vystierať mu chrbát proti pánom vladárom či
            lesov, či baní a fabrík. Aby nedával s robotou rúk a s potom čela i hlavu do jarma
            lesmajstrom a direktorom.
     <span class="emphasis">
      <em>
       (Dôrazne.)
      </em>
     </span>
     A militarizmu! Veď dnes je
            hanbou nebyť vojakom.
    </p>
    <p>
     FARÁR: Keď nemá svojho kandidáta — mal by národ doma sedieť, ako ja. Nejsť nikam.
            Učíte, vodíte ho do opozície — a tam nie je jeho miesto: maďarská sloboda, rovnosť,
            bratstvo sú prázdne heslá.
    </p>
    <p>
     NOTÁR: Aspoň ich počuje a možno zamyslí sa a rozhliadne. Ináče by išiel hlasovať za
            guláš, a takto sme predsa faktorom aspoň v obci, okrese a stolici. Máme vážnosť
            organizovanej akej-takej sily.
    </p>
    <p>
     FARÁR: Ja do politiky nejdem. A všelijaké liberalistické, i v náboženstve, náuky
            hlásať, to nemôžem!
    </p>
    <p>
     NOTÁR: Zľahčujete! Veď sú to ľudské, a tak azda i vaše kresťanské. Politika
            hospodársko-sociálna, cieľuvedomá pomoc ľudu. Vám ide o „zázrak“, až príde deň spasenia.
            Odkiaľ? Ja v zázraky neverím.
    </p>
    <p>
     FARÁR: Ja áno. Kým rodičia i deti slovensky sa modlia — nebojím sa zahynutia.
    </p>
    <p>
     NOTÁR: A rodičia požadujú už pre deti maďarčinu — kvôli chlebíku. Ináč, aktívne sa
            starať. Poďte do konzumu, do obecného výboru, do stoličného vás vyvolíme…
    </p>
    <p>
     FARÁR: Ešte čo! Nesluší sa mi o svetské statky starať; o duchovné mi ide, o spásu
            duší…
    </p>
    <p>
     NOTÁR: „Aby sa ľudu ľahšie umieralo“ — povedali ste…
    </p>
    <p>
     FARÁR: Tototo! Teraz ste ma pochopili!
    </p>
    <p>
     NOTÁR: Prosím, ale keby ste aj vy mňa chceli pochopiť, moju prácu napomôcť: aby sa
            ľudu ľahšie žilo! Tam sa už Boh zmiluje; tu si musíme sami pomáhať.
    </p>
    <p>
     FARÁR: No, uvážim, uvážim…
    </p>
    <p>
     NOTÁR: Do aktivity! Nečakať krízu a či jej rozriešenie od „bieleho cára“, ako sa vám
            posmievajú, ale sám si stať napredok — ináč si vás všimne i biskup, i stolica, a ľud vám
            bude ochotným žiakom. Nielen vaše múzeum, kostol, sväté spolky a kalvárie… tej má ľud
            dosť…
    </p>
    <p>
     FARÁR: Nerúhať sa!
    </p>
    <p>
     NOTÁR: Keď ste ma prebudili — tak nespať!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581289">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Marína.
      </em>
     </span>
    </p>
    <p>
    </p>
    <p>
     MARÍNA
     <span class="emphasis">
      <em>
       (s poldruharočným dievčatkom v bielych šatočkách na ruke; sama v
               šatôčke, ľahko, vkusne odetá):
      </em>
     </span>
     Dobré ráno!
     <span class="emphasis">
      <em>
       (Ešte zvlášť sa
               ukloní farárovi.)
      </em>
     </span>
    </p>
    <p>
     FARÁR: Ruky bozkávam!
     <span class="emphasis">
      <em>
       (Podá ruku a v líčko hladká dieťa.)
      </em>
     </span>
     Aj
            Ružička je už hore.
    </p>
    <p>
     NOTÁR
     <span class="emphasis">
      <em>
       (trochu nervózne):
      </em>
     </span>
     Čo chceš, Marína moja?
    </p>
    <p>
     FARÁR: Milostivá pani si ide s nami zapolitizovať.
    </p>
    <p>
     MARÍNA: To robí môj muž. — Prosím ťa, čo mám ľuďom povedať? Už ich je tam plná
            kancelária a do izby sa mi tisnú, kde si?
    </p>
    <p>
     NOTÁR: Je to prvý raz, čo si mi ženou? Ja viem, kto sú a čo chcú, a ty nemusíš
            vedieť, ani im nič hovoriť. Ba povedz im, aby išli do konzumu potúžiť sa a striehli,
            kedy prídu páni z mesta. A aby nepili v obchode, ale vyšli na trávnik, na cestu, nech
            páni vidia a sa hanbia.
    </p>
    <p>
     MARÍNA: Aj horár Benko ťa hľadal… Že dôverne…
    </p>
    <p>
     NOTÁR: Druhý raz.
    </p>
    <p>
     FARÁR: Vystríham vás pred takými dôvernosťami s horármi.
    </p>
    <p>
     NOTÁR: Pán farár, dvaja sú už ľudia a dvaja ešte kopovi lesmajstrovi, a musia byť
            všetci naši, aspoň znesiteľní tomu ľudu. Ja ich zaväzujem odmenami za srnca, diviaka, ba
            i zajaca. Dostávajú mäsa a duplovaný „šúsgeld“, a pri tom im bielim hlavy za popisy a
            pokuty, do ktorých ženú ľud. Ale sviňa, lesmajster, ten ho nivočí a sám kradne… Ja viem,
            koľko dreva sa zviezlo na druhú stranu, svedkami sami liptovskí furmani by mi mohli byť,
            keby sa nebáli o chlebík.
    </p>
    <p>
     MARÍNA: Už si raz platil koľké trovy pravotné.
    </p>
    <p>
     NOTÁR: Nevedel som, že je celá lesná správa v tom; zatušovali, zbojníci, a ľud od
            strachu nedosvedčil, ako mal, ako mi sľúbil.
    </p>
    <p>
     MARÍNA: A dnes ťa zase čaká… Rozprávajú si. Už sme nie sami.
     <span class="emphasis">
      <em>
       (Privinie k
               srdcu dieťa na rukách.)
      </em>
     </span>
    </p>
    <p>
     NOTÁR: Bojíš sa, že ma vyhodia? Ja mám ruky čisté a úrad v poriadku, a čo privátne
            robím, v tom mi nerozkáže ani slúžny, ani vicišpán! Čo sa ma slúžny naprosil, nastrašil,
            že ak pri posledných voľbách nebudeme všetci úradníci, notári za grófa, že nás
            poprehadzujú, vyhodia. Som ja ovca? A tu som! Spoľahni sa na môj úsudok a iď domov, že
            prídem!
    </p>
    <p>
     MARÍNA
     <span class="emphasis">
      <em>
       (ukloní sa, odchádza).
      </em>
     </span>
    </p>
    <p>
     FARÁR: S Pánom Bohom, milosťpani, už ideme!
     <span class="emphasis">
      <em>
       (Kýva hlavou, že notár nemal
               Marínu tak nešetrne poslať.)
      </em>
     </span>
    </p>
    <p>
     NOTÁR: Nemôžem zniesť, keď sa mi žena do mojich vecí a rečí starie. Rozmyslím,
            uvážim, a pochybnosti vlastnej ženy, ktorá by mala byť najdôverivejšia, ma v prvom rade
            vynesú z miery.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581466">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Farár, notár, Benko.
      </em>
     </span>
    </p>
    <p>
    </p>
    <p>
     BENKO
     <span class="emphasis">
      <em>
       (úctivo vchádza):
      </em>
     </span>
     Dobré ráno!
     <span class="emphasis">
      <em>
       (Obzerá sa, či sú
               len dôveryhodní tam.)
      </em>
     </span>
    </p>
    <p>
     NOTÁR: Čo je, čo je, najväčší pán úvalský, „pán horár“?
    </p>
    <p>
     BENKO: Ej, zase posmech robia, pán notár…
    </p>
    <p>
     NOTÁR
     <span class="emphasis">
      <em>
       (žartovne):
      </em>
     </span>
     Aký posmech? Či nevraví národ: „Idem k pánu
            horárovi“ a „idem k farárovi, k notárovi, k učiteľovi“? Srnec?
    </p>
    <p>
     BENKO: Leží!
    </p>
    <p>
     NOTÁR: Na ležisku strieľať nebudem.
    </p>
    <p>
     BENKO: Ja zlomím halúzku, vyskočí — môžete strieľať a pasiu si vyplniť.
    </p>
    <p>
     NOTÁR
     <span class="emphasis">
      <em>
       (podá ruku):
      </em>
     </span>
     Dnes nie. Prídu vaši páni. Zajtra,
            kedykoľvek. Ďakujem!
    </p>
    <p>
     BENKO
     <span class="emphasis">
      <em>
       (k farárovi):
      </em>
     </span>
     Čo som to divadlo videl, pán farár, a vás
            tak tlieskať a slzy v očiach… i ja som ožil, i ja som Slovák. Lebo mňa boli preložili
            sem z trestu, že som spieval v spoločnosti v hostinci „Hej, Slováci…“
    </p>
    <p>
     FARÁR
     <span class="emphasis">
      <em>
       (nedôverčivo):
      </em>
     </span>
     Vy? „Hej, Slováci“?
    </p>
    <p>
     BENKO: Ja. „Hej, Slováci“! A farár Petráš, katolícky, ako ste vy, ma udal a len že ma
            víno obránilo a jednak ma vyštval z rodiska. To bol, pane, maďarizátor! Nehoden ten
            katechizmus do rúk vziať, v ktorom stojí „Cti otce svého, i matku svú…“
     <span class="emphasis">
      <em>
       (Vyjde.)
      </em>
     </span>
    </p>
    <p>
     FARÁR: Zvonia! Tu sú. Poďme.
     <span class="emphasis">
      <em>
       (Vyjdú, počuť zvony.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581594">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Bielik a žiak.
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Bielik dovedie za ruku žiaka hodne prestrašeného a odohrajú nemou hrou výstup
               1. Nástup, poklony pred stolom. Žiak šepmo odrieka verš do ucha
               Bielikovi.)
      </em>
     </span>
    </p>
    <p>
     BIELIK
     <span class="emphasis">
      <em>
       (spína ruky, krikom, nervózou starého človeka):
      </em>
     </span>
     Bože môj,
            len aby si sa, chlapče, nepomýlil.
    </p>
    <p>
     ŽIAK
     <span class="emphasis">
      <em>
       (utiera si oči, začesáva rukou vlasy a dodáva si smelosti):
      </em>
     </span>
     Nech sa neboja, pán učiteľ. Azda to tým pánom šťastlivo vytresnem. Len ak by som za
            zasekol…
    </p>
    <p>
     BIELIK: Ja si stanem tuto
     <span class="emphasis">
      <em>
       (ukáže a postaví sa)
      </em>
     </span>
     a budem ti
            hľadieť na ústa a ty mne, ak by ti mala pamäť zlyhať.
    </p>
    <p>
     ŽIAK: Len či tie panie…
    </p>
    <p>
     BIELIK: Čert ich vie, či vojdú a či pôjdu na faru alebo do notárov. Veď to už budeš
            vidieť: sukňu od nohavíc rozoznáš…
    </p>
    <p>
     ŽIAK
     <span class="emphasis">
      <em>
       (smelo prikývne).
      </em>
     </span>
    </p>
    <p>
     BIELIK
     <span class="emphasis">
      <em>
       (nazrie do obloka):
      </em>
     </span>
     Tak už sa hrnú, staň si do kúta dolu
            a ja hore a tu sa stretneme. Pohneš sa, kedy ja.
     <span class="emphasis">
      <em>
       (Rozídu sa. Bielik zopne ruky
               ku krížu.)
      </em>
     </span>
     Bože, Bože, zachráň mi chlebík, daj mi doslúžiť!
    </p>
    <p>
     <span class="emphasis">
      <em>
       (Vonku koná sa posviacka školy. Počuť „Asperges“ a štvorhlasný nábožný spev
               piesne „Duchu svätý, príď z neba a vydať ráč zo seba žiaru svetla
               svojeho.“)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581712">
        </a>
        Výstup 9.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí a páni: riaditeľ, škôldozorca, opát, slúžny, lesmajster, farár, Maxo,
               notár, richtár, Murgač, Sýpaj, Babál, Žliebok, Bačko, Majstrík, Mydlár, kostolník,
               Stanček, Kalický, Bukovec, bubeník, Dlhý, za farárom miništranti.
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Farár a páni vošli podľa hodnosti k stolu a s veľkou pózou, nevrlí; farár v
               ornáte kropí a kadí kríž. Páni posadajú, kostolník sníme rúcho z farára a ide von i s
               miništrantmi.)
      </em>
     </span>
    </p>
    <p>
     RIADITEĽ
     <span class="emphasis">
      <em>
       (už za vrchstolom):
      </em>
     </span>
     Pekný spev, ale predsa len
            slovenský…
    </p>
    <p>
     BIELIK
     <span class="emphasis">
      <em>
       (bol už celý zhrbený od poklôn vo dverách, ale nikto mu ruky
               nepodal, len on bozkal opátovi ruku. Keď sa páni usadili, kývol žiakovi a postúpil i
               sám trochu do popredia).
      </em>
     </span>
    </p>
    <p>
     ŽIAK
     <span class="emphasis">
      <em>
       (z úzadia vystúpi, klania sa a začne vysokým detským
               hlasom):
      </em>
     </span>
     Méltóšágoš, naďšágoš, fötistelendö, tekinteteš íš méľentistelt
            höldek íš urak…
     <span class="emphasis">
      <em>
       (Zatrasie hlavou, že sa pomýlil)…
      </em>
     </span>
     „Höldek nie!
            Höldek nem!“
     <span class="emphasis">
      <em>
       (Všeobecná veselosť, smiech.)
      </em>
     </span>
    </p>
    <p>
     BIELIK
     <span class="emphasis">
      <em>
       (hrá pri tom tragicko-komickú úlohu):
      </em>
     </span>
     Už si mi dal! Už
            som si dal…
    </p>
    <p>
     RIADITEĽ a páni
     <span class="emphasis">
      <em>
       (dusia sa smiechom):
      </em>
     </span>
     Dobre, synku, dobre!
     <span class="emphasis">
      <em>
       (Bielikovi).
      </em>
     </span>
     Uznávame dobrú vôľu, ale už je pozde…
     <span class="emphasis">
      <em>
       (Keď šum stíchne).
      </em>
     </span>
     Uraim!
     <span class="emphasis">
      <em>
       (Obzrie sa na pánov vôkol
               stola.)
      </em>
     </span>
     Tistelt iškolasék!
    </p>
    <p>
     SÝPAJ: Nebudeme rozumieť! Sme tu číri Slováci!
    </p>
    <p>
     MAXO: Ohó, pán Hodža!…
    </p>
    <p>
     MURGAČ: Prosíme slovensky, popravde!
    </p>
    <p>
     KALICKÝ a STANČEK: Slovensky!
    </p>
    <p>
     SLÚŽNY
     <span class="emphasis">
      <em>
       (Kalickému a Stančekovi):
      </em>
     </span>
     „Robotnícke“ — pôjdete z
            Podbrezovej…
    </p>
    <p>
     KALICKÝ: Ruky nám neodtnete…
    </p>
    <p>
     BABÁL: Za nás nebolo takých škôl…
    </p>
    <p>
     MAJSTRÍK: Dosť zle, že nebolo; už by sme všetci hovorili po uhorsky.
    </p>
    <p>
     RICHTÁR: Čušte! Nám to pretlmočí pán notár, ako všetky reči a písma.
    </p>
    <p>
     RIADITEĽ
     <span class="emphasis">
      <em>
       (schválne nechal, pozoroval ľudí):
      </em>
     </span>
     Čend! — Vysoké
            ministerstvo orby, ktoré mám česť tu zastupovať, postavilo dietkam vašim túto druhú
            školu a vyvolili ste si už mladého učiteľa…
    </p>
    <p>
     DLHÝ
     <span class="emphasis">
      <em>
       (sa ukláňa).
      </em>
     </span>
    </p>
    <p>
     RIADITEĽ: Neukláňajte sa, ešte sme vás nepotvrdili… Hovorím: mladého učiteľa, ktorý i
            po prvých chybných krokoch — úfam, je srdcom — duchom pravý Maďar…
     <span class="emphasis">
      <em>
       (Dlhému.)
      </em>
     </span>
     No, teraz sa klaňajte!
    </p>
    <p>
     DLHÝ
     <span class="emphasis">
      <em>
       (v rozpakoch, ale ukloní sa).
      </em>
     </span>
    </p>
    <p>
     RIADITEĽ: Erár ho bude platiť, dá mu byt, drevo, kus lúky, len aby dietky vaše, nové
            pokolenie, i v týchto vysokých horách, kde už ani vrabcov nieto
     <span class="emphasis">
      <em>
       (slúžny a páni
               sa smejú),
      </em>
     </span>
     boli vzdelanejšie, aby poznali myšlienku jednotnej uhorskej
            vlasti, naučili sa krásnu maďarskú reč a mohli s ňou do roboty a služby, lebo na týchto
            skalách a horách sa nič nerodí okrem dreva a trávy, a to hrýzť a žrať nemôžete…
     <span class="emphasis">
      <em>
       (slúžny a páni zase v smiech.)
      </em>
     </span>
    </p>
    <p>
     MAXO, ŽLIEBOK a spol.
     <span class="emphasis">
      <em>
       (prisviedčajú).
      </em>
     </span>
    </p>
    <p>
     RIADITEĽ: Čend! Lebo bez maďarskej reči vaši chlapci ani do roboty, ani za sluhu,
            dievčatá ani deti varovať v Bystrici, ani šerble — pardon — v službe nebudú môcť
            vynášať.
    </p>
    <p>
     MAXO a iní: Úď van! Igaz!
     <span class="emphasis">
      <em>
       (Potlesk.)
      </em>
     </span>
    </p>
    <p>
     RIADITEĽ: Čend!
     <span class="emphasis">
      <em>
       (Vezme kľúče zo stola a podáva farárovi):
      </em>
     </span>
     Veľadôstojný pán farár!
    </p>
    <p>
     FARÁR
     <span class="emphasis">
      <em>
       (sa ukloní).
      </em>
     </span>
    </p>
    <p>
     RIADITEĽ: Dnes oddávam vám kľúče tejto školy úradne a slávnostne za vysoký patronát,
            aby ste ich oddali učiteľovi, že by boli symbolom otvárania uší, jazyka a srdca: tlkotu
            šľachetného maďarského citu a vlastenectva!
     <span class="emphasis">
      <em>
       (Podá.)
      </em>
     </span>
     Páni a maďaróni
            z ľudu
     <span class="emphasis">
      <em>
       (potlesk):
      </em>
     </span>
     Éljen! Éljen! Éljen!
    </p>
    <p>
     FARÁR
     <span class="emphasis">
      <em>
       (teraz sa vypnú Murgač a Slováci, lebo farár hovorí slovensky; vzal
               kľúče, Dlhému):
      </em>
     </span>
     Pán učiteľ! Oddávam vám tieto kľúče novej školy, aby boli,
            ako pán patrón po maďarsky sa vyslovil
     <span class="emphasis">
      <em>
       (so zápalom, vnútorným, hlbokým
               presvedčením, povýšeným hlasom)
      </em>
     </span>
     — symbolom do brány poznania Boha,
            kresťanskej náuky, praktickej múdrosti, rodolásky a vlastimilstva v pravde až naveky!
     <span class="emphasis">
      <em>
       (Murgač, Sýpaj a spol. potlesk.)
      </em>
     </span>
    </p>
    <p>
     PÁNI
     <span class="emphasis">
      <em>
       (sú zarazení, že farár neverne tlmočil reč riaditeľa).
      </em>
     </span>
    </p>
    <p>
     DLHÝ
     <span class="emphasis">
      <em>
       (prevezme, pokloní sa a je zmätený).
      </em>
     </span>
    </p>
    <p>
     ŠKÔLDOZORCA: Ste zarazený, mladý pán učiteľ, rečou pána riaditeľa a pána farára.
            Neviete, čí ste! Ja, štátny škôldozorca, vám kladiem na srdce a apelujem na vaše
            maďarsko-vlastenecké city, aby ste sa usilovali vychovať z týchto biednych Slováčikov
            nielen dobrých vlastencov, ale pokolenie, ktoré s hrdosťou bude sa biť v prsia
     <span class="emphasis">
      <em>
       (udrie sa v hruď):
      </em>
     </span>
     „Ja som Maďar!“
     <span class="emphasis">
      <em>
       (Potlesk.)
      </em>
     </span>
     Nech vám tak boh Maďarov pomáha!
     <span class="emphasis">
      <em>
       (Potlesk.)
      </em>
     </span>
     Lenže ako sa vy modlíte?
    </p>
    <p>
     DLHÝ
     <span class="emphasis">
      <em>
       (skromne v rozpakoch):
      </em>
     </span>
     Matka ma…
    </p>
    <p>
     ŠKÔLDOZORCA
     <span class="emphasis">
      <em>
       (vyrozumel):
      </em>
     </span>
     Tak ako vám môže pomáhať boh Maďarov,
            keď sa vy slovensky modlíte?
    </p>
    <p>
     FARÁR: My sa modlíme k Bohu všetkých národov!
    </p>
    <p>
     ŠKÔLDOZORCA
     <span class="emphasis">
      <em>
       (farárovi):
      </em>
     </span>
     Pardon, pán farár! Ja hovorím!
     <span class="emphasis">
      <em>
       (Dlhému.)
      </em>
     </span>
     Vy ste túto školskú budovu ešte pred posvätením
            pohanili slovenským divadelným predstavením. Kým sa nepolepšíte, nenavrhnem vás slávnemu
            patrónovi
     <span class="emphasis">
      <em>
       (ukáže na riaditeľa)
      </em>
     </span>
     na definitívu. Vás tu nechceli
            občania…
    </p>
    <p>
     MAXO, BAČKO, ŽLIEBOK, MAJSTRÍK: My sme číreho Maďara chceli…
    </p>
    <p>
     SÝPAJ, BUKOVEC, KALICKÝ, BABÁL, STANČEK: Nechceli!
    </p>
    <p>
     FARÁR: Svojho rodáka sme chceli a vyvolili.
    </p>
    <p>
     MAXO, ŽLIEBOK, BAČKO: My sme ho nevolili!
    </p>
    <p>
     ŠKÔLDOZORCA: A teraz vás, starý pán učiteľ Bielik, ľutujem a vyhlasujem vám, že vás
            navrhnem do penzie. Skúšky vám vychodia z roka na rok horšie z maďarskej reči, lebo ani
            sami nemáte ohňa vlastenectva, akoby ste počúvali, aké vetry dujú od Prahy, od Moskvy a
            nie od Budapešti.
    </p>
    <p>
     PÁNI
     <span class="emphasis">
      <em>
       (škôldozorcovi gratulujú):
      </em>
     </span>
     Éljen!
    </p>
    <p>
     BIELIK
     <span class="emphasis">
      <em>
       (vyhŕkne s výčitkou, plačom):
      </em>
     </span>
     To za to, že som všetky
            svoje dietky, troch synov, vám vychoval, zaprel rod i jazyk a všetko, v čom som bol
            zrodený ja a matka ich; dobre, že sa nedožila vašej vďaky, páni. Zaprel som ich
            materinskú reč, že sa mi dnes, vlastnému otcovi, posmievajú; že som seba i celú rodinu
            za Maďarov zapisoval už tridsať rokov. Nuž vyžeňte ma, veď je Boh dobrý a viac má, ako
            rozdal…
     <span class="emphasis">
      <em>
       (Ukloní sa a vyjde.)
      </em>
     </span>
    </p>
    <p>
     ŠKÔLDOZORCA: S pánom bohom.
    </p>
    <p>
     DLHÝ: Prosím o slovo… Skutok, že som usporiadal s deťmi a s mládežou divadelné
            predstavenie, prosím ospravedlniť tým, že keď som účinkoval medzi Maďarmi, riadil som
            maďarské divadlá; keď som prišiel medzi Slovákov, zdalo sa mi prirodzeným…
    </p>
    <p>
     ŠKÔLDOZORCA: Zakazujem raz navždy! To by som nebol veril, že ste taký slepý politik.
            Nuž aká je toto krajina?
    </p>
    <p>
     DLHÝ: Maďarorság…
    </p>
    <p>
     ŠKÔLDOZORCA: Teda…? Nehovorí vám to dosť? Stačí daňová knižka slovenská! Ste schopný,
            preto radím vám ísť nazad medzi Maďarov… Vy sa tu nevyznáte…
    </p>
    <p>
     OPÁT
     <span class="emphasis">
      <em>
       (Dlhému):
      </em>
     </span>
     Okolo stohu slamy sa nefajčí. Netreba budiť, čo
            spať môže.
     <span class="emphasis">
      <em>
       (Potlesk pánov.)
      </em>
     </span>
    </p>
    <p>
     FARÁR
     <span class="emphasis">
      <em>
       (položí ruku na prsia):
      </em>
     </span>
     Mea culpa.
     <span class="emphasis">
      <em>
       (Ukloní
               sa.)
      </em>
     </span>
     Predstavenie v škole som ja povolil…
    </p>
    <p>
     OPÁT
     <span class="emphasis">
      <em>
       (glosuje):
      </em>
     </span>
     Bez školskej stolice!
    </p>
    <p>
     MAXO a skupina: My áno, vždy!
    </p>
    <p>
     OPÁT: Pán farár! Vy ste duchovným otcom — vodcom tohto chudobného ľudu, a ak mu
     <span class="emphasis">
      <em>
       (rýchle, zlostne)
      </em>
     </span>
     prajete nielen nebeského kráľovstva, ale i
            chleba v uhorskej krajine, tak nakladám vám v mene biskupa, ako cirkevný škôldozorca,
            aby steny vašich škôl ozývali sa z úst milých dietok aj maďarským „Miaťánkom“…
    </p>
    <p>
     PÁNI
     <span class="emphasis">
      <em>
       (potlesk):
      </em>
     </span>
     Éljen!
    </p>
    <p>
     FARÁR: „Otčenášom“, pán opát, s Kristom: „Iďte a učte všetky národy!“ To vám i pánu
            biskupovi!
    </p>
    <p>
     MURGAČ: Za Kristom pôjdeme!
    </p>
    <p>
     SÝPAJ a iní Slováci: Za ním!
    </p>
    <p>
     RIADITEĽ: Ticho!
    </p>
    <p>
     SÝPAJ: Žiadame vyučovať aspoň v jednej škole slovensky.
    </p>
    <p>
     KALICKÝ, STANČEK: Žiadame!
    </p>
    <p>
     MAJSTRÍK, BAČKO: Nie všetci…
    </p>
    <p>
     MURGAČ: Ako to predpisuje zákon z roku 1868, 44. článok.
    </p>
    <p>
     SLÚŽNY: Aký advokát!
    </p>
    <p>
     RIADITEĽ: Ja, patrón, nariaďujem učiť všetko maďarsky!
    </p>
    <p>
     OPÁT: My rozkazujeme!
     <span class="emphasis">
      <em>
       (S ľahkovážnym úsmevom.)
      </em>
     </span>
     Starí páni, vaša
            už bude len tá: „Zahučali hory, zahučali lesy…“
     <span class="emphasis">
      <em>
       (Potlesk.)
      </em>
     </span>
     Kristus
            pre nebo, maďarská reč pre život.
    </p>
    <p>
     PÁNI
     <span class="emphasis">
      <em>
       (potlesk):
      </em>
     </span>
     Éljen!
    </p>
    <p>
     SLÚŽNY
     <span class="emphasis">
      <em>
       (k riaditeľovi sa nakloní, že on chce hovoriť):
      </em>
     </span>
     A kto vám
            povolil slovenské divadlo?!
    </p>
    <p>
     NOTÁR
     <span class="emphasis">
      <em>
       (vstane):
      </em>
     </span>
     Už to vie pán hlavný slúžny: ja!
    </p>
    <p>
     SLÚŽNY: A tanec?
    </p>
    <p>
     NOTÁR: Všetko ja!
    </p>
    <p>
     SLÚŽNY: Akým právom?
    </p>
    <p>
     NOTÁR: Právom šľachetnej zábavy a veselosti.
    </p>
    <p>
     SlÚŽNY: A notár nevie, že je to moje právo?
    </p>
    <p>
     NOTÁR
     <span class="emphasis">
      <em>
       (prikývne):
      </em>
     </span>
     Viem! Ale je to prirodzené právo každého
            človeka a tobôž celých národov našej krajiny…
    </p>
    <p>
     SLÚŽNY: Vy ste známy radikál, jászista! Nereálny fantasta! Pomaly s tým
            demokratizmom, lebo tu zhyniete aj s ním! A podnotárovi povedzte, aby prvý jeho krok ku
            mne bola prosba o preloženie do maďarského kraja, lebo nebude notárom! Ja vám rozbijem
            to hniezdo konzumiarske, radikálno-socialistické, panslávske!
    </p>
    <p>
     NOTÁR
     <span class="emphasis">
      <em>
       (kývne, vstane, pristúpi desať-dvadsať občanov temer všetci
               Slováci).
      </em>
     </span>
    </p>
    <p>
     RIADITEĽ: Čo je to? Čo je?
    </p>
    <p>
     NOTÁR: A ja práve — hoci miestnosti školy nie sú primerané kulisy — predstavujem pánu
            riaditeľovi naše výbory, aby obci darom alebo kúpou vydelený bol kúsok pozemku pod
            obecnú budovu, na ktorú plány už máme.
     <span class="emphasis">
      <em>
       (Drží v ruke hárky, ktoré riaditeľ
               odmieta prijať.)
      </em>
     </span>
     Pána hlavného slúžneho, prítomnými občanmi a tristo
            podpismi
     <span class="emphasis">
      <em>
       (podáva hárky — slúžny odmietne ich prijať),
      </em>
     </span>
     žiadame
            navrhnúť konzumu licenciu, aby sme si mohli zo zárobku obecnú budovu postaviť.
    </p>
    <p>
     SLÚŽNY: Nebudem odporúčať!
    </p>
    <p>
     NOTÁR: Zákon je i pre nás!
    </p>
    <p>
     SLÚŽNY: Dosť!
    </p>
    <p>
     NOTÁR: Občania, nájdeme cestu…
    </p>
    <p>
     MURGAČ, BUKOVEC a OBČANIA
     <span class="emphasis">
      <em>
       (sadajú, nahnevaní):
      </em>
     </span>
     Sme poplatníci
            ako druhí.
    </p>
    <p>
     NOTÁR: Pán Bukovec…
    </p>
    <p>
     BUKOVEC
     <span class="emphasis">
      <em>
       (rýchle vyšiel von a vovedie päť-šesť občanov).
      </em>
     </span>
    </p>
    <p>
     NOTÁR
     <span class="emphasis">
      <em>
       (riaditeľovi):
      </em>
     </span>
     Títo občania, pán riaditeľ, vás prišli
            prosiť, aby horári ustali s udávaním osádky Polianky pre pašienkové priestupky a
            nestrieľali hydinu a statok
    </p>
    <p>
     RIADITEĽ: Čo „nestrieľali“?! Pozor!
    </p>
    <p>
     NOTÁR: Pán lesmajster tuto
     <span class="emphasis">
      <em>
       (ukáže naň)
      </em>
     </span>
     dal Polianku oplotiť…
    </p>
    <p>
     LESMAJSTER: A pán notár poradil občanom ploty rozhádzať, hoci som jednu cestu
            povolil…
    </p>
    <p>
     NOTÁR: Veľká milosť!… Do kostola a na cintorín, lebo Polianci nevedia lietať. Ale keď
            preletí sliepka za plot, zastrelí ju horár; keď pastierikom ušla ovca za plot, rozohnal
            chlapcov a v „mene zákona“ ovcu zastrelil. Do pokút zapisuje dve kravy i tomu, kto má na
            celom majetku len jednu. Že deti zle zavrátili teliatko od erárneho a pán hlavný slúžny
     <span class="emphasis">
      <em>
       (ukáže naň)
      </em>
     </span>
     otca odsúdi na dvadsaťštyri hodín zátvoru, pán
            riaditeľ podbrezovský prepúšťa ho z roboty…
    </p>
    <p>
     RIADITEĽ: Nech sa nepožíva z cudzieho!
    </p>
    <p>
     NOTÁR: A keď je na krok všetko cudzie… Ale nebolo…
     <span class="emphasis">
      <em>
       (Na Bukovca.)
      </em>
     </span>
     Tento pán prísažný obecný za dva roky bol odsúdený na päťstopäť korún…
    </p>
    <p>
     RIADITEĽ: A zaplatili ste?
    </p>
    <p>
     BUKOVEC: Päťdesiatpäť korún som zaplatil, kým som vládal, a…
    </p>
    <p>
     NOTÁR: Nehanbite sa, Bukovec! Ostatné odsedel.
    </p>
    <p>
     SLÚŽNY: Za korunu dve hodiny. Ale vám to povýšim!
    </p>
    <p>
     NOTÁR: Spisov, žalôb, citácií a výrokov, áreštantských kvitancií má — koľko?
    </p>
    <p>
     BUKOVEC: Sedem aj pol kila, pán notár!
    </p>
    <p>
     RIADITEĽ: A máte svedkov, že vás nespravodlivo zapisujú?
    </p>
    <p>
     NOTÁR: Proti horárom svedok neplatí.
    </p>
    <p>
     RIADITEĽ: Vás by som už mal poznať…
    </p>
    <p>
     BUKOVEC: To by ma mohli, pán riaditeľ!
    </p>
    <p>
     RIADITEĽ: Vy chodíte za celú dedinu do Pešti k poslancom, ministrom a hlavne k
            novinárom s prosbami a ponosami a novinárskymi článkami…
    </p>
    <p>
     BUKOVEC: Veru trafím už aj potme. Advokáti bystrickí nechcú sa s vami zapodievať, nuž
            hľadáme novinárov, aby svet zvedel…
    </p>
    <p>
     RIADITEĽ: A kto to píše?
    </p>
    <p>
     NOTÁR
     <span class="emphasis">
      <em>
       (Bukovcovi láskavo):
      </em>
     </span>
     Nebojte sa… Povedzte… Tu som!
    </p>
    <p>
     BUKOVEC: Pán notár sa trápi s nami.
    </p>
    <p>
     LESMAJSTER
     <span class="emphasis">
      <em>
       (na Bukovca):
      </em>
     </span>
     Tento človek má tri kone a už vo
            februári mi ich vodil po hore pásť…
    </p>
    <p>
     BUKOVEC: Cigáň ste!
    </p>
    <p>
     LESMAJSTER: Ešte raz mi to povedzte…
    </p>
    <p>
     BUKOVEC: Cigáň, cigáň ste!
    </p>
    <p>
     LESMAJSTER: Žalujem!
    </p>
    <p>
     BUKOVEC: Pán hlavný slúžny, vy chodíte sem na hlucháňov v apríli, a ešte je sneh, a
            čo by sa môj kôň napásol na ňom vo februári, keď ho je každú zimu na dva metre?! To
            horári, že poviem slovo, spravím krok za celú osádku…
    </p>
    <p>
     RIADITEĽ: A čo s tým chcete?
    </p>
    <p>
     BUKOVEC: Vrátiť nám tie pasienky a lúky, ktoré naši otcovia vyklčovali na týchto
            horách a užívali a ktoré páni nám zhabali, vytisli nás z nich, dali zasadiť horou a
            konečne nás oplotili…
    </p>
    <p>
     Piati-šiesti Polianci: Áno, tak je! Pamätáme!
    </p>
    <p>
     RIADITEĽ: Pozriem, mapy preštudujem… Môžete ísť!
    </p>
    <p>
     BUKOVEC: Lenže, pán riaditeľ, ak to bude dlho trvať — musíme sa vysťahovať…
    </p>
    <p>
     RIADITEĽ
     <span class="emphasis">
      <em>
       (urazený):
      </em>
     </span>
     Šťastlivú cestu! Nedostanete nič!
    </p>
    <p>
     BUKOVEC a deputácia
     <span class="emphasis">
      <em>
       (vychodia).
      </em>
     </span>
    </p>
    <p>
     FURMANI a RUBAČI
     <span class="emphasis">
      <em>
       (nová deputácia ide dnu).
      </em>
     </span>
    </p>
    <p>
     ŠEĎO, VOZÁR, päť-šesť občanov
     <span class="emphasis">
      <em>
       (v horských liptovských krojoch
               vojdú).
      </em>
     </span>
    </p>
    <p>
     RIADITEĽ
     <span class="emphasis">
      <em>
       (notárovi, kým deputácia vchádza):
      </em>
     </span>
     Pán notár, to je
            úmyselné, to je demagógia!
    </p>
    <p>
     NOTÁR: Inokedy nechcete nás prijať, a dnes vás tu máme, nuž využívame príležitosť.
            Predvádzam vašich rubačov a furmanov. Pán lesmajster proti prelimináru stŕha týmto ľuďom
            alebo volá cudzích rubačov a furmanov, ktorí z toho majú tiež mozole a biedu.
    </p>
    <p>
     ŠEĎO, VOZÁR
     <span class="emphasis">
      <em>
       (riaditeľovi):
      </em>
     </span>
     Tak, tak, pán osvícený…
    </p>
    <p>
     RIADITEĽ: Neprijímam takéto apeláty! Všetko len cez ruky pána lesmajstra, na písme, a
            v riaditeľstve riešime, aby slávny erár nemal škody. Vy gazdujete pre seba!…
    </p>
    <p>
     VOZÁR: Čože nagazdujeme… My len žiť chceme…
    </p>
    <p>
     RIADITEĽ: … My gazdujeme pre štát: Ste vy vlastenci?
    </p>
    <p>
     RUBAČI, FURMANI
     <span class="emphasis">
      <em>
       (obzerajú sa rozpačite).
      </em>
     </span>
    </p>
    <p>
     ŠEĎO: Prosím
     <span class="emphasis">
      <em>
       (ukazuje na skupiny),
      </em>
     </span>
     my sme jedni rubači a druhí
            furmani…
    </p>
    <p>
     RIADITEĽ: A sprostáci! Môžete ísť!
    </p>
    <p>
     ŠEĎO, VOZÁR a deputácia
     <span class="emphasis">
      <em>
       (vychodia).
      </em>
     </span>
    </p>
    <p>
     NOTÁR: O lesné ovocie prosí celá dedina…
    </p>
    <p>
     RIADITEĽ: To už nie! Mladinu dláviť nedám. Nech lesné ovocie tam zhnije, kde
            narástlo!
    </p>
    <p>
     NOTÁR: Chudobný svet…
    </p>
    <p>
     RIADITEĽ: To je mne jedno! Do siatin ani otčenáš sa pomodliť!
    </p>
    <p>
     NOTÁR
     <span class="emphasis">
      <em>
       (ukáže na girland čečiny):
      </em>
     </span>
     Aj za túto chvojinu platil
            učiteľ Dlhý pokutu…
    </p>
    <p>
     LESMAJSTER: Samovoľne šiel do lesa…
    </p>
    <p>
     RIADITEĽ: Tak v poriadku! Pokuta naň!
     <span class="emphasis">
      <em>
       (Gesto, hodí rukou k
               zemi.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582910">
        </a>
        Výstup 10.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Boriak.
      </em>
     </span>
    </p>
    <p>
    </p>
    <p>
     BORIAK
     <span class="emphasis">
      <em>
       (vrúti sa ako bez duše zadnými dverami, náhli celou školou k
               riaditeľovi a podá):
      </em>
     </span>
     Méltóšágoš úr — telegram!
     <span class="emphasis">
      <em>
       (Utíšenie.)
      </em>
     </span>
    </p>
    <p>
     RIADITEĽ
     <span class="emphasis">
      <em>
       (ľahostajne):
      </em>
     </span>
     Telegram?
     <span class="emphasis">
      <em>
       (Otvorí, prečíta,
               pózovite treskne rukami na stôl, nemôže dychu popadnúť.)
      </em>
     </span>
     Úžas! Strach a
            hrúza! Zverstvo!
     <span class="emphasis">
      <em>
       (Vyťahuje ručník, utiera oči.)
      </em>
     </span>
    </p>
    <p>
     ŠKÔLDOZORCA, OPÁT: Čo je? Čo sa stalo?
    </p>
    <p>
     RIADITEĽ: Ani vypovedať… Následník trónu s manželkou zavraždení!
    </p>
    <p>
     LESMAJSTER: V Sarajeve!
    </p>
    <p>
     RIADITEĽ
     <span class="emphasis">
      <em>
       (krúti hlavou, podá telegram pánom):
      </em>
     </span>
     Zapriahať!
     <span class="emphasis">
      <em>
       (Vstáva a mnohí za ním.)
      </em>
     </span>
    </p>
    <p>
     BORIAK
     <span class="emphasis">
      <em>
       (beží).
      </em>
     </span>
    </p>
    <p>
     OPÁT: Anarchisti?
    </p>
    <p>
     RIADITEĽ: Srbi!
    </p>
    <p>
     SLÚŽNY: Všiváci!
    </p>
    <p>
     ŠKÔLDOZORCA: Psia Srbia!
    </p>
    <p>
     LESMAJSTER: Bude vojna skorej, ako sa čakalo…
    </p>
    <p>
     SLÚŽNY, MAXO, ŽLIEBOK, BAČKO, páni: Nech žije vojna!
    </p>
    <p>
     RIADITEĽ
     <span class="emphasis">
      <em>
       (pyšne):
      </em>
     </span>
     Za dva týždne zorie naša armáda celú Srbiu!
     <span class="emphasis">
      <em>
       (Vychodí.)
      </em>
     </span>
    </p>
    <p>
     ŠKÔLDOZORCA, OPÁT, SLÚŽNY, LESMAJSTER
     <span class="emphasis">
      <em>
       (za ním):
      </em>
     </span>
     Nech žije vojna!
    </p>
    <p>
     RIADITEĽ a páni
     <span class="emphasis">
      <em>
       (vychodia, i mnohí občania — Žliebok, Bačko,
               atď.).
      </em>
     </span>
    </p>
    <p>
     FARÁR: Padlo jeho „Veľké Rakúsko“… Daj mu, Bože, ľahko duši za úmysly o nás a s nami…
     <span class="emphasis">
      <em>
       (Počuť umieráčik — zvon. Zostane ticho.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583065">
        </a>
        Výstup 11.
       </h2>
      </div>
     </div>
    </div>
    <p>
     <span class="emphasis">
      <em>
       Farár, notár, Murgač, Sýpaj, Dlhý, Babál, Bukovec, Kalický,
               Stanček.
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Všetci stoja nemo, spytujú svoje duše a hladia skúmavo jeden na druhého a
               nabývajú odvahy a vzájomnej dôvery.)
      </em>
     </span>
    </p>
    <p>
     FARÁR: Anexie…
    </p>
    <p>
     NOTÁR: Manévre…! Triumfálne pochody po pokorených!
    </p>
    <p>
     BUKOVEC: Panebože, čo to bude?
    </p>
    <p>
     FARÁR: Bude požiar, svetový požiar.
    </p>
    <p>
     NOTÁR: Vojna! Budeme sa biť za demokratické práva všetkých ľudí, všetkých národov a
            stvoríme neodvislý, nový štát uhorský.
    </p>
    <p>
     FARÁR
     <span class="emphasis">
      <em>
       (snivo):
      </em>
     </span>
     Ja sa už necítim v Rakúsko-Uhorsku, ak bude
            vojna…
    </p>
    <p>
     DLHÝ, KALICKÝ, STANČEK: A kde, pán farár?
    </p>
    <p>
     FARÁR
     <span class="emphasis">
      <em>
       (snivo):
      </em>
     </span>
     Vy ste mladí, ak dožijete — uvidíte… Ja si
            spomínam, teraz si spomínam… Ja mám knižku, nemeckú knižku, proroctvá vyvolených božích…
    </p>
    <p>
     NOTÁR: Reálne, pán farár! Reálne!
    </p>
    <p>
     FARÁR
     <span class="emphasis">
      <em>
       (nedá sa vyrušiť, prorocky do konca hovorí):
      </em>
     </span>
     Blíži sa
            predpovedaný čas… Áno, ako verím v Boha a v jeho najvyššiu spravodlivosť, tak verím, že
            po tejto vojne bude i slovenský národ slobodný a povstane z hrobu Poľsko… Tam stojí:
            „Uhorský národ zmizne“; doslovne: „Die ungarische Nation wird verschwinden…“
    </p>
    <p>
     NOTÁR: Ja i bez proroctiev viem, a to z maďarských, moderných sociológov, že buď sa
            štát uhorský pretvorí na demokratický, na základe všeobecného, rovného a tajného
            volebného práva, rovnoprávnosti národov k šľachetnému závodeniu všetkých so všetkými,
            alebo ho čert vezme…
    </p>
    <p>
     FARÁR: I vezme; áno, v mojej knihe stojí: „Tri ríše, ctihodne staré, sa rozpadnú; tri
            rody kráľovské zmiznú…“
    </p>
    <p>
     DLHÝ: Nevravte tak… to je príliš politické!
    </p>
    <p>
     FARÁR: Nechcete ma rozumieť, bojíte sa chápať; ale mňa utvrdzuje v tom spravodlivosť
            božia, proroctvo blahoslaveného poľského mnícha Bobolu, a keď vám to málo, i predpoveď
            filozofa Hegla; budúcnosť patrí Slovanom. Osveta išla z východu na západ, vracia sa, aby
            zase z východu vrátila sa a vzala na krídla i nás Slovákov…
     <span class="emphasis">
      <em>
       (Dlhému.)
      </em>
     </span>
     Vám dám o tom „Slovenské pohľady“, a vám, pán notár,
            tú knihu proroctiev…
    </p>
    <p>
     NOTÁR: Múdreho slova — áno, bude nám potrebné, ale proroctvá… No, dajte! Prečítam, už
            kvôli tomu Poľsku!
    </p>
    <p>
     FARÁR: Verím! Viem! a uveríte aj vy!
    </p>
    <p>
     DLHÝ: A vezmú nás žandári…
     <span class="emphasis">
      <em>
       (Chce ísť.)
      </em>
     </span>
    </p>
    <p>
     FARÁR: Len telo… Duch bude voľný, Bože, voľný!
    </p>
    <p>
     Ulica
     <span class="emphasis">
      <em>
       (krik: „Bude vojna! Vojna bude! Nech žije vojna!“ Spev: „My sa Srba
               nebojíme, zabijeme ho!“).
      </em>
     </span>
    </p>
    <p>
     Všetci
     <span class="emphasis">
      <em>
       (ustrnú — pauza).
      </em>
     </span>
    </p>
    <p>
     DLHÝ: Čujete?
    </p>
    <p>
     FARÁR
     <span class="emphasis">
      <em>
       (zopne ruky ako k modlitbe, v nečakanom prekvapení):
      </em>
     </span>
     „To
            je ulica“; štvanie, návod a duch krstných otcov tejto školy… Z toho národ vytriezvie!
    </p>
    <p>
     NOTÁR: Preto budeme hovoriť a konať rozvážne, vedomí, čo z toho má pre ľud vykvitnúť.
    </p>
    <p>
     NOTÁR a všetci
     <span class="emphasis">
      <em>
       (podávajú si ruky a stoja v kole).
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580576" name="ftn.id2580576">
        2
       </a>
       ]
      </sup>
      Térd.
     </p>
    </div>
    <div class="footnote">
     <p>
      <sup>
       [
       <a class="para" href="#id2580583" name="ftn.id2580583">
        3
       </a>
       ]
      </sup>
      Hasáb.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583305">
       </a>
       Obraz III.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2583335">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2583588">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2584170">
        VÝSTUP 3.
       </a>
      </span>
     </dt>
     <dt>
      <span class="sect1">
       <a href="#id2584619">
        VÝSTUP 4.
       </a>
      </span>
     </dt>
     <dt>
      <span class="sect1">
       <a href="#id2585499">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2585860">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2586173">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2586699">
        Výstup 8.
       </a>
      </span>
     </dt>
     <dt>
      <span class="sect1">
       <a href="#id2586930">
        Výstup 9.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: hostinec s dvoma izbami, ktoré sú spojené dverami. Do oboch izieb dvere
            i z úzadia. Izba ľavá je „panská“, má obrazy, diván, stolíky, obrusy, stoličky; izba
            prvá je krčma, dva-tri stoly, holé lavice. Petrolejové lampy visia v oboch, ale do
            panskej, keď sa hostia zídu, dajú i na stôl lampu. Je zima r. 1914 — 1915. Podvečer.
            Lampa svieti len v šenku. Celý obraz odohráva sa v radostnom očakávaní Rusov na strane
            slovenskej a v zadusenej zlosti a strachu na strane maďarónskej. Tempo
            rýchle.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583335">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Bačková, Žliebok, Julko, Janko, 1. vojak, 2. vojak.
      </em>
     </span>
    </p>
    <p>
    </p>
    <p>
     JULKO a JANKO
     <span class="emphasis">
      <em>
       (sedia v šenku v popredí pri stolíku. Mali by sa učiť z kníh,
               ktoré majú pred sebou, ale viac počúvajú vojenské zprávy).
      </em>
     </span>
    </p>
    <p>
     ŽLIEBOK a BAČKOVÁ
     <span class="emphasis">
      <em>
       (sedia v úzadí pri stolíku. Žliebok číta „Slovenské
               noviny“ peštianske, ostatní počúvajú):
      </em>
     </span>
     „Vojská naše sa od nepriateľa
            odpútali, aby zaujali výhodnejšie pozície. Nástup deje sa v plnom poriadku…“
     <span class="emphasis">
      <em>
       (Stíchol, číta len sebe, lebo):
      </em>
     </span>
    </p>
    <p>
     1. VOJAK A 2. VOJAK
     <span class="emphasis">
      <em>
       (dvaja mladí vyznamenaní vojaci vstupujú. Jeden má
               obviazanú ruku, zavesenú v šatke cez plece previazanej, druhý o palici krivká, ranený
               do nohy. Vystupujú opatrne, obzerajú sa).
      </em>
     </span>
    </p>
    <p>
     BAČKOVÁ
     <span class="emphasis">
      <em>
       (vstane, proti nim):
      </em>
     </span>
     Nech sa vám páči! Nikoho cudzieho u
            nás niet.
     <span class="emphasis">
      <em>
       (Ide do šenku a naleje po deci slivovice a postaví na
               stôl.)
      </em>
     </span>
    </p>
    <p>
     1. VOJAK: Človek krv vyleje a vydriapeš sa zo špitála domov, obháňajú ťa žandári, či
            ležíš a sa ozaj liečiš.
    </p>
    <p>
     2. VOJAK: To sú tie peštianske táranice. Čo klamú?
    </p>
    <p>
     ŽLIEBOK: No — no — no! Úradné noviny neklamú…
    </p>
    <p>
     1. VOJAK a 2. VOJAK
     <span class="emphasis">
      <em>
       (glgli si zo skleničiek, ktoré im postavila krčmárka na
               stôl).
      </em>
     </span>
    </p>
    <p>
     ŽLIEBOK: Bijeme Rusov aj Srbov!
    </p>
    <p>
     2. VOJAK: Ba —! ani som neprepýtal! Všetci ich bijú, čo tam neboli.
    </p>
    <p>
     1. VOJAK: Odtiaľ sme došli.
    </p>
    <p>
     2. VOJAK: A nežrali aj po tri dni, po týždni! Krumplík, to bola hostina! Ak si ho
            našiel a stačil svetu z jamy vykradnúť…
    </p>
    <p>
     1. VOJAK: Aj burgyňu. To nie je somárstvo, pane! Len aby bol bachor plný.
    </p>
    <p>
     2. VOJAK: Buď zdochneš, buď ochorieš! Čo teraz žerú, keď je zem pod snehom, to
            neviem.
    </p>
    <p>
     ŽLIEBOK: Ale, páni vojaci, veď my si odťahujeme a vám sa posiela na front.
    </p>
    <p>
     1. VOJAK
     <span class="emphasis">
      <em>
       (s výsmechom):
      </em>
     </span>
     Posiela!…
    </p>
    <p>
     BAČKOVÁ: Môj muž sa na jedlo neponosuje.
    </p>
    <p>
     1. VOJAK: Hja! U sanity! Tí len hľadia, kde by čo uchmatnúť. Sliepky, husi žerú!
            Stihnú kutať, keď sú v zadku…
    </p>
    <p>
     Študenti
     <span class="emphasis">
      <em>
       (sa smejú).
      </em>
     </span>
    </p>
    <p>
     ŽLIEBOK: Ale, páni vojaci, nemali by ste tak rozprávať…
    </p>
    <p>
     2. VOJAK: Hneváte sa, i žandári sa hnevajú, že pravdu vravíme.
    </p>
    <p>
     ŽLIEBOK: Treba vytisnúť nepriateľa…
    </p>
    <p>
     1. VOJAK: Mohli by ste ísť pomôcť, pán majster.
    </p>
    <p>
     ŽLIEBOK: Keď zavolajú — vďačne! Ja som vlastenec uhorský, ako sa patrí!
    </p>
    <p>
     2. VOJAK: Pri poháriku vína, nad novinkami a pri teplej peci!
    </p>
    <p>
     BAČKOVÁ: Ale ste dozlostení…
    </p>
    <p>
     2. VOJAK: Ako by sme neboli! Nie je to dosť raz sa dať prestreliť?
    </p>
    <p>
     BAČKOVÁ: Len čo tí Rusi sa zastávajú Srbov?
    </p>
    <p>
     ŽLIEBOK: To je to! „Srbi sú vraj kresťania a Slovania.“ Preto! Tak vravia i náš
            farár, Murgač, Sýpaj a konečne i notár.
    </p>
    <p>
     2. VOJAK: Pánu notárovi pokoj! Podpory riadne vypláca.
    </p>
    <p>
     1. VOJAK: Ani nás neženie znova na vojnu!
    </p>
    <p>
     ŽLIEBOK: To si myslím, že nie. Naopak…
    </p>
    <p>
     1. VOJAK: V konzume, čo bolo, rozdelili spravodlivo, nedal bohatým rozchytať. Všetka
            česť!
    </p>
    <p>
     2. VOJAK: Aj petroleja, strovy, cukru, mydla vyzháňa s Bukovcom, dovezie, a čo by
            boli aj tri dni v meste!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583588">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Murgač, Sýpaj.
      </em>
     </span>
    </p>
    <p>
    </p>
    <p>
     MURGAČ a SÝPAJ
     <span class="emphasis">
      <em>
       (radostne vstupujú do šenku v kožuchoch, baraniciach, s
               bakuľami v rukách).
      </em>
     </span>
    </p>
    <p>
     MURGAČ: Dobrý večer!
    </p>
    <p>
     SÝPAJ: Zdravstvujte!
     <span class="emphasis">
      <em>
       (Idú k vojakom, ale fixírovali i Žliebka, ktorý sa
               otočil bokom a číta.)
      </em>
     </span>
    </p>
    <p>
     BAČKOVÁ: Pekne vítam! Že sa len vše uponížite i ku mne v týchto ťažkých, drahých
            časoch. Nech sa vám páči sem!
     <span class="emphasis">
      <em>
       (Ide otvárať panskú izbu.)
      </em>
     </span>
     Janko,
            prilož do pece.
    </p>
    <p>
     MURGAČ
     <span class="emphasis">
      <em>
       (na vzdory Žliebkovi):
      </em>
     </span>
     Zatiaľ zostaneme tu! Ideme k našim
            vojakom. I my tam máme po troch synoch…
    </p>
    <p>
     SÝPAJ: Už len po dvoch živých, brat Ondriš.
    </p>
    <p>
     MURGAČ: Hľa, teraz sme už rovnoprávni aj my, Slováci!
    </p>
    <p>
     2. VOJAK: Akože, ujček?
    </p>
    <p>
     MURGAČ: Tak, synku! Berú tak aj Slovákov na vojnu, ako Maďarov!
    </p>
    <p>
     2. VOJAK a 1. VOJAK
     <span class="emphasis">
      <em>
       (nerozumejú, ale prikyvujú).
      </em>
     </span>
    </p>
    <p>
     SÝPAJ: Našli nás! Poznali!
    </p>
    <p>
     MURGAČ
     <span class="emphasis">
      <em>
       (ironicky):
      </em>
     </span>
     Dosiaľ len páni mali flinty a teraz aj
            chudobe tisnú. Či je to nie rovnoprávnosť?
    </p>
    <p>
     2. VOJAK a 1. VOJAK
     <span class="emphasis">
      <em>
       (sa smejú).
      </em>
     </span>
    </p>
    <p>
     ŽLIEBOK a BAČKOVÁ
     <span class="emphasis">
      <em>
       (pohoršujú sa).
      </em>
     </span>
    </p>
    <p>
     BAČKOVÁ
     <span class="emphasis">
      <em>
       (preruší):
      </em>
     </span>
     Janko, kúriš?
     <span class="emphasis">
      <em>
       (Otvorí
               dvere.)
      </em>
     </span>
    </p>
    <p>
     JANKO: Áno, mama!
    </p>
    <p>
     BAČKOVÁ: Choď i ty, Julko! Tam sa učte! Čo si rozkážete?
    </p>
    <p>
     JULKO
     <span class="emphasis">
      <em>
       (vošiel do panskej izby. Zapália lampu, kladú do pece a učia sa, ale
               i načúvajú rozhovory).
      </em>
     </span>
    </p>
    <p>
     SÝPAJ: Dnes dovoľ, bratku: pol litra vínka nám dajte! Na moje konto. A starého!
    </p>
    <p>
     MURGAČ: Ale si pri groši, Janko! Azda ti tamto
     <span class="emphasis">
      <em>
       (ukáže)
      </em>
     </span>
     pán
            majster Žliebok árendu od domu zaplatil?
    </p>
    <p>
     SÝPAJ: Čerta! Ten si dal moratórium…
    </p>
    <p>
     ŽLIEBOK: Zaplatím!
    </p>
    <p>
     SÝPAJ: Od júla čakám…
    </p>
    <p>
     ŽLIEBOK: Ale dočkáte, kým zarobím.
    </p>
    <p>
     SÝPAJ: Ak mi porcie dočkajú, dočkám.
    </p>
    <p>
     1. VOJAK a 2. VOJAK
     <span class="emphasis">
      <em>
       (sa usmievajú, pochybujú).
      </em>
     </span>
    </p>
    <p>
     BAČKOVÁ
     <span class="emphasis">
      <em>
       (donesie víno, dva poháriky):
      </em>
     </span>
     Nech sa páči!
    </p>
    <p>
     SÝPAJ
     <span class="emphasis">
      <em>
       (nalieva).
      </em>
     </span>
    </p>
    <p>
     MURGAČ: Nebol by som si uveril, že ma moje dvaaosemdesiaťročné nohy vynesú na Diel.
            Pravdu mal pán farár: „Duch, duch nás vynesie!“ a vyniesol!
    </p>
    <p>
     SÝPAJ a MURGAČ
     <span class="emphasis">
      <em>
       (štrngnú si, vypijú).
      </em>
     </span>
    </p>
    <p>
     MURGAČ: Čo my proti takému národu! Ale keby sme aj vyhrali, zase len nebudú mať
            Slováci nijakých práv. Keď Rusi zvíťazia, tí dajú Slovákom práva…
    </p>
    <p>
     SÝPAJ
     <span class="emphasis">
      <em>
       (znova nalial, štrngnú si, ale už len chlipkajú):
      </em>
     </span>
     To ruské
            dunenie, Ondrejko!
     <span class="emphasis">
      <em>
       (Radostné prejavy, potrasie rukou Murgača.)
      </em>
     </span>
     Čo
            som aj nahluchlý, poznal som po hlase, že sú ruské. Ohromné! Azda som ich neslýchal za
            štyridsať rokov, keď som v Rusku kupčil? „Bú! Bú! Bú!“ a naše len: „Štek! Štek! Štek!“ —
            ako psíča. Ani sa nepachor, utekaj sa skryť! Čo, páni vojaci?
     <span class="emphasis">
      <em>
       (Bačkovej.)
      </em>
     </span>
     Dajte im pol litra!
    </p>
    <p>
     1. VOJAK: Artilériu majú čertovskú. A hneď nás našli!
    </p>
    <p>
     2. VOJAK: A na jedného nášho vojaka šrapnel — granát neľutujú…
    </p>
    <p>
     SÝPAJ: „Čertovskú!“
     <span class="emphasis">
      <em>
       (S úľubou).
      </em>
     </span>
     Počuješ, Janko? „Čertovskú
            artilériu majú!“
    </p>
    <p>
     MURGAČ: A ešte vás, synkovia moji, neťahajú znova?
    </p>
    <p>
     1. VOJAK a 2. VOJAK: Ba! Už!
    </p>
    <p>
     MURGAČ
     <span class="emphasis">
      <em>
       (rozcíti sa):
      </em>
     </span>
     Veď môjho Valenta už nebudú…
    </p>
    <p>
     SÝPAJ: Ani môjho Viktora!
    </p>
    <p>
     1. VOJAK
     <span class="emphasis">
      <em>
       (súcitne):
      </em>
     </span>
     Umreli naraz, a my budeme, ak nás zase raní…
    </p>
    <p>
     2. VOJAK
     <span class="emphasis">
      <em>
       (so zlosťou):
      </em>
     </span>
     Hyň, po kuse, kým zdochneš!
    </p>
    <p>
     SÝPAJ: Už sa prevalia?
    </p>
    <p>
     1. VOJAK: Kadiaľ?
    </p>
    <p>
     SÝPAJ: Kadiaľkoľvek! Na Trenčín, na Šariš, Spiš, Liptovom… Kto má zlé svedomie,
            skrývať sa bude. My nepôjdeme nikam. Ani na krok! Vy budete kričať hurá! a ja ich
            privítam: „Zdravstvujte, molodci! My sme Slováci, vaši bratia!“
    </p>
    <p>
     MURGAČ: Že mi to Boh dal dožiť! Len či to budú ako deväťaštyridsiateho roku? Ľudia,
            číri ľudia, ako by ani nie vojaci.
    </p>
    <p>
     SÝPAJ
     <span class="emphasis">
      <em>
       (radostne):
      </em>
     </span>
     Akože! Tí samí! Aj v tých krojoch! Či som ich
            málo vídal, keď som v Rusku kupčil?
    </p>
    <p>
     MURGAČ: Pamätám sa ako dnes: varili na potoku, v kotloch ako studňa hlbokých, a my,
            deti, chlapci, vôkol. Chceš chleba? Mykol si hlavou a už sme mali po kuse, ako ovčia
            hlava. Mäsa nasekali hrče do kotla, nahvaždili do toho kapusty, krumpľov, cibuľe,
            fazule, repy a čo po ostredkoch zachytili…
    </p>
    <p>
     SÝPAJ: To bol boršč, Ondrej, ich národné jedlo.
    </p>
    <p>
     MURGAČ: Ale to bola chuť nado všetky chuti! A smiech býval s kašou pohančenou. Masla
            vám do nej vovalili kusy, ako zván soli. — Chceš kaše? Chcel by si, ale kaša horúca.
            Rozmýšľaš. — Tak ty nechceš, a nedal. — Ty chceš? — Chcem! — Kväc mu z varechy ako vahan
            do dlani. — Fúkaj! — Fúkaš, fúkaš, prehadzuješ kašu z ruky do ruky, konečne páli obe —
            páč kašu na trávnik! A oni sa za bruchá chytajú a podávajú lyžičku…
    </p>
    <p>
     1. a 2. VOJAK, JULKO a JANKO
     <span class="emphasis">
      <em>
       (sa smejú, ale najmä študenti).
      </em>
     </span>
    </p>
    <p>
     SÝPAJ: Dobrý národ. Štyridsať rokov som tam kupčil a nikdy sa mi nič nestalo.
            Nasýtili, napojili, pospať dali a pleták nakúpili, ako deti — čo som len z krošne
            vytiahol. A zase som bežal do mesta a zase šiel na dediny! A keď som trafil tak, že sa
            veselili: jesť, piť, spievať i tancovať som musel, aj tri dni, tri noci. Oni kozáčka, ja
            odzemok. Ale to je skoro jedno.
    </p>
    <p>
     MURGAČ: Keby si ty, Janko, potrafil ešte toho kozáčka! Naučiť náš národ, keď Rusi
            prídu. Privítať ich — ich piesňou, ich tancom.
    </p>
    <p>
     SÝPAJ: Tanec, Ondriško, to by som už neuhádol. Uhádol, viem ako sa nohy kladú
     <span class="emphasis">
      <em>
       (vstane a ukazuje kozáčka),
      </em>
     </span>
     ale padneš na zadok — bude mi hanba,
            a predsa len, že som ruský kupec, prichodilo by mi v kole prvému tancovať. Ale piesne
            kozácke…
     <span class="emphasis">
      <em>
       (Nôti pieseň ruskú a voľne tancuje.)
      </em>
     </span>
    </p>
    <p>
     JULKO a JANKO
     <span class="emphasis">
      <em>
       (s knihami v rukách prizerajú sa a načúvajú).
      </em>
     </span>
    </p>
    <p>
     JULKO: Ako je to, strýčko?
    </p>
    <p>
     SÝPAJ: Hádaj, synku!
    </p>
    <p>
     JANKO: Po rusky!
    </p>
    <p>
     SÝPAJ: Uhádol si! Napi sa! Nepi, len oblizni, že máš radosť, ako my.
     <span class="emphasis">
      <em>
       (Julkovi.)
      </em>
     </span>
     A, pán brat, koľko rokov že ešte tej školy?
    </p>
    <p>
     JULKO: Ešte tento jeden a budem učiteľom.
    </p>
    <p>
     SÝPAJ: A učíte sa slovensky?
    </p>
    <p>
     JULKO: Nie! My sa všetko po maďarsky učíme.
    </p>
    <p>
     SÝPAJ: Nelámte si jazýčky, deti moje! Ani maďarčinou, ani nemčinou! Budete sa
            slovensky učiť a rusky, a otvorí sa vám pol sveta. Keď prídu Rusi, maďarčina panovať
            nebude!
    </p>
    <p>
     ŽLIEBOK: A ak bude?
    </p>
    <p>
     SÝPAJ
     <span class="emphasis">
      <em>
       (vyhŕkne):
      </em>
     </span>
     Nebude! A keď sa jej vy držať chcete, tak vy tu
            Rusov nečakajte!
    </p>
    <p>
     MURGAČ: Ja sa pamätám na deväťaštyridsiaty rok. Len slovensky a rusky sme sa
            zhovárali všetci, aj komorskí, banskí a hutní páni.
     <span class="emphasis">
      <em>
       (Žiakom.)
      </em>
     </span>
     Už
            koniec maďarčine u nás.
     <span class="emphasis">
      <em>
       (Vojakom.)
      </em>
     </span>
     Nepôjdete viac. Rusi prídu a ja
            s nimi pôjdem!
    </p>
    <p>
     SÝPAJ: A ja s tebou, Ondriš môj, a všetci budeme volať na pozdrav: „Zdravstvujte,
            vaše blahorodie! Zdravstvujte, molodci! Zdravstvujte rebiata!“
    </p>
    <p>
     JULKO, JANKO, 1. VOJAK, 2. VOJAK, MURGAČ, SÝPAJ
     <span class="emphasis">
      <em>
       (učia sa, opakujú unisono,
               hlbokým účinným hlasom):
      </em>
     </span>
     Zdravstvujte, vaše blahorodie! Zdravstvujte,
            molodci! Zdravstvujte, rebiata!
    </p>
    <p>
     JANKO: A čo je to rebiata?
    </p>
    <p>
     SÝPAJ: „Chlapci“, ako ty!
    </p>
    <p>
     ŽLIEBOK: Len či sa vám to splní, páni?
    </p>
    <p>
     SÝPAJ: Vydriapte sa na Diel — počujete, keď na naše slová nedáte. Ale potom už aj
            čušte, lebo…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584170">
        </a>
        VÝSTUP 3.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, farár, notár, Bielik, Dlhý.
      </em>
     </span>
    </p>
    <p>
    </p>
    <p>
     FARÁR, NOTÁR, BIELIK, DLHÝ
     <span class="emphasis">
      <em>
       (vchádzajú zadnými dverami do „panskej“ izby a
               posadajú si k väčšiemu stolu vľavo, kde je medzi oblokmi i diván pri
               stene).
      </em>
     </span>
    </p>
    <p>
     JANKO a JULKO
     <span class="emphasis">
      <em>
       (vstanú, idú sa klaňať, najmä farárovi):
      </em>
     </span>
     Dičértešék a Jézuš Kristuš!
    </p>
    <p>
     FARÁR: Naveky, študenti, naveky! Julko, nádejný pán učiteľ; Janko, akože povedal
            Kristus Pán, keď rozosielal apoštolov?
    </p>
    <p>
     JULKO a JANKO
     <span class="emphasis">
      <em>
       (v rozpakoch prikývnu):
      </em>
     </span>
     Čo si rozkážete?
    </p>
    <p>
     NOTÁR: Liter vína.
    </p>
    <p>
     BIELIK: A kto je tam?
    </p>
    <p>
     JULKO: Páni: Murgač, Sýpaj…
    </p>
    <p>
     FARÁR: Tak sa tí dvaja rovno tu stavili. Vyschli im hrdlá na Diele!
    </p>
    <p>
     JULKO
     <span class="emphasis">
      <em>
       (pokračuje):
      </em>
     </span>
     … Žliebok a dvaja vojaci, čo sa doma liečia…
    </p>
    <p>
     FARÁR: A víťazia? Bijú Rusov?
    </p>
    <p>
     JULKO: To pán Žliebok! Vojaci preklínajú vojnu.
    </p>
    <p>
     FARÁR
     <span class="emphasis">
      <em>
       (Jankovi):
      </em>
     </span>
     Šepni, Janko, pánu Murgačovi a Sýpajovi, aby sa
            im páčilo sem.
    </p>
    <p>
     JULKO a JANKO
     <span class="emphasis">
      <em>
       (idú strednými dverami. Julko šepká Bačkovej, tá nalieva víno
               a berie poháriky, Janko šepká Murgačovi a Sýpajovi farárov odkaz).
      </em>
     </span>
    </p>
    <p>
     FARÁR
     <span class="emphasis">
      <em>
       (notárovi, akoby pokračujúc v rozhovore):
      </em>
     </span>
     Tak sme my dvaja
            zase len dva svety. Ja horlím za ducha a vy za hmotu…
    </p>
    <p>
     NOTÁR: Sľubami: „Idú Rusi, prídu Rusi“ — ľud nenakŕmime ani na tri dni. Vítanky
            chystať, Európu, mapy deliť — vám ľahko, keď ste len dvaja s pani gazdinou a máte
            zásoby, ale tu je otázka: čo bude národ i dotiaľ jesť?
    </p>
    <p>
     MURGAČ a SÝPAJ
     <span class="emphasis">
      <em>
       (vstanú a prejdú do „panskej“).
      </em>
     </span>
    </p>
    <p>
     BAČKOVÁ
     <span class="emphasis">
      <em>
       (naleje, zanesie, chce farárovi bozkať ruku):
      </em>
     </span>
     Pekne
            vítam!
     <span class="emphasis">
      <em>
       (Prikladá do pece).
      </em>
     </span>
    </p>
    <p>
     ŽLIEBOK
     <span class="emphasis">
      <em>
       (sa upozorní, a keď vidí, že títo vyšli, spytuje sa Julka, kto
               vošiel; s posunkami).
      </em>
     </span>
    </p>
    <p>
     JULKO
     <span class="emphasis">
      <em>
       (šepmo):
      </em>
     </span>
     Pán farár, pán notár, starý pán rechtor, aj pán
            učiteľ.
    </p>
    <p>
     FARÁR
     <span class="emphasis">
      <em>
       (notárovi):
      </em>
     </span>
     Kde núdza najväčšia… To bude starosť Rusov…
     <span class="emphasis">
      <em>
       (Bačkovej.)
      </em>
     </span>
     Gazdujte, neklaďte!
    </p>
    <p>
     BAČKOVÁ
     <span class="emphasis">
      <em>
       (ukloní sa a vojde do šenku):
      </em>
     </span>
     Aby vám bolo teplo…
    </p>
    <p>
     BIELIK: Ten špión Žliebok tu „robí“ remeslo. Ja by som, pán notár, hneď dal jednu
            nedemokratickú stenu vytiahnuť v tom našom konzumnom hostinci.
    </p>
    <p>
     DLHÝ: Už by sa len bolo našlo tristo tehál a jedny dvere na osobitný kútik…
    </p>
    <p>
     NOTÁR: Bojíš sa, ty reklamant! A nie! Z tajného kúta skorej niekto slovo vynesie ako
            z verejnej miestnosti. Sme akokoľvek predsa len akási autorita v dedine a naše slovo
            platí. Nebude nás nikto udávať, aj „tí“
     <span class="emphasis">
      <em>
       (ukáže na šenk)
      </em>
     </span>
     si iste len
            šuškajú o nás a sú ticho. Len aby sa už teda tí Rusi prevalili!
     <span class="emphasis">
      <em>
       (Dlhému.)
      </em>
     </span>
     Nalej, Tonko!
    </p>
    <p>
     FARÁR: Už si cesty prebíjajú — počuli sme!
    </p>
    <p>
     MURGAČ a SÝPAJ: Počuli sme!
     <span class="emphasis">
      <em>
       (Štrngajú, pijú.)
      </em>
     </span>
    </p>
    <p>
     ŽLIEBOK
     <span class="emphasis">
      <em>
       (ukazuje vojakom posunkom písanie, že je v „panskej“
               notár).
      </em>
     </span>
    </p>
    <p>
     1. VOJAK: Náš notár neudáva!
    </p>
    <p>
     2. VOJAK
     <span class="emphasis">
      <em>
       (so smiechom):
      </em>
     </span>
     „Dobreže si opatrujte tú ranu“, povedal
            mi, „aby vám vydržala aspoň ako dobré podošvy.“
    </p>
    <p>
     NOTÁR: A ty, Náco, čo čušíš?
    </p>
    <p>
     BIELIK: Ja vás prosím, páni, buďte opatrní!
    </p>
    <p>
     NOTÁR: Penziu ti hodili, čo ti vezmú? A kto?
    </p>
    <p>
     FARÁR: Čo je pravda, to je pravda…
    </p>
    <p>
     BIELIK: Povedz pravdu, prebijú ti hlavu!
    </p>
    <p>
     FARÁR: Už nebolo treba si nám uchom na zem prilíhať…
    </p>
    <p>
     BIELIK: My sme tam neboli, ale prosím vás, z ohľadu na nás…
     <span class="emphasis">
      <em>
       (ukáže na seba,
               Dlhého.)
      </em>
     </span>
     Žiaci sú žiaci, vybľabocú.
    </p>
    <p>
     SÝPAJ: Už sme ich vyexaminovali, poučili chlapcov.
    </p>
    <p>
     MURGAČ: A Žliebok čuší ako voš v kožuchu.
    </p>
    <p>
     BIELIK: Čuší a predsa hryzie.
    </p>
    <p>
     NOTÁR: Tak, páni, budeme sa schádzať u mňa v kancelárii. Máme tam mapy, noviny,
            posedíme, povieme si svoje.
    </p>
    <p>
     FARÁR: Aj u mňa by bolo miesta.
    </p>
    <p>
     NOTÁR: Nie veľmi — v tom múzeu vašom! A vy ste známy pansláv. Už vojsť k vám hotové
            podozrenie. A potom, pani gazdiná vaša bála by sa, že vás vyjeme a vypijeme do vzniku…
    </p>
    <p>
     FARÁR: Urážate ma!
    </p>
    <p>
     NOTÁR: Odpustite. Ale mali by ste si to, kňazi, inak zariadiť, ako iní ľudia.
    </p>
    <p>
     FARÁR: Keď prídu Rusi… Budeme pravoslávni
     <span class="emphasis">
      <em>
       (nadšene)
      </em>
     </span>
     a slovanská
            bude bohoslužba ako za svätých apoštolov Cyrila a Metoda…
    </p>
    <p>
     MURGAČ, SÝPAJ a všetci: Daj, Bože! Daj, Bože!
    </p>
    <p>
     DLHÝ
     <span class="emphasis">
      <em>
       (vrúcne):
      </em>
     </span>
     Pán farár, ak by ste dovolili v škole, nacvičil
            by som nejakú alegorickú hru.
    </p>
    <p>
     FARÁR: Dočkáme už Rusov a potom nemusí to byť alegorické…
    </p>
    <p>
     BIELIK: Kdeže je to ešte! Blúznivosť!
    </p>
    <p>
     FARÁR: Tak si choďte počuť, pán penzista!
    </p>
    <p>
     NOTÁR
     <span class="emphasis">
      <em>
       (Dlhému):
      </em>
     </span>
     Čo ťa za vojaka vzali, už v alegóriách! Neboj sa
            frontu. Ja sa neľakám! Keď nás stiahnu, pôjdeme do Ruska.
    </p>
    <p>
     DLHÝ: Keby to len tak išlo — ujsť tej „hrdinskej“.
    </p>
    <p>
     NOTÁR: Ozaj, niet hnusnejšej košele smrtnej, ako keď nevieš za čo, načo ťa vyvlečú,
            zabijú a oblečú do „hrdinskej“, a doma ostala žena, deti-siroty. Viacej ľuďmi by mali
            byť ľudia!
    </p>
    <p>
     FARÁR: Kresťanmi, páni moji, kresťanmi!
    </p>
    <p>
     NOTÁR: Monarchov by mal čert rozchytať, feudálov a veľkofabrikantov.
    </p>
    <p>
     FARÁR, MURGAČ, SÝPAJ, DLHÝ: Tototo! Tých!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584619">
        </a>
        VÝSTUP 4.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, lesmajster, Benko.
      </em>
     </span>
    </p>
    <p>
    </p>
    <p>
     LESMAJSTER a BENKO
     <span class="emphasis">
      <em>
       (vojdú do šenku s flintami).
      </em>
     </span>
    </p>
    <p>
     ŽLIEBOK
     <span class="emphasis">
      <em>
       (vstane, radostne pozdraví, klania sa).
      </em>
     </span>
    </p>
    <p>
     LESMAJSTER
     <span class="emphasis">
      <em>
       (kýva mu rukou, aby sedel).
      </em>
     </span>
    </p>
    <p>
     1. a 2. VOJAK
     <span class="emphasis">
      <em>
       (sa nemo dorozumievajú, že prišiel lesmajster, postrach,
               dopijú a vykĺznu).
      </em>
     </span>
    </p>
    <p>
     JULKO a JANKO
     <span class="emphasis">
      <em>
       (vstanú od kníh a z miesta klaňajú sa hlavami a sadnú ako v
               škole).
      </em>
     </span>
    </p>
    <p>
     BAČKOVÁ
     <span class="emphasis">
      <em>
       (uveličená, lesmajstrovi):
      </em>
     </span>
     Služobkyňa ponížená…
    </p>
    <p>
     LESMAJSTER
     <span class="emphasis">
      <em>
       (pozdraví po vojensky, ale ležérne):
      </em>
     </span>
     Špricer!
    </p>
    <p>
     BAČKOVÁ
     <span class="emphasis">
      <em>
       (otvorí dvere do „panskej“):
      </em>
     </span>
     Prosím, prosím! Nech sa
            páči, tu sú páni!
     <span class="emphasis">
      <em>
       (Vráti sa, naleje, zanesie.)
      </em>
     </span>
    </p>
    <p>
     LESMAJSTER
     <span class="emphasis">
      <em>
       (kukne, vojde pomaly):
      </em>
     </span>
     Dobrý večer!
     <span class="emphasis">
      <em>
       (Odloží
               flintu na vešiak.)
      </em>
     </span>
    </p>
    <p>
     BENKO
     <span class="emphasis">
      <em>
       (v šenku prisadne k Žliebkovi a dá si naliať kalištek).
      </em>
     </span>
    </p>
    <p>
     BIELIK a DLHÝ
     <span class="emphasis">
      <em>
       (vstanú od stola, znervóznejú, najmä Bielik a robia miesto
               lesmajstrovi):
      </em>
     </span>
     Služobník ponížený!
    </p>
    <p>
     LESMAJSTER: Seďte, páni!
     <span class="emphasis">
      <em>
       (Podáva ruku farárovi a notárovi. Murgačovi a
               Sýpajovi len kývne hlavou, ako prv oni jemu.)
      </em>
     </span>
    </p>
    <p>
     NOTÁR
     <span class="emphasis">
      <em>
       (cez zuby len, podajúc ruku):
      </em>
     </span>
     Servus!
    </p>
    <p>
     FARÁR: Nech sa vám páči sadnúť, ak ste boli tak vysoko ako my!
    </p>
    <p>
     LESMAJSER: Ťažké časy sa valia, pán farár! Počuť hukot kanónov…
    </p>
    <p>
     NOTÁR
     <span class="emphasis">
      <em>
       (žartovne):
      </em>
     </span>
     Aj zver sa ti rozbehá!
    </p>
    <p>
     LESMAJSTER: Ak Nemci nepomôžu, bude zle! Mali by sme všetci ísť — i ja!
    </p>
    <p>
     NOTÁR
     <span class="emphasis">
      <em>
       (žartovne):
      </em>
     </span>
     Aj s horármi!
    </p>
    <p>
     LESMAJSTER
     <span class="emphasis">
      <em>
       (krúti hlavou, zazlieva notárovi):
      </em>
     </span>
     Čert tam po horách
            a lesoch, keď je vlasť v nebezpečenstve!
    </p>
    <p>
     NOTÁR
     <span class="emphasis">
      <em>
       (žartovne):
      </em>
     </span>
     Ja ťa zastúpim. Odpoľujem za teba a bude mäsa
            do konzumu.
    </p>
    <p>
     ŽLIEBOK a BENKO
     <span class="emphasis">
      <em>
       (načúvajú vo dverách, posunkujú, prisviedčajú, hlavami
               krútia).
      </em>
     </span>
    </p>
    <p>
     BAČKOVÁ
     <span class="emphasis">
      <em>
       (im to načúvanie za dverami z bojazlivosti zazlieva).
      </em>
     </span>
    </p>
    <p>
     JULKO a JANKO
     <span class="emphasis">
      <em>
       (sú zvedaví tiež).
      </em>
     </span>
    </p>
    <p>
     BAČKOVÁ
     <span class="emphasis">
      <em>
       (ich zaženie prísne ku knihám).
      </em>
     </span>
    </p>
    <p>
     ŽLIEBOK
     <span class="emphasis">
      <em>
       (Bačkovej šepmo):
      </em>
     </span>
     A mohli by ste poslúžiť manželovi…
    </p>
    <p>
     BAČKOVÁ
     <span class="emphasis">
      <em>
       (chytá sa za hlavu, či skutočne by mohla pomôcť; šepkajú si a už
               nebráni načúvaniu, ba i sama príde k dverám — odíde a príde; načúvajú i Julko a
               Janko).
      </em>
     </span>
    </p>
    <p>
     LESMAJSTER: Tebe ten konzum ani spať nedá!
    </p>
    <p>
     NOTÁR: Dvanásťsto ľudí kŕmiť — veru nedá. A strieľať viete i ferštri i horári. Ty by
            si sa tam uplatnil — vlasť zachraňoval, a tu ľud by si oddýchol…
    </p>
    <p>
     LESMAJSTER: Vtipkuješ, v týchto zlých časoch, poviem ti, nemiestne! Pán učiteľ
            Bielik!
    </p>
    <p>
     BIELIK
     <span class="emphasis">
      <em>
       (odloží fajku a sa postaví, nakloniac hlavu, aby počul):
      </em>
     </span>
     K službám!
    </p>
    <p>
     LESMAJSTER: Len k jednej službe! Za patróna škôl erárnych vás vyzývam, aby ste šli
            naspäť do školy, učiť…
     <span class="emphasis">
      <em>
       (Hľadá dôvod.)
      </em>
     </span>
     Aby mal pán učiteľ Dlhý menej
            detí, keď nového učiteľa pre vojnu nemôžeme dostať. Je to na jedného, čo i mladého,
            stošesťdesiat detí, primnoho…
    </p>
    <p>
     NOTÁR
     <span class="emphasis">
      <em>
       (odmietavo):
      </em>
     </span>
     Predavač je na vojne, Bielik mi vedie konzum!
    </p>
    <p>
     BIELIK: Keď som sa už tam chytil pomáhať…
    </p>
    <p>
     NOTÁR: V konzume potrebujeme spoľahlivého človeka, pri rozdeľovaní. Ja som tiež sám.
            I ty máš o dvoch horárov menej. Musíme robiť a trpieť, keď sa nám tej hostiny chcelo.
    </p>
    <p>
     LESMAJSTER: Celý plat, byt, drevo, aj deputát.
    </p>
    <p>
     NOTÁR: To má aj z konzumu!
     <span class="emphasis">
      <em>
       (Vyhŕkne.)
      </em>
     </span>
     Ty chceš, pán patrón,
            vlastne náhradu za Dlhého. Povedz úprimne! Ja ti vidím za košeľu!
    </p>
    <p>
     LESMAJSTER: Keď vidíš, priznám sa! Mohol by pán učiteľ Dlhý inak poslúžiť drahej
            vlasti. Čo, pán učiteľ?
    </p>
    <p>
     DLHÝ
     <span class="emphasis">
      <em>
       (neisto):
      </em>
     </span>
     Ja som pod vojenským zákonom a rozkazom.
            Kedykoľvek…
    </p>
    <p>
     LESMAJSTER: Aj pán farár by pomohol starému pánu učiteľovi.
    </p>
    <p>
     FARÁR: Ja si náboženstvo učím a na iné som nie kvalifikovaný.
    </p>
    <p>
     LESMJASTER: Ej, ej! Vytáčky. Akože by nie?
    </p>
    <p>
     BIELIK: A keď maďarsky dobre neviem…
    </p>
    <p>
     NOTÁR: Keď ste ho už vytisli — nechajte ho!
    </p>
    <p>
     LESMAJSTER: Veď teraz čo by ste aj trochu slovensky učili, prepáčilo by sa vám u tých
            menších detí…
    </p>
    <p>
     BIELIK: Ponížene ďakujem!
     <span class="emphasis">
      <em>
       (Ukláňa sa.)
      </em>
     </span>
    </p>
    <p>
     NOTÁR: Tak! Poďakuj sa za priazeň a choďte dozrieť do konzumu!
    </p>
    <p>
     BIELIK a DLHÝ
     <span class="emphasis">
      <em>
       (veľmi radi a chytro sa schystajú a, ukláňajúc sa,
               vychodia).
      </em>
     </span>
    </p>
    <p>
     ŽLIEBOK
     <span class="emphasis">
      <em>
       (vyjde zo šenku s gestami, hrozbami).
      </em>
     </span>
    </p>
    <p>
     NOTÁR: Pošli učiteľa na front a školu daj zavrieť, alebo cez zimu môže aj pastier
            učiť, ten teraz roboty nemá.
    </p>
    <p>
     LESMAJSTER: Ako ty to nevyberáš reči. To je hrúza!
    </p>
    <p>
     FARÁR: Bolo by to už všetko márne! „Na Diele už počuť hukot kanónov“. Vaše slová, a
            my sme dnes boli svedkami…
    </p>
    <p>
     LESMAJSTER: Len to je otázka, našich, či vašich kanónov?
    </p>
    <p>
     FARÁR: Akiste duel!
    </p>
    <p>
     SÝPAJ: Lenže jedny: „Bú! Bú!“ a druhé: „Štek! Štek!“
    </p>
    <p>
     LESMAJSTER
     <span class="emphasis">
      <em>
       (dôverne, zlomene):
      </em>
     </span>
     Dnes — zajtrá sú Rusi v
            Budapešti…
     <span class="emphasis">
      <em>
       (Vzdych.)
      </em>
     </span>
     Ak Nemci nepomôžu. Ale ako mohlo byť ináč, keď
            Česi plukmi sa poddávajú?…
    </p>
    <p>
     NOTÁR: Tí ďalej myslia, ďalej vidia… Neslúžia slepo Rakúsku. Tak by mali aj Slováci,
            aj všetci, aj Maďari… Bol by koniec vraždeniu!
    </p>
    <p>
     LESMAJSTER: To je v tvojich radikalistických, či akých zásadách?
    </p>
    <p>
     NOTÁR: Ľudských, ale ak chceš, hoci i panslavistických!
    </p>
    <p>
     LESMAJSTER: Teraz ťa chápem.
     <span class="emphasis">
      <em>
       (Dôverne.)
      </em>
     </span>
     Ja už len, či to budeme
            rozumieť, tú ruskú reč?
    </p>
    <p>
     NOTÁR: Pán farár, pán Sýpaj, zhovárajte sa!
    </p>
    <p>
     FARÁR: Milo zvučí… Nemá spoluhláskových skupín. No napríklad ich hymna:
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Bože caria chrani!
       </em>
      </span>
      <br/>
      <span class="emphasis">
       <em>
        Carstvuj na slávu nám,
       </em>
      </span>
      <br/>
      <span class="emphasis">
       <em>
        car pravoslavný.
       </em>
      </span>
      <br/>
      <span class="emphasis">
       <em>
        Bože caria chrani!
       </em>
      </span>
     </p>
    </div>
    <p>
    </p>
    <p>
    </p>
    <p>
     LESMAJSTER: Všetko!
    </p>
    <p>
     MURGAČ a všetci
     <span class="emphasis">
      <em>
       (sa potešia):
      </em>
     </span>
     Všetko!
    </p>
    <p>
     SÝPAJ: Keď viete slovensky, to sa rusky chytro naučíte, páni úradníci, a budete
            slúžiť Slovanom.
    </p>
    <p>
     FARÁR: Naučíme pána lesmajstra po rusky vetu, ktorú povie prvú, keď sa tadiaľto budú
            valiť: „Som vám k službám, pán generál!“
    </p>
    <p>
     LESMAJSTER: To by som si rozmyslel ešte…
    </p>
    <p>
     NOTÁR: Nezhŕdaj sa! Čo by si odchádzal, keď tu tvoj koreň?…
    </p>
    <p>
     MURGAČ
     <span class="emphasis">
      <em>
       (radostne):
      </em>
     </span>
     Uvidíte, páni, že my všetci Slováci ešte
            Slovákmi budeme!…
    </p>
    <p>
     LESMAJSTER: Ešte sú tu nie. A pod tú ruskú knutu sa mi veru nechce.
    </p>
    <p>
     NOTÁR: To aj mňa v duši hatí. Ale my budeme osobitná úvalská republika!
     <span class="emphasis">
      <em>
       (Úsmevy.)
      </em>
     </span>
     Farár — prezident, lebo má vážnosť a vek; Murgač —
            roľníctvo, lebo najlepšie obrába polia a záhrady; Sýpaj — školstvo, lebo vie rusky;
            notár bude ministrom vnútra a spravodlivosti, lebo má i v hlave zákony a ešte viac na
            polici!
     <span class="emphasis">
      <em>
       (Smiech.)
      </em>
     </span>
    </p>
    <p>
     FARÁR: „Knutou“ strašíte! A teraz máme čo? „Bunkó“!
    </p>
    <p>
     LESMAJSTER: No, no, no, pán farár! Opatrnejšie i teraz, i vôbec, radím vám. Ja už
            dávno viem, napríklad, čo ste hovorili a čo hovorievate vojakom pri spovedi — ale mlčím.
    </p>
    <p>
     FARÁR
     <span class="emphasis">
      <em>
       (zarazí sa, ale duchom neklesne, lebo verí, že idú Rusi):
      </em>
     </span>
     Spoveď je tajomstvo…
     <span class="emphasis">
      <em>
       (Pauza.)
      </em>
     </span>
     Ale stojím si za reči verejne
            povedané. Pozor! Rusi idú a palica má dva konce. Mohli by sme vrátiť požičané sudcom i
            svedkom! Začali boli strašiť, terorizovať i našich v Bystrici, áreštovať, v Čechách i
            vešať. Ale dnes už nielen slovenský katechizmus, i šlabikár sľubuje vláda i v školách
            štátnych…
    </p>
    <p>
     LESMAJSTER: Nielen to! Keď tretina otcov dietok jednej triedy zažiada, môžu sa aj iné
            predmety vyučovať v materinskej reči. To je viac!
    </p>
    <p>
     NOTÁR: Správne! Len chyba, že otcovia, čo by žiadosti na stoličný výbor podpisovali —
            sú na fronte…
    </p>
    <p>
     MURGAČ: Naši štyria a dvaja už pod zemou…
    </p>
    <p>
     LESMAJSTER: Ja len, čo ste sami chceli pri otváraní školy, a to je ústupok veľký!
    </p>
    <p>
     NOTÁR: Nič! Prirodzená vec, ktorá ani nemala byť znásilňovaná!
    </p>
    <p>
     FARÁR: To nám už vlastne nesú ruské voje. Nie vám je teraz všelijako na srdci a v
            mysli, že ste sa pomaďarčili, učení synovia, deti takého veľnároda, ako sme my —
            Slovania?
    </p>
    <p>
     LESMAJSTER: Je to divné, ale nemali sme sa ani kde prebudiť. To vie notár najlepšie.
    </p>
    <p>
     NOTÁR: Viem; sám som sa zapieral a len okľukou dostal k presvedčeniu. Ale teraz už
            pochopme a precíťme tú skrivenú výchovu školy a spoločnosti, ktorá naše charaktery
            krivila a buďme aspoň priateľmi tohto ľudu…
    </p>
    <p>
     LESMAJSTER: A som často nebol?
    </p>
    <p>
     NOTÁR, MURGAČ, SÝPAJ: Nebol!
    </p>
    <p>
     LESMAJSTER: Vy tu budete rozhodovať; či ma vysúdite? Ty by si ma neospravedlnil?
    </p>
    <p>
     NOTÁR: Tu by ťa nie ľud! Ja by ťa inam preložil, aby sa stratila tvoja stopa a mohol
            si nastúpiť novú cestu.
    </p>
    <p>
     LESMAJSTER: Prosím vás, ak bude treba… Chcel by som v týchto krajoch zostať. Zachoďte
            s nami ako ľudia.
    </p>
    <p>
     FARÁR: Som kňaz! Odpúšťať — moje poslanie! Kto pokánie spraví
     <span class="emphasis">
      <em>
       (privinie
               lesmajstra),
      </em>
     </span>
     sem na moju hruď. Toľko veľkodušnosti, ako u Slováka,
            nenájdete viac. Len sa prikloňte k nemu a uzná vás zase za svojho pána.
    </p>
    <p>
     LESMAJSTER: Tak na zdravie!
     <span class="emphasis">
      <em>
       (Štrngnú si všetci, dopijú… Lesmajster
               odchádza. Volá.)
      </em>
     </span>
     Ďula!
    </p>
    <p>
     JULKO
     <span class="emphasis">
      <em>
       (vbehne, prijme peniaze, ide do šenku a upozorní, že lesmajster
               odchádza).
      </em>
     </span>
    </p>
    <p>
     BENKO
     <span class="emphasis">
      <em>
       (ktorý opatrne načúval, s Bačkovou si šepkal, rýchle Bačkovej platí a
               ide von).
      </em>
     </span>
    </p>
    <p>
     LESMAJSTER: Dobrú noc, páni!
     <span class="emphasis">
      <em>
       (Podáva ruku farárovi, notárovi, Murgačovi i
               Sýpajovi.)
      </em>
     </span>
     A čo kedy bolo medzi nami, to nech bude pod nohami!
    </p>
    <p>
     FARÁR: Tak bude! Len, prosím vás, má drobné deti, žena plače, horára Benku nedávajte
            do penzie.
    </p>
    <p>
     LESMAJSTER: Má vyslúžené a obľubuje alkohol… Ale vám urobím po vôli; aspoň kým sa mi
            vráti z vojny iný horár.
     <span class="emphasis">
      <em>
       (Odíde.)
      </em>
     </span>
    </p>
    <p>
     FARÁR, NOTÁR, MURGAČ, SÝPAJ: Dobrú noc!
     <span class="emphasis">
      <em>
       (Stoja a hľadia na seba v
               nedorozumení, čo sa to s lesmajstrom porobilo.)
      </em>
     </span>
    </p>
    <p>
     NOTÁR
     <span class="emphasis">
      <em>
       (viac šepmo):
      </em>
     </span>
     Bo — jí sa!
    </p>
    <p>
     FARÁR: Ka — nó — ny…
    </p>
    <p>
     SÝPAJ: Veľkého hukotu sa i vlk naľaká!
    </p>
    <p>
     MURGAČ: Ale z vlka baranina nebude…
     <span class="emphasis">
      <em>
       (Sadnú si.)
      </em>
     </span>
     A vy ste mu už
            odpustili.
    </p>
    <p>
     FARÁR: Mäkkí sme my. Ja som mu zjavne a vy ste mu tiež — aspoň v sdrci.
    </p>
    <p>
     NOTÁR, SÝPAJ, MURGAČ
     <span class="emphasis">
      <em>
       (prikyvujú):
      </em>
     </span>
     Čo sa to robí?
     <span class="emphasis">
      <em>
       (Krik.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585499">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, ľud, penzisti, vdovy, Žliebok.
      </em>
     </span>
    </p>
    <p>
     <span class="emphasis">
      <em>
       (Do šenku tisne sa desať-dvanásť starších chlapov i žien a rovno hrnú sa do
               „panskej“. Žliebok za nimi. Zrejme je to i jeho dielo.)
      </em>
     </span>
    </p>
    <p>
    </p>
    <p>
     1. PENZISTA: Kdeže sú tí naši páni Rusi?
    </p>
    <p>
     BAČKOVÁ
     <span class="emphasis">
      <em>
       (zastupuje dvere):
      </em>
     </span>
     Moji hostia…
    </p>
    <p>
     1. VDOVA: Pijú u vás! S nimi držíte!
    </p>
    <p>
     BAČKOVÁ
     <span class="emphasis">
      <em>
       (sa odstúpi, lebo ľud sa i tak tisol).
      </em>
     </span>
    </p>
    <p>
     2. PENZISTA
     <span class="emphasis">
      <em>
       (už v „panskej“):
      </em>
     </span>
     Čože vy toto idete s nami robiť?
    </p>
    <p>
     2. VDOVA: Že ste im boli naproti! Tým zbojníkom!
    </p>
    <p>
     3. PENZISTA: Dobre nám vravia, že ste vy nie naši páni! Že vy Rusov čakáte!
    </p>
    <p>
     3. VDOVA: Aby nám pobrali, čo málo máme?
    </p>
    <p>
     4. VDOVA: A prznili dcéry, devy!
    </p>
    <p>
     NOTÁR
     <span class="emphasis">
      <em>
       (žartom):
      </em>
     </span>
     Aj staré ženy! Akože! Tam vaša poctivosť, tetka!
    </p>
    <p>
     4. PENZISTA: Čo bude s našou penziou?
    </p>
    <p>
     5. PENZISTA: S našou kráľovskou robotou?
    </p>
    <p>
     6. PENZISTA: S našou bratskou kasou?
    </p>
    <p>
     1. PENZISTA: Dobre nám komorskí páni vravia, že ste sa láskali dosiaľ s nami, aby ste
            nás teraz zapredali Rusom!
    </p>
    <p>
     5. VDOVA: Im bude dobre! Ale keď naše fabriky, bane, huty prestanú robiť…
    </p>
    <p>
     NOTÁR: A lesy, vody vyschnú…
    </p>
    <p>
     6. VDOVA: Kde si my popasieme naše kravičky, ovečky…
    </p>
    <p>
     2. PENZISTA: Horár listu nedá…
    </p>
    <p>
     3. PENZISTA: Feršter dreva…
    </p>
    <p>
     MURGAČ: Rusi sú dobrí ľudia…
    </p>
    <p>
     4. PENZISTA: Čo by tých čerti vzali aj s vami!
    </p>
    <p>
     SÝPAJ: Tých je viac ako čertov v pekle!
    </p>
    <p>
     1. VDOVA: Mohli ste tam zostať a nevolať ich sem!
    </p>
    <p>
     2. VDOVA: Lebo to len vy, vy, slovenskí páni, chcete, aby sem prišli Rusi!
    </p>
    <p>
     3. VDOVA: Svedčí sa to na kňaza?
    </p>
    <p>
     4. VDOVA: Na posvätenú osobu?
    </p>
    <p>
     FARÁR: Ticho! Ticho, ľudkovia boží! My ich ani nedovedieme, ani im nezabránime prísť.
            Vojna je ako povodeň, nespytuje sa: či smie a kadiaľ smie…
    </p>
    <p>
     PENZISTI a VDOVY
     <span class="emphasis">
      <em>
       (akési utíšenie pred „povodňou“).
      </em>
     </span>
    </p>
    <p>
     FARÁR: Ak prídu, my to ani nezbadáme. Vojská prejdú a bude ako bolo, len sa páni
            zmenia, budú bratia…
    </p>
    <p>
     NOTÁR: Vody nám nevypijú, povetrie neschlípu, skaly nezhryzú a inšie tu nemáte svoje.
            Čože tým bude záležať, či lúky, hole a lesy budú vaše a či erárne?
    </p>
    <p>
     SÝPAJ: Veď Rusko je pol sveta!
     <span class="emphasis">
      <em>
       (Robí rukou veľké koleso.)
      </em>
     </span>
    </p>
    <p>
     MURGAČ: A po chlpe sena koňom… Zaplatia… Narastie.
    </p>
    <p>
     5. PENZISTA: To je už slovo, pán notár náš! „Lúky, hole, lesy…“
    </p>
    <p>
     NOTÁR: Nech len prídu! Bude mier a pokoj svätý. Vrátia sa vám synovia, zaťovia…
    </p>
    <p>
     5. PENZISTA: Á — počujete? Vrátia sa naši!
    </p>
    <p>
     PENZISTI a VDOVY: Vrátia sa naši! To je už inakšia reč!
    </p>
    <p>
     5. VDOVA: Náš pán notár, múdry pán!
    </p>
    <p>
     NOTÁR: A to len teraz viete? Letíte na nás ako na zbojníkov! A kto vám kedy lepšie
            chcel, lepšie spravil ako ja, ako my? Pošlete richtára a prísažných za mňa prosiť
            slúžneho, vicišpána… a ešte sa poslovia nevrátili, už by ste ma sami vyviezli za chotár!
            Pekne sa mi idete odslúžiť… Ďakujem!
    </p>
    <p>
     5. VDOVA a všetci: Ublížili sme…
    </p>
    <p>
     PENZISTI: Prosíme za prepáčenie…
     <span class="emphasis">
      <em>
       (Niektorí škrabú si hlavy.)
      </em>
     </span>
    </p>
    <p>
     NOTÁR: Druhý raz majte rozum a nedajte sa huckať! Teraz ženy domov a chlapi si
            vypite, ak si máte začo…
     <span class="emphasis">
      <em>
       (Smiech.)
      </em>
     </span>
    </p>
    <p>
     6. VDOVA: Tak to nebude, ako sme sa báli?…
    </p>
    <p>
     1. VDOVA: Rusi prídu, aj naši prídu!
    </p>
    <p>
     VDOVY: A bude pokoj! Ľudia boží!
     <span class="emphasis">
      <em>
       (Chcú bozkávať farárovi ruky.)
      </em>
     </span>
    </p>
    <p>
     PENZISTI
     <span class="emphasis">
      <em>
       (klaňajú sa a vychodia):
      </em>
     </span>
     Dobrí páni! Naši páni!
    </p>
    <p>
     NOTÁR: … A zaspievame si… „Ešte tak nebolo, ani nemôže byť, aby tí Slováci nemali za
            čo piť“! A Rusi vraj tiež nevylejú do krpca…
    </p>
    <p>
     SÝPAJ
     <span class="emphasis">
      <em>
       (snivo):
      </em>
     </span>
     Ruská vodka — pálenka ražová — to je ako by si
            mamu sal.
     <span class="emphasis">
      <em>
       (Zodvihne ruku, že na pováženie.)
      </em>
     </span>
     Pijú ju i báťuškovia —
            kňazi, kniežatá…
     <span class="emphasis">
      <em>
       (hrdo)
      </em>
     </span>
     i kupci…
    </p>
    <p>
     PENZISTI
     <span class="emphasis">
      <em>
       (si jeden — druhý glgnú po skleničke a vyjdú z krčmy).
      </em>
     </span>
    </p>
    <p>
     VDOVY
     <span class="emphasis">
      <em>
       (vyjdú bez pitia, v živej gestikulácii; pauza).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585860">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, bez ľudu.
      </em>
     </span>
    </p>
    <p>
    </p>
    <p>
     FARÁR, NOTÁR, MURGAČ, SÝPAJ
     <span class="emphasis">
      <em>
       (mimovoľne zbierajú ducha, spamätať
               sa).
      </em>
     </span>
    </p>
    <p>
     BAČKOVÁ
     <span class="emphasis">
      <em>
       (vojde, zopne ruky):
      </em>
     </span>
     Prosím, páni, ja som dvere zastala…
    </p>
    <p>
     FARÁR: Nijaká vina vaša! Povodeň! Búrka! Prihrmela — prehrmela!
    </p>
    <p>
     BAČKOVÁ
     <span class="emphasis">
      <em>
       (ruku na hruď):
      </em>
     </span>
     Ďakujem.
     <span class="emphasis">
      <em>
       (Vyjde do
               šenku.)
      </em>
     </span>
    </p>
    <p>
     NOTÁR: Už to rozniesli! Len kto?
    </p>
    <p>
     MURGAČ
     <span class="emphasis">
      <em>
       (Sýpajovi):
      </em>
     </span>
     Naši ranení?
    </p>
    <p>
     SÝPAJ: Žliebok!
    </p>
    <p>
     FARÁR: Neklesať, páni!
     <span class="emphasis">
      <em>
       (Tajomne.)
      </em>
     </span>
     Keď som bol na Diele,
            prezradím vám, čo som ešte nikomu.
    </p>
    <p>
     NOTÁR, MURGAČ, SÝPAJ
     <span class="emphasis">
      <em>
       (tajomne):
      </em>
     </span>
     Čo? Čo?
    </p>
    <p>
     FARÁR: Ale!…
     <span class="emphasis">
      <em>
       (Prst na ústa — mlčať.)
      </em>
     </span>
    </p>
    <p>
     NOTÁR, MURGAČ, SÝPAJ
     <span class="emphasis">
      <em>
       (udrú sa v prsia).
      </em>
     </span>
    </p>
    <p>
     FARÁR: Bol som v Ružomberku u našich. Tí ma posmelili i na Diel dnes s vami. Majú z
            Prahy zaručené zprávy, že u cára bola deputácia československá. Nás zastupoval Országh z
            Varšavy, a cár že povedal, keď Hospodin popraje víťazstva jeho zbraniam, že budeme spolu
            s Čechmi oslobodení… A náš doktor Š…
    </p>
    <p>
     NOTÁR: Šrobár!
    </p>
    <p>
     FARÁR: Ticho!… mi hovoril, že naša Bystrica bude hlavným mestom Slovenska. Aby som i
            ja bol za to.
    </p>
    <p>
     NOTÁR: To sme!
    </p>
    <p>
     MURGAČ a SÝPAJ: Všetci!
    </p>
    <p>
     SÝPAJ: Gubernia?
    </p>
    <p>
     FARÁR: Už alebo kráľovstvo alebo bude gubernia!
    </p>
    <p>
     NOTÁR: Ja už len tú republiku…
    </p>
    <p>
     FARÁR: Omyl! Guberniu! Guberniu! „Republika“ — vidíte, to je vo vás to socialistické
            západníctvo, neslovanstvo. Vrenie chcete, búrky, ľud zaťahovať do politiky a všetkého, a
            počuli ste si pred chvíľou: bol by skoro i vás ukameňoval… Ľud má prácu, boj o
            živobytie; myslieť zaň musia učené hlavy. Ruský patronát bude nám — slabým — ochrana
            naveky.
     <span class="emphasis">
      <em>
       (Slzy utiera.)
      </em>
     </span>
    </p>
    <p>
     MURGAČ a SÝPAJ
     <span class="emphasis">
      <em>
       (tiež slzia, utierajú sa):
      </em>
     </span>
     Ako vtáčatku pod
            pazuchou…
    </p>
    <p>
     NOTÁR: Zhnijeme! Mne sa lepšie páči ten druhý váš návrh: spoločne s Čechmi a Poliakmi
            v jednej ríši. Nebude naša budúcnosť taká istá, ako pod ruskou pazuchou, ale krásny boj
            za budúcnosť a rozvoj národa. Rus, vravievate, bude štedrý, zriekne sa Poľska a tak
            môžeme byť v trojici.
    </p>
    <p>
     FARÁR: Omyl, omyl! Vidíte, že chce byť každý kráľovským, štátnym robotníkom, pod
            penziou…
    </p>
    <p>
     NOTÁR: Šťastie ľudstva je v pokroku. Keď každý musí sa snažiť, zápoliť umom, prácou,
            a nie pod opekou mocných a bohatých sa slniť a leňošiť.
    </p>
    <p>
     FARÁR: Váš názor — môj náhľad…
     <span class="emphasis">
      <em>
       (Ukáže rukami, že diametrálne sú proti
               sebe.)
      </em>
     </span>
     Nechajme rozhodnúť budúcnosti. Dosť! Ticho!
     <span class="emphasis">
      <em>
       (Dôverne.)
      </em>
     </span>
     Idem premýšľať na francúzskej reči, ktorou pozdravím
            ruského generála. Len asi toľko by som: „Vítame vás, ako vaši najmenší, ale najvernejší
            slovanskí bratia. Na znak našej lásky podávame vám podľa staroslovanského zvyku chlieb a
            soľ. Vládnite sami! My sme vaši naveky.“
    </p>
    <p>
     MURGAČ a SÝPAJ
     <span class="emphasis">
      <em>
       (slzia, utierajú oči):
      </em>
     </span>
     Vaši naveky!
    </p>
    <p>
     MURGAČ: Ja dám upiecť chlieb čo z posledného.
    </p>
    <p>
     SÝPAJ: Kto podá soľ?
    </p>
    <p>
     NOTÁR: Ženy, devy…
    </p>
    <p>
     FARÁR: Nevážne hovoríte. My, vy, prední obce, a celá dedina tam musí byť…
    </p>
    <p>
     NOTÁR: Mali by ste ich pozdraviť rusky a nie francúzsky.
    </p>
    <p>
     FARÁR
     <span class="emphasis">
      <em>
       (škriepne):
      </em>
     </span>
     Francúzština je diplomatická reč!
    </p>
    <p>
     SÝPAJ: Po rusky budeme my kričať. Už som učil dnes v šenku vojakov aj chlapcov. A
            keby páni učitelia naučili zaspievať na uvítanie: „Bože, caria chrani…“
    </p>
    <p>
     NOTÁR: Spievať pošepky sa nedá učiť a hlasne — ešte musíme dočkať.
    </p>
    <p>
     MURGAČ
     <span class="emphasis">
      <em>
       (vstane, Sýpajovi):
      </em>
     </span>
     Tak je. Poď, Janko, premýšľať a
            oddýchnuť si…
     <span class="emphasis">
      <em>
       (Vstávajú, oblečú kožuchy.)
      </em>
     </span>
    </p>
    <p>
     NOTÁR
     <span class="emphasis">
      <em>
       (farárovi):
      </em>
     </span>
     My ešte zostaneme. Dnes naše slovo musí byť
            navrchu! Aby ľud videl, že nešli sme sa skryť.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2586173">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Benko, Žliebok.
      </em>
     </span>
    </p>
    <p>
    </p>
    <p>
     BENKO
     <span class="emphasis">
      <em>
       (podpitý vojde priamo do „panskej“).
      </em>
     </span>
    </p>
    <p>
     ŽLIEBIK
     <span class="emphasis">
      <em>
       (podpitý vojde do šenku, dá si naliať pohár vína).
      </em>
     </span>
    </p>
    <p>
     FARÁR: Zostaňte tam…
    </p>
    <p>
     BENKO: Ba sa vám chcem poďakovať…
    </p>
    <p>
     FARÁR: Máte drobné deti…
    </p>
    <p>
     BENKO: Aj odslúžiť!
     <span class="emphasis">
      <em>
       (Tajomne.)
      </em>
     </span>
     Ja tiež som Slovák. Môj Boh je
            Hospodin…
    </p>
    <p>
     FARÁR: To by bola reč, keby ste neboli napitý!
    </p>
    <p>
     MURGAČ a SÝPAJ
     <span class="emphasis">
      <em>
       (sadnú si, oblečení už do kožuchov).
      </em>
     </span>
    </p>
    <p>
     BENKO
     <span class="emphasis">
      <em>
       (hodí rukou, že nič to preto, že je napitý):
      </em>
     </span>
     Páni,
            dôverne! Dajte si pozor, lebo vás všetkých zavrú, aj mňa, že vám to vravím.
    </p>
    <p>
     FARÁR: Teraz nám to prídete povedať, keď idú Rusi?
    </p>
    <p>
     NOTÁR: Tak počuť, pán horár?
    </p>
    <p>
     BENKO
     <span class="emphasis">
      <em>
       (obzerá sa):
      </em>
     </span>
     Páni v direkcii, aj náš pán lesmajster, báli
            sa, že to prehráme, ale Nemci pomôžu.
    </p>
    <p>
     NOTÁR
     <span class="emphasis">
      <em>
       (ironicky):
      </em>
     </span>
     Pomôžu, ak môžu…
    </p>
    <p>
     BENKO
     <span class="emphasis">
      <em>
       (nepochopil):
      </em>
     </span>
     Tak! Tak! Pomôžu a na Diele bude ešte inak
            hučať, povedal náš pán lesmajster.
    </p>
    <p>
     FARÁR: Tak si choďte za svojím pánom! Nechajte nás! Vy ste zo dvoch dvorov…
    </p>
    <p>
     BENKO: Pes!
     <span class="emphasis">
      <em>
       (Urazí sa.)
      </em>
     </span>
    </p>
    <p>
     FARÁR: Do očí to máte! Odstúpte, choďte medzi svojich!
     <span class="emphasis">
      <em>
       (Vytláča ho
               vystretou rukou, ale ešte nie násilne, len akoby ho odďaľoval.)
      </em>
     </span>
    </p>
    <p>
     NOTÁR: A vypite si, ale — ticho!
    </p>
    <p>
     BENKO
     <span class="emphasis">
      <em>
       (ide úctivo ruku podávať a ponížene klaňať sa notárovi; druhou rukou
               na Murgača a Sýpaja hádže gestá, znevažujúc ich):
      </em>
     </span>
     Pán notár, vy ste múdry
            človek, nedržte s týmito… Zle bude.
    </p>
    <p>
     FARÁR: Urážate nás? Už sa berte von!
    </p>
    <p>
     MURGÁČ a SÝPAJ
     <span class="emphasis">
      <em>
       (tiež vzrušení vyskočia, že pomôžu farárovi Benka
               vytisnúť):
      </em>
     </span>
     Som starý, ale keď vás chytím…!
    </p>
    <p>
     NOTÁR
     <span class="emphasis">
      <em>
       (ich sťahuje všetkých troch):
      </em>
     </span>
     Strpte! Vyjdite! Ako vy
            neviete s ľuďmi…
    </p>
    <p>
     BENKO: Som v krčme, ako vy!
     <span class="emphasis">
      <em>
       (Vzoprie sa.)
      </em>
     </span>
     Pán notár, prečo sa
            katolícki farári neženia? Ja svoju ženu na spoveď nepustím! Lebo keď vy vojakom „onô“,
            ženám môžete „inô“…
    </p>
    <p>
     FARÁR
     <span class="emphasis">
      <em>
       (neovládal sa, otvoril dvere do šenku, zrazil ho, vystrčil a zavrel
               dvere).
      </em>
     </span>
    </p>
    <p>
     MURGAČ a SÝPAJ
     <span class="emphasis">
      <em>
       (radi):
      </em>
     </span>
     Vy máte silu!
    </p>
    <p>
     FARÁR
     <span class="emphasis">
      <em>
       (za Benkom):
      </em>
     </span>
     A už dosť, lebo vám touto päsťou ústa
            rozbijem!
     <span class="emphasis">
      <em>
       (Je nanajvýš vzrušený.)
      </em>
     </span>
    </p>
    <p>
     NOTÁR: Či je vám hodno takto sa rozrušovať? Ovládnite sa, pán farár!
     <span class="emphasis">
      <em>
       (Chytí
               ho za rameno a usadzuje.)
      </em>
     </span>
     Mravné zaucho bolo by viac!
    </p>
    <p>
     FARÁR: To by nepocítil!
    </p>
    <p>
     BENKO
     <span class="emphasis">
      <em>
       (ako vletel do šenku):
      </em>
     </span>
     Už sa farár nevmestí do kožky, že
            mu Rusi idú.
    </p>
    <p>
     NOTÁR
     <span class="emphasis">
      <em>
       (farárovi):
      </em>
     </span>
     Choďte domov, ja s nimi skončím.
    </p>
    <p>
     FARÁR
     <span class="emphasis">
      <em>
       (chytá sa za srdce, vzrušený, bez slova vyjde).
      </em>
     </span>
    </p>
    <p>
     MURGAČ a SÝPAJ
     <span class="emphasis">
      <em>
       (tiež idú preč).
      </em>
     </span>
    </p>
    <p>
     NOTÁR: Vy — tu! To by sme prehrali! O chvíľu!
    </p>
    <p>
     ŽLIEBOK, BAČKOVÁ, JULKO, JANKO, BENKO
     <span class="emphasis">
      <em>
       (v šenku prekvapení, v ustrnutí,
               každý ináč sedí, stojí a hľadí, čo to ešte bude).
      </em>
     </span>
    </p>
    <p>
     BENKO
     <span class="emphasis">
      <em>
       (otočí sa do „panskej“, otvorí dvere a volá):
      </em>
     </span>
     Ja na vás
            ruky nezodvihnem, ale ak ja chcem, pôjdete pod perami!
     <span class="emphasis">
      <em>
       (Ukáže gestom: ľavú
               ruku zalomí na prsia, pravú vystrie nad hlavou, označujúc takto žandársky
               sprievod.)
      </em>
     </span>
    </p>
    <p>
     NOTÁR
     <span class="emphasis">
      <em>
       (obracia na žart):
      </em>
     </span>
     „Pod — pe — re — ný“, sa to povie…
    </p>
    <p>
     ŽLIEBOK: To by si vyprosil, čo aj od farára!
    </p>
    <p>
     NOTÁR: Poďte bližšie, pán majster. Liter vína! Sem!
     <span class="emphasis">
      <em>
       (Ukáže v šenku na táfeľ
               a privedie všetkých k vínu, ktoré Bačková naliala a Julko s Jankom podali poháriky a
               naliali.)
      </em>
     </span>
     Zapijeme to…
    </p>
    <p>
     SÝPAJ
     <span class="emphasis">
      <em>
       (Žliebkovi):
      </em>
     </span>
     Do nás nech sa nik nestará! Čo sa vtiera?
    </p>
    <p>
     MURGAČ: Čo príde pokúšať, keď sa my ticho zhovárame?
    </p>
    <p>
     ŽLIEBOK: O Rusoch!
    </p>
    <p>
     NOTÁR: Čo je o čertoch! Veď o Rusoch sa nielen hovorí, ale aj píše. Veď čítate
            noviny. Čože to! Ale viete, že sa katolícki farári ženiť nemôžu, tak to ste nemali
            hovoriť a do vojny ženy miešať! Dosť máme my chlapi s ňou trápenia… Pán Boh nám pomáhaj!
     <span class="emphasis">
      <em>
       (Berie pohárik a s každým si štrngá; ostatní ochotne-neochotne medzi sebou
               tiež, i nie; Murgač a Sýpaj len medzi sebou.)
      </em>
     </span>
     Prídete sa poďakovať, že sa
            práve prihovoril za vás a vaše deti u lesmajstra, a miesto vďaky mu nagrobianite,
            naupodozrievate poriadneho človeka a kňaza!
    </p>
    <p>
     BENKO: Vypil som, vypil…
     <span class="emphasis">
      <em>
       (Škrabe sa po hlave.)
      </em>
     </span>
     Ale prečo ma on
            neuzná za moju „dôveru“ a vyhadzuje za dvere? Som ja pes?
    </p>
    <p>
     ŽLIEBOK: Moje peniaze ako farárove! A keď má, z ľudských má!
    </p>
    <p>
     SÝPAJ: Vy toho podporíte… Ani árendu mi neplatíte.
    </p>
    <p>
     ŽLIEBOK: Po vojne! Ak vy vyhráte — zaplatím; ak my vyhráme — doplatíte ešte vy, že
            som šanoval dosiaľ vašu starú hlavu a neoznámil vás, čo ste už natárali v mojej dielni.
            Len slovo poviem…
    </p>
    <p>
     SÝPAJ: A povedzte, koľko chcete! Ale už sa mi aj berte z domu! Radšej zamknem, ako
            takému človeku… Nie, že nezaplatíte, ale že ste nepriateľom naším a seba samého. Aby ste
            vedeli, že už dunia… Inak, ako vo vašich peštianskych muchotrávkach…
    </p>
    <p>
     NOTÁR
     <span class="emphasis">
      <em>
       (ironizuje):
      </em>
     </span>
     Teraz vystríham kohokoľvek pred žalobou. Kto
            vyhrá u našich súdov, môže byť zajtra u ruských v temnici.
    </p>
    <p>
     SÝPAJ: Vyjdite na Diel, počujete si!
    </p>
    <p>
     ŽLIEBOK: Ja ich vítať nebudem!
    </p>
    <p>
     SÝPAJ: A ja ich privítam!
    </p>
    <p>
     MURGAČ: Nám by sa už ťažko utekalo…
    </p>
    <p>
     SÝPAJ: Nezavrávaj, bratku! My schválne nepôjdeme!
    </p>
    <p>
     ŽLIEBOK: A ja poviem, že Rusov naše vojská ešte vytisnú, len čo sa postavia na novú
            pozíciu.
    </p>
    <p>
     NOTÁR: Vy ste celkom učená stratégia.
    </p>
    <p>
     ŽLIEBOK: … A Maďari vyhrajú…
    </p>
    <p>
     SÝPAJ
     <span class="emphasis">
      <em>
       (vystykne si zuby nechtom):
      </em>
     </span>
     Toto vyhrajú!
    </p>
    <p>
     BAČKOVÁ, JULKO a JANKO
     <span class="emphasis">
      <em>
       (smiech).
      </em>
     </span>
    </p>
    <p>
     ŽLIEBOK
     <span class="emphasis">
      <em>
       (zlosť).
      </em>
     </span>
    </p>
    <p>
     NOTÁR
     <span class="emphasis">
      <em>
       (Žliebkovi a Benkovi):
      </em>
     </span>
     Nezlostite starých pánov.
     <span class="emphasis">
      <em>
       (Sýpajovi a Murgačovi.)
      </em>
     </span>
     A vy, choďte si odpočinúť!
    </p>
    <p>
     MURGAČ a SÝPAJ
     <span class="emphasis">
      <em>
       (vstanú, podajú notárovi ruky, odchodia, ale
               nevyšli).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2586699">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Maxo, potom Marína.
      </em>
     </span>
    </p>
    <p>
    </p>
    <p>
     MAXO
     <span class="emphasis">
      <em>
       (vstupuje a stretne sa s Murgačom a Sýpajom; ironicky):
      </em>
     </span>
     Vy
            ste v tých kožuchoch a čiapkach — celí Rusi!
    </p>
    <p>
     MURGAČ: Rus ako Rus! Ak ste ho ešte nevideli, hľaďte!
     <span class="emphasis">
      <em>
       (Hrdo vypnú sa i so
               Sýpajom.)
      </em>
     </span>
    </p>
    <p>
     SÝPAJ: Dajte si také „papášky“ čím skorej pošiť aj vy. Miesto tejto…
     <span class="emphasis">
      <em>
       (Ukáže
               na Maxovu úradnú čiapku, ktorú Maxo neskladá z hlavy.)
      </em>
     </span>
    </p>
    <p>
     MAXO: Ej, ešte vari nie!
    </p>
    <p>
     MURGAČ: O týždeň bude neskoro. Tá pôjde dolu z hlavy.
     <span class="emphasis">
      <em>
       (Vyjde i so
               Sýpajom.)
      </em>
     </span>
    </p>
    <p>
     NOTÁR: Vitaj! Pohárik! Kdeže si, ty špiónik dedinský?
    </p>
    <p>
     MAXO: Urážaš ma!
    </p>
    <p>
     NOTÁR: Od včera zrádzame tu vlasť našu uhorskú, a teba nikde, aby si nám povedal, či
            tí Rusi prídu a či nie? Ty by si to mal vedieť!
    </p>
    <p>
     MAXO
     <span class="emphasis">
      <em>
       (urazený):
      </em>
     </span>
     Prosím ťa… Ja si s nimi nedopisujem…
    </p>
    <p>
     NOTÁR: Neurážaj sa, ale povedz, čo vieš!
    </p>
    <p>
     MAXO
     <span class="emphasis">
      <em>
       (s výčitkou):
      </em>
     </span>
     Ty si počul tých dvoch a tretieho…
     <span class="emphasis">
      <em>
       (ukáže na dvere, ktorými vyšli Murgač a Sýpaj)…
      </em>
     </span>
     čo sa ich už
            nemôžu dočkať a vychodia im na Diel v ústrety.
    </p>
    <p>
     MARÍNA
     <span class="emphasis">
      <em>
       (nakukne):
      </em>
     </span>
     Dobrý večer!
    </p>
    <p>
     BAČKOVÁ: Tu sú! Nech sa páči…
     <span class="emphasis">
      <em>
       (Ide srdečne oproti Maríne.)
      </em>
     </span>
    </p>
    <p>
     MAXO: Ruky bozkávam…
    </p>
    <p>
     BENKO, JULKO, JANKO, ŽLIEBOK
     <span class="emphasis">
      <em>
       (vstanú, pozdravia Marínu; Benko jej chce aj
               ruku bozkať).
      </em>
     </span>
    </p>
    <p>
     MARÍNA
     <span class="emphasis">
      <em>
       (prebehne, skloní sa notárovi na plece, objíme ho ramenom a šepce mu
               do ucha):
      </em>
     </span>
     Deputácia sa vrátila…
    </p>
    <p>
     NOTÁR: Julko, nech prídu sem!
    </p>
    <p>
     JULKO a JANKO
     <span class="emphasis">
      <em>
       (vybehnú).
      </em>
     </span>
    </p>
    <p>
     NOTÁR
     <span class="emphasis">
      <em>
       (rád je, že prišla Marína, objíme ju v páse, usadá ju k sebe a podá
               svoj pohárik vína; ťapne na stôl):
      </em>
     </span>
     Zostaneme tu, biť sa so svetom ďalej…
    </p>
    <p>
     MARÍNA
     <span class="emphasis">
      <em>
       (oblizne vína, položí pohárik).
      </em>
     </span>
    </p>
    <p>
     NOTÁR: Všade budem len ten, čo som: synom týchto hôr, Ľubietovec, a ním zostanem! A
            vy so mnou! Tak? Žena…
    </p>
    <p>
     MARÍNA: Ja s tebou… Ale máme dieťa…
    </p>
    <p>
     NOTÁR: Budeme mať i viac! Mlieka máme, krumple sa urodia a chleba si dovezieme.
     <span class="emphasis">
      <em>
       (Maxovi a ostatným.)
      </em>
     </span>
     Len nesliediť jeden za druhým, čo kto
            povedal triezvy alebo podpitý! Vojna je vraždenie ľudí a každý otec, žena a kto blízky
            môže svoje city a pomysly vyraziť a vysloviť, keď mu tam padajú, od ktorých mal lásku a
            pomoc.
     <span class="emphasis">
      <em>
       (Pauza.)
      </em>
     </span>
    </p>
    <p>
     BAČKOVÁ a MARÍNA
     <span class="emphasis">
      <em>
       (plačú).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2586930">
        </a>
        Výstup 9.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, richtár, Babál, Mydlár, Julko, Janko.
      </em>
     </span>
    </p>
    <p>
    </p>
    <p>
     RICHTÁR, BABÁL, MYDLÁR, JULKO, JANKO
     <span class="emphasis">
      <em>
       (vstupujú; „deputácia“ je podpitá, ale
               najviac richtár, ktorý radostne ide ruku podávať a stískať notárovi).
      </em>
     </span>
    </p>
    <p>
     RICHTÁR: Pán jeďzúr!
    </p>
    <p>
     NOTÁR: Po slovensky, pán richtár! Tak čo vám v stoličnom?
    </p>
    <p>
     RICHTÁR: Pán notár náš…
    </p>
    <p>
     BABÁL: Vrav, ako sa patrí!
    </p>
    <p>
     RICHTÁR
     <span class="emphasis">
      <em>
       (odstrčí Babála i Mydlára, ktorý gestom pitia ukazuje, ako je
               richtár ožratý a neschopný):
      </em>
     </span>
     Čušte. Ja som richtár! Pán notár, cestou sme
            sa už napili…
    </p>
    <p>
     NOTÁR: Zima je…
    </p>
    <p>
     RICHTÁR: Ale na stoličný dom išli sme ani na spoveď, triezvi!
    </p>
    <p>
     NOTÁR: Len čo vám? Krátko!
    </p>
    <p>
     RICHTÁR: Ja som mal premyslenú celú kázeň…
    </p>
    <p>
     MYDLÁR: A keď na to prišlo, lolotal vám jazyk v ústach… olrait!
    </p>
    <p>
     RICHTÁR: Ty si mudrc!… Nečudo, že chceš byť richtárom; všade sa tisneš!
    </p>
    <p>
     NOTÁR: A čo bolo „amen“ tej kázne?
    </p>
    <p>
     MYDLÁR: „Keď tak stojí obec za svojho notára, tak si ho držte!“
    </p>
    <p>
     RICHTÁR: „Olrait“, čuš!
    </p>
    <p>
     BABÁL: Áno — „tak si ho držte!“ a nahnevaní zvrtli sa od nás a už sme boli na
            schodoch.
    </p>
    <p>
     RICHTÁR
     <span class="emphasis">
      <em>
       (do Babála):
      </em>
     </span>
     A čože sme mali ešte čakať? Cigarou ťa budú
            na voľby ponúkať…
    </p>
    <p>
     NOTÁR: Tak vám ďakujem za ustávanie, a na to si vypijeme a zaspievame! Ktorúže si,
            pán richtár? Na zdravie deputácii!
     <span class="emphasis">
      <em>
       (Štrnganie, pitie. Notár znova
               naleje.)
      </em>
     </span>
    </p>
    <p>
     RICHTÁR: Huj, ale je tu teplo, pani krčmárka!
     <span class="emphasis">
      <em>
       (Sadne si.)
      </em>
     </span>
     Fuj!
            rozoberá ma…
    </p>
    <p>
     NOTÁR: Prevetrať, vyvetrať hlavu…
    </p>
    <p>
     RICHTÁR
     <span class="emphasis">
      <em>
       (prevaľuje sa na operadlo, zvoní hlavou).
      </em>
     </span>
    </p>
    <p>
     NOTÁR
     <span class="emphasis">
      <em>
       (Babálovi, Mydlárovi):
      </em>
     </span>
     Vy ste sa poriadne zapili kdesi.
    </p>
    <p>
     BABÁL: Od radosti!
    </p>
    <p>
     MYDLIAR
     <span class="emphasis">
      <em>
       (notárovi, ale počujú všetci):
      </em>
     </span>
     Taká sviňa — a richtár!
            Ja som dal päť dolárov na Slovenskú ligu v Amerike. Mám diplom.
    </p>
    <p>
     NOTÁR: Trpezlivosť! Získajte si obec a možno vyvolí vás. Budete, čím byť chcete.
     <span class="emphasis">
      <em>
       (Hlasnejšie.)
      </em>
     </span>
     Teraz vyviať hlavu!
    </p>
    <p>
     MYDLÁR: Olrait!
    </p>
    <p>
     NOTÁR: Berte ho!
    </p>
    <p>
     RICHTÁR
     <span class="emphasis">
      <em>
       (už zaspal).
      </em>
     </span>
    </p>
    <p>
     BABÁL, MYDLÁR, ŽLIEBOK, MAXO, JULKO, JANKO
     <span class="emphasis">
      <em>
       (podídu k richtárovi, vezmú ho
               so stoličkou a prenášajú ho zo šenku von na chodbu, do „panskej“ a vôkol).
      </em>
     </span>
    </p>
    <p>
     MARÍNA
     <span class="emphasis">
      <em>
       (smutná vyjde tíško).
      </em>
     </span>
    </p>
    <p>
     BAČKOVÁ
     <span class="emphasis">
      <em>
       (ju vyprevadí).
      </em>
     </span>
    </p>
    <p>
     NOTÁR
     <span class="emphasis">
      <em>
       (si toho nevšimol, schytil obrus zo stola, prehodil si ho cez plecia
               a spieva za sprievodom):
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Umrem, umrem, ale neviem kedy.
       </em>
      </span>
      <br/>
      <span class="emphasis">
       <em>
        A keď umrem, ležať budem,
       </em>
      </span>
      <br/>
      <span class="emphasis">
       <em>
        takto si ja spievať budem: hop, čup, tralala!
       </em>
      </span>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Veselosť.)
      </em>
     </span>
     Že tú vojnu v Úvaloch sme dnes my vyhrali! A keď
            Rusi prídu, spijeme sa s nimi ani dúhy
     <span class="emphasis">
      <em>
       (dvíha pohár).
      </em>
     </span>
     … a budeme
            všetci kričať: „Zdravstvujte, bratia, molodci!“
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2587234">
       </a>
       Obraz IV.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2587262">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2587628">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2587858">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2588193">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2588759">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2589048">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2589217">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2589534">
        Výstup 8.
       </a>
      </span>
     </dt>
     <dt>
      <span class="sect1">
       <a href="#id2589665">
        Výstup 9.
       </a>
      </span>
     </dt>
     <dt>
      <span class="sect1">
       <a href="#id2589822">
        Výstup 10.
       </a>
      </span>
     </dt>
     <dt>
      <span class="sect1">
       <a href="#id2590669">
        Výstup 11.
       </a>
      </span>
     </dt>
     <dt>
      <span class="sect1">
       <a href="#id2591064">
        Výstup 12.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: notárska kancelária. Dvere sprava v úzadí. V zadnej stene sklené dvere
            so stolíkom. Vedľa týchto dverí sprava — zľava mapy frontov. Naprostred kancelárie veľký
            stôl, na ňom plno papierov, kníh, matrík. Pri ľavej stene veľká žltá skriňa, na pravej
            strane priečinková polica na písma, zatiahnutá zelenou clonou. Leto 1915.
            Ráno.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2587262">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Notár, farár, Marína.
      </em>
     </span>
    </p>
    <p>
    </p>
    <p>
     NOTÁR a FARÁR
     <span class="emphasis">
      <em>
       (vstupujú z verandy, farár s paličkou, v ruke klobúk, na
               odchode).
      </em>
     </span>
    </p>
    <p>
     NOTÁR: Ženu neplašiť, že sme sa pochytali ako pstruhy na tú vašu ruskú udicu. Teraz
            sa trepme, a len šikovnejší fiškus na nás a má nás v hrstí. A dnes ja mu mám potisnúť
            Murgača a Sýpaja…
    </p>
    <p>
     FARÁR: To ste už mali spraviť; nielen pre rozkaz štátneho zástupcu, ale z ohľadu na
            obžalovaných. Len vy môžete zmierniť výpovede svedkov.
    </p>
    <p>
     NOTÁR: Čakali synov, poriadky porobiť, a ja som chodil na porady. Ale fiškáli naši
            nič neporadili… Iba aby sa najal advokát z Pešti, číry Maďar alebo Žid, nie pansláv. Ale
            to by stálo majetky… Ja vyšetrovanie proti Murgačovi a Sýpajovi založím na tom, že
            nebola pri tom verejnosť, že nemali koho búriť!
    </p>
    <p>
     FARÁR: Len aby vás nepreľstili v štátnom zastupiteľstve. Ale nariadené vyšetrovanie
            proti tým dvom je i pre nás dvoch mementom. Lesmajster so slúžnym ma včera navštívili.
            Kým Rusi víťazili, vše boli „priateľsky“ zvedaví na moje názory o vojne; dnes sú
            presvedčení, že majú vojnu vyhratú!
    </p>
    <p>
     NOTÁR: Slúžny večeral i nocoval u lesmajstra. Ráno šli na srnca, a keď sa milostivo
            vrátia, bude revízia…
     <span class="emphasis">
      <em>
       (Ukáže na písma na stole.)
      </em>
     </span>
    </p>
    <p>
     FARÁR: Musíme sa chystať na všetko, prvé na prehliadky. Murgač a Sýpaj ma už slúchli:
            ruské a české knihy pokryté. Listy, časopisy, to sú fotografie našich duší, opakujem
            vám: i zo šifonérov a nočných stolíkov ich von!
    </p>
    <p>
     NOTÁR: Čert by ich najal v ženských šatách dulovať.
    </p>
    <p>
     FARÁR: Sprehádžu! Osemaštyridsateho roku aj krypty rozmetali, hľadajúc panslávov!
            Dohodové hymny prvé vzplápolali! Už preberám politické noviny a listy pálim. Vy si ani
            slovenských, tobôž českej knihy v dome nechať nesmiete! Moje pozbierajte ešte dnes a mi
            vráťte…
    </p>
    <p>
     MARÍNA
     <span class="emphasis">
      <em>
       (z verandy sprava s dvojročným dievčatkom).
      </em>
     </span>
    </p>
    <p>
     NOTÁR: Vrátim; ale otcovské páliť? Veď je skoro v každej dedova ruka, meno, stáročné
            kroniky rodinné. A, dôstojný pane, koľko sme ich my, chlapci, rozťahali, keď už otec
            pridal sa bol k prúdu… Mať neraz nám povedala: Netrhajte, nedriapte tie knihy (a my pre
            obrázky), či vy viete aké sú to knihy? A boly veru aj zo šestnásteho — sedemnásteho
            storočia. Ale my sa už maďarčili: školou, spoločnosťou… Keby ja ešte tie zbytky mohol po
            rodine pozbierať, bola by pamätná knižnica.
    </p>
    <p>
     MARÍNA: Ja by som, Jožko, aj čo máš tu, odviezla do rodičovského domu tvojho…
    </p>
    <p>
     FARÁR: Správne, milostivá pani. Škoda zničiť, to má pán manžel pravdu! To sú poklady
            našej starodávnej kultúry. Biblie, Postily, Tranosciuse a iné staročeské, čo som v
            rukách mal.
    </p>
    <p>
     NOTÁR: A akože zničiť tie, čo ste mi vy podali, odporúčali, z ktorých som sa naučil
            poznať seba a národ? Tie zničiť? Nie! Nikdy!
    </p>
    <p>
     FARÁR: Ako milostivá chce: to bude návšteva rodinky, nikto sa nepozastaví, čo v koši
            vezie, ale vyviezť všetko! Vy ste odvislý úradník a k tomu ešte odobratý na vojnu.
            Povedia vám, že ste ich mali dávno spáliť, alebo aspoň v Ľubietovej nechať.
    </p>
    <p>
     MARÍNA: Ja pozbieram; dobre, Jožko?
    </p>
    <p>
     NOTÁR: Toľká slabosť!
     <span class="emphasis">
      <em>
       (Myslí; rozhodne.)
      </em>
     </span>
     Nepôjdeš nikam! Tam
            ostanú, kde sú! Nech si ma berú na vojnu! Budem vedieť, čo robiť! Nie, nastúpenej cesty
            už neskrivím!…
    </p>
    <p>
     FARÁR: To váš spôsob!
     <span class="emphasis">
      <em>
       (S plačom, žiaľom priblížil sa k mape ruského frontu
               a bije päsťou na ňu.)
      </em>
     </span>
     To nie naša slabosť, ale — týchto! týchto!… Kamže
            ste už odstúpili, veľkí bratia! Kedyže vaše kanóny zase počujeme? Brest-Litovský… Hanba!
            Vy ste ešte nepreložili front? Ja inšie už ani nerobím… Kdeže sa to len zastaví? Bože,
            Bože, či si tvrdý náš Otec!
     <span class="emphasis">
      <em>
       (So žiaľom, zúfale odchádza verandou.)
      </em>
     </span>
    </p>
    <p>
     NOTÁR
     <span class="emphasis">
      <em>
       (dva-tri kroky ho vyprevádza):
      </em>
     </span>
     Vari im všetci čerti
            pomáhali pri tej Gorlici!
     <span class="emphasis">
      <em>
       (Zlostí sa. Maríne.)
      </em>
     </span>
     Úradná hodina…
     <span class="emphasis">
      <em>
       (Bozká dieťa.)
      </em>
     </span>
     Tata bude písať a Ružička bude s mamou mliečko
            piť…
    </p>
    <p>
     MARÍNA
     <span class="emphasis">
      <em>
       (odchádza, ale trošku sa zastaví a bojazlivo, úryvkovite odvažuje sa
               hovoriť):
      </em>
     </span>
     A mamu tata nebozkal…
    </p>
    <p>
     NOTÁR: Bozkám
     <span class="emphasis">
      <em>
       (urobí),
      </em>
     </span>
     ale nezdržuj! Slúžny mi príde!
    </p>
    <p>
     MARÍNA
     <span class="emphasis">
      <em>
       (odchádza, ale odváži sa zastaviť a bojazlivo hovoriť):
      </em>
     </span>
     Slovo ešte smiem? Jožko, daj sa preložiť… A dovoľ… tie knihy previezť! Škodiť nám môžu…
    </p>
    <p>
     NOTÁR: Ani jedno, ani druhé! To nie! Musel by som si do tvári napľuť.
    </p>
    <p>
     MARÍNA: Nekrič, prosím ťa! Prečo si ty taký strmý do každého, i do mňa, že sa ťa až
            bojím, a mám ťa rada celým srdcom.
    </p>
    <p>
     NOTÁR: Mňa moje presvedčenie veľa premýšľania, veľa úvah stálo — nemením nič na ňom,
            ani na radu farárovu. Do myšej diery sa pchať nebudem!
    </p>
    <p>
     MARÍNA: Jožko, ja sa ťa už bojím prehovárať…
    </p>
    <p>
     NOTÁR: Ani nie! Len slúchať…
    </p>
    <p>
     MARÍNA: Byľku inej mienky neznesieš…
    </p>
    <p>
     NOTÁR: Ja všetko vopred premyslím, uvážim, a potom tej byľky inej mienky mi netreba,
            lebo tá moja mienka rástla a zrela mesiace, roky! Keď sú barbari, nech si knihy berú…
    </p>
    <p>
     MARÍNA: A keď ešte len aj bývať musíme na dvoje…
    </p>
    <p>
     NOTÁR: Po vojne postavíme obecný dom, bude aj notársky byt. Mám vyše desaťročnú
            prácu, tú zaprieť, zradiť, povedať, že bola pomýlená? Že som robil, čo som nemal? A že
            idem preč?!
    </p>
    <p>
     DVAJA VOJACI
     <span class="emphasis">
      <em>
       (vstupujú, pozdravia vojensky).
      </em>
     </span>
    </p>
    <p>
     NOTÁR
     <span class="emphasis">
      <em>
       (slušne sa ukloní Maríne a ukáže jej gestom na verandu).
      </em>
     </span>
    </p>
    <p>
     MARÍNA
     <span class="emphasis">
      <em>
       (tíško odchádza).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2587628">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Notár, 3. vojak, 4. vojak.
      </em>
     </span>
    </p>
    <p>
    </p>
    <p>
     3. VOJAK
     <span class="emphasis">
      <em>
       (vyznamenaný kaprál od spoločného vojska).
      </em>
     </span>
    </p>
    <p>
     4. VOJAK
     <span class="emphasis">
      <em>
       (vyznamenaný honvéd; vojensky pozdravia; oba vyťahujú listiny a
               podávajú notárovi).
      </em>
     </span>
    </p>
    <p>
     NOTÁR
     <span class="emphasis">
      <em>
       (manipuluje listinami a potom podáva):
      </em>
     </span>
     Á, hrdinovia!
            Koniec dovolenej! Znova na front!
    </p>
    <p>
     3. VOJAK: Zase do toho pekla!
    </p>
    <p>
     NOTÁR: A keď „do pekla“, tak čo ste už nie ďalej? V Rusku, na Sibíri! Slováci…!
    </p>
    <p>
     3. VOJAK
     <span class="emphasis">
      <em>
       (nerozumel narážku):
      </em>
     </span>
     Keby boli všetci vojaci ako naši,
            už sme mohli ďalej byť. Ale Rusíni sa vyhýbajú angrifom, Česi sa poddávajú a Rumunov som
            sám videl šiestich odstreľovať, čo sa chceli poddať Rusom, ale ich naši chytili a museli
            si sami hrob vykopať…
    </p>
    <p>
     NOTÁR: Tak vy teda víťazíte… Nuž ale vcelku, pán kaprál, viete vy, za čo bojujete?
    </p>
    <p>
     3. VOJAK: Za pána cisára a kráľa…
    </p>
    <p>
     NOTÁR
     <span class="emphasis">
      <em>
       (ironicky):
      </em>
     </span>
     To je veru heslo: To už stojí za to. Hladovať,
            všivavieť, krv cediť, dať sa zmrzačiť, zabiť za pána cisára a kráľa… Lebo veď aj on nemá
            čo jesť, kde bývať, ani kde kravu pásť… Tak len opovhrnite ženou, deťmi a choďte
            víťaziť, zaslúžiť si ešte metál a vyslúžiť barlu sebe i národu. Za čo ste boli
            vyznamenaní?
    </p>
    <p>
     3. VOJAK: Že som ušiel z ruského zajatia. Zvalil som sa medzi mŕtvych a nocou ušiel.
    </p>
    <p>
     NOTÁR: To je potom už cisársko-kráľovský vojak! A vy, Štefan?
    </p>
    <p>
     4. VOJAK: Ja za zranenie…
    </p>
    <p>
     NOTÁR: Za vlasť! Za uhorskú našu vlasť… Len si to rozoberte a rozvážte, čo máte v tej
            uhorskej vlasti! Čo ako človek a robotník kráľovský? Klobúk pod pazuchou a za prosby —
            ústrky od direktora a inžinierov. „Ale dali nám chleba“, a vy ste hlušili a čušali… Čo
            ste mali ako občania v tej uhorskej vlasti? Ani obecného pastiera ste nemohli voliť —
            nieby poslanca!
    </p>
    <p>
     4. VOJAK
     <span class="emphasis">
      <em>
       (neisto):
      </em>
     </span>
     Nuž, veď je aj tak, aj tak.
    </p>
    <p>
     NOTÁR: Tak je a bolo! Ani slovenského šlabikára pre šesťročné deti… To je tá vlasť,
            pán kaprál!
    </p>
    <p>
     3. VOJAK: Vy ste ani zhovorení, tak, celkom tak nám aj pán farár pri spovedi. Ale
            ťažko je to. Kto tam nebol — neviete!
    </p>
    <p>
     NOTÁR: A keď Česi vedia, či by ste nemali tak robiť aj vy Slováci a všetci v Uhorsku,
            v tej našej „vlasti“, utlačení? Myslíte, že Česi to robia z chabosti a nie po dobrej
            rozvahe, že vidia ďalej od nosa?
    </p>
    <p>
     3. VOJAK: Nás ženú. Popri Nemcoch len Maďarov, nás a Bosniakov…
    </p>
    <p>
     NOTÁR: A ste vy ovce? Nie je to vo vašich rukách a napred v hlavách?
    </p>
    <p>
     4. VOJAK: Jeden by aj šiel a druhý sa bojí, a tak sa tlčieme, strieľame… A teraz Rusi
            cúfajú, to je nemožné…
    </p>
    <p>
     NOTÁR: Mali ste od roka kedy… Len by mňa stiahli… Raniť, zabiť by som na nedal ani za
            cisára-kráľa, ani za takú vlasť, ktorá ma neuznáva ani za človeka, ani za občana, ani za
            Slováka…
    </p>
    <p>
     4. VOJAK: Veru, u nás kto maďarsky nevie, veľa cti nemá…
    </p>
    <p>
     NOTÁR
     <span class="emphasis">
      <em>
       (podá listiny):
      </em>
     </span>
     Tak… ku každému nepriateľovi… A myslite
            viac na seba, ako na cisára a uhorskú vlasť!
     <span class="emphasis">
      <em>
       (Podá ruku obom.)
      </em>
     </span>
     Nech
            sú vám na mysli a pred očami tí posmievaní Česi… Zbohom!
    </p>
    <p>
     3. a 4. VOJAK
     <span class="emphasis">
      <em>
       (oddajú česť, vyjdú).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2587858">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Murgač, Sýpaj, mladý Murgač, mladý Sýpaj.
      </em>
     </span>
    </p>
    <p>
    </p>
    <p>
     NOTÁR
     <span class="emphasis">
      <em>
       (zapáliac si cigaretu, vyjde za vojakmi, ale hneď sa vracia; k
               príchodzím, vovádzajúc ich):
      </em>
     </span>
     Už vás čakám!
     <span class="emphasis">
      <em>
       (Mladým.)
      </em>
     </span>
     Odchádzate na front. Bolo by, kým odídete a začneme vyšetrovanie s otcom jedným i
            druhým, keby ste za nich, starých, nalomili väzy jeden Maxovi, druhý Žliebkovi… Čo sa
            vám môže stať horšie, ako že znova na front idete…
    </p>
    <p>
     MURGAČ: To neurobia. Kdeže by! My s bratom Jankom máme iba žiaľ. Chceli sme ich ešte
            vidieť, synov drahých, od nich počuť slovo o vojne a našich nádejach, že sme starí, nad
            hrobom a že sypú sa na nás žaloby… Ale radšej mohli tam ostať, ako naše srdcia ešte viac
            zarmucovať.
    </p>
    <p>
     MLADÝ MURGAČ
     <span class="emphasis">
      <em>
       (vojak):
      </em>
     </span>
     Otcovia naši sa hnevajú, keď im vravíme,
            že Nemci a popri nich aj Maďari vyhrávajú…
    </p>
    <p>
     MURGAČ: To je nie, že „vravíme“, ale že bez ľútosti vravíte, syn môj…
    </p>
    <p>
     ML. SÝPAJ
     <span class="emphasis">
      <em>
       (vojak):
      </em>
     </span>
     A my len čo sme skúsili. Už Rusom nestačíme
            za pätami…
    </p>
    <p>
     MURGAČ: Ešte sa šťastie obráti! Nech sa Maďari nepýšia! A vy s nimi! Hanba vám!
            Pôjdete nazad, paholci! Napoleon tiež bol ešte ďalej…
    </p>
    <p>
     ML. SÝPAJ: My za to, ujček môj, nemôžeme… My dvaja za nič nemôžeme.
    </p>
    <p>
     NOTÁR: Stretli ste tých dvoch, čo vyšli. Tiež ako vy. Ale spolu ste štyria, štrnásti,
            štyridsiati…
    </p>
    <p>
     SÝPAJ: A nemali by ste sa aspoň škriepiť a urážať na naše reči. „Za nič nemôžete…“ Za
            vieru, syn môj, môžete! Ja viem, že Rusov a nás Slovákov je na svete ako hviezd
            nebeských — ťažké milióny. Len my môžeme zvíťaziť! Túto vieru chovať čestne v duši, v
            tejto viere privádzať bratov k činom, ako pán notár hovorí…
    </p>
    <p>
     ML. SÝPAJ: Aby nás vyzradili, žalovali, ako vás, a zastrelili! Pred rokom ste
            hovorili, že Rusi iste vyhrajú…
    </p>
    <p>
     MURGAČ: Keby Slovania rakúsko-uhorskí a Rumuni boli hneď pochopili svoje úlohy, už
            mohli byť Rusi tu, už mohol byť koniec a my slobodní!
    </p>
    <p>
     SÝPAJ: Viktor, brat tvoj je už pod zemou, Vojtech tam hynie, ale padni i ty, ak máš
            byť mojím zradcom! Vymrieť, vymrieť radšej taký rod, ktorý sám seba neváži a zrádza…
     <span class="emphasis">
      <em>
       (Zúfale si utiera oči.)
      </em>
     </span>
    </p>
    <p>
     MURGAČ
     <span class="emphasis">
      <em>
       (tiež spolucíti so Sýpajom).
      </em>
     </span>
    </p>
    <p>
     ML. SÝPAJ: To sa nám ľahko môže stať… Ale ak chcete mať, otec, aspoň jedného syna, ak
            vás teraz zavrú, tak rozvážte, pred kým čo poviete, lebo i brata z fabriky vysotia na
            jatku.
    </p>
    <p>
     SÝPAJ: Ak nemá mojej viery, nech ide!
    </p>
    <p>
     NOTÁR: Ja, že vy, mladí, toľkí synovia, pôjdete vyššie v zásadách a činoch otcov:
            zbierať sa čo chápavejší, aby prišlo, čo prísť má, ak veríme v spravodlivosť a pokrok!
    </p>
    <p>
     MURGAČ: Príde obrat! Príde na fronte, príde i do víťazstvom ohúrených hláv našich
            synov.
    </p>
    <p>
     NOTÁR: Vy by ste na obranu, za presvedčenie otcov svojich nikomu ani hlavy neprebili,
            ale kolete Rusov, Talianov, Francúzov, priateľov prvej slobody ľudskej… Koniec je
            ďaleký, ale pripravovať by ho mal každý povedomý Slovák, ako robia bratia Česi, Rumuni,
            Rusíni… kdebykoľvek bol postavený: či vo vojne, či tu.
    </p>
    <p>
     ML. MURGAČ: Len ako, pán notár? Keď sme tam teraz už pomiešaní a niet dôvery za mačný
            mak…
    </p>
    <p>
     NOTÁR: Hatiť, čo sa dá, i jeden môže. Česi vraj spievajú: „Červený šátečku, kolem se
            toč, ideme na Rusa, nevíme proč!“ Tu sme! „Nevíme proč!“ Tie dve slová si uvedomiť a
            plniť. Neochota, to bude svrab — len tú konať. Zadržovať a kedy-tedy otázku stavať: ba
            čo my, chudobní ľudia, z toho budeme mať, keď nás pobijú, alebo keď my pobijeme Rusov?
            Tak osádzať motolice do uší druh druhu, či po slovensky, či po maďarsky a v každom
            jazyku…
    </p>
    <p>
     ML. SÝPAJ: Ja som ešte vedome nezacielil na človeka!
    </p>
    <p>
     ML. MURGAČ: A ja som sa modlil, keď obstreľovali ruský aeroplán, čo nás priletel
            fotografovať, aby unikol skaze…
    </p>
    <p>
     MURGAČ: Tak, syn môj, modliť sa a hatiť!
    </p>
    <p>
     MURGAČ: Slovanovi neublížiť!
    </p>
    <p>
     NOTÁR: Ľudsky sa chovať!
     <span class="emphasis">
      <em>
       (Podá mladým ruku.)
      </em>
     </span>
    </p>
    <p>
     SÝPAJ: My vám, pán notár, ďakujeme za ich poučenie; ak by nás už nevideli, buďte im s
            dôstojným pánom učiteľmi i naďalej do života… Zbohom!
     <span class="emphasis">
      <em>
       (Podáva ruku, i
               ostatní.)
      </em>
     </span>
    </p>
    <p>
     MURGAČ: A pamätajte, deti moje, my dožijeme, Slováci zvíťazia!
    </p>
    <p>
     NOTÁR: Ďaleko, páni, synov nevyprevádzajte! Príde slúžny z poľovačky, aby tu bolo pár
            výborníkov, a potom to vyšetrovanie spravíme pre štátneho zástupcu. Maxu a Žliebka som
            už povolal.
     <span class="emphasis">
      <em>
       (Mladým.)
      </em>
     </span>
     A píšte nám. A čím prv z Ruska!
    </p>
    <p>
     SÝPAJ: A v Odese sa držte, tam pomyslite na moje cesty kedysi…
     <span class="emphasis">
      <em>
       (Utrie si
               oči.)
      </em>
     </span>
    </p>
    <p>
     ML. MURGAČ a ML. SÝPAJ: Daj, Bože, aby sme mohli…
    </p>
    <p>
     NOTÁR: Do videnia
     <span class="emphasis">
      <em>
       (podáva im ruku)
      </em>
     </span>
     tu, alebo na fronte. Čakám,
            kedy ma stiahnu…
    </p>
    <p>
     ML. MURGAČ: Aby ste nás neodsúdili. My sme preto Slováci…
    </p>
    <p>
     NOTÁR: No veď aby ste neboli! Ale ste utajení v takejto jedinečnej dobe národov…
            Prekladajte aspoň slamu krížom, a mohli by ste polená klásť pánom otrokárom…
     <span class="emphasis">
      <em>
       (Vyjdú všetci.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2588193">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Maxo, Žliebok.
      </em>
     </span>
    </p>
    <p>
    </p>
    <p>
     NOTÁR
     <span class="emphasis">
      <em>
       (vchodí prvý):
      </em>
     </span>
     Vy idete naraz? Svorní páni špióni a
            žalobníci…
    </p>
    <p>
     MAXO: To si hneď vyprosíme!
    </p>
    <p>
     ŽLIEBOK: Čo aj od pána notára…
    </p>
    <p>
     NOTÁR: Stretli ste tých starcov?
    </p>
    <p>
     MAXO: Ani nepozdravili!
    </p>
    <p>
     NOTÁR: Ešte čo by si chcel?! A mladí vám nesekli po jednej za uši?
     <span class="emphasis">
      <em>
       (Vyťahuje spisy.)
      </em>
     </span>
    </p>
    <p>
     MAXO: To by sa podíval!
    </p>
    <p>
     NOTÁR: Tak vy ste obžalovali žandárom: jeden
     <span class="emphasis">
      <em>
       (na Maxa)
      </em>
     </span>
     Murgača,
            druhý
     <span class="emphasis">
      <em>
       (na Žliebka)
      </em>
     </span>
     Sýpaja. To za to lacné drevo a dosky?!
    </p>
    <p>
     ŽLIEBOK: Ja som nežaloval, len kolegovi Vajsovi spomenul…
    </p>
    <p>
     NOTÁR: Veď sa to tak robí… A ty za čo?
    </p>
    <p>
     MAXO: Prosím ťa, neurážaj moje vlastenecké city! Keď ty, povolaný na to, znesieš pre
            pokoj a popularitu svoju — mne na nej nezáleží, ja som to už ďalej trpieť nemohol…
    </p>
    <p>
     NOTÁR: Čo, čo si nemohol?
    </p>
    <p>
     MAXO: Prosím ťa… Rusov naši ženú pod Moskvou… Aha
     <span class="emphasis">
      <em>
       (ukáže na
               mapu.)
      </em>
     </span>
     A tí dvaja starí somári…
    </p>
    <p>
     NOTÁR: Urážaš neprítomných! Azda starí blúznivci?…
    </p>
    <p>
     MAXO: Neprestávajú štvať, kam vkročia…
    </p>
    <p>
     NOTÁR: Majú azda právo sa ohlásiť. Majú tam po troch synoch a po jednom mŕtvom.
    </p>
    <p>
     MAXO: To mi je jedno! Mne moje vlastenecké city… Ešte sa opovážia ku mne prísť a
            dovedať, či im neprišli také a také noviny z Viedne, z Prahy, a že mali prísť v liste…
    </p>
    <p>
     NOTÁR: A ty si skonfiškoval — fiškusovi poslal… Ba šplháš sa, šplháš…
    </p>
    <p>
     MAXO: Zakazujem si v úradnej miestnosti také slová!
    </p>
    <p>
     NOTÁR: Tak nie! Robíš sa len dôležitým, a tak zachraňuješ sa od vojny, a vlastenecké
            city a srdce triumfujú…
    </p>
    <p>
     MAXO: Prosím ťa, mierni sa vo výrazoch! Volal si nás úradne, tak pokračuj úradne!
    </p>
    <p>
     NOTÁR: Vás búril Sýpaj. Tou árendou?…
    </p>
    <p>
     ŽLIEBOK: Mňa a moju ženu… Čakal Rusov, vítať ich chcel a sľuboval si skrze nich
            oslobodenie od Maďarov.
    </p>
    <p>
     NOTÁR: Teda len vás dvoch…
     <span class="emphasis">
      <em>
       (Značí si to.)
      </em>
     </span>
    </p>
    <p>
     ŽLIEBOK: U Bačkov v krčme…
    </p>
    <p>
     NOTÁR: Tam vaša pani nebola!
    </p>
    <p>
     ŽLIEBOK: Ale bola Bačková a jej synovia!
    </p>
    <p>
     NOTÁR: Tí chlapci?
    </p>
    <p>
     ŽLIEBOK: Starší je už učiteľom! A dosvedčí aj Benko…
    </p>
    <p>
     NOTÁR: Ten bol v šenku!
    </p>
    <p>
     ŽLIEBOK: Ale sme počúvali vo dverách!
    </p>
    <p>
     NOTÁR: Fuj!
     <span class="emphasis">
      <em>
       (Zapisuje si.)
      </em>
     </span>
     To bude na zavŕšenie vášho pekného
            skutku! Tak o jednej popoludní príďte aj s vašou manželkou.
    </p>
    <p>
     ŽLIEBOK
     <span class="emphasis">
      <em>
       (mykne hlavou).
      </em>
     </span>
    </p>
    <p>
     NOTÁR: Ale hnevy nabok pri takej veci! Aby vás kedysi svedomie nežralo. Bude i po
            vojne.
    </p>
    <p>
     ŽLIEBOK: Žmýkalo mne srdce, nech teraz žmýka jemu!
    </p>
    <p>
     NOTÁR
     <span class="emphasis">
      <em>
       (značí si):
      </em>
     </span>
     Pomsta je v tom…
    </p>
    <p>
     ŽLIEBOK: Každý človek má žlč!
     <span class="emphasis">
      <em>
       (Vyjde.)
      </em>
     </span>
    </p>
    <p>
     NOTÁR: Ty si udal Murgača…
    </p>
    <p>
     MAXO: Podozrievaš?
    </p>
    <p>
     NOTÁR: Neskrývaj sa! Tu je prípis od štátneho zastupcu!
     <span class="emphasis">
      <em>
       (Ukáže.)
      </em>
     </span>
    </p>
    <p>
     MAXO: Tak ja…
    </p>
    <p>
     NOTÁR: Mám vyšetriť a vypočuť svedkov: čo sa v krčme Bačkovej v zime hovorilo. Veď si
            ty tam nebol!
    </p>
    <p>
     MAXO: Ale mi povedali…
    </p>
    <p>
     NOTÁR: Ešte i za reči pred vojnou, na mojom jubileu…
    </p>
    <p>
     MAXO: To bolo vstupné slovo do rečí pod vojnou. Od tých čias všade, kde sa naši
            oduševňujú za boj a obetivosť peňažnú, sype z úst otravu a pochybnosť…
    </p>
    <p>
     NOTÁR: Sú to ľudia svojho presvedčenia, dosiaľ čestní, bez úhony, a to národnostné
            blúznenie by si mal pochopiť, veď si rodák tohto kraja!
    </p>
    <p>
     MAXO: To som, ale keď je vlasť v nebezpečenstve… nepoznám nikoho!
    </p>
    <p>
     NOTÁR: Vojaci bojujú, cez tvoje ruky ide pošta… Vidíš, nikoho ani Sýpaj ani Murgač
            neodradili, ani vlastných synov…
    </p>
    <p>
     MAXO: Ja som povinný vyššej dôvere…
    </p>
    <p>
     NOTÁR: A čo s tou dôverou, ak sa Rusi obrátia?…
    </p>
    <p>
     MAXO: Vtedy ja už tu nebudem!
    </p>
    <p>
     NOTÁR: Tak ty zbrzgať sa strojíš zo svojej otcovskej zeme… Hroby otcov tebe nič
            nevravia?
    </p>
    <p>
     MAXO: Tu som zrodený, Slovák koreňom, ale vychoval som sa za Maďara!
    </p>
    <p>
     NOTÁR: I ja som bol… Ale pochop: skrivená bola naša výchova v školách!
    </p>
    <p>
     MAXO: „Skrivená…“ Tak už aj ty ta ťaháš?!
    </p>
    <p>
     NOTÁR: Prirodzená vec! A ty udávaš…
    </p>
    <p>
     MAXO
     <span class="emphasis">
      <em>
       (hrdo):
      </em>
     </span>
     Neudávam! Oznamujem z presvedčenia…
    </p>
    <p>
     NOTÁR: Tvoje presvedčenie je, že všetko v tomto kraji a s týmto ľudom je takto v
            poriadku? Ej, sto bohov sa mu v duši páralo! Si slepý, alebo si lužeš? Je tu sociálna
            spravodlivosť, je tu ľudská a občianska rovnosť, je tu národná rovnoprávnosť?
    </p>
    <p>
     MAXO: Je! Len nech sa páči vyznávať uhorské vlastenectvo!
    </p>
    <p>
     NOTÁR: Násilie uznávať za právo?
    </p>
    <p>
     MAXO: Kto neuznáva, toho oznámim — a čo by mi bol vlastný otec! Tu je môj koncept…
     <span class="emphasis">
      <em>
       (Podá.)
      </em>
     </span>
     Pošli štátnemu zástupcovi. Čo chýba, svedkovia doplnia.
            Lebo to je predsa len svinstvo pre našu dedinu a celú dolinu…
    </p>
    <p>
     NOTÁR
     <span class="emphasis">
      <em>
       (hľadí do hárka, podávaného mu Maxom):
      </em>
     </span>
     Je to svinstvo, ale
            toto, čo ty robíš! Ešte ti je nie dosť tých obetí vojny?…
    </p>
    <p>
     MAXO: Keď sa ty nemáš k tomu: zbaviť takých zlosynov obec a vlasť…
    </p>
    <p>
     NOTÁR: Ja mám vážnejšiu robotu! Kde vezmem kukurice na chlieb?
     <span class="emphasis">
      <em>
       (Číta.)
      </em>
     </span>
     „…aby pre poburovanie proti uhorskému štátu trestné
            pokračovanie začať ráčilo…“
     <span class="emphasis">
      <em>
       (Ironicky.)
      </em>
     </span>
     Už ráči… Či ťa aj so
            Žliebkom srdce nezabolí, vieš — tak ľudsky berúc vec — osemdesiatročných ľudí dať
            preháňať po súdoch a áreštoch? A prečo si ich neudal pred polrokom? Blížili sa Rusi,
            však? Bál si sa kozáckeho chvosta…
    </p>
    <p>
     MAXO: To boli isté obavy v zime…
    </p>
    <p>
     NOTÁR: A teraz si ty na koni aj so Žliebkom. A ste si vy istí, že vás nezvrhne?
            Pomysli, Maxo, že tí dvaja starci majú hlboké duše osadené, že majú ešte štyroch synov a
            z tých niektorý len predsa sa vráti, môžeš sa dožiť pomsty, hoci len osobnej, i keď
            vojnu ty vyhráš… Čo si nešiel na front? Si kripeľ, alebo z „vyššej dôvery“?
    </p>
    <p>
     MAXO
     <span class="emphasis">
      <em>
       (urazený narážkou, slabikuje):
      </em>
     </span>
     Aby som mohol pozorovať, ako
            sa delí krajina a monarchia!
    </p>
    <p>
     NOTÁR
     <span class="emphasis">
      <em>
       (zarazí sa, ale ovládne):
      </em>
     </span>
     To ti Dlhý… baba! Ako? Na
            národné celky! A bude pokoj a radostné závodenie. Dám ti Jásziho knižku, otvoríš oči…
    </p>
    <p>
     MAXO: Nepotrebujem, ja viem kde som!
     <span class="emphasis">
      <em>
       (Odchádza.)
      </em>
     </span>
    </p>
    <p>
     NOTÁR
     <span class="emphasis">
      <em>
       (ironicky):
      </em>
     </span>
     Nebude ti ľúto od nás odpadnúť? Popoludní
            príď, spravíme zápisnicu. A dotiaľ uvážiš žalobu…
    </p>
    <p>
     MAXO: Nezmiernim ani o pol slova!
    </p>
    <p>
     NOTÁR: Tak si ty ctíš iného presvedčenia? Keď nevládzeš umom a dôvtipom, ideš
            žandárom? Nuž koniec nášmu priateľstvu! Sme si cudzí! Ty si sa ukázal, i svoju politickú
            mienku. Tak konaj svoje zrady na nás ďalej. Ale do domu mi viac „neúradne“ nepríď! Pohár
            vína, čo som s tebou na bratstvo pil, keby som mohol, by som vyvrhol!…
    </p>
    <p>
     MAXO
     <span class="emphasis">
      <em>
       (odchádza, nenachodiac odpovede).
      </em>
     </span>
    </p>
    <p>
     NOTÁR
     <span class="emphasis">
      <em>
       (ostane zamyslený):
      </em>
     </span>
     Vie o deľbe krajiny a monarchie…
     <span class="emphasis">
      <em>
       (Hľadí do Maxovho hárka.)
      </em>
     </span>
     Ako vraví farár? Perly pred svine
            nehádzať…
     <span class="emphasis">
      <em>
       (Zapáli si cigaretu a že spáli i hárok Maxov, ale odhodí zápalku,
               chytí sa za čelo, zaváha.)
      </em>
     </span>
     Nie! Tu budeš čakať lepšie vetry od Poľska…
     <span class="emphasis">
      <em>
       (Skryje do stola.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2588759">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Benko.
      </em>
     </span>
    </p>
    <p>
    </p>
    <p>
     BENKO
     <span class="emphasis">
      <em>
       (vojde s flintou, kapsou a paličkou):
      </em>
     </span>
     Dobré ráno, pán
            notár!
    </p>
    <p>
     NOTÁR
     <span class="emphasis">
      <em>
       (kývne}:
      </em>
     </span>
     Azda tiež žalovať niekoho? Rusi odstupujú…
    </p>
    <p>
     BENKO: Pre slovenské slovo neudal som nikdy nikoho, len pre krádež, a na to som
            prisahaný.
    </p>
    <p>
     NOTÁR: Tak čo ste prišli?
    </p>
    <p>
     BENKO
     <span class="emphasis">
      <em>
       (škrabe sa):
      </em>
     </span>
     Ej, zapil som sa včera v meste. Opil a
            dozlostili ma, zahanbili…
    </p>
    <p>
     NOTÁR: Kto? Ako?
    </p>
    <p>
     BENKO: Prosím vás, pán notár, vezmite hneď papier a píšte štátnemu zástupcovi…
    </p>
    <p>
     NOTÁR
     <span class="emphasis">
      <em>
       (pripravil sa písať):
      </em>
     </span>
     Mám…
    </p>
    <p>
     BENKO: Včera, v staničnom hostinci, v Banskej Bystrici som sa opil a potáral reči,
            ktoré sú nie pravdivé a ktoré neviem dokázať. Pred polrokom mal som isté nedorozumenie s
            naším pánom farárom…
    </p>
    <p>
     NOTÁR: Ale to sa vyrovnalo tým listom, čo farár napísal vašej žene…
    </p>
    <p>
     BENKO: Sa… Ale ten chlapec mi to pripamätal… Akože ďalej? Priatelia ma pokúšali, že
            ma farár zbil… Ja, že keby som sa mu chcel pomstiť, že som ho mohol obžalovať za to, čo
            pohovoril pri spovedi vojakom a tí ženám a ženy v lesnej škôlke dozorcovi a ten mne. Ale
            ja to dokázať nemôžem a bol som opitý.
    </p>
    <p>
     NOTÁR: A niekto vás počúval…
    </p>
    <p>
     BENKO: Preto som k vám prišiel. Krčma plná sveta, my sme traja sedeli pri stolíku a
            na nešťastie pritrel sa k nám štvrtý; aj sa predstavil, vraj učiteľ — v civile bol…
            Popíja a akože nás nepočúva. Inde hľadí, myslí a píše si do notesa a odíde. A naraz
            vyjdú do dverí z druhej izby dôstojníci, škúlia na nás a idú k nám. Už sa nedalo tajiť,
            čo som povedal a potom zapieral, lebo nám všetkým trom čítal z notesa moje reči… Len
            toto písmo chytro pošlite do súdu.
    </p>
    <p>
     NOTÁR: Podpíšte.
    </p>
    <p>
     BENKO
     <span class="emphasis">
      <em>
       (podpisuje).
      </em>
     </span>
    </p>
    <p>
     NOTÁR: Ako ste sa mohli dať naštvať, a nevšimnúť si vojenského špióna — v civile!?
    </p>
    <p>
     BENKO: Bolo vypité a pohlo ma to slovo, keď mi ten chlapec povedal, že ma farár
            dobil… Aby som horársku pýchu zadržal, že sa my biť nedáme, tak som bľabotal, čo baby po
            siatinách si rozprávali o mužoch a farárovi…
    </p>
    <p>
     NOTÁR
     <span class="emphasis">
      <em>
       (pripravuje list):
      </em>
     </span>
     Škoda, škoda. Vyšetrovanie z toho už
            bude.
    </p>
    <p>
     BENKO: Veď ja som motaj, keď si vypijem, a že musím slúžiť… Ale myseľ som mal i vtedy
            na pána farárovej strane. Zapieram navonok, ale v srdci som Slovák. Ja som vás chcel iba
            vystríhať a preto som sa k vám do „panskej“ tisol a zdal sa pánu farárovi bezočivo
            dôverným, že ma zrazil a vyhodil… A ja som videl, že načúvali vo dverách, a my, všetci
            horári na doline, sme už mali od pána lesmajstra menoslov pánov občanov, ktorých máme
            pozorovať. Tu je!
     <span class="emphasis">
      <em>
       (Podáva.)
      </em>
     </span>
     Aj vy ste v ňom.
    </p>
    <p>
     NOTÁR: Aj ja?
     <span class="emphasis">
      <em>
       (Ovládne sa.)
      </em>
     </span>
     Ako by ma a moju prácu náš
            lesmajster ani nepoznal!
     <span class="emphasis">
      <em>
       (Nevezme spisy.)
      </em>
     </span>
    </p>
    <p>
     BENKO: Ukrutne sa zlostí na vás! Farár, že je pansláv a vy k tomu ešte socialista, ba
            horší. Zastávate sa príliš chudoby a že falšujete majetkový stav na pokuty popísaných
            ľudí.
    </p>
    <p>
     NOTÁR: Nemali by ste zapisovať.
    </p>
    <p>
     BENKO: My sme tiež striehnutí jeden druhým. To zase má v kancelárii a medzi
            robotníkmi takých našepkávačov pán lesmajster.
     <span class="emphasis">
      <em>
       (Ironicky
               napodobňuje.)
      </em>
     </span>
     „Už aj vrabci čvirikajú a pán Benko ešte o tom nič nevie? A
            či si oči, uši zapcháva?“ posmieva sa mi. Tu máte celú dolinu. Všetci, čo nejaké
            slovenské noviny čítali… To bolo hneď na počiatku vojny nám dané pod hrozbou vyhodenia,
            ak to ukážeme alebo stratíme.
    </p>
    <p>
     NOTÁR: Ale vtedy Rusi víťazili, lesmajster nedovedal…
    </p>
    <p>
     BENKO: Teraz pozor, pozor, pán notár, aj pánu farárovi úctive vzkazujem…
     <span class="emphasis">
      <em>
       (Skrýva hárok.)
      </em>
     </span>
     Lebo ja som tiež Slovák…
    </p>
    <p>
     NOTÁR: Aj dnes?
    </p>
    <p>
     BENKO: Aj dnes… Ale Rusi ďaleko, prichodí nám, služobníkom, zase s Maďarmi držať
     <span class="emphasis">
      <em>
       (podáva ruku),
      </em>
     </span>
     lebo mi chlebík vezmú.
     <span class="emphasis">
      <em>
       (Vychádza.)
      </em>
     </span>
    </p>
    <p>
     NOTÁR: Na reči po krčmách pozor!
     <span class="emphasis">
      <em>
       (Vráti sa, otvorí obálku, číta a vopchá do
               vrecka; ide na verandu, volá napravo).
      </em>
     </span>
     Marína! Choďže po farára a Dlhého
            ohlás tiež. Že ich prosím do kancelárie na chvíľu…
     <span class="emphasis">
      <em>
       (Vstupuje do kancelárie už
               s Majstríkom, ktorý prišiel verandou zľava.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2589048">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Majstrík.
      </em>
     </span>
    </p>
    <p>
    </p>
    <p>
     NOTÁR: Tak čo chcete, boháči?
    </p>
    <p>
     MAJSTRÍK: Keby boháči! Bol som u pána farára, ale vošiel som ešte i k vám na poradu.
    </p>
    <p>
     NOTÁR: Tak si sadnite.
    </p>
    <p>
     MAJSTRÍK: Mne syn a zať píšu, že keby som dal na vojenské pôžičky, že by sa dostali
            na pár dní domov.
    </p>
    <p>
     NOTÁR: Či sa tým pôžičkám dobre vodí! To môže vojna hýriť a trvať ešte roky. Bohatí
            môžu sa vykupovať a chudobní nech dochnú! Tak — ďalej…
    </p>
    <p>
     MAJSTRÍK
     <span class="emphasis">
      <em>
       (obzerá sa, dôverne):
      </em>
     </span>
     Pán notár, ja som sa úprimne
            chcel s vami pozhovárať. Môžem sa zdôveriť?
    </p>
    <p>
     NOTÁR: Poznáte ma, pán Majstrík?
    </p>
    <p>
     MAJSTRÍK: Poznám.
     <span class="emphasis">
      <em>
       (Dôverne.)
      </em>
     </span>
     Keby tá vojnička ešte rôčik
            potrvala, ako trvá…
    </p>
    <p>
     NOTÁR: Čo? „Vojnička“? Či je to ako „ružička“? Vojna! Hnusná vojna!
    </p>
    <p>
     MAJSTRÍK: Jedni by si vyplatili dlžoby, druhí nagazdovali…
    </p>
    <p>
     NOTÁR: A tretí hladom dochli.
     <span class="emphasis">
      <em>
       (Úprimne.)
      </em>
     </span>
     Vy ste sviňa, a nie
            človek. Len sviňa zožerie i vlastné mladé, len aby sa nažrala, ako vy napchali sa teraz
            peniazmi. Vy neľutujete syna, zaťa, čo na vojne hynú. A keď sa nevrátia, čo budete mať z
            tísícov?
    </p>
    <p>
     MAJSTRÍK: K mladej vdove sa chlap vždy nájde, a keď má majetok — tobôž! Tak nie?
            Slúchli sme vás, keď boli Rusi za vrchom, no — keď sa tak zvrtlo — čo by ste mi poradili
            v tých vojenských pôžičkách? Mám ta dať peniaze? Vyplatí sa mi to?
    </p>
    <p>
     NOTÁR: Vy chcete, aby som vám bol kaventom? Ej, to už, bohuprisám, nie! Ani čo by som
            mal milióny!
    </p>
    <p>
     MAJSTRÍK: Ja by som tisíc korún… no, na víťazstvo našich, keď už vyhrávajú a šesť od
            sto dávajú…
    </p>
    <p>
     NOTÁR: Tak načo ste sa prišli radiť mňa?
    </p>
    <p>
     MAJSTRÍK: Ja len: či ešte aj vy ste taký skúpy, ako pán farár.
    </p>
    <p>
     NOTÁR: Taký! A pamätajte, že sa vám to nevyplatí… Ale vášho syna a zaťa by som chcel
            vidieť tu — a vás s poviazanou hlavou.
    </p>
    <p>
     MAJSTRÍK: Aby mi ju prebili?
    </p>
    <p>
     NOTÁR: Boli by ste chvíľku na vojne… Zbohom!
    </p>
    <p>
     MAJSTRÍK
     <span class="emphasis">
      <em>
       (nechápavo krúti hlavou a vyjde).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2589217">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Notár, farár, Dlhý.
      </em>
     </span>
    </p>
    <p>
    </p>
    <p>
     FARÁR a DLHÝ
     <span class="emphasis">
      <em>
       (vstupujú verandou zľava).
      </em>
     </span>
    </p>
    <p>
     NOTÁR: Bože, to je národ nedomyslený!
     <span class="emphasis">
      <em>
       (Podávanie rúk.)
      </em>
     </span>
    </p>
    <p>
     FARÁR
     <span class="emphasis">
      <em>
       (sadne si).
      </em>
     </span>
    </p>
    <p>
     DLHÝ
     <span class="emphasis">
      <em>
       (necíti sa dobre, doma).
      </em>
     </span>
    </p>
    <p>
     NOTÁR
     <span class="emphasis">
      <em>
       (pokračuje):
      </em>
     </span>
     Vy ste učili národ modliť sa, ja gazdovať, a
            teraz nevie politicky ani myslieť, nie by konať! Ani abecedu! Nestačí modlitebná knižka
            ani konzum! Musíme ísť hlbšie — na duše!…
    </p>
    <p>
     FARÁR: Ba nemali sme, nemali začínať. Náš národ si sám nepomôže. „Ach darmo spevec
            žiali, prorok horlí — kým búrkou nedoletia branní orli!“ čítam si u nášho Vajanského.
    </p>
    <p>
     NOTÁR
     <span class="emphasis">
      <em>
       (Dlhému):
      </em>
     </span>
     A ty kamarát, to je svinstvo, čo si ty spravil a
            čo robíš…
    </p>
    <p>
     DLHÝ: Čo? Čo? Čo som?
    </p>
    <p>
     NOTÁR: Rád sam ťa videl za pekné, kultúrne snahy. Dnes, aký si, taký si, ale buď
            aspoň úprimný, aby sme sa mohli brániť. Ty schodíš sa so žandármi… s poštmajstrom si
            jedna ruka! Po dedine ani vás už inak nepočuť, len maďarsky. A ty si riadil, hral
            slovenské divadlo, spev?
    </p>
    <p>
     DLHÝ: Aj budem ešte! Teraz im sypem prach do očí…
    </p>
    <p>
     NOTÁR: Mne sa vidí, že ho sypeš nám, farárovi a mne! Za to, že sme sa pričinili, aby
            si bol oslobodený od vojny, že som Bielika odrazil nastúpiť znova službu, dal mu plácu z
            konzumu, z ktorého i ty máš čo-to ako zapisovateľ: pcháš sa teraz úradom a špiclom, ako
            je Maxo. Fuj! Čo by som zdochnúť mal, kamaráta nezradím. Aspoň po detviansky sa drž, keď
            sa nevieš po gavaliersky! Prečo si ty hneď splašený, keď vidíš „pána“? Už si otrok, už
            si syn otcov svojich, poddaných hutníkov, baníkov zhrbených, ktorý, ak zle sňal čiapku
            pred hutmanom, už mal šichtu štrófu. Sme v dvadsiatom storočí! Ja pán, ty pán!
    </p>
    <p>
     DLHÝ
     <span class="emphasis">
      <em>
       (ťazko sa chápe slova):
      </em>
     </span>
     Ale, kamarát, Jožko, pán farár,
            kedy som vás zradil, v čom, komu a kedy zaprel?…
    </p>
    <p>
     FARÁR: Pokora je pekná…
    </p>
    <p>
     NOTÁR: … Hnusná ctnosť! Teraz tu bol horár Benko! Ten zradil ožratý — aspoň ožratý —
            vyprovokovaný, včera v Bystrici, v krčme — vás, čo ste hovorili vojakom, a prišiel to
            odvolať.
     <span class="emphasis">
      <em>
       (Podá farárovi list.)
      </em>
     </span>
    </p>
    <p>
     DLHÝ: Viem…
    </p>
    <p>
     NOTÁR: Vieš aj to? A neupozorníš? Neusiluješ sa zapchať ľuďom huby. Ale povedzme, to
            nevieš, nemôžeš. Ale tu bol Maxo, udavač Murgača a keď som ho znosil, volal mi posmešne:
            že či už nedelíme ríšu rakúsko-uhorskú?! Vieš dobre, že keď sme to plánovali v konzume,
            boli sme tam len my piati: farár, Murgač, Sýpaj, ty a ja. Tí traja to nepovedali Maxovi,
            ani ja! Tak…?
    </p>
    <p>
     DLHÝ: Ja som nie!
    </p>
    <p>
     NOTÁR: Neluhaj aspoň!
    </p>
    <p>
     DLHÝ: To už pár mesiacov… Ak som mu spomenul, tak v nadšení a očakávaní… keď Rusi
            víťazili…
    </p>
    <p>
     NOTÁR: „Víťazili“… Teraz nevíťazia a Maxo to vyťahuje, a ako udáva tých dvoch
            starcov, tak udá farára, udá mňa, udá kdekoho, aby sa šplhal. A ty si mu poslúžil tým
            materiálom…
    </p>
    <p>
     FARÁR
     <span class="emphasis">
      <em>
       (krúti hlavou):
      </em>
     </span>
     Pán učiteľ… Ej, ej…
    </p>
    <p>
     NOTÁR: Vieš, čo je to?
    </p>
    <p>
     DLHÝ
     <span class="emphasis">
      <em>
       (mlčí).
      </em>
     </span>
    </p>
    <p>
     NOTÁR: Velezrada, urážka cisársko-kráľovského veličenstva, vojenský súd, a ten
            strieľa, vešia… Baba si ty nerozvážna!
    </p>
    <p>
     DLHÝ: Hľaď, Jožko, aj pán farár… Mám matku-vdovu, sestru…
    </p>
    <p>
     NOTÁR: Aj ja mám ženu, deti!
    </p>
    <p>
     DLHÝ: A nechce sa mi, raz nechce na ten front, nuž sa akoby priatelím… Život je
            každému milý, čo aký…
    </p>
    <p>
     NOTÁR: „Čo aký!“ Nie, braček! I život musí mať cveng, ako kov a nie ako lajno. Mali
            sme ťa poslať, kým bol v tebe ešte aký-taký duch; mohol si už byť v Rusku…
    </p>
    <p>
     DLHÝ: … Alebo pod zemou…
    </p>
    <p>
     NOTÁR: Aspoň by si bol charakter, a my ťa pekne spomínali.
    </p>
    <p>
     FARÁR: Páni, tú moju vieru, tú deľbu ríše som vám ja vyznal a vyznávam… Tu som!
     <span class="emphasis">
      <em>
       (Notárovi.)
      </em>
     </span>
     Utíšte sa.
    </p>
    <p>
     NOTÁR: S vami zvezú i mňa. Uvidíte, keď nám kolesá okúva tuto priateľ…
    </p>
    <p>
     FARÁR
     <span class="emphasis">
      <em>
       (ukloní sa a ide na verandu a naľavo von):
      </em>
     </span>
     S Pánom Bohom!
    </p>
    <p>
     DLHÝ
     <span class="emphasis">
      <em>
       (ide za nimi):
      </em>
     </span>
     Prosím ťa…
    </p>
    <p>
     NOTÁR: „Prosím ťa“ — nežobri.
    </p>
    <p>
     DLHÝ
     <span class="emphasis">
      <em>
       (vyjde).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2589534">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Bielik.
      </em>
     </span>
    </p>
    <p>
    </p>
    <p>
     BIELIK
     <span class="emphasis">
      <em>
       (rýchle dodupká s paličkou a fajkou dverami sprava):
      </em>
     </span>
     Pán
            notár, Jožko môj, ja ti nebudem v tom konzume…
    </p>
    <p>
     NOTÁR: Tak! Ešte aj ty ma zraď!
    </p>
    <p>
     BIELIK: Žandárom a každému mamľasovi na rane! Ja idem do svojej dedinky rodnej a
            nevytiahnem päty z domku…
    </p>
    <p>
     NOTÁR: Boli u teba žandári — ľakol si sa?
    </p>
    <p>
     BIELIK: Len ma tak triaslo! Čo som, reku, previnil? Ale oni hľadajú svedkov proti
            Murgačovi a Sýpajovi, lebo hneď o tých začali… Že čo viem o… Ale ja som prerušil, že ja
            nič neviem, a keď kto vojde, obsluhujem, zapisujem, objednávam, že tam mám myseľ, oči aj
            uši… a nestarám sa, čo ľudia hovoria v konzume alebo v krčme…
    </p>
    <p>
     NOTÁR
     <span class="emphasis">
      <em>
       (so smiechom):
      </em>
     </span>
     Slovom, ty si sa zbavil zmyslov pred
            žandármi. Chlap si! Nie ako tá baba, Dlhý! A o farárovi a o mne čo?
    </p>
    <p>
     BIELIK: O tebe, podľa mena, nič! Len či som bol prítomný, keď páni v konzume ríšu
            delili Maďarom, Rumunom i Slovákom a predávali ju Čechom a Poliakom. Ja som nepočul, ja
            do fary nechodím, čo som na penzii, ja nič neviem…
    </p>
    <p>
     NOTÁR: A písali to?
    </p>
    <p>
     BIELIK: Mal v ruke knižku, ale nepísal.
    </p>
    <p>
     NOTÁR: Tak ťa azda vypustia zo svedectva. Ale ujsť nesmieš, lebo to by ťa práve vzali
            v podozrenie, že sa im skrývaš! A konzum je tak tvoje dieťa, ako moje, nepatrí sa ti ho
            zriecť! Teraz bež účtovať a čuš, ohluchni aj pre to, čo počuješ!
    </p>
    <p>
     BIELIK: Veď tak, tak ešte nejaký čas vydržím… Servus, Jožko!
     <span class="emphasis">
      <em>
       (Ide na
               verandu vľavo a preč.)
      </em>
     </span>
    </p>
    <p>
     NOTÁR: Servus, Náco!
     <span class="emphasis">
      <em>
       (Pauza; prehadzuje papiere, knihy, zapáli si cigaretu,
               dumá, vytiahne zákon, prehŕňa.)
      </em>
     </span>
     Velezrada… Urážka veličenstva…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2589665">
        </a>
        Výstup 9.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Mydlár
      </em>
     </span>
    </p>
    <p>
    </p>
    <p>
     MYDLÁR
     <span class="emphasis">
      <em>
       (zamračený, otrhaný domobranec vstupuje a po vojensky
               pozdraví):
      </em>
     </span>
     Hlásim sa…
    </p>
    <p>
     NOTÁR
     <span class="emphasis">
      <em>
       (srdečne):
      </em>
     </span>
     Pán Mydlár! Vy ste ani invalid od Königréca…
            Olrait!
     <span class="emphasis">
      <em>
       (Podá ruku.)
      </em>
     </span>
    </p>
    <p>
     MYDLÁR
     <span class="emphasis">
      <em>
       (chladno):
      </em>
     </span>
     A to všetko pre vás, pán notár. Prišiel som sa
            prihlásiť a hneď aj odhlásiť…
    </p>
    <p>
     NOTÁR: Čo?… Vy nechcete viac ku mne…? Sadnite si! Porozprávať mi dôverne, ako
            bojujete…
     <span class="emphasis">
      <em>
       (Zapisuje podanú listinu.)
      </em>
     </span>
    </p>
    <p>
     MYDLÁR
     <span class="emphasis">
      <em>
       (nesadne):
      </em>
     </span>
     Ja som pri pekároch…
    </p>
    <p>
     NOTÁR: Tak ste doniesli chleba, múky?
    </p>
    <p>
     MYDLÁR: Prišiel som sa vám poďakovať i za tú, čo ste odobrali môjmu dievčaťu…
    </p>
    <p>
     NOTÁR: Podporu? Keby dievča, ale to už dievka na vydaj! Kedy-tedy i ja musím dodržať
            predpis. Vaše doláre nepotrebujú, aby závistník oznámil a ja z vlastného vrecka musel
            doplácať. Nie ste utisnutý na to!
    </p>
    <p>
     MYDLÁR: Olrait! Ale mňa šesťsto korún stoja tieto tri dni.
    </p>
    <p>
     NOTÁR: Keď len máte z čoho si kupovať po tri dni. Aj vy máte, aj vojna má. Myslíte,
            že je to tak olrait?
    </p>
    <p>
     MYDLÁR: Mohlo by byť ináč, keby ste starého richtára odtisli. A ešte by mohlo byť…
     <span class="emphasis">
      <em>
       (Významne.)
      </em>
     </span>
     Ja s vami zmýšľam, aj s pánom farárom. Ja som dal na
            Slovenskú ligu päť dolárov.
    </p>
    <p>
     NOTÁR: To už viem. Ale slúži statočne, nepodplatne už dvadsať rokov. Obec je za ním,
            to ste videli.
    </p>
    <p>
     MYDLÁR: Trochu pritisnúť, šlo by to — olrait!
    </p>
    <p>
     NOTÁR: Čo by na to iní občania, postavení dnes až na fronte? A tí tiež dávali, čo len
            aj korunky; ohrožovali si prácu vo fabrikách a predsa niekoľkí odoberali „Týždenník“,
            „Hlásnika“, „Robotnícke“… Nevidíte nemožnosť toho? Veď by zajtra mohol prísť druhý,
            tretí, aby vás zhodiť, že oni tiež s nami zmýšľali… Tam, na vojne, na fronte treba s
            nami zmýšľať, ba — konať! Nebolo by aj nám lepšie, keby Rusi vyhrali?
    </p>
    <p>
     MYDLÁR: Olrait, že by bolo… Ale to povedzte tým, čo sú na fronte…
     <span class="emphasis">
      <em>
       (Oddá
               česť, vychádza.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2589822">
        </a>
        Výstup 10.
       </h2>
      </div>
     </div>
    </div>
    <p>
     <span class="emphasis">
      <em>
       Notár, slúžny, lesmajster, Maxo, Dlhý.
      </em>
     </span>
    </p>
    <p>
    </p>
    <p>
     SLÚŽNY a LESMAJSTER
     <span class="emphasis">
      <em>
       (dverami sprava):
      </em>
     </span>
     Už pracuje… Servus!
     <span class="emphasis">
      <em>
       (odkladajú pušky. Cítia sa ako v svojich miestnostiach).
      </em>
     </span>
    </p>
    <p>
     NOTÁR
     <span class="emphasis">
      <em>
       (premôže vzrušenie, žartom, po svojom spôsobe):
      </em>
     </span>
     Služobník,
            pán slúžny.
     <span class="emphasis">
      <em>
       (Lesmajstrovi.)
      </em>
     </span>
     Servus!
     <span class="emphasis">
      <em>
       (Podávanie
               rúk.)
      </em>
     </span>
     Bojujem za dvoch, keď mi je „ľavá ruka“ na vojne.
    </p>
    <p>
     SLÚŽNY
     <span class="emphasis">
      <em>
       (kukol na mapy):
      </em>
     </span>
     Načo to tu? Vytýkam mapy! Tu i v
            konzumnej krčme, ako počúvam…
    </p>
    <p>
     NOTÁR: Kto vojde, každý sa vyzvedá o vojne. „Tak hľaďte na mapy“, vravím, a môžem
            pracovať.
     <span class="emphasis">
      <em>
       (Veselosť.)
      </em>
     </span>
     A svet hľadí ako na obrázky…
    </p>
    <p>
     SLÚŽNY: Vraví sa — teľa na nové vráta… Pochybujem! Nie každý, najmä, keď vidia
            zástavky a dostanú poučenie z podaných časopisov
     <span class="emphasis">
      <em>
       (dôrazne)
      </em>
     </span>
     i
            cudzozemských!…
    </p>
    <p>
     NOTÁR: Nemecké sú vari teraz ako naše…
    </p>
    <p>
     LESMAJSTER
     <span class="emphasis">
      <em>
       (sadne, zrejme ukonaný).
      </em>
     </span>
    </p>
    <p>
     SLÚŽNY
     <span class="emphasis">
      <em>
       (kuká po stole, prehadzuje písma, knihy, robí akoby
               revíziu):
      </em>
     </span>
     Vojenské, súdne, daňové veci v poriadku? Závislosti…
    </p>
    <p>
     NOTÁR: Vojenské musia byť. Väčšie veci mám v poriadku a drobnosti doháňam…
    </p>
    <p>
     SLÚŽNY: Viem, že ste pedant — notár.
    </p>
    <p>
     LESMAJSTER: Tak sa patrí na vlasteneckého notára, najmä teraz…
    </p>
    <p>
     NOTÁR: Vlastenectvo je dnes, páni, múka a masť!
     <span class="emphasis">
      <em>
       (Veselosť.)
      </em>
     </span>
    </p>
    <p>
     SLÚŽNY: Ozaj… Nariadenie! Vyšetríte, koľko má ľud múky…
    </p>
    <p>
     NOTÁR: Koľko dostane…
    </p>
    <p>
     LESMAJSTER: A z Doluhronia donesie!
    </p>
    <p>
     SLÚŽNY: … Lebo musí sa prídel znížiť. Kto by šiel s vami, aby ľud nezakrýval jeden
            druhého?
    </p>
    <p>
     NOTÁR: Ja myslím, že len k farárovi budú úprimní aj s múkou, keď sú mu s hriechmi.
     <span class="emphasis">
      <em>
       (Smiech.)
      </em>
     </span>
    </p>
    <p>
     SLÚŽNY: Ste vtipný, ale ja v úradnej svojej hodnosti vážne vám vytýkam konzum a čo s
            ním súvisí.
    </p>
    <p>
     NOTÁR: Staral som sa tým odstrániť sociálnu biedu, úžeru. Konzum i teraz zakupuje
            všemožné zásoby od ľudu a rovnomerne delí i najchudobnejším…
    </p>
    <p>
     SLÚŽNY: Ale ký čert to slýchal, aby notár zakladal konzumy, krčmy a spolky… Navrhoval
            som vám iný notariát… aby ste sa
     <span class="emphasis">
      <em>
       (s narážkou na farára)
      </em>
     </span>
     vymotali z
            osídel…
    </p>
    <p>
     NOTÁR: Mne ich nikto nekládol. Ani farár. Ja by som už vari kdekoľvek bol rovnaký…
    </p>
    <p>
     SLÚŽNY: Opozičný, protivládny, radikál, socialista, ba i v národnostných veciach
            tolerantný až povážlivo!
    </p>
    <p>
     NOTÁR: I vláda bola nariadila povoľnosť v materinskej reči, ba i národné zástavy…
    </p>
    <p>
     SLÚŽNY: Neopovážte sa… Ani farár na škole! To bol prach do očí, keď boli Rusi v
            Šariši… Vy už nevyvesujete ani uhorskú!
    </p>
    <p>
     NOTÁR: Stále sme víťazili, nuž sa už rozsýpala na slnku a daždi.
    </p>
    <p>
     SLÚŽNY: Nečudo, keď ste sa u farára osem rokov stravovali a sýtili i na duchu…
    </p>
    <p>
     NOTÁR: Len stravoval… Farár nepolitizoval. Ak čo vyznával — to v duši. Čítal, kázne
            písal, o muzeálne zbierky pečoval a keď ste ho vytiahli, šiel s vládou pri posledných
            voľbách.
    </p>
    <p>
     SLÚŽNY: Ale biskupovi na birmovke ste až tri anekdoty povedali po slovensky…
    </p>
    <p>
     NOTÁR: Povedal, miestne, v dialekte. Ale nerozumel, až mu ich pretlmočili do
            maďarskej reči.
    </p>
    <p>
     SLÚŽNY: A je to politické: dopomáhať všelijakým scelovaním daňových knižiek k
            volebnému právu, miesto nespoľahlivých vytierať? Už váš popis ľudu ako by nebol v duchu
            štátnej idei maďarskej…
    </p>
    <p>
     NOTÁR: Zapísal som sedemnásť rodín za Maďarov. Každého licenčníka, kupca, trafikanta,
            horára, dozorcu a majstra.
    </p>
    <p>
     LESMAJSTER: Moji horári, dozorci…!
    </p>
    <p>
     NOTÁR: Aj seba — hoci moja mať v Ľubietovej vedela tri slová maďarské.
    </p>
    <p>
     SLÚŽNY: Kvitujem, ale jednako politický dozor v obci bol a je malý, ba nijaký z vašej
            strany. Slovenské „Týždenníky“, „Hlásniky“, „Robotnícke“, „Rarášky“ a čertvieaké
            všelijaké časopisy vyhádzať ste mali, a vy naopak — zabávate sa a konzumná krčma
            rozvracia dedinu a dolinu vo vlastenectve… „Vídenský deník“ by ste neráčili?…
    </p>
    <p>
     NOTÁR: Ľud cíti vojnu najviac a chce sa akej-takej pravdy dočítať…
    </p>
    <p>
     SLÚŽNY: Zakríknuť! Nie mapy, časopisy rozťahovať, stratégiu robiť a tendenčne
            skresľovať víťazstvá našich armád… Vami pozakladané inštitúcie mali by slúžiť vlasti a
            teraz vojne! A koľko ste upísali na vojenské pôžičky? Ako ste využili svoju popularitu?
    </p>
    <p>
     NOTÁR: Nič! Nejaké peniaze majú ak jeden, dvaja…
    </p>
    <p>
     LESMAJSTER: Ja ti len to čudné chovanie sa a do krajnosti zastávanie sa ľudu vytýkam,
            proti mne, proti lesnému eráru! Svet kradne, a ty sa ho za pokuty zastávaš a dávaš mu —
            teraz už tlačené…
    </p>
    <p>
     NOTÁR: Nestačím písať!
    </p>
    <p>
     LESMAJSTER: … chudobné svedectvá, aby neplatili, ale šli odsedieť.
    </p>
    <p>
     SLÚŽNY: To trpieť nebudem! To je nemrav!
    </p>
    <p>
     NOTÁR: Akéže pohnuteľné majetky na týchto horách?! Jedna, ani jedna, najviac dve
            kravičky, alebo tri-štyri ovečky! Tie mám dať tomu ľudu predávať na pokuty pre malinu,
            brusnicu alebo chlp trávy?
    </p>
    <p>
     LESMAJSTER: Nerob ich väčšími žobrákmi, ako sú. Majú zárobky! Vo fabrikách, baniach,
            lesoch a ženy z čipkárstva…
    </p>
    <p>
     NOTÁR
     <span class="emphasis">
      <em>
       (smeje sa):
      </em>
     </span>
     Ha — ha! Len tie mladšie a krajšie…
     <span class="emphasis">
      <em>
       (Úsmevy.)
      </em>
     </span>
    </p>
    <p>
     LESMAJSTER: Ja, len sa vojna skončí, dám zbúrať i tie
     <span class="emphasis">
      <em>
       (ironicky)
      </em>
     </span>
     komôrky, maštaľky, chlievce, pivničky, čo si im vybehal u riaditeľstva na erárnych
            pozemkoch postaviť. To je moje právo! Aj tá jedľa, kraj lúky, hoci ju kosí X. Y., je
            moja!
    </p>
    <p>
     NOTÁR: Akože tvoja!?
    </p>
    <p>
     LESMAJSTER: Lebo semä padlo zo štátnej hory, tú jedľu X. Y. nesadil…
    </p>
    <p>
     NOTÁR: Ale na jeho lúčke narástla, ako jahoda alebo huba. Zbúraj, zbúraj! Ale samému
            ti neodporúčam!
     <span class="emphasis">
      <em>
       (Ironicky.)
      </em>
     </span>
     Ale, ozaj, povedal si — až po vojne.
            Lebo teraz by bolo nebezpečné, iba ak so žandármi. Vojaci naznášali už na pamiatku
            všetkých čertov z frontu…
    </p>
    <p>
     SLÚŽNY: To ste mi mali už hlásiť a vyzbierať! Tým sa poškodzuje front… A teraz vážne!
     <span class="emphasis">
      <em>
       (Póza.)
      </em>
     </span>
     Pán notár — ale otvorene — ste vy dnes pansláv?
    </p>
    <p>
     NOTÁR: Ak je inteligentnejší Slovák u vás pansláv, tak som i ja.
    </p>
    <p>
     SLÚŽNY: Snímam z vás ochrannú ruku svoju. Dám vás narukovať!
    </p>
    <p>
     NOTÁR: Na front priamo! Na každom sa vyznám; aha, bojujem už na nich, na každom druhý
            rok…
    </p>
    <p>
     SLÚŽNY
     <span class="emphasis">
      <em>
       (na mapy):
      </em>
     </span>
     Tie strhnete! V úradnej miestnosti to netrpím!
    </p>
    <p>
     LESMAJSTER: To je hazard s postavením…
    </p>
    <p>
     NOTÁR: Preto si sa ty už zase sprdkavel…
    </p>
    <p>
     SLÚŽNY: A tu sa osvedčujem, že len tak nechám konzum, keď z neho vystúpia: farár,
            Murgač, Sýpaj, Babál a kováč!
    </p>
    <p>
     NOTÁR: Bukovec.
    </p>
    <p>
     LESMAJSTER
     <span class="emphasis">
      <em>
       (urazený):
      </em>
     </span>
     I Bielik, pán hlavný, lebo nechcel ísť
            učiť, keď mladý učiteľ mohol ísť na front.
    </p>
    <p>
     SLÚŽNY: Mladý učiteľ sa polepšuje…
    </p>
    <p>
     NOTÁR: Bielik je najochotnejší sluha v konzume a do školy nemožný, hluchý. A tí dvaja
            starci vody nezakalia.
    </p>
    <p>
     SLÚŽNY: To sú štváči ruskí! I s tými socialistami: Kalickým a Stančekom, ktorých som
            už z Podbrezovej na front potisol. Žijú, či podochli?
    </p>
    <p>
     NOTÁR: Hrdinsky do ruského zajatia sa prebili…
    </p>
    <p>
     SLÚŽNY: Banda socialistická, panslávska! Ale keď školu mali u farára a no — tá — ra!
            Dnes sa ukáže, či sú svedectvá základné proti tým starým dvom oslom.
    </p>
    <p>
     NOTÁR: Pardon! Neškodným blúznivcom, ktorí už po jednom synovi stratili pod Ravou
            Ruskou a po dvoch majú na fronte. Nuž repcú na vojnu ako každý otec, lenže jeden v duchu
            a títo trochu hlasnejšie. Nie div. Bolesť za synmi ide všade s nimi.
    </p>
    <p>
     MAXO
     <span class="emphasis">
      <em>
       (vojde sprava, s veľkými úklonami ide k slúžnemu a
               lesmajstrovi):
      </em>
     </span>
     Služobník ponížený!… Služobník!… Mal som šťastie počuť…
     <span class="emphasis">
      <em>
       (Vytiahne hárok a podá slúžnemu.)
      </em>
     </span>
     Prosím! Najnovšie dáta…
    </p>
    <p>
     NOTÁR
     <span class="emphasis">
      <em>
       (pseudodôverne, až ironicky):
      </em>
     </span>
     Zoznam časopisov, listov a
            balíkov — komu a odkiaľ.
    </p>
    <p>
     SLÚŽNY
     <span class="emphasis">
      <em>
       (hľadí do hárka, podá Maxovi ruku):
      </em>
     </span>
     Ďakujem, pán
            poštmajster môj vlastenecký! Budem mať starosť…
     <span class="emphasis">
      <em>
       (Potrasie mu
               rukou.)
      </em>
     </span>
    </p>
    <p>
     LESMAJSTER
     <span class="emphasis">
      <em>
       (tiež podá Maxovi ruku, lebo Maxo otočil sa a čakal na
               to).
      </em>
     </span>
    </p>
    <p>
     MAXO
     <span class="emphasis">
      <em>
       (sa ukláňa):
      </em>
     </span>
     Prosím, prosím… Len vlastenecká povinnosť…
    </p>
    <p>
     SLÚŽNY
     <span class="emphasis">
      <em>
       (notárovi):
      </em>
     </span>
     Teraz je to trochu ináč, ako kým išla pošta
            cez vaše ruky. Nikdy som nevedel: Kto? Čo?
    </p>
    <p>
     NOTÁR: Doručoval som riadne a zachovával listové tajomstvo…
    </p>
    <p>
     MAXO
     <span class="emphasis">
      <em>
       (bodnutý, trhne sa):
      </em>
     </span>
     Mne prvé tajomstvo je uhorská vlasť
            moja!
    </p>
    <p>
     NOTÁR: Bože môj, páni, aký ohromný hrdina mohol z tohoto pána byť! Pošlite ho ešte
            chytro na front…
    </p>
    <p>
     SLÚŽNY: Vy si zahrávate s frontom!
    </p>
    <p>
     NOTÁR: Ja už skutočne hrám hazard o front! Pošlite ma!
    </p>
    <p>
     SLÚŽNY
     <span class="emphasis">
      <em>
       (nahnevá sa):
      </em>
     </span>
     Neprovokujte!
    </p>
    <p>
     MAXO
     <span class="emphasis">
      <em>
       (nevedel čo počať, otáča sa):
      </em>
     </span>
     Úradné hodiny… Služobník
            ponížený, služobník!…
     <span class="emphasis">
      <em>
       (Vychodí.)
      </em>
     </span>
    </p>
    <p>
     SLÚŽNY: Zbohom! Ešte raz: budem mať starosť o vás…
    </p>
    <p>
     NOTÁR
     <span class="emphasis">
      <em>
       (volá za Maxom):
      </em>
     </span>
     A pán lesmajster o Žliebka!
    </p>
    <p>
     SLÚŽNEMU a LESMAJSTROVI
     <span class="emphasis">
      <em>
       (sa notárove glosovanie nepáči).
      </em>
     </span>
    </p>
    <p>
     NOTÁR
     <span class="emphasis">
      <em>
       (Dlhému, ktorý sa stretol s Maxom vo dverách):
      </em>
     </span>
     Vy ste
            mohli razom prísť. Hráte ako v divadle…
    </p>
    <p>
     DLHÝ
     <span class="emphasis">
      <em>
       (vstúpi, klania sa):
      </em>
     </span>
     Ponížený…
    </p>
    <p>
     SLÚŽNY
     <span class="emphasis">
      <em>
       (ruky nepodá, ale dosť priateľsky):
      </em>
     </span>
     Počúvam, že sa
            naprávate, pán učiteľ, len aby to bolo z vlasteneckého srdca…
    </p>
    <p>
     DLHÝ
     <span class="emphasis">
      <em>
       (ľavú ruku na prsia a ukloní sa).
      </em>
     </span>
    </p>
    <p>
     SLÚŽNY: Počúvam, chvalabohu, že i na dedine maďarsky hovoríte vy i dietky školské… A
            v škole že nepadne slovenského slova…
    </p>
    <p>
     NOTÁR: Iba: „Ty somár!“
     <span class="emphasis">
      <em>
       (Veselosť.)
      </em>
     </span>
     Pri otvorených oblokoch učí,
            len tak hučia hymny!
    </p>
    <p>
     DLHÝ
     <span class="emphasis">
      <em>
       (veľmi vážne):
      </em>
     </span>
     Som prísny. Lenivých i ubijem, zatvorím a
            somárska lavica je vždy plná…
     <span class="emphasis">
      <em>
       (Veselosť.)
      </em>
     </span>
    </p>
    <p>
     SLÚŽNY: Budem vás odporúčať
     <span class="emphasis">
      <em>
       (ukáže na lesmajstra)
      </em>
     </span>
     pánu patrónovi
            na definitívu…
    </p>
    <p>
     LESMAJSTER
     <span class="emphasis">
      <em>
       (blahosklonne kývne).
      </em>
     </span>
    </p>
    <p>
     SLÚŽNY: … A oslobodím od narukovania. Môžete ísť učiť a naprávať vlastenecké mravy.
    </p>
    <p>
     DLHÝ
     <span class="emphasis">
      <em>
       (rozplýva sa vďačnosťou):
      </em>
     </span>
     Keby som nemal matku starú,
            sestru…
    </p>
    <p>
     NOTÁR
     <span class="emphasis">
      <em>
       (dopovie):
      </em>
     </span>
     … a strachu plné nohavice, šiel by si na vojnu
            dobrovoľne. Služobník!
    </p>
    <p>
     DLHÝ
     <span class="emphasis">
      <em>
       (nevie čo povedať, len sa otáča a vyjde).
      </em>
     </span>
    </p>
    <p>
     NOTÁR
     <span class="emphasis">
      <em>
       (slúžnemu, lesmajstrovi):
      </em>
     </span>
     Poznám svojich ľudí…
    </p>
    <p>
     LESMAJSTER
     <span class="emphasis">
      <em>
       (slúžnemu):
      </em>
     </span>
     Skutočne sa napráva. Boli obavy, ale
            pochopil dobu a jej príkazy.
    </p>
    <p>
     NOTÁR
     <span class="emphasis">
      <em>
       (s narážkou):
      </em>
     </span>
     Mal krásny príklad charakteru…
     <span class="emphasis">
      <em>
       (Ukáže s úklonou rukou na lesmajstra.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2590669">
        </a>
        Výstup 11.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, farár, Murgač, Sýpaj, richtár, Babál, Bukovec, Majstrík,
               Žliebok.
      </em>
     </span>
    </p>
    <p>
    </p>
    <p>
     RICHTÁR
     <span class="emphasis">
      <em>
       (prvý a za ním vstupujú ostatní).
      </em>
     </span>
    </p>
    <p>
     SLÚŽNY
     <span class="emphasis">
      <em>
       (nedal ani pozdravu povedať):
      </em>
     </span>
     Že sa dáte aspoň vidieť,
            richtár a výborníci, keď k vám príde hlavný slúžny… Dobre ráno, pán farár!
     <span class="emphasis">
      <em>
       (Farárovi podá ruku.)
      </em>
     </span>
    </p>
    <p>
     RICHTÁR a ostatní
     <span class="emphasis">
      <em>
       (ukláňajú sa, ktorý viac, ktorý menej):
      </em>
     </span>
     Ja od
            včasrána chodím po osadách so žandármi…
    </p>
    <p>
     SLÚŽNY: To je vaša úradná povinnosť!
    </p>
    <p>
     RICHTÁR: Úctivo vítam za celú slávnu obec pánov veľkomožných…
     <span class="emphasis">
      <em>
       (Ide podávať
               ruky slúžnemu, lesmajstrovi a notárovi):
      </em>
     </span>
     Akože ráči zdravie slúžiť im aj
            veľkomožným paniam…?
    </p>
    <p>
     SLÚŽNY: Dobre, že sa nespýtate, kedy zľahne!
    </p>
    <p>
     RICHTÁR: To už nie, to ich vec, pán veľkomožný!
    </p>
    <p>
     NOTÁR
     <span class="emphasis">
      <em>
       (už kýva richtárovi, aby prestal).
      </em>
     </span>
    </p>
    <p>
     SLÚŽNY
     <span class="emphasis">
      <em>
       (vďačne podal a potriasol ruku Žliebkovi, ktorý sa
               pretisol).
      </em>
     </span>
    </p>
    <p>
     LESMAJSTER
     <span class="emphasis">
      <em>
       (podal ruku farárovi):
      </em>
     </span>
     Proroctvá zlyhali…
    </p>
    <p>
     SLÚŽNY: Pán farár, akože bojujete teraz?
    </p>
    <p>
     NOTÁR
     <span class="emphasis">
      <em>
       (nemo aranžuje, aby si výborníci posadali; sadajú).
      </em>
     </span>
    </p>
    <p>
     FARÁR: Ešte koniec ďaleko!
    </p>
    <p>
     SLÚŽNY
     <span class="emphasis">
      <em>
       (istý víťazstva, ukáže na front ruský; povedome, hrdo):
      </em>
     </span>
     Kdeže sme už?…
    </p>
    <p>
     FARÁR
     <span class="emphasis">
      <em>
       (prebije ho):
      </em>
     </span>
     Moskva, Paríž, Rím!
    </p>
    <p>
     SLÚŽNY
     <span class="emphasis">
      <em>
       (miernejšie):
      </em>
     </span>
     No, no! Tam sme ešte nie!…
    </p>
    <p>
     FARÁR
     <span class="emphasis">
      <em>
       (odrazil cele):
      </em>
     </span>
     Ale budeme!
    </p>
    <p>
     LESMAJSTER: Veľmi dvojzmyselné!
    </p>
    <p>
     FARÁR: Pán lesmajster, ak má byť Poľsko vzkriesené, ako ja verím, tak jasné sú slová
            blahoslaveného Bobolu…
    </p>
    <p>
     SLÚŽNY: A to bol kto?
    </p>
    <p>
     FARÁR: Polský mních v sedemnástom storočí!
    </p>
    <p>
     SLÚŽNY: A čo ten?
    </p>
    <p>
     FARÁR: Zjavil sa roku 1819 mníchovi Korzewieckému a predpovedal vzkriesenie Poľska…
    </p>
    <p>
     SLÚŽNY: My, my vzkriesime Poľsko, a nie vaši Rusi! My a Nemci!
    </p>
    <p>
     FARÁR: To nemôže byť! Či sa Nemci alebo Rakúsko zrieknu poľských častí, keby vojnu
            vyhrali?
    </p>
    <p>
     SLÚŽNY: Ale my vezmeme Rusom Poľsko, a bude pod nami!
    </p>
    <p>
     FARÁR: To by nebolo slobodné Poľsko, a blahoslavení majú božie vnuknutie a Bobola
            prorokuje slobodnú Poľsku.
    </p>
    <p>
     LESMAJSTER: Tak dočkáme koniec vojny.
    </p>
    <p>
     SLÚŽNY: Dočkáme a uvidíme! — Čímže ma potešíte vy, pán richtár? Pekne rukujú vaši
            chlapci?
    </p>
    <p>
     RICHTÁR
     <span class="emphasis">
      <em>
       (vstane, príliš úprimne):
      </em>
     </span>
     Oj, už aj starí, nielen
            chlapci! Pekne! Ktorý plače, ktorý kľaje…
    </p>
    <p>
     SLÚŽNY: Vy ste úprimný! A čo pôžičky vojenské? Upisujete?
    </p>
    <p>
     MAJSTRÍK
     <span class="emphasis">
      <em>
       (vstane, hrdo):
      </em>
     </span>
     Ja zajtra pôjdem už s druhou tisíckou!
     <span class="emphasis">
      <em>
       (Siaha do vrecka.)
      </em>
     </span>
    </p>
    <p>
     SLÚŽNY
     <span class="emphasis">
      <em>
       (podá ruku):
      </em>
     </span>
     Vlastenec! A páni: Murgač, Sýpaj, atď…?
    </p>
    <p>
     MURGAČ
     <span class="emphasis">
      <em>
       (vážne):
      </em>
     </span>
     Nám zapísali už po troch synoch…
    </p>
    <p>
     SÝPAJ
     <span class="emphasis">
      <em>
       (vážne):
      </em>
     </span>
     A po jednom už na večnosť…
    </p>
    <p>
     SLÚŽNY
     <span class="emphasis">
      <em>
       (cynicky):
      </em>
     </span>
     To je pekne od synov! Ale otcovia ešte dlho
            budú stáť za slovenčinu, za Rusov?
    </p>
    <p>
     MURGAČ a SÝPAJ: Do smrti! Do smrti!
    </p>
    <p>
     SLÚŽNY
     <span class="emphasis">
      <em>
       (cynicky):
      </em>
     </span>
     To by mohlo už ani dlho nebyť!
    </p>
    <p>
     LESMAJSTER: Len ešte tie koly z potoka vytrháte, lebo z druhého brehu je erárne!
    </p>
    <p>
     MURGAČ: Dajte nabiť kolov i vy a prívaly pôjdu jarkom, a nebudú nám brať brehy!
    </p>
    <p>
     LESMAJSTER
     <span class="emphasis">
      <em>
       (ironicky):
      </em>
     </span>
     Rozkážte mi! — Vytrháte koly!
    </p>
    <p>
     MURGAČ: Tie ja trhať nebudem!
    </p>
    <p>
     LESMAJSTER: Dám ich ja, na vaše trovy!
    </p>
    <p>
     MURGAČ: Vaša moc a moja pravda!
    </p>
    <p>
     SLÚŽNY: Pánu notárovi som už rozkázal: panslávi vystúpia z konzumu, lebo všetky
            licencie odoberiem!
    </p>
    <p>
     MAJSTRÍK a ŽLIEBOK: Nech teda vystúpia!
    </p>
    <p>
     FARÁR: Dôvera účastinárov! Keď nás tí zbavia výborníctva…
    </p>
    <p>
     SÝPAJ
     <span class="emphasis">
      <em>
       (Žliebkovi a Majstríkovi):
      </em>
     </span>
     Tak?
     <span class="emphasis">
      <em>
       (Slúžnemu.)
      </em>
     </span>
     Moju a našu neodvislosť, naše svedomie, nikto nekúpi
            ani nezastraší!
    </p>
    <p>
     MURGAČ: Závisť! Pomsta? Prečo? Že sme Slováci?
    </p>
    <p>
     SÝPAJ: Tými budeme, už či nás obesia, či zastrelia!
    </p>
    <p>
     SLÚŽNY
     <span class="emphasis">
      <em>
       (cynicky):
      </em>
     </span>
     Žili ste dosť!
    </p>
    <p>
     SÝPAJ: Dosť! ale statočne chceme dožiť i posledný deň!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2591064">
        </a>
        Výstup 12.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, žandársky strážmajster, žandár.
      </em>
     </span>
    </p>
    <p>
    </p>
    <p>
     STRÁŽM.
     <span class="emphasis">
      <em>
       (vojde sprava, vojensky pozdraví, ide k slúžnemu).
      </em>
     </span>
    </p>
    <p>
     SLÚŽNY
     <span class="emphasis">
      <em>
       (vyjde so strážmajstrom na verandu, len na pár slov; vráti sa, berie
               pušku a nemo kývne, odchádza):
      </em>
     </span>
     Vy ste už a my sme ešte neraňajkovali…
    </p>
    <p>
     LESMAJSTER
     <span class="emphasis">
      <em>
       (i dotiaľ schystal sa tiež na odchod a vychádza za
               slúžnym).
      </em>
     </span>
    </p>
    <p>
     ŽANDÁR
     <span class="emphasis">
      <em>
       (otvorí im dvere a vojensky pozdraví).
      </em>
     </span>
    </p>
    <p>
     ŽLIEBOK a MAJSTRÍK
     <span class="emphasis">
      <em>
       (v rozpakoch idú tiež von).
      </em>
     </span>
    </p>
    <p>
     STRÁŽM.
     <span class="emphasis">
      <em>
       (vyjde za slúžnym z verandy, vyťahuje z kapsy hárok).
      </em>
     </span>
    </p>
    <p>
     FARÁR, NOTÁR, MURGAČ, SÝPAJ, BABÁL, BUKOVEC, RICHTÁR
     <span class="emphasis">
      <em>
       (už tiež vstali od
               stola, s ustrnutím hľadia, ktorého to ide stihnúť).
      </em>
     </span>
    </p>
    <p>
     STRÁŽM.: Z rozkazu pána štátneho zástupcu vás — Andrej Murgač a Ján Sýpaj-Štubňa — v
            mene zákona zadržujem!
    </p>
    <p>
     ŽANDÁR
     <span class="emphasis">
      <em>
       (vyťahuje retiazku z kapsy):
      </em>
     </span>
     Sem ruky!
    </p>
    <p>
     FARÁR
     <span class="emphasis">
      <em>
       (sa odvracia).
      </em>
     </span>
    </p>
    <p>
     NOTÁR: Pán strážmajster, zaručujem: čestní ľudia, vážení občania, pôjdu i bez
            retiazok!
    </p>
    <p>
     RICHTÁR: Starí, krotkí…
    </p>
    <p>
     STRÁŽM.
     <span class="emphasis">
      <em>
       (kývne žandárovi, aby nezakladal retiazok):
      </em>
     </span>
     Už… Poďme…
    </p>
    <p>
     BUKOVEC a BABÁL
     <span class="emphasis">
      <em>
       (utierajú si trhanými gestami fúzy, i prstom vytrú z oka
               slzu).
      </em>
     </span>
    </p>
    <p>
     MURGAČ: Duchovný otče… Bratia…
    </p>
    <p>
     SÝPAJ: Do svidania…! Alebo zbohom naveky!
     <span class="emphasis">
      <em>
       (Hlboko po rusky sa klania i s
               Murgačom všetkým.)
      </em>
     </span>
    </p>
    <p>
     FARÁR
     <span class="emphasis">
      <em>
       (ich žehná):
      </em>
     </span>
     Verte v spravodlivosť večnej pravdy božej!
     <span class="emphasis">
      <em>
       (Podáva ruku.)
      </em>
     </span>
    </p>
    <p>
     NOTÁR: Páni, spomienky a nádeje naše budú s vami. Dôverujte…
     <span class="emphasis">
      <em>
       (podá jednému
               jednu a druhému druhú ruku.)
      </em>
     </span>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2591249">
       </a>
       Obraz V.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2591278">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2591787">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2592000">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2592162">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2592262">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2592946">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2593133">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2593269">
        Výstup 8.
       </a>
      </span>
     </dt>
     <dt>
      <span class="sect1">
       <a href="#id2593755">
        Výstup 9.
       </a>
      </span>
     </dt>
     <dt>
      <span class="sect1">
       <a href="#id2594180">
        Výstup 10.
       </a>
      </span>
     </dt>
     <dt>
      <span class="sect1">
       <a href="#id2594510">
        Výstup 11.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: na horskom sedle kostol s vežou. Zľava uhol školy, sprava uhol fary. Za
            kostolom cintorín a ďalej štíty, lúky, lesy, hole. Pred kostolom štyri lipy, ktoré
            kostol temer zakrývajú. Pod lipami lavice. Vpredu cesta napravo, naľavo a cele v popredí
            sprava oproti fare uhol dedinského murovaného domca. Čas: jún 1916. Ráno.
            Slnce.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2591278">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Murgač, Dlhý, mať, žiaci, kostolník, farár, dve mladšie ženy, tri staré ženy,
               Majstrík a dvaja starí chlapi, bubeník.
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Doznie organ v kostole a z kostola pod lipy a na cestu vychodia ženy, chlapi;
               zostanú v skupinách, ukazujú a šuškajú si o Murgačovi. Zišiel Dlhý, vyšli žiaci.
               Bežia s knižkami, i sa pozastavia a pozdravujú: „Dičírtešík a Jézuš
               Kristuš!“)
      </em>
     </span>
    </p>
    <p>
     MURGAČ
     <span class="emphasis">
      <em>
       (vyjde s veľkou modlitebnou knihou pod pazuchou a voľne zatáča do
               fary; zastaví sa).
      </em>
     </span>
    </p>
    <p>
     BUBENÍK
     <span class="emphasis">
      <em>
       (dôjde z dediny, bubnuje, vopchá zapekačku za klobúk a číta z
               kartičky):
      </em>
     </span>
     Ctení občania! Dáva sa na známosť, že dnešného dňa bude obecné
            predstavenstvo so žandármi odberať medené, cínové, niklové, olovené a mosadzné veci.
     <span class="emphasis">
      <em>
       (Bubnuje a berie fajku do úst.)
      </em>
     </span>
    </p>
    <p>
     MURGAČ: Mišo, dva razy nedáš jedno…
    </p>
    <p>
     BUBENÍK: Len dušu môžeš dva razy dávať… Keď ťa jedľa pritisne, dávaš dušu raz, a ak
            ťa zle pritisla, dávaš ju pri smrti druhý raz, strýko Murgač! Hm! Že je tak; pán učiteľ?
     <span class="emphasis">
      <em>
       (Fajčí.)
      </em>
     </span>
    </p>
    <p>
     DLHÝ: Kýho čerta smradľaváho vy to, ujček, páckate z tej fajky? Fuj!
    </p>
    <p>
     BUBENÍK
     <span class="emphasis">
      <em>
       (pseudourazený):
      </em>
     </span>
     To si vyprosím! Civilný dohán:
            krumpľovú vňať a ružový kvet, poliaty močkou…
     <span class="emphasis">
      <em>
       (Odpľuje a ide preč.)
      </em>
     </span>
    </p>
    <p>
     Ženy a chlapi
     <span class="emphasis">
      <em>
       (sa ticho vzrušujú: kývajú si hlavami, zalamujú
               rukami).
      </em>
     </span>
    </p>
    <p>
     DLHÝ: Dobré ráno, strýko Murgač!
     <span class="emphasis">
      <em>
       (Podáva ruku.)
      </em>
     </span>
     Zdravý ste
            došli?
    </p>
    <p>
     MURGAČ: Ďakovať Bohu, tu som! A vy?
    </p>
    <p>
     DLHÝ: Ešte sa tu držím…
    </p>
    <p>
     MURGAČ: Na svojich (nohách)?
    </p>
    <p>
     DLHÝ: Ja myslím…
    </p>
    <p>
     MURGAČ: Toť, mama vaša je rada, že vás ešte nestiahli do vojny.
    </p>
    <p>
     MAŤ
     <span class="emphasis">
      <em>
       (bola sa vylúčila zo skupiny starších žien):
      </em>
     </span>
     Rada i nerada…
            Už mu ani zhovárať sa s nikým nekážem, len čušať a slúžiť ako rozkazujú…
     <span class="emphasis">
      <em>
       (Dlbe
               syna, aby šiel preč.)
      </em>
     </span>
    </p>
    <p>
     MURGAČ: Len statočne mu kážte slúžiť.
    </p>
    <p>
     MAŤ: Veď tak, tak, aby sa všetkým páčil, lebo všetkých potrebuje: aj ludí, aj pánov…
     <span class="emphasis">
      <em>
       (Šklbne Dlhého, aby šiel.)
      </em>
     </span>
    </p>
    <p>
     MURGAČ: Ako deti som počul pozdravovať, nezvrtli sa predpisy ani za trištvrte roka.
            Maďarčíte ďalej.
    </p>
    <p>
     DLHÝ: Nariadenie o materinskej reči samo sebou padlo, keď Rusov naši, teraz rok,
            zatisli.
    </p>
    <p>
     MAŤ
     <span class="emphasis">
      <em>
       (ostatným ženám):
      </em>
     </span>
     Slovensky vedia, tak nech sa učia uhorsky.
            Čože by robili v tej škole za šesť rokov?
     <span class="emphasis">
      <em>
       (Ide do školy. Staré ženy sa
               tratia.)
      </em>
     </span>
    </p>
    <p>
     MURGAČ: No, no! Čas všetko mení, i časy, čítal som kedysi. Ja neklesám na duchu.
     <span class="emphasis">
      <em>
       (Podáva ruku.)
      </em>
     </span>
     Držte sa i vy, mladí, bude to vám a vašim deťom!
            Rusi sa zase pohli…
    </p>
    <p>
     DLHÝ
     <span class="emphasis">
      <em>
       (šepmo):
      </em>
     </span>
     Veď ja by sa, ale musím slúchať, sťahovať sa ako
            slimák. Majú ma v hrsti. Zdravý…
     <span class="emphasis">
      <em>
       (Ide do školy.)
      </em>
     </span>
    </p>
    <p>
     MAJSTRÍK
     <span class="emphasis">
      <em>
       (Murgačovi):
      </em>
     </span>
     Vitajte! Kedyže ste?
    </p>
    <p>
     MURGAČ: Tejto noci. A ty, Matej, čo? Upisuješ? Upisuješ?
    </p>
    <p>
     MAJSTRÍK
     <span class="emphasis">
      <em>
       (hrdo):
      </em>
     </span>
     Už som päť tisícok!
    </p>
    <p>
     MURGAČ: Vyžiješ z úrokov, ak dajú…
    </p>
    <p>
     MAJSTRÍK: Už aj dali! Ani vy by ste nemuseli po áreštoch sa váľať, keby ste mali
            rozum!
    </p>
    <p>
     MURGAČ: Rozumu, braček, nikdy nemáš dosť. To uvidí, kto dožije.
    </p>
    <p>
     MAJSTRÍK
     <span class="emphasis">
      <em>
       (hodí rukou, ide preč):
      </em>
     </span>
     Tvrdá hlava…
    </p>
    <p>
     FARÁR
     <span class="emphasis">
      <em>
       (prichádza cestičkou medzi farou a kostolom, zo
               sakristie):
      </em>
     </span>
     Od oltára som vás videl, videl veru, a vídal v duši!
     <span class="emphasis">
      <em>
       (Srdečne si ruky podávajú.)
      </em>
     </span>
    </p>
    <p>
     MURGAČ: Pochválen Pán Ježiš!
    </p>
    <p>
     FARÁR: Naveky! Naveky! Zdravý?
    </p>
    <p>
     MURGAČ: Oblámaný, ale trvám!
    </p>
    <p>
     FARÁR: Sláva Bohu!
     <span class="emphasis">
      <em>
       (Zamyslí sa.)
      </em>
     </span>
     Škoda, večná škoda a žiaľ brata
            Sýpaja… Už len sám budete chodiť do kostolíčka.
    </p>
    <p>
     MURGAČ: Janka, brata, som stratil. Nevydržal.
    </p>
    <p>
     FARÁR: Poďte, poďte mi rozprávať…
     <span class="emphasis">
      <em>
       (Objíma ho v chrbte a napráva do
               fary.)
      </em>
     </span>
    </p>
    <p>
     MURGAČ: Pánu notárovi som sa už bol prihlásiť a zapísať znova do obce; prišiel som sa
            i vám, do cirkvi, ak ma prijmete — áreštanta.
    </p>
    <p>
     FARÁR
     <span class="emphasis">
      <em>
       (pritúli Murgača k ramenu).
      </em>
     </span>
    </p>
    <p>
     TRI MLADÉ ŽENY
     <span class="emphasis">
      <em>
       (pristúpia ostýchavo a chcú bozkávať farárovi
               ruky).
      </em>
     </span>
    </p>
    <p>
     FARÁR: Čo je, ženičky? Adresy ruské? Napíšem! Nebojte sa, keď sú u Rusov, ako by boli
            doma.
    </p>
    <p>
     1. ŽENA: Dokiaľ vás ešte budeme unúvať?
    </p>
    <p>
     2. ŽENA: Kedy už ten svätý pokoj?
    </p>
    <p>
     FARÁR: Bude i pokoj. Buďte pre mužov spokojné a trpezlivé. Rusi sú Slováci, naši
            bratia, s našimi dobre zachodia, a tam je chleba, kaše a mäsa dosť. Veď je to krajina —
            pol sveta. Vojdite — napíšem.
     <span class="emphasis">
      <em>
       (Murgačovi.)
      </em>
     </span>
     Nech sa vám ľúbi!
    </p>
    <p>
     Ženy
     <span class="emphasis">
      <em>
       (idú do fary).
      </em>
     </span>
    </p>
    <p>
     MURGAČ: Pôjdem si lúčky pozrieť, trávičku, zastavím sa, keď dovolíte.
    </p>
    <p>
     FARÁR: Teda „do svidania“, ako vravieval brat Janko…
     <span class="emphasis">
      <em>
       (Podávajú si
               ruky.)
      </em>
     </span>
    </p>
    <p>
     KOSTOLNÍK
     <span class="emphasis">
      <em>
       (vyjde z kostola, zavrie dvere a odchádza; Murgačovi):
      </em>
     </span>
     A doniesli ste jágerského?
    </p>
    <p>
     MURGAČ: Vína nie, len smradu áreštantského.
     <span class="emphasis">
      <em>
       (Odíde.)
      </em>
     </span>
    </p>
    <p>
     KOSTOLNÍK: Že sa zase pohli?
    </p>
    <p>
     FARÁR: Rusi? A ako sa pohli! Ukážem vám zase na mape…
    </p>
    <p>
     KOSTOLNÍK: Kedy koniec?
    </p>
    <p>
     FARÁR: Vy ste ako tie ženy… „Koniec, koniec…“ a nie výsledok! To by dnes nebolo
            dokončené, ako má byť… Keby sa naši teraz, ked ich Rusi prelomili, poddávali…
    </p>
    <p>
     KOSTOLNÍK: Našich prelomili?
     <span class="emphasis">
      <em>
       (Nechce chápať, krúti hlavou.)
      </em>
     </span>
    </p>
    <p>
     FARÁR: Pre! Noviny, mapy, nepustia… Poďte ukážem vám.
     <span class="emphasis">
      <em>
       (Zachodí k
               fare.)
      </em>
     </span>
    </p>
    <p>
     KOSTOLNÍK: Ach! Dnes nemám kedy hľadieť… Idem kosiť.
    </p>
    <p>
     FARÁR
     <span class="emphasis">
      <em>
       (urazený ide do fary, ale otočí sa a zavolá za
               kostolníkom):
      </em>
     </span>
     Trpák!
    </p>
    <p>
     KOSTOLNÍK
     <span class="emphasis">
      <em>
       (počuje, ale nevšimne si a zájde naľavo).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2591787">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Dlhý, farár, ženy.
      </em>
     </span>
    </p>
    <p>
    </p>
    <p>
     NOTÁR
     <span class="emphasis">
      <em>
       (za scénou):
      </em>
     </span>
     Neobracaj, pán učiteľ, ešte je rosa! Počkaj,
            prídu Rusi — pohrabú!
    </p>
    <p>
     DLHÝ
     <span class="emphasis">
      <em>
       (za scénou):
      </em>
     </span>
     Ja si pohrabem aj sám!
    </p>
    <p>
     NOTÁR: No, len pohrab, aby kozáci mali!
     <span class="emphasis">
      <em>
       (Vyjde zľava na scénu.)
      </em>
     </span>
    </p>
    <p>
     DVE ŽENY
     <span class="emphasis">
      <em>
       (vyjdú z fary):
      </em>
     </span>
     Ponížene ďakujeme!
    </p>
    <p>
     FARÁR
     <span class="emphasis">
      <em>
       (vyjde):
      </em>
     </span>
     Zbohom!
    </p>
    <p>
     NOTÁR: Tak čo, nevesty? Ohlášky, krsty?
    </p>
    <p>
     DVE ŽENY
     <span class="emphasis">
      <em>
       (akoby urazené, ale smejú sa):
      </em>
     </span>
     Pán notár — adresy…
    </p>
    <p>
     NOTÁR: Pripíšte mužom, aby sa ponáhľali, lebo že nedôjdu na to veľké krštenie…
    </p>
    <p>
     1. ŽENA: Aké, pán notár?
    </p>
    <p>
     NOTÁR: Na ktorom všetci dostaneme jedno meno: Slováci! Ale vy nerozumiete.
    </p>
    <p>
     2. ŽENA: Veru nevieme, na čo narážate…
     <span class="emphasis">
      <em>
       (Zájdu naľavo.)
      </em>
     </span>
    </p>
    <p>
     NOTÁR: Zle sme vás učili.
     <span class="emphasis">
      <em>
       (Farárovi kýval rukou, aby šiel
               bližšie.)
      </em>
     </span>
    </p>
    <p>
     FARÁR A NOTÁR
     <span class="emphasis">
      <em>
       (strenú sa pod lipami, podajú si ruky).
      </em>
     </span>
    </p>
    <p>
     NOTÁR: Došiel honvédsky vyšetrujúci sudca na hostinec do Bačkov…
    </p>
    <p>
     FARÁR: Na čo bolo dobré i svedectvo chlapcov. Už má muža doma…
    </p>
    <p>
     FARÁR: V „panskej“ vyšetruje sudca; do šenku zháňajú svedkov, richtár mi povedal, že
            až dvaaštyridsať!…
    </p>
    <p>
     FARÁR: Benkova žaloba — na mňa!
    </p>
    <p>
     NOTÁR
     <span class="emphasis">
      <em>
       (s trpkým úsmevom):
      </em>
     </span>
     Keby len na vás… Lenže zvezú do mlyna
            s vami aj mňa!
    </p>
    <p>
     FARÁR: Proti vám kto by sa odvážil? Ľud zrádza len seba alebo farára… Zavadziam tu
            „kráľovskému“ ľudu i pánom od prvého dňa, že nemaďarčím.
    </p>
    <p>
     NOTÁR: Vojakov na frontoch že už vyšetrili, doplňujú si v dedine: čo sme kedy, komu…
    </p>
    <p>
     FARÁR: Naše svedomie je čisté…
    </p>
    <p>
     NOTÁR: Z nášho stanoviska. Ale z ich…? Zdá sa mi, že na tom veľkom krste, na ktorom
            má dostať meno celý národ a kraj slovenský, my nebudeme! Nás prv odbavia, než Rusi
            dôjdu… Vojaci na frontoch a teraz dvaaštyridsať svedkov: keď nám každý len po vlákne
            usúka na povraz…
    </p>
    <p>
     FARÁR
     <span class="emphasis">
      <em>
       (teší):
      </em>
     </span>
     Len mne…
    </p>
    <p>
     NOTÁR: Predvídam… Nás odvlečú ako Murgača a Sýpaja…
    </p>
    <p>
     FARÁR: Nebojte sa! Ak „bieli orli“ poletia, ako sa už zdvihli na krídla… Kramářa,
            Rašína, Červinku odsúdili, a — nevešajú ich.
    </p>
    <p>
     NOTÁR: Za tými stojí český národ, a za nami? Dvaja-traja, a proti nám: všetka hlúposť
            dediny a doliny…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2592000">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, invalid, stará mať.
      </em>
     </span>
    </p>
    <p>
    </p>
    <p>
     INVALID
     <span class="emphasis">
      <em>
       (strmo prichodí zľava, o palici, s protézou od kolena).
      </em>
     </span>
    </p>
    <p>
     STARÁ MAŤ
     <span class="emphasis">
      <em>
       (za ním volá):
      </em>
     </span>
     Syn môj, vráť sa, nežaluj na otca!
    </p>
    <p>
     INVALID
     <span class="emphasis">
      <em>
       (notárovi):
      </em>
     </span>
     Večer som došiel zo špitála a už aj idem!
     <span class="emphasis">
      <em>
       (vyťahuje listinu):
      </em>
     </span>
     Prišiel som k otcovi, poznať ma nechceli…
    </p>
    <p>
     STARÁ MAŤ: Privítali sme ho pekne…
    </p>
    <p>
     INVALID: „Privítali!“ „Zdravý si šiel, čo sa vraciaš bez nohy?“ kričali mi otec. „Kde
            ťa ožobráčili, ta si choď chleba pýtať!…“
    </p>
    <p>
     STARÁ MAŤ: Bože, syn môj! Hneď som mu varila krumplíky a mliečko…
    </p>
    <p>
     INVALID: Peniaze som vykladal. Zmietli ich otec zo stola, že nepotrebujú!
    </p>
    <p>
     STARÁ MAŤ
     <span class="emphasis">
      <em>
       (farárovi a notárovi):
      </em>
     </span>
     Prosím vás ponížene, spomôžte,
            dajte mi…
    </p>
    <p>
     NOTÁR: Dobre má otec. Čo sa tam hlušíte, kaličíte? Mali ste už dávno byť v Rusku. Ale
            prvý raz mal vziať palicu a dodať vám rozum…
    </p>
    <p>
     STARÁ MAŤ: Otec len od žiaľu nad ním sa hnevá… Vráť sa, syn môj krásny!
    </p>
    <p>
     FARÁR
     <span class="emphasis">
      <em>
       (vyjde do domku a vynesie s kilo múky v papierovom
               miešku).
      </em>
     </span>
    </p>
    <p>
     NOTÁR
     <span class="emphasis">
      <em>
       (vojakovi):
      </em>
     </span>
     S otcom sa pomeriť. Bude vám treba. Ste
            kalika! Ani do fabriky, ani do lesa. Iba kravy pásť…
    </p>
    <p>
     INVALID
     <span class="emphasis">
      <em>
       (odchádza v zúfalom plači):
      </em>
     </span>
     Kravy pásť…
    </p>
    <p>
     FARÁR
     <span class="emphasis">
      <em>
       (podáva miešok starej materi):
      </em>
     </span>
     Trochu múky…
    </p>
    <p>
     NOTÁR: Raz na halušky…
    </p>
    <p>
     STARÁ MAŤ
     <span class="emphasis">
      <em>
       (zakrúca do šatky):
      </em>
     </span>
     Pán Boh zaplať aj za to!
     <span class="emphasis">
      <em>
       (Ide za synom.)
      </em>
     </span>
    </p>
    <p>
     NOTÁR
     <span class="emphasis">
      <em>
       (podá ruku farárovi a ide naľavo):
      </em>
     </span>
     Čo zviem — zviete!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2592162">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Farár, zvonár.
      </em>
     </span>
    </p>
    <p>
    </p>
    <p>
     ZVONÁR
     <span class="emphasis">
      <em>
       (pribehne sprava):
      </em>
     </span>
     Pán farár, zvon nám ukradli na Osádke!
    </p>
    <p>
     FARÁR
     <span class="emphasis">
      <em>
       (spokojne):
      </em>
     </span>
     Zvon? Z vežičky?
    </p>
    <p>
     ZVONÁR: Teraz prišli vojaci ho snímať, a zvona už nikde nič. Večer som ešte odzvonil
            „Anjel Páne“… a už zvona niet.
    </p>
    <p>
     FARÁR: Istotne?
    </p>
    <p>
     ZVONÁR: Niet ho, vravím vám. Ja tomu stobohov, kto ho vzal! Ale to ich muselo viac
            byť, veď mal zo dva centy.
    </p>
    <p>
     FARÁR: Predbehli vojakov… Pomyslel si niekto: prečo nevziať na zvonce ovciam, keď vám
            liatovce z nich pobrali. Aby kedysi, hoci rozliaty, znel naším poľom slovenským…
    </p>
    <p>
     ZVONÁR
     <span class="emphasis">
      <em>
       (nerozumie):
      </em>
     </span>
     Tak ho teda valasi vzali… A pán kráľ že z
            čoho bude strieľať na Rusov? Lebo že sa zase obracajú na nás, vravia vojaci.
    </p>
    <p>
     FARÁR: Zvony otcovia naši k chvále božej vyzdvihli…
    </p>
    <p>
     ZVONÁR: Ale rekviranti? Teremtetujú a idú aj s vozom sem. Ja som zvonár nevinný…
     <span class="emphasis">
      <em>
       (Vracia sa napravo.)
      </em>
     </span>
     Ahá, tu idú!
    </p>
    <p>
     FARÁR: Zbohom! Uspokojte Osádku, že zvon, hádam, anjeli vzali, aby vám ho nesňali na
            kanóny proti bratom…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2592262">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Farár, päť vojakov, Dlhý, Bielik, Murgač, Majstrík, Maxo, lesmajster, Bačko,
               bubeník, ženy, chlapi, deti.
      </em>
     </span>
    </p>
    <p>
    </p>
    <p>
     FELDVÉBEL A ŠTYRIA VOJACI
     <span class="emphasis">
      <em>
       (na voze-doštenáku prídu sprava, zastanú na
               ceste, poskáču z voza).
      </em>
     </span>
    </p>
    <p>
     FELDVÉBEL
     <span class="emphasis">
      <em>
       (prvý ide k farárovi, pozdraví):
      </em>
     </span>
     Rekvirujem zvony a
            organy…
    </p>
    <p>
     FARÁR: Posledné, čo ešte máme…
    </p>
    <p>
     FELDVÉBEL: Na Osádke… ale žandári ho nájdu! Veža otvorená?
    </p>
    <p>
     FARÁR: Ako vždy! Svätokrádeže sa u nás nepáchajú…
    </p>
    <p>
     FELDVÉBEL
     <span class="emphasis">
      <em>
       (zo spisov):
      </em>
     </span>
     Tu máte tri zvony a organ!
    </p>
    <p>
     VOJACI
     <span class="emphasis">
      <em>
       (skladajú z voza náčinie: kladivá, haviar, železný kôl).
      </em>
     </span>
    </p>
    <p>
     FELDVÉBEL
     <span class="emphasis">
      <em>
       (vojakovi):
      </em>
     </span>
     Aby prišiel organista sem!
    </p>
    <p>
     VOJACI
     <span class="emphasis">
      <em>
       (s náčiním idú na vežu).
      </em>
     </span>
    </p>
    <p>
     FARÁR: Nechajte nám, pane, veľký zvon; veď je zo šestnásteho storočia… Koľko búrok,
            tureckých a iných vojen pretrval… Nebude vám žiaľ, páni, rozbiť taký poklad? Veď je to
            viac, ako kostol rozbúrať, dom zváľať chudobnej vdove…
    </p>
    <p>
     FELDVÉBEL: My takých citov nesmieme mať. V mene uhorskej svätej veci a nášho
            víťazstva ničoho neľutujeme!
    </p>
    <p>
     DLHÝ
     <span class="emphasis">
      <em>
       (príde s vojakom):
      </em>
     </span>
     Rozkaz…
    </p>
    <p>
     FELDVÉBEL: Pán organista, stiahnite si organ tak, aby ste nám mohli dať čím viac
            cínových píšťal… Obecné predstavenstvo?
    </p>
    <p>
     DLHÝ
     <span class="emphasis">
      <em>
       (ukáže smer naľavo):
      </em>
     </span>
     Tretí dom…
    </p>
    <p>
     FELDVÉBEL
     <span class="emphasis">
      <em>
       (odchádza).
      </em>
     </span>
    </p>
    <p>
     DLHÝ
     <span class="emphasis">
      <em>
       (ide na vežu, vlastne k organu, zahrá niekoľko akordov z „Hojže,
               Bože…“).
      </em>
     </span>
    </p>
    <p>
     FARÁR
     <span class="emphasis">
      <em>
       (nemo spína ruky ku kostolu).
      </em>
     </span>
    </p>
    <p>
     ŽENY, CHLAPI, DETI
     <span class="emphasis">
      <em>
       (sa prihrnú):
      </em>
     </span>
     Čože sa to robí? Súdny deň!
            Bože na nebi!
    </p>
    <p>
     VOJACI
     <span class="emphasis">
      <em>
       (otvoria okenicu na veži; počuť zvuky úderov na zvon).
      </em>
     </span>
    </p>
    <p>
     ŽENY A CHLAPI
     <span class="emphasis">
      <em>
       (niektorí sa odvracajú, idú stranou, plačú; iní vydržia a
               hľadia, najmä deti).
      </em>
     </span>
    </p>
    <p>
     FARÁR
     <span class="emphasis">
      <em>
       (zopne ruky, veľký dojem, klesá na kolená, nervy
               neovláda):
      </em>
     </span>
     Už ťa rozbíjajú… Ó, hlasy posledné… Slyšte nás nebesá… A
            modlitba moja k tebe, Bože, príď…
     <span class="emphasis">
      <em>
       (Zostane tvárou na zemi, zlomený
               cele.)
      </em>
     </span>
    </p>
    <p>
     ŽENY: Bože! — Dvíhajte ich! — Ešte ich pošinie od žiaľu! — Srdce pukne…
    </p>
    <p>
     CHLAPI
     <span class="emphasis">
      <em>
       (farára dvíhajú a odvádzajú do fary).
      </em>
     </span>
    </p>
    <p>
     MURGAČ
     <span class="emphasis">
      <em>
       (ide s motyčkou):
      </em>
     </span>
     Skaza jeruzalemská sa tu páše!
    </p>
    <p>
     1. ŽENA: Pán farár omdleli…
    </p>
    <p>
     MURGAČ: Omdleli?
     <span class="emphasis">
      <em>
       (Ide do fary.)
      </em>
     </span>
    </p>
    <p>
     2. ŽENA: Ostane nám iba umieráčik…
    </p>
    <p>
     3. ŽENA: Aby sme pomrieť mohli…
    </p>
    <p>
     MURGAČ: Tým, tým budeme zvoniť, aby sa otvoril hrob veľký krivde a neprávosti na
            národe a cirkvi našej páchaným.
     <span class="emphasis">
      <em>
       (Vojde.)
      </em>
     </span>
    </p>
    <p>
     MAJSTRÍK
     <span class="emphasis">
      <em>
       (donesie kotol a rád kladie na voz):
      </em>
     </span>
     Musí byť! Keď
            vrchnosť žiada.
    </p>
    <p>
     BAČKO
     <span class="emphasis">
      <em>
       (donesie panvicu a tiež tak):
      </em>
     </span>
     Posledný kus, i ten vďačne!
    </p>
    <p>
     ŽLIEBOK
     <span class="emphasis">
      <em>
       (mažiarik a strašne vážne sa tvária všetci traja):
      </em>
     </span>
     Ukryla žena — tu je!
    </p>
    <p>
     LESMAJSTER A MAXO
     <span class="emphasis">
      <em>
       (prídu prechádzkou a zastanú na uhle školy, čím viac
               stranou, aby videli, pozorovali a nebolo ich počuť, čo sa zhovárajú).
      </em>
     </span>
    </p>
    <p>
     VOJACI
     <span class="emphasis">
      <em>
       (z veže):
      </em>
     </span>
     Viďáz! Pozor!
     <span class="emphasis">
      <em>
       (Vylomia sa šalogátre,
               obryje sa malta a kusy zvona zhadzujú a padajú pred kostol. Druhý zvon celý znesú
               vojaci schodmi a nakladajú na voz, i kusy spod veže.)
      </em>
     </span>
    </p>
    <p>
     MAJSTRÍK, ŽLIEBOK, BAČKO
     <span class="emphasis">
      <em>
       (pomáhajú nakladať):
      </em>
     </span>
     To by bolo za moje
            pôžičky…!
    </p>
    <p>
     Žien
     <span class="emphasis">
      <em>
       (príde ešte viac).
      </em>
     </span>
    </p>
    <p>
     DIEVČATÁ A ŽIAČKY
     <span class="emphasis">
      <em>
       (prichodia v bielom, nesú kvety).
      </em>
     </span>
    </p>
    <p>
     BIELIK
     <span class="emphasis">
      <em>
       (ide, pozdraví lesmajstra a Maxa; viac sebe než svetu):
      </em>
     </span>
     Tristo rokov ťa chránil Boh od ohňa a hromu… a tu padáš ľudskou rukou… a zlobou… — Kde
            sú pán farár?
    </p>
    <p>
     ŽENA: Zle im prišlo!
    </p>
    <p>
     BIELIK: A mne búria sa ľudia v konzume…
     <span class="emphasis">
      <em>
       (Ide.)
      </em>
     </span>
    </p>
    <p>
     DLHÝ a VOJACI
     <span class="emphasis">
      <em>
       (znesú na rukách cínové píšťale organové).
      </em>
     </span>
    </p>
    <p>
     BIELIK
     <span class="emphasis">
      <em>
       (založí si ruky na oči):
      </em>
     </span>
     Pán kolega, čo vy to?
    </p>
    <p>
     DLHÝ
     <span class="emphasis">
      <em>
       (zlomene, šepmo):
      </em>
     </span>
     Rozkázali… Napľujte mi…
     <span class="emphasis">
      <em>
       (Ide k
               vozu, vykladá; zbadá, pozdraví a ide k lesmajstrovi a Maxovi.)
      </em>
     </span>
    </p>
    <p>
     BIELIK
     <span class="emphasis">
      <em>
       (bol vzal píšťalu od Dlhého a dúcha do nej; hlas):
      </em>
     </span>
     Mólová
            — mólová…
     <span class="emphasis">
      <em>
       (Utrie si oči, citne narieka.)
      </em>
     </span>
     Žiaľ mi ťa, píšťaločka
            moja… Tridsať rokov som vyhrával na vás, na všetkých… A tak slávnostne, tak smutne zneli
            ste mi pod rukami, či na Vianoce, či na Veľkú noc, a odumiera už váš hlas…
    </p>
    <p>
     KOSTOLNÍK
     <span class="emphasis">
      <em>
       (príde z dediny, ide do kostola):
      </em>
     </span>
     Teraz budú mať Veľký
            piatok…
    </p>
    <p>
     BAČKO
     <span class="emphasis">
      <em>
       (to vidí):
      </em>
     </span>
     Len vyložte. Dobré to bude na Rusov!
    </p>
    <p>
     VOJAK
     <span class="emphasis">
      <em>
       (berie od Bielika, lebo sú to už posledné):
      </em>
     </span>
     Cín! Na
            granát! Šrapnel! Viete, čo je to? Pú! Pú!
     <span class="emphasis">
      <em>
       (Rozhadzuje rukami.)
      </em>
     </span>
    </p>
    <p>
     MAJSTRÍK: Nie som taký sprostý…
    </p>
    <p>
     KOSTOLNÍK
     <span class="emphasis">
      <em>
       (vynesie čierne rúcho).
      </em>
     </span>
    </p>
    <p>
     ŽENY: Máry, máry spravte!
    </p>
    <p>
     KOSTOLNÍK: Baby! Neučte ma! Viem, čo sa patrí…
    </p>
    <p>
     MAŤ DLHÉHO
     <span class="emphasis">
      <em>
       (vynesie kvety zo školy, položí na voz).
      </em>
     </span>
    </p>
    <p>
     ŽENY
     <span class="emphasis">
      <em>
       (donesú kvety a obkladajú zvony).
      </em>
     </span>
    </p>
    <p>
     DIEVČATÁ-ŽIAČKY
     <span class="emphasis">
      <em>
       (v bielom, sa množia, je ich dvanásť; jedny kvety kladú na
               zvony, druhé držia v rukách).
      </em>
     </span>
    </p>
    <p>
     DLHÝ
     <span class="emphasis">
      <em>
       (zhovára sa s lesmajstrom a Maxom; donesie maďarskú zástavu a tou
               prikryjú čierne rúcho voza).
      </em>
     </span>
    </p>
    <p>
     1. CHLAPEC
     <span class="emphasis">
      <em>
       (vynesie pohrebný kríž z kostola).
      </em>
     </span>
    </p>
    <p>
     2. CHLAPEC
     <span class="emphasis">
      <em>
       (vynesie z kostola zástavu).
      </em>
     </span>
    </p>
    <p>
     FELDVÉBEL
     <span class="emphasis">
      <em>
       (zastaví sa u lesmajstra, Maxu, Dlhého, ku ktorým odstúpili i
               Bačko, Žliebok a Majstrík; volá):
      </em>
     </span>
     Kés!? Hotové!?
    </p>
    <p>
     VOJACI
     <span class="emphasis">
      <em>
       (oddajú česť):
      </em>
     </span>
     Igeniš! Hotové!
    </p>
    <p>
     LESMAJSTER a OSTATNÍ PÁNI
     <span class="emphasis">
      <em>
       (blížia sa k vozu, stavajú sa do
               procesie).
      </em>
     </span>
    </p>
    <p>
     ĽUD
     <span class="emphasis">
      <em>
       (stavia sa za nich).
      </em>
     </span>
    </p>
    <p>
     VOJACI
     <span class="emphasis">
      <em>
       (po stranách voza).
      </em>
     </span>
    </p>
    <p>
     FELDVÉBEL, 1. VOJAK
     <span class="emphasis">
      <em>
       (na voze).
      </em>
     </span>
    </p>
    <p>
     LESMAJSTER
     <span class="emphasis">
      <em>
       (Bielkovi):
      </em>
     </span>
     Pán rechtor, sem!
    </p>
    <p>
     BIELIK
     <span class="emphasis">
      <em>
       (sňav klobúk, dodupká k Dlhému a je nervózny).
      </em>
     </span>
    </p>
    <p>
     LESMAJSTER: Ešte vždy som ja vaším pánom! A kde je pán farár? Či zapisujú do histórie
            Domus ochotu a vďačnosť ľudu, s akou zvony dobrovoľne obetujú na víťazstvo naše?
    </p>
    <p>
     MAXO: Pansláv, vždy pansláv.
    </p>
    <p>
     KOSTOLNÍK: Slabosť na nich prišla; ale že by nešli ani zdravý…
    </p>
    <p>
     LESMAJSTER: Nechce! Maďarom nie, ale Rusom by šiel s procesiou… A pán notár? Je
            evanjelik, ale toto nie je cirkevná vec, ale vlastenecká — mal by tu byť!
    </p>
    <p>
     BAČKO a MNOHÍ: Aha! Posla poslal!
    </p>
    <p>
     BUBENÍK
     <span class="emphasis">
      <em>
       (pribehne, zabubnuje a číta):
      </em>
     </span>
     Ctení občania! Dáva sa na
            známosť, aby zajtra statky nikto na pašu nevyháňal, aby zostali gazdovia doma, lebo budú
            odberať dobytok vojsku na mäso.
     <span class="emphasis">
      <em>
       (Bubnuje.)
      </em>
     </span>
    </p>
    <p>
     LESMAJSTER: To vás pán notár poslal?
     <span class="emphasis">
      <em>
       (Významne hľadí vôkol.)
      </em>
     </span>
    </p>
    <p>
     MAXO: Schválne sem!
    </p>
    <p>
     MAJSTRÍK a ĽUD
     <span class="emphasis">
      <em>
       (posmešne):
      </em>
     </span>
     Taký je on náš zástanca! Hanba!
    </p>
    <p>
     FELDVÉBEL
     <span class="emphasis">
      <em>
       (dá pohnúť voz, sprievod sa hne).
      </em>
     </span>
    </p>
    <p>
     BIELIK
     <span class="emphasis">
      <em>
       (predpovie):
      </em>
     </span>
     „Pod tvoj plášť…“
     <span class="emphasis">
      <em>
       (a s Dlhým začnú
               spievať mariánsku pieseň): „Pod tvoj plášť sa utiekame…“ Umieráčik z veže
               znie).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2592946">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Murgač, farár, notár.
      </em>
     </span>
    </p>
    <p>
    </p>
    <p>
     FARÁR
     <span class="emphasis">
      <em>
       (znavený, bledý, zlomený, vyjde z fary, s plačom):
      </em>
     </span>
     Ozbíjali nás… Bože, stresci ich!
    </p>
    <p>
     MURGAČ: Neodvrátite… Nerozčuľujte sa, aby vás nezašinulo…
    </p>
    <p>
     FARÁR: Budem to mať za sebou. Dnes mi i tak výrok píšu… Uložíte ma k bratovi Jankovi…
    </p>
    <p>
     MURGAČ: Chcel by som sa ísť Jankovi na hrob otčenáš pomodliť, než vykročím do polí.
            Neviem, kde spočíva…
    </p>
    <p>
     FARÁR: Smutný pohreb to bol… Žandári a domáci špióni: čo budeme rečniť? Čo notár?
            Hneď dostal od slúžneho, nielen že bol na pohrebe, ale že sa nevedel „sĺz zdržať“. Práve
            ide! — Čo je?
    </p>
    <p>
     NOTÁR: Nebojte sa!
     <span class="emphasis">
      <em>
       (Na vežu.)
      </em>
     </span>
     Čuš tam!
     <span class="emphasis">
      <em>
       (Zvon stíchne,
               chlapec zbehne a beží do dediny.)
      </em>
     </span>
     Svedkovia ešte nič nedokázali, len:
            „Povedala, povedala…“
    </p>
    <p>
     FARÁR: Vy ma tešiť chcete a mne ešte raz nech tak srdce stisne — nebude treba ani
            žaloby.
    </p>
    <p>
     NOTÁR
     <span class="emphasis">
      <em>
       (tvrdo):
      </em>
     </span>
     Ale ten bubeník načas došiel… Ľudožrúti! Líškať
            sa národu, stavať do procesie a kde možno-nemožno — ho ozbíjať…
    </p>
    <p>
     FARÁR: A ľud vám kričal „hanba“!! Tu, starý pán, chce vidieť hrob…
    </p>
    <p>
     NOTÁR: Ach, ako k otcovi! Ba viac! Tu boli vzťahy ducha! Žiaľ, že odišiel…
    </p>
    <p>
     MURGAČ: Nevydržal v tých múroch studených. A doktor, viete, čo povedal? „Aj vy ste už
            tu? Chorý? Tak ležte a umrite, lebo ste nehoden po tejto uhorskej zemi chodiť.“ „Či ho
            do špitála?“ spýtal sa za dvermi náš Púchy, strážnik. „Nie, nech zdochne, stará sviňa!
            Bude o jedného pansláva menej.“ Potom si už ani obrancu nežiadal. „Moja pravda sa obráni
            sama, naveky, i teraz.“ — Ach, Bože, ak aj na mňa choroba príde… Dáme sa ospovedať.
            Púchy, kresťan a človek, viete, on už bol vachmanom, keď našich osemadvadsať Martinčanov
            sedelo v árešte, a tí ho osvietili, zašiel nám k pani Páričkovej a tá — pobožná osoba —
            hneď k pánu farárovi, doktorovi Kohútovi, a veru prišiel sám! Bože, tak veril a plakal s
            nami na strážnici, ani skoro slova povedať, a dal nám rozhrešenie a sviatosť… Janka som
            videl ešte tri razy. Púchy otvoril dvere jeho cely, keď som šiel na „luft“, a my kývali
            sme si rukami, bez slova… Že sa potom už len modlil: „Stvoril si ma, Bože, k obrazu
            svojmu. Vezmi si ma a nedaj, aby ma Maďari ako psa obesili…“
     <span class="emphasis">
      <em>
       (Slzia
               všetci.)
      </em>
     </span>
     Za tri dni bol boží… Umrel v cele sám, bez svedka, iba Boh
            milostivý s ním… Vzali ste ho sem a mňa súdili a zavliekli do Jágra, aby mi nikto nič z
            blízkych, ani ruky nemohol podať. Jednak vám ďakujem, páni milí, za pozdravy. Tie mi
            živili ducha a nádej! Lebo i ja som ochorel potom na zimu. Ale našiel sa tam brat,
            dobrý, ktorý trpel za čo i ja — istý Sýkora, tu z Čeremošného gazda, a ten sa staral o
            mňa ako o otca… Boh mu daj dočkať vzkriesenia nášho národa! Veď nás tam vždy bolo desať
            aj pätnásť „panslávskych psov“…
    </p>
    <p>
     NOTÁR
     <span class="emphasis">
      <em>
       (žartom):
      </em>
     </span>
     „Psi“, teda veľa cti ste nemali.
    </p>
    <p>
     MURGAČ: Ani toľko, ako tam zavretí Cigáni.
     <span class="emphasis">
      <em>
       (Prechádzaním a postávaním zašli
               už za kostol na cintorín.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2593133">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Benko, žandár, ženy, deti.
      </em>
     </span>
    </p>
    <p>
    </p>
    <p>
     DVAJA ŽANDÁRI
     <span class="emphasis">
      <em>
       (idú zľava).
      </em>
     </span>
    </p>
    <p>
     BENKO
     <span class="emphasis">
      <em>
       (ide sprava s puškou, a za ním idú):
      </em>
     </span>
    </p>
    <p>
     ŽENY a DETI
     <span class="emphasis">
      <em>
       (v otrhaných šatách a zlej obuvi, bosí s batohmi haluzia,
               trávy, s uzlíkmi húb, s hrnčekmi jahôd, naľakajú sa žandárov a chcú sa
               rozpŕchnúť):
      </em>
     </span>
     Ježiš, Mária… Žandári!…
    </p>
    <p>
     BENKO: Stáť! Hneď ťa prestrelím!
    </p>
    <p>
     ŽENY a DETI
     <span class="emphasis">
      <em>
       (zastanú).
      </em>
     </span>
    </p>
    <p>
     BENKO: Ani jahody, ani huby, ani suchej halúzky nesmiete zodvihnúť na erárnom! To vy
            stokrát viete… Ani otčenáš sa pomodliť…
     <span class="emphasis">
      <em>
       (Pozdraví žandárov. Hlboko sníma
               klobúk.)
      </em>
     </span>
    </p>
    <p>
     ŽANDÁRI: Pán horár, hľadáme vás. Tu je pán vojenský sudca…
     <span class="emphasis">
      <em>
       (Podajú si
               ruky.)
      </em>
     </span>
    </p>
    <p>
     BENKO: Musím zbojníkov chytať i v takýto deň… Dnes sa úfali nakradnúť! Drevo a trávu
            zhodíte u mňa na dvore; huby, jahody do kancelárie! Marš!
    </p>
    <p>
     ŽENY a DETI
     <span class="emphasis">
      <em>
       (idú, šomrú):
      </em>
     </span>
     Nech sa zadrhnú! — Pochabých ste mali
            nazbierať!
    </p>
    <p>
     BENKO
     <span class="emphasis">
      <em>
       (neisto):
      </em>
     </span>
     Veď ale, páni, ja som odvolal.
    </p>
    <p>
     1. ŽANDÁR: Nebolo to v poriadku: zatajovať nám vyše pol roka.
    </p>
    <p>
     2. ŽANDÁR: Zato môžete aj sám prísť do vyšetrovania.
    </p>
    <p>
     BENKO: Nemal som dosť svedkov… Iba takých… ženy…
    </p>
    <p>
     1. ŽANDÁR: Už sú aj chlapi! A koľkí! Z dom na dom…
     <span class="emphasis">
      <em>
       (Zájdu
               naľavo.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2593269">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Farár, notár, Murgač, dvaja chlapci, kostolník, Bukovec, Babál,
               richtár.
      </em>
     </span>
    </p>
    <p>
    </p>
    <p>
     FARÁR a NOTÁR
     <span class="emphasis">
      <em>
       (podávajú Murgačovi ruku).
      </em>
     </span>
    </p>
    <p>
     MURGAČ: Bude ma tešiť! Upečieme si krumplíkov, slaninky pri studničke…
     <span class="emphasis">
      <em>
       (Odchádza napravo.)
      </em>
     </span>
    </p>
    <p>
     FARÁR: Teraz by bolo na poli, pod lesom, od sveta preč, vyčkávať ten nový hukot diel
            bratských…
    </p>
    <p>
     NOTÁR: Len nám vojenský súd trochu uši pripchá! Počkajte len, čo sa robí v dedine…
            Vy, v svojom optimizme, nedomýšľate, aký my máme dnes veľký deň! Dnes nás súdi národ.
            Oceňuje, vydáva počet z našich skutkov, rečí a úmyslov…
    </p>
    <p>
     FARÁR: Čo, priateľu: uveril nám, či nie? Len my verme sebe!
    </p>
    <p>
     NOTÁR: Dvaaštyridsať svedkov a k tomu tí na fronte — neuveril nám! Príznaky toho
            vlečú sa dva roky za nami ako tôňa…
     <span class="emphasis">
      <em>
       (Ironicky.)
      </em>
     </span>
     Nebojte sa nič!
            Veľa sme nespravili, iba hovorili, blúznili, ale svedkovia nás spravia hrdinami… a
            povýšia…
    </p>
    <p>
     DVAJA CHLAPI
     <span class="emphasis">
      <em>
       (donesú do kostola krížik a zástavu skrútenú; vnesú, vyjdú a
               utekajú).
      </em>
     </span>
    </p>
    <p>
     KOSTOLNÍK
     <span class="emphasis">
      <em>
       (donesie čierne rúcho na ruke, pozdraví nemo).
      </em>
     </span>
    </p>
    <p>
     NOTÁR: A vy ste, pán kostolník, nezostali na kare?
    </p>
    <p>
     KOSTOLNÍK: Ešte len pôjdem…
    </p>
    <p>
     FARÁR: Ďaleko ste odprevadili zvony?
    </p>
    <p>
     KOSTOLNÍK: Po Obrázok! Páni sa obrátili, vojak šibol do koní a ľudia sa ktorí
            rozišli, ktorých hneď zachytili žandári do hostinca a poniektorí postávajú okolo konzumu
            a vykrikujú vám…
     <span class="emphasis">
      <em>
       (Vojde do kostola, ale pozdejšie vyjde.)
      </em>
     </span>
    </p>
    <p>
     NOTÁR: „Múky a masti!“… Hľaďteže ich! A vy že kam, priatelia?
     <span class="emphasis">
      <em>
       (Sprava idú:
               richtár, Bukovec v kováčskej zástere a Babál.)
      </em>
     </span>
    </p>
    <p>
     RICHTÁR: Mne obec musí čižmy kúpiť, pán notár!
    </p>
    <p>
     NOTÁR: Iba ak z diviaka, pán richtár!
     <span class="emphasis">
      <em>
       (Smiech.)
      </em>
     </span>
     Ale pán majster
            vám dá zo zástery na krpce…
    </p>
    <p>
     BUKOVEC: Vraj svedčiť…
    </p>
    <p>
     FARÁR: Proti mne, proti nám dvom!
     <span class="emphasis">
      <em>
       (Na seba i notára.)
      </em>
     </span>
    </p>
    <p>
     BUKOVEC: Ja že za zvon…
    </p>
    <p>
     FARÁR: Ten vám ukradli!
    </p>
    <p>
     BUKOVEC: U…
    </p>
    <p>
     BABÁL: Alebo sa rozlial pod zem…
    </p>
    <p>
     FARÁR: Choďte, páni, aby vás špióni nevideli s nami…
    </p>
    <p>
     BUKOVEC: S vami — to moja pýcha!
    </p>
    <p>
     BABÁL: Do smrti!
     <span class="emphasis">
      <em>
       (Idú naľavo.)
      </em>
     </span>
    </p>
    <p>
     KOSTOLNÍK
     <span class="emphasis">
      <em>
       (vyšiel z kostola):
      </em>
     </span>
     Počkajte ma! Aj ja mám ísť dolu…
    </p>
    <p>
     NOTÁR: Pán kostolník — pravdu že…
     <span class="emphasis">
      <em>
       (Žartom.)
      </em>
     </span>
     A keď koho okydnúť —
            tak farára…
    </p>
    <p>
     KOSTOLNÍK: Pravdu, pravdu! Akože ináč…
     <span class="emphasis">
      <em>
       (Zájde.)
      </em>
     </span>
    </p>
    <p>
     NOTÁR: Ide učiteľ. Zavolať ho?
    </p>
    <p>
     FARÁR: Kývnite mu!
    </p>
    <p>
     DLHÝ
     <span class="emphasis">
      <em>
       (prichodí):
      </em>
     </span>
     Páni, zle je! Ja som ušiel zadnými vrátami. Ľud
            doráža na predavačku a Bielika pre bielu múku a krupicu. Ja som hneď mienil, že ani
            čierna noc neskryje tie biele vrecia…
    </p>
    <p>
     NOTÁR: Čo len to!… Dnes ide o viac. Čo sú otázky?… Ak máš ešte za necht z toho ducha,
            čo si mával…
    </p>
    <p>
     DLHÝ
     <span class="emphasis">
      <em>
       (rozpačite):
      </em>
     </span>
     Mal by som mať… Lenže ja chcem sa zachrániť od
            frontu, keď som mu dosiaľ vyhol…
     <span class="emphasis">
      <em>
       (Ukloní sa a odíde do školy.)
      </em>
     </span>
    </p>
    <p>
     NOTÁR: To je úprimne rečeno… Ide môj richtár.
    </p>
    <p>
     FARÁR: Lipa, v bránach Slavianov, kostola, skry nás, utaj, ševeľ môjmu svetu našu
            nádej…
    </p>
    <p>
     NOTÁR: Nehasnite, keď nám šibenice krešú…
    </p>
    <p>
     FARÁR: Pôjdete aspoň raz zase k svätej spovedi… Svetského súdu, ani vojenského sa
            nebojíte! A čo by nám po sto rokov dali, budeme len do konca vojny… To je moja viera!
    </p>
    <p>
     NOTÁR: Tu sme, pán richtár.
    </p>
    <p>
     RICHTÁR: Vás hľadám…
    </p>
    <p>
     NOTÁR: Aké otázky?
    </p>
    <p>
     RICHTÁR: Prvá otázka u pánov je o vašom panslavizme, ľudu sa spytuje: čo ste o
            Rusoch? Čo ste vojakom vy pri spovedi a vy v kancelárii? Vzdávať sa, nasledovať Čechov a
            neupisovať pôžičky! Trinásť-štrnásť otázok, všetko okolo tohto sa točí a zisťuje: kde,
            kedy, pred kým? A delenie ríše a krajiny… Lesmajster, poštmajster a vôkol ich verní
            líškajú sa, a ide to ozaj ako v krčme. Bačko nalieva v šenku… Majstrík sa tiež pritiera
            a ukazuje úpisy lesmajstrovi. Každý vie, čo kto hovoril sudcovi, lebo idú, prídu,
            posedia, vypijú, besedujú a znova idú do panskej pred sudcu a zase von. Všetko sa vie,
            každý sa chce pred kým-tým a lesmajstrom pochváliť. Dal rozhlásiť, že ak to farár s
            notárom neprehrajú, trovy bude obec platiť.
    </p>
    <p>
     NOTÁR: Trochu uhorsko-kráľovského teroru neškodí. Ako vždy bývalo. A ten človek už s
            nami čakal Rusov!… Na moj dušu, ten Maxo bude ešte najdôslednejší charakter.
    </p>
    <p>
     RICHTÁR: Potíska vás, veru, páni, každý! Šiklo sa to dnes pánom, lebo v konzume nemá
            národ, čo by chcel, na čo bol naučený: vrecia múky, pôlty slaniny… Idem, aby ma
            nehľadali…
    </p>
    <p>
     NOTÁR
     <span class="emphasis">
      <em>
       (nemo podá a stisne mu ruku; idú spolu naľavo).
      </em>
     </span>
    </p>
    <p>
     FARÁR: Nešťastný váš konzum! A ešte aj ja som sa dal doň…
     <span class="emphasis">
      <em>
       (Chytí si hlavu
               do dlaní.)
      </em>
     </span>
    </p>
    <p>
     DLHÝ
     <span class="emphasis">
      <em>
       (vyjde, opatrne):
      </em>
     </span>
     Nechcel som pred richtárom…
    </p>
    <p>
     FARÁR: To je priamy človek a nakoľko vie byť, je náš… Vy ste mi dosvedčili to
            podelenie ríše a krajiny? Aby som mal potvrdené, už či sa to dožijem, či nie.
    </p>
    <p>
     DLHÝ: To som dosvedčil, keďže som sa bol Maxovi o tom zmienil…
    </p>
    <p>
     FARÁR: Ďakujem! A čo sa notára týka?
    </p>
    <p>
     DLHÝ: Tomu som dosvedčiť musel jeho reči, hlásané od počiatku vojny: že bude lepšie,
            keď Rusi vyhrajú, lebo že vtedy i nám bude lepšie!
    </p>
    <p>
     FARÁR: Len keď ste neublížili ani notárovmu úprimnému slovanskému presvedčeniu,
            vyšlému zo spravodlivého, sociálneho jeho presvedčenia nielen pre jednotlivcov, ale pre
            celé národy…
    </p>
    <p>
     DLHÝ: Ide svet!
     <span class="emphasis">
      <em>
       (Zájde opäť do školy.)
      </em>
     </span>
    </p>
    <p>
     HLAS
     <span class="emphasis">
      <em>
       (za scénou):
      </em>
     </span>
     Kdeže bežíte?
    </p>
    <p>
     HLAS INÝ
     <span class="emphasis">
      <em>
       (za scénou):
      </em>
     </span>
     Také máme trápenie a zlosť!
    </p>
    <p>
     HLAS INÝ: A okrem pána Žliebka, nemá sa nás kto zastať!
    </p>
    <p>
     HLAS INÝ: Iba dnes sme zvedeli od Majstríka, čo je naše!
    </p>
    <p>
     ŽLIEBOK: Načo sa to berie do obchodu: notár, farár a rechtor, keď potom nevedia sa v
            tom hýbať!
    </p>
    <p>
     MAJSTRÍK: To je nie noviniek na stenu navešať!
    </p>
    <p>
     ŽLIEBOK: Aj chudobný človek sa chce najesť!
    </p>
    <p>
     ĽUD: Najesť sa chceme!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2593755">
        </a>
        Výstup 9.
       </h2>
      </div>
     </div>
    </div>
    <p>
     <span class="emphasis">
      <em>
       Farár, Žliebok, Majstrík, kostolník, Benko, zvonár, bubeník, invalid s
               protézou, lesmajster, Maxo, Bačko, Dlhý a ľud.
      </em>
     </span>
    </p>
    <p>
    </p>
    <p>
     PÁNI
     <span class="emphasis">
      <em>
       (zastanú stranou).
      </em>
     </span>
    </p>
    <p>
     FARÁR
     <span class="emphasis">
      <em>
       (nezľakne sa, vystúpi a zastúpi ľudu cestu do domku v popredí
               napravo):
      </em>
     </span>
     Priatelia…
    </p>
    <p>
     ŽLIEBOK: Nijakí priatelia!
    </p>
    <p>
     LESMAJSTER
     <span class="emphasis">
      <em>
       (zo skupiny pánov):
      </em>
     </span>
     Teraz uvidíme, kto koho zmôže…
    </p>
    <p>
     FARÁR: Páni, vy údovia správy konzumu…
    </p>
    <p>
     MAJSTRÍK: To sme!
    </p>
    <p>
     FARÁR: Vediete ľud na nás? Či ho idete tíšiť?
    </p>
    <p>
     ŽLIEBOK: My sme ľudu uznali, že sme nemali pravdu…
    </p>
    <p>
     MAJSTRÍK: …Keď sme skryli bielu múku a krupicu.
    </p>
    <p>
     ĽUD: Uznali nám!
    </p>
    <p>
     ŽLIEBOK: Lebo keď sme mu nedali, čo je jeho, tým do väčšej biedy ho tisneme, než v
            akej je skrze vojnu a drahotu!
    </p>
    <p>
     1. ŽENA: Nám trochu kukuričnej!
    </p>
    <p>
     2. ŽENA: Stuchnutej!
    </p>
    <p>
     ĽUD: Tak je!
    </p>
    <p>
     FARÁR: A som vám vlastnoručne nedelil, kým viac posielali?
    </p>
    <p>
     KOSTOLNÍK: Ale ste prestali, skryli!
    </p>
    <p>
     FARÁR: Lužete! I svoju som vám prepustil!
    </p>
    <p>
     BENKO: Keď ste si napredok zapchali komoru!
    </p>
    <p>
     FARÁR: A či sme vám z vašej dediny, z celej dediny, i len kilo ohlásili úradom, keď
            sme s notárom revidovali vaše komory a zásoby?
    </p>
    <p>
     MAJSTRÍK: To vám uznáme…
    </p>
    <p>
     ZVONÁR: Ale teraz už v konzume ani múky ani masti!
    </p>
    <p>
     3. ŽENA: Ani petroleja!
    </p>
    <p>
     KOSTOLNÍK: Ani podošiev!
    </p>
    <p>
     BUBENÍK: Ani dohánu!
    </p>
    <p>
     BENKO: A čo pošlú — skryjete si!
    </p>
    <p>
     FARÁR: Tu ste, páni, ak ste svedomití: či sme celé predstavenstvo konzumu dôverne sa
            neuzhovorili…
    </p>
    <p>
     ĽUD: Dôverne! — Na našu škodu!
    </p>
    <p>
     FARÁR: …Že to vrecko belšej múky a krupice nebudeme deliť na deká, ale že to
            rozdelíme chorým ľuďom a najmä chorým deťom?
    </p>
    <p>
     ŽENY
     <span class="emphasis">
      <em>
       (šepcú si):
      </em>
     </span>
     Dali… Dali…
    </p>
    <p>
     1. ŽENA: Keď vám dali, ani my nebudeme z popola piecť! Aj nám! Všetkým!
    </p>
    <p>
     INÉ ŽENY: Čušte! Vy!…
    </p>
    <p>
     FARÁR: Či sme z nej už nedávali?
    </p>
    <p>
     KOSTOLNÍK: Ale komu ste chceli!
    </p>
    <p>
     FARÁR: Kto bol chorý…
    </p>
    <p>
     ŽLIEBOK: Aj zdraví dostali!
    </p>
    <p>
     FARÁR: Nedostali!
    </p>
    <p>
     ĽUD: Dostali!
    </p>
    <p>
     FARÁR: Tak ju vylúdili na nás!
    </p>
    <p>
     2. ŽENA: Aj tohto mať dostala — na halušky!
    </p>
    <p>
     ŽLIEBOK: Tomu sa patrí, ten bojoval za vlasť!
    </p>
    <p>
     KOSTOLNÍK: Takých kalík je dosť!
    </p>
    <p>
     1. ŽENA: A nemusí halušky žrať!
    </p>
    <p>
     INVALID: Ešte som z nej nejedol! Vrátim vám ju!
    </p>
    <p>
     2. ŽENA: Každému treba! Dobre urobíš!
    </p>
    <p>
     3. ŽENA: Len by bolo krumple zapražiť…
    </p>
    <p>
     KOSTOLNÍK: A keby ste boli zakúpili včas, mohlo ešte všetkého dosť byť v konzume! Aj
            do konca vojny!
    </p>
    <p>
     FARÁR: Nevďační ste, ľudia, bezcitní a sprostí, keď…
    </p>
    <p>
     BENKO
     <span class="emphasis">
      <em>
       (posmešne):
      </em>
     </span>
     Len farár je múdry!
    </p>
    <p>
     FARÁR: …Kdeže sme my mali nabrať peňazí: zásobiť vás, celú obec, na dva roky, od
            vojny len dosiaľ? A nerozdelili sme vám vozy a vozy múky, slaniny a všetkého, čo sa dalo
            kúpiť?
    </p>
    <p>
     1. CHLAP: To je pravda!
    </p>
    <p>
     2. CHLAP: Inde je ešte horšie!
    </p>
    <p>
     4. ŽENA: Nezastávajte sa ich tu, a doma: „Jesť daj! Chleba daj!“
    </p>
    <p>
     1. ŽENA: „Dohánu dones — a čo sukňu predáš za fajku!“
    </p>
    <p>
     MAJSTRÍK: Dohánu sa mohlo kúpiť…
    </p>
    <p>
     ŽLIEBOK: Malo sa!
    </p>
    <p>
     FARÁR: Teraz viete, páni? Veď ste vy vtedy kričali, že sa vojna za dva týždne skončí.
            Že doveziete srbského! Kdeže je? Z Ruska ste si sľubovali dovážať múku, masť — kdeže ju
            máte?
    </p>
    <p>
     MAXO
     <span class="emphasis">
      <em>
       (zo skupiny pánov):
      </em>
     </span>
     Vy búrite proti nám!
    </p>
    <p>
     FARÁR: Lebo nedávajte, čo nemáte!
    </p>
    <p>
     ŽLIEBOK: Ale čo ešte máme, s tým si rozkazovať nedáme! Pán lesmajster, je múka pre
            všetkých?
    </p>
    <p>
     LESMAJSTER: Či chorý, či zdravý, či veľký, či malý…
    </p>
    <p>
     ŽLIEBOK: Už vydajte, čo ľudu patrí!
    </p>
    <p>
     ĽUD: Vydajte!
    </p>
    <p>
     MAJSTRÍK: Oznámiť pánu slúžnemu…
    </p>
    <p>
     ŽLIEBOK: Do Pešti!
    </p>
    <p>
     FARÁR: Ľudia, ďakujem vám za vašu lásku a vďačnosť…
    </p>
    <p>
     ĽUD: Nám múku dajte!
    </p>
    <p>
     FARÁR
     <span class="emphasis">
      <em>
       (ukáže na dom):
      </em>
     </span>
     Tak si ju berte!
     <span class="emphasis">
      <em>
       (Pánom.)
      </em>
     </span>
     Páni! Vy dali ste už a vy dáte ešte i nás pozatvárať, a
            dali by ste nás hoci aj povešať… Ale národ to prežije a budete si oči zakrývať…
    </p>
    <p>
     CHLAPI A ŽENY
     <span class="emphasis">
      <em>
       (vošli do domku a vlečú, nesú dve vrecia).
      </em>
     </span>
     Tu je!
            To je naše!
    </p>
    <p>
     ĽUD: Do konzumu! Nech rechtor váži!
    </p>
    <p>
     FARÁR: Ľudia, vidíte, že sme vám ju s notárom nepožrali.
    </p>
    <p>
     ŽLIEBOK: Nepožrali, ale skryli spred úst ľudu chudobného…
    </p>
    <p>
     BENKO: Teraz nech povie farár, že my nezvíťazíme!
    </p>
    <p>
     LESMAJSTER: Benko! Do revíru!
    </p>
    <p>
     BENKO
     <span class="emphasis">
      <em>
       (skrotne, ide schúlený).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2594180">
        </a>
        Výstup 10.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, notár, Marína, deti.
      </em>
     </span>
    </p>
    <p>
    </p>
    <p>
     NOTÁR
     <span class="emphasis">
      <em>
       (dochádza prudko, vzrušený, keď lesmajster rozkazoval Benkovi;
               stretne Benku):
      </em>
     </span>
     Vy psík z dvoch dvorov… A takí ste, občania, všetci! Česť
            áreštovanému Babálovi a Bukovcovi… Pred dvoma rokmi sedem osád ma pozdravovalo a dnes mi
            nedôveruje sedem ľudí… Hodno bolo za vás prstom pohnúť, strojiť vám lepšiu budúcnosť? Vy
            baby! Baby! Choďte mi z očú!
     <span class="emphasis">
      <em>
       (Ľud sa hýbe, ale zostane; i tí s múkou
               stoja.)
      </em>
     </span>
     Čo som komu zle spravil za tých dvanásť rokov! A vy mne čo za to?
    </p>
    <p>
     BUBENÍK: Keď je teraz vojna a sme ako pomätení…
    </p>
    <p>
     NOTÁR: To ste! A do toho pomätenia ženiete aj mňa. Mňa, čo by som za vás i z trónov
            postrielal cisárov a kráľov. A vy za tyranov zradíte brata, syna, druh druha, gazdík
            robotníka, robotník gazdíka, celý národ. Pozdravovali ste ma, vychvaľovali… Kde je stará
            dôvera? Vojna vás ohúrila? Čo vy chcete v nej vyhrať? Väčšiu metlu na seba? Ešte viac
            poddanstva, z ktorého vás dvanásť rokov driapeme?
    </p>
    <p>
     HLAS: To bolo inšie…
    </p>
    <p>
     NOTÁR: Inšie!… Že som žrať opatril vám a vašim kravám! Cestu spravil!
    </p>
    <p>
     HLAS: Tá je dobrá…
    </p>
    <p>
     NOTÁR: Tak? Tá je dobrá! Ale keď som chcel ukázať nové cesty vám i potomkom vašim,
            celému národu — zradili ste ma, že Rusov čakám, že vám Čechov-bratov staviam v tejto
            vojne za príklad; zradili ste ma, že som bol priateľom pokoja a nie vraždenia, že som
            bratov bratmi nazval… Krátkozrakí, slepí Slováci! Ponosovali ste sa mi na vojnu; z dom
            na dom už máte smútok, ale bozkávate pani veľkomožnej vojne ruky, slúžite jej bez hlavy;
            vysypali by ste jej cestu krvavými mozoľami za smeť, papier a falošný pohľad…
     <span class="emphasis">
      <em>
       (Ukazuje na pánov, lesmajstra atď. Lesmajstrovi.)
      </em>
     </span>
     Masku si
            zakladáš, či si sa sprdkavel, pán lesmajster?
    </p>
    <p>
     MAXO: To je urážka!
    </p>
    <p>
     NOTÁR: Ty si charakter! Podlý, ale charakter. Mňa s farárom pre štipku múky, ktorú
            sme chorým skryli, vydali by ste na šibenicu. Bože, pomôž nám k nej čím skorej, aby som
            nevidel dusiť sa vás v uhorskej múke a masti, čo vám chystajú od lesmajstra po ministra
            všetci tisícjutráši.
     <span class="emphasis">
      <em>
       (Hrozí päsťou.)
      </em>
     </span>
     Dočkajte len! Vládneš ako
            stredoveký feudál, ale ťa sparcelujeme, sparceluje ťa kto-ten, a budeš
     <span class="emphasis">
      <em>
       (smeje
               sa)
      </em>
     </span>
     takýto maličký!
     <span class="emphasis">
      <em>
       (Ukáže nízko pri zemi.)
      </em>
     </span>
    </p>
    <p>
     LESMAJSTER a PÁNI
     <span class="emphasis">
      <em>
       (sa rozchádzajú, šepcú si):
      </em>
     </span>
     Pomiatol sa.
    </p>
    <p>
     MAXO: Hotový blázon!
    </p>
    <p>
     NOTÁR: Ale dolu maškary, páni, i vy, sprostáci! Tie si nechajte na fašiangy.
     <span class="emphasis">
      <em>
       (Ľudu.)
      </em>
     </span>
     Všetci by ste chceli, aby ináč bolo, ale bojíte sa si to
            povedať, vyznať! Založili ste si maškary na tváre a ste spokojní ako barani, oduševnení,
            štedrí…
     <span class="emphasis">
      <em>
       (Ukáže na vojaka s protézou.)
      </em>
     </span>
     Kaliky robiť!… Hlavy hore!
            Úprimnosť. Rozvaha! Dolu maškary!
    </p>
    <p>
     ŽENA: O akých maškarách rozpráva?
    </p>
    <p>
     ŽENY: Chudák… Zbláznil sa… Páni ho už ani nepočúvajú…
    </p>
    <p>
     FARÁR
     <span class="emphasis">
      <em>
       (pristúpil k notárovi a vzal ho za rameno).
      </em>
     </span>
    </p>
    <p>
     NOTÁR
     <span class="emphasis">
      <em>
       (sa vzpiera, zastáva, vytrhne sa ako nepríčetný):
      </em>
     </span>
     Modlitba
            nepomôže!
    </p>
    <p>
     FARÁR: Pomôže… Pomôže…
     <span class="emphasis">
      <em>
       (Odvádza ho na faru.)
      </em>
     </span>
    </p>
    <p>
     ŽENA: Taký pohan… Nevolajte ho do fary…
    </p>
    <p>
     FARÁR: Volám! My dvaja sme sa porozumeli po duchu, vy ani po desať deka múky; tým
            menej srdcom — duchom…
     <span class="emphasis">
      <em>
       (Vedie notára do fary.)
      </em>
     </span>
    </p>
    <p>
     KOSTOLNÍK: Ľahko vám… Nemáte ženy, detí… Kňazstvo vám nik nevezme… Ale my… Naše
            kravičky, ovečky… a robota kráľovská!
    </p>
    <p>
     NOTÁR: „Otročina panská!“ — Oj, Bože, načo som sa narodil v Ľubietovej takým ľuďom
            ako ste vy! Blbotaví, zradní! Právu a pravde vašej som žil dvanásť rokov a teraz ma
            zrádzate… Tak zbohom, národ môj! Zle sa mi odplácaš a sám seba do zahynutia rútiš…
     <span class="emphasis">
      <em>
       (Vojdú do fary.)
      </em>
     </span>
    </p>
    <p>
     HLAS: Pani notárka ide…
    </p>
    <p>
     ŽENA: S deťmi…
    </p>
    <p>
     ŽENY: Chudiatka! — A naše sú nie?!
    </p>
    <p>
     ŽENY: Zmilujte sa, ľudia. — Majte svedomie. — Šanujte ju, matku drobných detí…
    </p>
    <p>
     MARÍNA
     <span class="emphasis">
      <em>
       (ide vážne, hľadí do zeme; jedno dieťa vedie, druhé
               nesie).
      </em>
     </span>
    </p>
    <p>
     ŽENA: Chudera, žena! Čo si počne, ak jej ho vezmú?…
    </p>
    <p>
     ŽENY: Ach, žiaľ hľadieť na ňu…
    </p>
    <p>
     ĽUD
     <span class="emphasis">
      <em>
       (nemo pozdraví, klania sa).
      </em>
     </span>
    </p>
    <p>
     MARÍNA
     <span class="emphasis">
      <em>
       (mlčky kývne hlavou):
      </em>
     </span>
     Nepozdravujte ma… My sme už nie
            vaši… Keď vám môj muž je nepriateľom… ja som jeho žena. Nepozdravujte ma.
     <span class="emphasis">
      <em>
       (Vojde do fary.)
      </em>
     </span>
    </p>
    <p>
     ŽENA
     <span class="emphasis">
      <em>
       (posmešne):
      </em>
     </span>
     Aká pýcha naraz!
    </p>
    <p>
     ŽENY: Za muža si stojí…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2594510">
        </a>
        Výstup 11.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, farár, richtár, žandár, Murgač.
      </em>
     </span>
    </p>
    <p>
    </p>
    <p>
     ŽANDÁR
     <span class="emphasis">
      <em>
       (i tak rozstupujúcemu sa ľudu):
      </em>
     </span>
     Haza! Domov!
    </p>
    <p>
     RICHTÁR
     <span class="emphasis">
      <em>
       (ide prvý do fary, ľudu):
      </em>
     </span>
     Máte ísť domov!
     <span class="emphasis">
      <em>
       (Vojde.)
      </em>
     </span>
    </p>
    <p>
     ŽANDÁR
     <span class="emphasis">
      <em>
       (zostane na ceste).
      </em>
     </span>
    </p>
    <p>
     ŽENA: Do konzumu!…
    </p>
    <p>
     ŽENY: Vážiť!…
     <span class="emphasis">
      <em>
       (Berú vrecia, ale už nie s takým krikom, ba s akousi
               nechuťou, lebo z notárových rečí čosi zasadlo na duše.)
      </em>
     </span>
    </p>
    <p>
     FARÁR
     <span class="emphasis">
      <em>
       (holohlavý vychodí z fary).
      </em>
     </span>
    </p>
    <p>
     RICHTÁR
     <span class="emphasis">
      <em>
       (za ním).
      </em>
     </span>
    </p>
    <p>
     MURGAČ
     <span class="emphasis">
      <em>
       (prichádza sprava).
      </em>
     </span>
    </p>
    <p>
     FARÁR: Babál a Bukovec… A tu prichádza tretí spravodlivý Slovan. Vojdite, pán Murgač,
            tam je pani notárka, potešte ju…
    </p>
    <p>
     ŽANDÁR
     <span class="emphasis">
      <em>
       (pozdraví):
      </em>
     </span>
     Pán vojenský sudca chce vypočuť i vás, čo ste
            hovorili vojakom pri spovedi.
    </p>
    <p>
     FARÁR: Pri spovedi? To je tajomstvo!
    </p>
    <p>
     ŽANDÁR: U vás; ale nie u tých, čo sa spovedali… My to už známe!
    </p>
    <p>
     FARÁR: Tak sa ma nespytujte!
    </p>
    <p>
     ŽANDÁR: Predvádzam vás k pánu sudcovi…
     <span class="emphasis">
      <em>
       (Stane si za farára.)
      </em>
     </span>
    </p>
    <p>
     FARÁR
     <span class="emphasis">
      <em>
       (strmo ide, hrozí päsťou nad hlavou):
      </em>
     </span>
     No, veď vy to
            oželiete neraz!…
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
    <p>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2594652">
       </a>
       Obraz VI.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2594674">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2594893">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2595073">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2595397">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2595660">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2595917">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2596053">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2596302">
        Výstup 8.
       </a>
      </span>
     </dt>
     <dt>
      <span class="sect1">
       <a href="#id2596558">
        Výstup 9.
       </a>
      </span>
     </dt>
     <dt>
      <span class="sect1">
       <a href="#id2596717">
        Výstup 10.
       </a>
      </span>
     </dt>
     <dt>
      <span class="sect1">
       <a href="#id2597095">
        Výstup 11.
       </a>
      </span>
     </dt>
     <dt>
      <span class="sect1">
       <a href="#id2597274">
        Výstup 12.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: notárska kancelária. Včasné ráno 29. júla 1916. Slnce od
            verandy.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2594674">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Marína.
      </em>
     </span>
    </p>
    <p>
    </p>
    <p>
     NOTÁR
     <span class="emphasis">
      <em>
       (zadumaný, vážny, ticho vchádza od verandy sprava do kancelárie,
               rozhliada sa, najmä po mape ruského frontu, aktoch, knihách, zákonníkoch na polici;
               kukne, položí a zas tak; sadne si, písať chce a nemôže, nevie: zapáli si
               cigaretu).
      </em>
     </span>
    </p>
    <p>
     MARÍNA
     <span class="emphasis">
      <em>
       (tíško vchádza tiež verandou, v rannom obleku, zastane nad
               notárom).
      </em>
     </span>
    </p>
    <p>
     NOTÁR
     <span class="emphasis">
      <em>
       (strhne sa):
      </em>
     </span>
     Marína moja, čo si sa už dotiahla za mnou?
            Choď k deťom.
    </p>
    <p>
     MARÍNA: A ty si už načo vstal a vykradol sa ako myš?
    </p>
    <p>
     NOTÁR: Mám plno roboty…
    </p>
    <p>
     MARÍNA
     <span class="emphasis">
      <em>
       (položí mu rameno na plece, dôverne, s láskou):
      </em>
     </span>
     Čo ty,
            Jožko môj, posledné časy toľko večer svietia?… A sotva zdriemneš, už vstávaš, do
            kancelárie ideš, bez jedla, zamyslený, slova nedáš, iba sa tým fajčením otravuješ.
    </p>
    <p>
     NOTÁR: Nože sa mi nestar do mojich úradných vecí.
     <span class="emphasis">
      <em>
       (Láskavo.)
      </em>
     </span>
     Choď k deťom, spite ešte.
    </p>
    <p>
     MARÍNA: Nedá mi spať. Vy ste aj s farárom samé noviny, samá vojna a v noci páliš
            svetlo, trieskaš, búchaš a ráno, ako zmenený, nevľúdny… keď sa nevyspíš…
    </p>
    <p>
     NOTÁR: Vyspím sa po vojne…
    </p>
    <p>
     MARÍNA
     <span class="emphasis">
      <em>
       (so žiaľom):
      </em>
     </span>
     Ale ako dotiaľ vydržať?
    </p>
    <p>
     NOTÁR: Keď sa ti nepáči, môžeš odísť, aj hneď…
    </p>
    <p>
     MARÍNA: Kam?
    </p>
    <p>
     NOTÁR: Aj k mame svojej…
    </p>
    <p>
     MARÍNA: A deti?
    </p>
    <p>
     NOTÁR: Tie si vezmi a nerozčuľuj ma… Choď spať.
    </p>
    <p>
     MARÍNA
     <span class="emphasis">
      <em>
       (plače):
      </em>
     </span>
     Ty nie aby si ticho prečkával nešťastnú vojnu,
            ale hľadáš záhubu svoju i našu… A už môžeš byť poučený Murgačovým príkladom…
    </p>
    <p>
     NOTÁR: Neplač mi. Dosť sa naplačeš — keď bude prečo. Ale nemusíš. Pätnásť rokov
            služby do penzie budete mať… ak by sa stalo zle so mnou… A dnes som vám ešte tu.
    </p>
    <p>
     MARÍNA: Dnes si nám ešte… My chceme, aby si nám bol do smrti.
    </p>
    <p>
     NOTÁR: No veď tak, akoby som bol na fronte. Ako druhí mužovia a otcovia — tiež sú
            životom neistí…
    </p>
    <p>
     MARÍNA: Nie tak. Ty si oslobodený od frontu, môžeš byť náš do staroby, do smrti…
    </p>
    <p>
     NOTÁR: Áno, áno, len už nefilozofuj! Mám robotu, musím mať poriadok. Vieš, že som
            sám.
     <span class="emphasis">
      <em>
       (Pohladí ju raz po líci.)
      </em>
     </span>
     Iď spať, alebo aspoň k deťom…
    </p>
    <p>
     MARÍNA
     <span class="emphasis">
      <em>
       (bozká ho na hlavu, vďačne):
      </em>
     </span>
     Tak nie k mame? Nevyháňaš
            ma?
     <span class="emphasis">
      <em>
       (Ide na verandu a napravo preč.)
      </em>
     </span>
     Nevychladol ešte tvoj vrelý
            cit k nám…
    </p>
    <p>
     NOTÁR
     <span class="emphasis">
      <em>
       (nevstane od stola):
      </em>
     </span>
     Čože by vás vyháňal? Nie, nie, len ma
            už nemýľ…
     <span class="emphasis">
      <em>
       (Berie hárky, prehŕňa a zase len zákony obracia a silne
               fajčí.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2594893">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Mydlár.
      </em>
     </span>
    </p>
    <p>
    </p>
    <p>
     MYDLÁR
     <span class="emphasis">
      <em>
       (otrhaný, starý vojak, vojde dverami sprava):
      </em>
     </span>
     Dobré ráno!
     <span class="emphasis">
      <em>
       (Vyťahuje dovolenku.)
      </em>
     </span>
    </p>
    <p>
     NOTÁR
     <span class="emphasis">
      <em>
       (zavrie zákonník):
      </em>
     </span>
     Už pán Mydlár?
     <span class="emphasis">
      <em>
       (Berie
               dovolenku, zapisuje a vracia.)
      </em>
     </span>
    </p>
    <p>
     MYDLÁR: Po tri dni si kupujem — gazdovstvo pozrieť.
    </p>
    <p>
     NOTÁR: Že sa vám to chce toľký čas hynúť, keď ste už mohli dávno v Rusku byť! Človek,
            Slovák, ako vy, čo dali ste päť dolárov na Slovenskú ligu v Amerike… bol údom
            Slovenského spolku. Škoda vám tam bolo byť…
    </p>
    <p>
     MYDLÁR: Ba čert mi posvietil pred vojnou domov sa vrátiť.
    </p>
    <p>
     NOTÁR: Veru čert! Bolo by aj vám lepšie, aj ja som nemusel byť taký zmočený skrze vás
            u súdu, že som vám radil ako svojmu bratovi — vzdať sa, nebojovať, ale ísť ukazovať
            Rusom cesty k nám. Nemohli ste čušať?
    </p>
    <p>
     MYDLÁR
     <span class="emphasis">
      <em>
       (trpko):
      </em>
     </span>
     Mali ste vy hovoriť a konať!
    </p>
    <p>
     NOTÁR: Vaše doláre nepotrebujú podpory. Tým viac som mohol dať utisnutým.
    </p>
    <p>
     MYDLÁR: Olrait. Ale vyhnali ste ma hynúť…!
    </p>
    <p>
     NOTÁR: Nevyhnal!
    </p>
    <p>
     MYDLÁR: Vy viete… Chcel som byť richtárom a mohol som vyhnúť vojne a s vami držať.
    </p>
    <p>
     NOTÁR: Boli ste roky preč; starý richtár mi bol oddaný, nemohol som ho, ako starú
            handru, zahodiť. Tak ste sa vy mne vlastne pomstili pred vyšetrujúcim sudcom…
    </p>
    <p>
     MYDLÁR: Lebo ste! Richtára by neboli stiahli, je starý, a boli by ste sa vyhli súdom!
            Bol by som sa vám inak odslúžil!
    </p>
    <p>
     NOTÁR: A vše ste držali s nami, vše proti nám…
    </p>
    <p>
     MYDLÁR: Chcel som aj tam ukázať, pánom, pre oko, ale v duši som bol s vami…
    </p>
    <p>
     NOTÁR
     <span class="emphasis">
      <em>
       (vstane):
      </em>
     </span>
     Napľuť na takú dvojfarebnú dušu, ako je vaša,
            Dlhého, lesmajstrova, horárova a takých ľudí bez chrbtovej kosti.
    </p>
    <p>
     MYDLÁR: Tak pľujte…
     <span class="emphasis">
      <em>
       (Odchádza.)
      </em>
     </span>
     Lenže tá slina zafŕka vás…
     <span class="emphasis">
      <em>
       (Vyjde.)
      </em>
     </span>
    </p>
    <p>
     NOTÁR: Vaša ma nezahyzdí
     <span class="emphasis">
      <em>
       (vezme a hodí o stôl zákonník)
      </em>
     </span>
     , a čo mi
            celý vojenský trestný zákon hodíte na hlavu!
     <span class="emphasis">
      <em>
       (Stíchne, sklesne, sadne si,
               hľadí na jeden bod a kýva si v zadumaní hlavou.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2595073">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Marína, farár.
      </em>
     </span>
    </p>
    <p>
    </p>
    <p>
     NOTÁR
     <span class="emphasis">
      <em>
       (zaprie náladu pošmúrnu, vzpriami sa a obracia sa veselo; zapáli si
               cigaretu):
      </em>
     </span>
     Dobré ráno!
    </p>
    <p>
     FARÁR a NOTÁR
     <span class="emphasis">
      <em>
       (podajú si ruky).
      </em>
     </span>
    </p>
    <p>
     NOTÁR: Mne vytýka, že nespím a vás bola zobudiť…
     <span class="emphasis">
      <em>
       (Žartom.)
      </em>
     </span>
     A tej
            bielej múky ste jej dali?
    </p>
    <p>
     FARÁR: Nežartujte. Aj tá nám nohy podlomila… Ale, milostivá pani, že ste nervózny,
            nevľúdny, že penziu spomínate…
    </p>
    <p>
     NOTÁR: Akú ja mám dobrú žienku! Bojí sa o mňa, že nespím; plače, a také košieľočky mi
            po nociach ušila — ako kvet!
    </p>
    <p>
     MARÍNA: Mne ženy povedali, čo sa ich všetko sudca spytoval, nielen na vás, ale aj na
            môjho muža…
    </p>
    <p>
     NOTÁR: Zase: „Povedali“ — „povedali“…
    </p>
    <p>
     FARÁR: Milostivá, len na mňa vyšetrujú… A ja som prichystaný, ducha netratím, veď nie
            o krádež, o zbojstvo ide…
    </p>
    <p>
     NOTÁR
     <span class="emphasis">
      <em>
       (prikyvuje rečiam farárovým, aby Marínu utíšil):
      </em>
     </span>
     Nebol som
            pri tom, ale ak mi niektorí vyšetrovaní neklamali, ľud ešte ani vám nič nedokázal!
            Sudca, žandári odišli, a keby niečo kriminálneho bolo — boli by vás už chytili.
    </p>
    <p>
     FARÁR: „Ľud nedokázal…“ Ten ľud, priateľ môj, už sotva pozdraví, náhli preč, do
            roboty uteká, hlavu od mojich oblokov odvracia, škúli, šomre… Ale vy, milostivá pani,
            nerobte si starosti o svojho muža.
    </p>
    <p>
     MARÍNA: Máme deti, a vy len politizujete…
    </p>
    <p>
     NOTÁR: Tak ktože má: bubeník, kostolník, keď nie farár a notár? Ženy, ženy, krátky
            rozum. My sme mali dobre rozdelenú prácu: pán farár cirkevné pole, učitelia kultúrne, ja
            hospodárske… Ale vojna nás poplietla, museli sme skočiť do politiky s nepripraveným
            ľudom.
    </p>
    <p>
     MARÍNA: Mali ste zostať len pri svojich povolaniach…
    </p>
    <p>
     NOTÁR: „Mali!“ Pochváľte mi ju, velebný pane…
     <span class="emphasis">
      <em>
       (Chytí Marínu za
               ruku.)
      </em>
     </span>
     Však ja mám dobrú žienku?
    </p>
    <p>
     FARÁR: Ani ste nezaslúžili takú dobrú a krásnu.
    </p>
    <p>
     NOTÁR: Tak je! Opatruje ma, stará sa, bojí sa o mňa, plače, i sa hádam modlí…
    </p>
    <p>
     MARÍNA
     <span class="emphasis">
      <em>
       (z lásky, nežne sa chytí notárovej ruky):
      </em>
     </span>
     Chlácholíš ma.
    </p>
    <p>
     NOTÁR: Tak neovesuj hlavu!…
    </p>
    <p>
     MARÍNA: Pre deti naše ťa prosím: nebuď zaťatý, čuš aspoň pred ľuďmi, čo sem vojdú…
    </p>
    <p>
     NOTÁR: Moje svedomie, moju neodvislosť nik nekúpi, nezastraší — povedal tu nebohý
            Sýpaj.
    </p>
    <p>
     MARÍNA: Ale či vydržíš?
    </p>
    <p>
     NOTÁR: Kým vydržím — vydržím!
    </p>
    <p>
     MARÍNA: Polnoc preč a vy ešte vyhrávate. Svitlo a zase vyhrávate. Ja počujem i za
            stenu.
    </p>
    <p>
     FARÁR: Vojna je vo dne, v noci, milostivá.
    </p>
    <p>
     NOTÁR: Mlč a vojdi k deťom.
    </p>
    <p>
     MARÍNA: Spia… Už ju tretí rok vyhrávate…
    </p>
    <p>
     FARÁR: A napokon ju i vyhráme!
    </p>
    <p>
     MARÍNA: Dobre, pán farár, vyhrajte; budem sama rada. Čo vy robíte, robíte len sebe,
            ale môj muž má deti, a čo so mnou?
    </p>
    <p>
     NOTÁR: Ak si mi blízka a mi rozumieš, nespytuj sa. Unesieš svoje bremeno. Si ty dcéra
            týchto hôr? Tohto národa?
    </p>
    <p>
     MARÍNA: Som, ale som i matkou… Hrúza, čo si vy počínate! Aj ten zvon v Osádke, aj to
            je vás dvoch dielo. A teraz vláčia svet žandári…
    </p>
    <p>
     FARÁR: V tom sme nevinní! Iste šľachetný človek kresťan…
    </p>
    <p>
     MARÍNA: Veď vy viete, kto ho sňal.
    </p>
    <p>
     FARÁR: Neviem.
    </p>
    <p>
     MARÍNA: A keby ste vedeli, by ste mi povedali?
    </p>
    <p>
     FARÁR: Nepovedal.
    </p>
    <p>
     MARÍNA
     <span class="emphasis">
      <em>
       (žiali):
      </em>
     </span>
     A tak mi v ničom pravdy nepoviete. Len aby vás
            nestáli hlavy tie vaše výčiny aj s notárom.
    </p>
    <p>
     FARÁR: My máme hláv ako draci: po tri, viac! Každý náš verný nosí jednu a noví sa
            rodia.
    </p>
    <p>
     MARÍNA: Vy ako v rozprávke… Mier, Bože, daj už mier na svete!
    </p>
    <p>
     FARÁR: Mier, milostivá? To ešte potrvá. Tu sú proroctvá blahoslaveného Bobolu —
            Korzewieckému, a v tie ja verím.
    </p>
    <p>
     NOTÁR: Už zdržuješ, mamička, deti plačú.
    </p>
    <p>
     MARÍNA
     <span class="emphasis">
      <em>
       (ukloní sa a ide):
      </em>
     </span>
     Plačú za tebou…
    </p>
    <p>
     NOTÁR
     <span class="emphasis">
      <em>
       (poteší):
      </em>
     </span>
     Raňajkovať budem s vami!
     <span class="emphasis">
      <em>
       (Zapáli si
               cigaretu.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2595397">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Notár, farár.
      </em>
     </span>
    </p>
    <p>
    </p>
    <p>
     NOTÁR
     <span class="emphasis">
      <em>
       (farárovi):
      </em>
     </span>
     …A toto
     <span class="emphasis">
      <em>
       (ukazuje na
               cigaretu)
      </em>
     </span>
     bývajú moje raňajky.
    </p>
    <p>
     FARÁR: I ja: v noci nespím, vo dne nejem.
    </p>
    <p>
     NOTÁR: Vy ste sami, ale ja rozčúlenie zastieram kanceláriou, úradnou robotou žene,
            matke, jej i mojim dvom kvietkam…
     <span class="emphasis">
      <em>
       (Chytá sa za čelo rukou a vzdorne ruku
               strhne.)
      </em>
     </span>
     Načo ste vy mňa len hnali do ženby! Čo sa teraz namyslím na ženu,
            deti a nemôžem sa voľne hýbať.
    </p>
    <p>
     FARÁR: Bolo na čase ten rozblúdený život zanechať.
    </p>
    <p>
     NOTÁR: Frajerky ma nehatili… Teraz som zviazaný, až v slychách trhá!
    </p>
    <p>
     FARÁR: Strašné sny! Dodnes rána sa mi tri razy prisnilo to isté: súdilo ma mnoho
            sudcov, ale nešlo mi do hlavy, že predsedom bol biely kňaz…
    </p>
    <p>
     NOTÁR
     <span class="emphasis">
      <em>
       (glosuje):
      </em>
     </span>
     To bola už tá, v rubáši.
    </p>
    <p>
     FARÁR: Ten do mňa dorážal najzúrivejšie a konečne odsúdili ma na pätnásť rokov.
            Vydýchol som si — prebral sa. Čuť kroky pod oblokmi… Skočím pozrieť, že už žandári.
            Nikto! Usínam akoby znova a zase ten súd, pätnásť rokov, a znova… do zbláznenia!…
    </p>
    <p>
     NOTÁR: Videlo sa im iste málo tých pätnásť rôčkov,
    </p>
    <p>
     čo by ste vy chceli.
     <span class="emphasis">
      <em>
       (Vezme knihu, zákon.)
      </em>
     </span>
     Ale bude to o kus
            ďalej. Do súdneho dňa, velebný pane!
     <span class="emphasis">
      <em>
       (Šepmo.)
      </em>
     </span>
     To bude povraz…
     <span class="emphasis">
      <em>
       (Položí knihu.)
      </em>
     </span>
     Vy len vo sne vídate žandárov, ja i bez sna
            vidím, že už prídu… My, vy a ja, vojnu prehráme. Boj náš je nerovný. My len slová máme a
            nepriateľ má žandárov a sudcov, a kat sa nájde.
    </p>
    <p>
     FARÁR: Naši protivníci boli záludní.
    </p>
    <p>
     NOTÁR: Je ako pred búrkou, všetko sa kryje, nevojde, kto nemusí; ani zavolaní
            neprídu, a kto vkročí — uteká. Ani nebudeme vedieť, iba keď nás chytia…
    </p>
    <p>
     FARÁR: No, tak by sme, šéf generálneho štábu na Úvaloch, už dlho nebojovali… Tak
            kdeže sme? Len načo ste vy mňa stiahli silou do konzumu, do víru každodenného života a
            boja!? Ste ma štvali, sugerovali mi proti mojim vyskúseným a opodstatneným
            konzervatívnym zásadám: aktívnu účasť — „len v konzume“, potom v obci a konečne vo
            vojne… Keď som ja mohol v tichých múroch fary svoje kňazské povinnosti konať, kostolu a
            vede žiť, modliť sa a tíško dumať o víťazstve slovanských zbraní…
    </p>
    <p>
     NOTÁR: Len vo vašich Rusov nemal som uveriť… Už zase stoja.
    </p>
    <p>
     FARÁR: Tí, priznajme si, to už prehrali.
    </p>
    <p>
     NOTÁR: A my s nimi! Ale nič si nevytýkajme. Zavolala nás veľká doba a čo úlohy
            uložila, musíme dokončiť, čo aj na šibeniciach, lebo by som sa tiež mohol spýtať vás:
            načo ste ma prebúdzali národne a slovansky?… A je mi to dnes jasné, ako deň.
    </p>
    <p>
     FARÁR: To bol prirodzený vývin: od brucha k duchu!
    </p>
    <p>
     NOTÁR: Áno, bol, ale ľud ste nepripravili. Sami ste žili s Murgačom a Sýpajom,
            hotovými charaktermi. Ani mňa nepoučili hneď z príchodu o svojom základnom zmýšľaní, keď
            sa nieslo, že ste pansláv. Som sa musel prebiť k presvedčeniu a len vojna nás zbratrila
            po tom duchu vašom, ale ľud neprebudený a nechápavý. Kázali ste národu modliť sa, ale
            neprelievali z duše svojej do sŕdc a hláv národa obsah pojmov: človek, Slovák, Slovan —
            za roky, a razom sme chceli, aby nás chápal v najvyšších polohách!…
    </p>
    <p>
     FARÁR: Maďarónstvom bol a je napáchnutý… Táral do sveta, čo počul: či odo mňa v
            kostole, pri spovedi, či od vás v konzume, v obci a na každom kroku. Taký národ sa sám
            nespasí, len Boh a veľký brat by ho mohol vytrhnúť z tône národnej smrti.
    </p>
    <p>
     NOTÁR: Nie! Pomstilo sa nám, že sme sa za desať rokov o národné prebudenie nestarali,
            a razom chceli od neho, aby už konal v duchu našich ideálov a praktických cieľov, o
            ktorých sotva čo počul a čítal. Skrytie zvona v Osádke bol prvý veľký čin ľudu proti
            vojne, ale i to iste náboženský a nie národne uvedomelý. Čo to mňa stálo premýšľania a
            čítania doplniť sa národným povedomím!
    </p>
    <p>
     FARÁR: Vy máte krásny vývin duchovný. Od otrávenej školskej výučby, od maďarského
            opozičníctva k demokracii, rodoľubstvu, slovanstvu, až k panslavizmu, až po všeľudské
            ideály slobody a mieru…
    </p>
    <p>
     NOTÁR
     <span class="emphasis">
      <em>
       (odmieta chválu, ironicky):
      </em>
     </span>
     … A teraz to všetko v nás
            zavesia na hák!
     <span class="emphasis">
      <em>
       (Ukáže prstom šibenicu. Posmešne.)
      </em>
     </span>
     Či nás nebude
            škoda? Lebo že sme zrádzali Uhorsko — zákony hovoria
     <span class="emphasis">
      <em>
       (ukáže rukou na zákonníky
               na stole);
      </em>
     </span>
     že sme zradili tento slovenský ľud — svedčí sám proti nám; že
            som ja zradil ženu, deti — hovorí mi žena, rodina. Nuž načo sme tu toľkí zradcovia?!…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2595660">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Notár, farár, Dlhý.
      </em>
     </span>
    </p>
    <p>
    </p>
    <p>
     DLHÝ
     <span class="emphasis">
      <em>
       (od verandy, zľava; príde, nazerá, kto je dnu; vojde):
      </em>
     </span>
     Odkázal si, ale večer som nechcel prísť, aby nebolo, že sa v noci s vami schádzam.
    </p>
    <p>
     FARÁR: Nežiadali sme od vás nič, len viac mlčať, zachovať viac vernosti k samému
            sebe.
    </p>
    <p>
     NOTÁR: Krčíš sa, hrb ti narastie, na môj dušu — hrb, kamarát Tóno. Si ty vyšiel… Ale
            dosvedčiť, čo sprostý ľud o nás miatol…
    </p>
    <p>
     DLHÝ: Jožko môj, kamarát drahý, pri súde napravím. Mňa zastrašil sudca: „Vy ste
            vojak! Upozorňujem vás na vojenský trestný zákon. Hovorte pravdu, lebo za falošné
            svedectvo a krivú prísahu následky budú kruté!“ Život svoj má každý rád… A ja mám starú
            mať, sestru, na ktoré…
    </p>
    <p>
     NOTÁR: … si myslel. Ale na moje dve deti si nepomyslel…
    </p>
    <p>
     DLHÝ: Mne nedal sudca hovoriť. On to už mal pozbierané. Mňa sa prosto pýtal: „Boli
            ste pri tom v hostinci u Bačkov? Boli ste v notárskej kancelárii? Boli v konzume? Boli
            pred kostolom?“ a doslovne vaše reči uvádzal. Nemohol som zapierať, že som tam nebol…
    </p>
    <p>
     NOTÁR: Ale počuť si všetko nemusel… Hľaď, Babál, Bukovec tiež počuli a — nepočuli.
    </p>
    <p>
     DLHÝ: Pred súdom ťa budem brániť, ako len budem vládnuť.
    </p>
    <p>
     NOTÁR
     <span class="emphasis">
      <em>
       (ironicky):
      </em>
     </span>
     Ešte je vojna, daj pozor, môžu ťa predsa len
            na front vytiahnuť…
    </p>
    <p>
     DLHÝ: No jednako: čo budem môcť, na dobré obrátim. Odpusť mi, odpustite, páni, moju
            slabosť, nie zradu…
    </p>
    <p>
     FARÁR: Nech vám Boh odpúšťa.
     <span class="emphasis">
      <em>
       (Podá ruku Dlhému.)
      </em>
     </span>
    </p>
    <p>
     NOTÁR: A kat ťa vešia!
     <span class="emphasis">
      <em>
       (Farárovi.)
      </em>
     </span>
     Čo to robíte? Ruku podávate?
            To je barania zhovievavosť! Hľa, moja „pravá ruka“, vyšetrovaný na fronte, čo povedal:
            „Notár s farárom nám kázali zaujať celé Rusko! Aby sme už boli v Moskve!“ To je vtip!…
            Aj druhí tak… Len sprostáci a baby, šplhavý Mydlár a niekoľkí vojaci…
    </p>
    <p>
     DLHÝ: Keď som ja nie vtipný…
    </p>
    <p>
     NOTÁR: Dievčatá, herečky tvoje, národné piesne, ktorým ich učil pán farár a vlastne
            ty, ty — vzali na seba, aby si ty neprišiel do omáčky… A ty? Naše reči, naše skutky,
            ktorými ide o veci celého národa, ku ktorému sa i ty chceš počítať — si bľabotal Maxovi,
            žandárom…
    </p>
    <p>
     DLHÝ: Utekal som pred nimi, skrýval sa, našli ma, čo kde. Bál som sa ich, že ma
            zdrapia…
    </p>
    <p>
     NOTÁR: I tak si mal mlčať! Život si chrániť, frontu sa strániť, dobre, ak čestne; ale
            nie zradou na bratoch!… Si ty muž? Priateľ? Druh po presvedčení? Ani po členky
            zbojníkovi, ani po členky detvianskemu valachovi. I ten si spieva:
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Či ma budú mučiť, či v kolese lámať…
       </em>
      </span>
      <br/>
      <span class="emphasis">
       <em>
        keby vyvodloval, bola by my hanba,
       </em>
      </span>
      <br/>
      <span class="emphasis">
       <em>
        veru by sa hneval môj kamarát na mňa!
       </em>
      </span>
     </p>
    </div>
    <p>
    </p>
    <p>
    </p>
    <p>
     Tam by ti valaškou hlavu rozštiepili… Ale nie! Ži, dýchaj, vláč sa, len sa nežeň, aby
            si nenaplodil sebe podobných zemeplazov!
    </p>
    <p>
     FARÁR: Veru smutné, ale poďme, pán učiteľ, odbaviť si našu povinnosť rannú do
            kostola. Zbohom!
     <span class="emphasis">
      <em>
       (Ide na verandu a naľavo preč.)
      </em>
     </span>
    </p>
    <p>
     DLHÝ: Zastrašení sme… Po dedine celý mesiac žandári, sudcovia, úradníci terorizujú…
            Lesmajster, horári…
     <span class="emphasis">
      <em>
       (Podáva ruku.)
      </em>
     </span>
    </p>
    <p>
     NOTÁR
     <span class="emphasis">
      <em>
       (dá si ruky krížom na chrbát, schválne):
      </em>
     </span>
     Teraz už
            nezrádzaj mne, ale tam, kde si začal. My sme skončili; priateľstvo a bratstvo naše
            padlo.
     <span class="emphasis">
      <em>
       (Obráti sa, preč.)
      </em>
     </span>
    </p>
    <p>
     DLHÝ
     <span class="emphasis">
      <em>
       (vychodí za farárom):
      </em>
     </span>
     Ja si ťa ešte získam…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2595917">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Murgač.
      </em>
     </span>
    </p>
    <p>
    </p>
    <p>
     MURGAČ
     <span class="emphasis">
      <em>
       (vchádza s modlitebnou knihou, ide do kostola, ale sa zastavil a
               vstupuje dvarami sprava):
      </em>
     </span>
     Pochválen Ježiš…
    </p>
    <p>
     NOTÁR
     <span class="emphasis">
      <em>
       (s láskou, vďačnosťou vystrie k nemu ruky):
      </em>
     </span>
     Verná moja
            duša! Otec náš… Naveky! Do kostolíčka?
    </p>
    <p>
     MURGAČ: Stará, nevládna, iba sa modliť!
    </p>
    <p>
     NOTÁR: Modlite sa. Dosť ste sa napracovali, natrpeli. I ja som vám pridal, nechtiac a
            nevoľne…
    </p>
    <p>
     MURGAČ: Čože o to! Ale srdce ako v kliešťach o vás, o vás! Ach, načo som to dožil!
            Janko už o ničom nevie… Ako ja to prežijem?
    </p>
    <p>
     NOTÁR: V spomienkach, že sme sa stretli za jedným cieľom: niekoľko ľudí proti celým
            ríšam. Bláznovstvo, ale pekné! Len to mi, pán Murgač, odpustite, že som tú Maxovu
            zápisnicu nezničil a vydal súdu… Nebol som vari ešte dosť dospelý na viac, ako ju ukryť,
            a ten zbojník šiel sa o nej prezvedieť k súdu…
     <span class="emphasis">
      <em>
       (Podávajú si ruky.)
      </em>
     </span>
    </p>
    <p>
     MURGAČ: Otec, pán notár, otec vlastný by nás nebol mohol lepšie zakryť… Ba mali ste
            ju vydať hneď, lebo márne boli vaše ospravedlňovania nás, záštita vaša mňa a nebohého
            Janka odkryla tým vlkom celé vaše zmýšľanie…
    </p>
    <p>
     NOTÁR: A predsa som ju mal spáliť! Tak som neposlúžil ani vám, ani priateľovi
            Sýpajovi a napokon ani sebe.
    </p>
    <p>
     MURGAČ: Ešte neklesajte na duchu… Synom svojim, i Jankovým, som napísal: aby sa
            neukázali mne na oči a Jankovi na hrob nekročili, ak nás zaprú… A v dedine máme už
            niekoľko občanov, i ženy, smelšie, čo sú ochotní vás a pána farára brániť pred súdom…
            Hlásia sa. Ja už viem. A ešte ich bude viac!
    </p>
    <p>
     NOTÁR: Otec ste vy a otcom chcete byť i nám, mne, ale súd dá na tých, čo svedčia, nie
            čo odporujú. Tu máte svoj prípad! Márne zaprel Babál, Bukovec, keď svedčili iní… Ďakujem
            vám! Vy chcete do kostola. Zdržal som vás. Pán farár už slúži…
    </p>
    <p>
     MURGAČ: Bože môj nebeský! Keď aj trpieť, len už zhynúť nedaj, ako náš Sládkovič
            zaspieval…
     <span class="emphasis">
      <em>
       (Vyjde.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2596053">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Bielik.
      </em>
     </span>
    </p>
    <p>
    </p>
    <p>
     BIELIK
     <span class="emphasis">
      <em>
       (prichodí zľava, verandou).
      </em>
     </span>
    </p>
    <p>
     NOTÁR
     <span class="emphasis">
      <em>
       (víta ho podaním oboch rúk):
      </em>
     </span>
     Načo, ty sa ideš odobrať?
            Cítiš aj ty, že bude zle s nami? My s farárom to už voniame na kilometre, ani kopov
            diviaka… Tak čo?
    </p>
    <p>
     BIELIK: V konzume poúčtuje už aj sám Dlhý. Niet čo objednávať, ani predávať… Ja,
            braček drahý, neprišiel som sa odobrať od teba, ale prišiel som sa ti poďakovať z
            konzumu, z účtovníctva.
    </p>
    <p>
     NOTÁR: Ty? Načo Bielik? Po mne prvý zakladateľ?
    </p>
    <p>
     BIELIK: To vyšetrovanie ma o nervy donieslo. Trasiem sa ešte teraz, keď na to
            pomyslím. Iba moja nahluchlosť ma zachránila, ďakujem Pánu Bohu. „Čo povedal farár, čo
            notár u Bačkov, pri tej revízii účtov, pred kostolom, v kancelárii? a bohviekde!“ Čo
            povedali? — Keby som ja vedel… „Museli ste počuť, keď druhí počuli. Pán učiteľ Dlhý a vy
            nie?! Nie! Ja som obsluhoval, dával pozor na kasu a nie na reči… A mne už v ušiach
     <span class="emphasis">
      <em>
       (chytá sa za ne)
      </em>
     </span>
     zalíha…“
    </p>
    <p>
     NOTÁR: Ty si charakter!
     <span class="emphasis">
      <em>
       (Objíme ho.)
      </em>
     </span>
     Tak robí poriadny človek a
            kamarát. Neblboce, ako Dlhý Maxovi a žandárom i sudcom.
    </p>
    <p>
     BIELIK: Ten Maxo, chodí ako páv. Hrdý, nehľadí ani. „Servus“, kýva mi rukou povýšene.
            Už si myslí, že bude v Bystrici poštmajstrom.
    </p>
    <p>
     NOTÁR: Je to psí, ale dôsledný charakter.
    </p>
    <p>
     BIELIK: A či len on? Koľkí! A ešte do konzumu, do hostinca sa nehanbia… Ja idem, mňa
            prepusť od prvého…
    </p>
    <p>
     NOTÁR: Deväťadvadsiateho dnes, a ty chceš?… Nebude ti chýbať ten dôchodček? Práve
            teraz v tom nedostatku?
    </p>
    <p>
     BIELIK: Už čo len čaj s krumplíkom budem jesť! Deti som odchoval, predal Maďarom,
            predával i seba, nechceli ma, zachránil som sa tu, pri tebe. Mám otcovskú chalúpku, idem
            vrátiť rodnej dedinke svoje kosti, stratiť sa z očí…
    </p>
    <p>
     NOTÁR: Topí sa náš ľud, dôvera hynie, spúšťate člny? Bojíš sa ich.
    </p>
    <p>
     BIELIK: Bojím…
    </p>
    <p>
     NOTÁR: Si úprimný, Náco môj!
     <span class="emphasis">
      <em>
       (Objíme ho.)
      </em>
     </span>
     Ďakujem ti za pomoc,
            kde a kedy bola mi treba. Teraz by mi bola najviac, lebo ja inštinktívne cítim, že nás
            dlho už nenechajú úvalské cesty tlačiť. Ďakujem ti!
     <span class="emphasis">
      <em>
       (Trasie mu
               ruky.)
      </em>
     </span>
     Na prvého teda odoberieme…
    </p>
    <p>
     BIELIK: Mám na halier v poriadku.
     <span class="emphasis">
      <em>
       (Ide von.)
      </em>
     </span>
     Kasu i knihy!
    </p>
    <p>
     NOTÁR: Ja viem, že si bol čestným šafárom… A bol by si mohol ešte poslúžiť… Ale ty si
            rozumieš najlepšie… No, liter vína ešte vypijeme spolu a zaspievaš mi starým svojím
            hlasom:
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Kto ťa bude, vínko, piti,
       </em>
      </span>
      <br/>
      <span class="emphasis">
       <em>
        keď ja budem v hrobe hniti…?
       </em>
      </span>
     </p>
    </div>
    <p>
    </p>
    <p>
    </p>
    <p>
     BIELIK: Ale, ale — tú nie, nie! O živote ti zaspievam… Hoci dnes večer. Detvianske,
            mládeneckú:
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Frajerôčka moja, nepúšťaj nikoho,
       </em>
      </span>
      <br/>
      <span class="emphasis">
       <em>
        lebo mňa zabijú, lebo ja dakoho…
       </em>
      </span>
     </p>
    </div>
    <p>
    </p>
    <p>
    </p>
    <p>
     NOTÁR
     <span class="emphasis">
      <em>
       (Bielika silne oblapí a bozká).
      </em>
     </span>
    </p>
    <p>
     BIELIK
     <span class="emphasis">
      <em>
       (utrie si oči šatôčkou, neobzrie sa, len záporne kýva hlavou,
               pozdraví klobúkom a vyjde na verandu a vľavo preč).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2596302">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Bukovec, Babál.
      </em>
     </span>
    </p>
    <p>
    </p>
    <p>
     NOTÁR
     <span class="emphasis">
      <em>
       (podíva sa za Bielikom, zastane, uvažuje, berie zákonník a hľadí doň;
               silne fajčí, ako vôbec mnoho fajčí; teraz nervózne zapáli si a zas a zas).
      </em>
     </span>
    </p>
    <p>
     BUKOVEC a BABÁL
     <span class="emphasis">
      <em>
       (prichodia dverami sprava).
      </em>
     </span>
    </p>
    <p>
     NOTÁR
     <span class="emphasis">
      <em>
       (odloží knihu):
      </em>
     </span>
     Zase priatelia? Ľudia boží, vy sa chodíte
            odoberať, ani nie inšie!
     <span class="emphasis">
      <em>
       (Podáva ruky.)
      </em>
     </span>
     Kosíte? Sušíte?
    </p>
    <p>
     BUKOVEC: I sami sme pomysleli, že sa tejto kosby neukážete na lúkach, a teraz nám i
            pán farár, aby sme vás zavolali.
    </p>
    <p>
     NOTÁR: Kosiť? Iba ak halušky z misy!
    </p>
    <p>
     BABÁL: I tie!
    </p>
    <p>
     NOTÁR: Teraz je málo múky!
    </p>
    <p>
     BABÁL: Pridáme viac krumpľov!
     <span class="emphasis">
      <em>
       (Smiech.)
      </em>
     </span>
    </p>
    <p>
     BUKOVEC: Aby vám tie myšlienky vyvialo z hlavy.
    </p>
    <p>
     NOTÁR: Priatelia, či je to, ako keď sme sa vše zapili a išli do hory hlavu vyviať? Už
            je po dobrej vôli. Zradili ste ma. Nie vy, božeuchovaj, ale celá obec…
    </p>
    <p>
     BABÁL: Nás tri dni vodili z áreštu pred sudcu a zase nazad a zase von.
    </p>
    <p>
     BUKOVEC: „Ej, to už, páni, a čo by ste mi kliešťami jazyk ťahali — neviem, nepoviem.“
            A my vás ešte budeme brániť! Ja viem cestu do Pešti, veď ste ma vy vodili po nej. Len
            lesmajster a páni sú zbojníci, chodia z dom na dom strašiť skrze trovy pravoty…
    </p>
    <p>
     NOTÁR: To, priatelia, to je smutné… A čo by nás tí páni dali zatvárať a hoci povešať,
            ale že im národ svedčí a pre „trovy“ ma zrádza — to ma bolí!
     <span class="emphasis">
      <em>
       (Výhražne na Pešť
               trasie rukou.)
      </em>
     </span>
     Ale dožije kto-ten a budete visieť vy tam… a národ predsa
            dočká sa slobody a demokracie! Ďakujem vám za súcit. Som vám, páni, vďačný, že ste mi do
            konca verní…
    </p>
    <p>
     BUKOVEC a BABÁL: Vy nám, vy nám, celý život!
    </p>
    <p>
     NOTÁR: No, už ako bolo… ale dlho už nebude. Nás už berú…
    </p>
    <p>
     BUKOVEC: Koľko funtov žalôb nazbierame od eráru, keď vás nám vezmú, kým sa vrátite?
    </p>
    <p>
     BABÁL: To už teraz mnohí želejú, čo svedčili… „Kto sa nás zastane, keď teraz musíme
            na nich svedčiť…“ nariekajú.
    </p>
    <p>
     NOTÁR: Nariekajú? Pozdravte ich s Jánošíkom: keď ste ma upiekli, teraz si ma zjedzte!
            Ja celý za vás som pracoval, za celú obec a každého, a vy všetci — česť výnimkám
     <span class="emphasis">
      <em>
       (podáva ruku Bukovcovi i Babálovi)
      </em>
     </span>
     — všetci proti mne na prahu
            najkrajších mojich nádejí, nie pre mňa
     <span class="emphasis">
      <em>
       (udrie sa v prsia)
      </em>
     </span>
     , veď ja
            som mohol byť pánom, voziť sa s pánmi po vás!
     <span class="emphasis">
      <em>
       (Stíši hlas.)
      </em>
     </span>
     A za
            všetko, za všetko o rozum, do blázinca ma chcú doniesť, do áreštu na roky a roky, na
            šibenicu… Ja sa guľky nebojím, keby ma na front poslali, ako že som odobraný, ale oni ma
            budú chcieť vešať, aby som im neušiel ta, kam som radil všetkým Slovákom, za príkladom
            Čechov, lebo za Uhorsko nemali sme prečo bojovať, vyznávam živý i mŕtvy.
    </p>
    <p>
     BUKOVEC: Ste vzrušený… pre pravdu.
    </p>
    <p>
     BABÁL: Prosím vás!
     <span class="emphasis">
      <em>
       (Vystiera ruku.)
      </em>
     </span>
    </p>
    <p>
     BUKOVEC: Príďte medzi nás na lúky…
     <span class="emphasis">
      <em>
       (Vystiera ruku.)
      </em>
     </span>
    </p>
    <p>
     BABÁL: Prosím vás!
     <span class="emphasis">
      <em>
       (Vystiera ruku.)
      </em>
     </span>
    </p>
    <p>
     NOTÁR
     <span class="emphasis">
      <em>
       (podáva ruky):
      </em>
     </span>
     Na olovrant prídem! Ale aby boli dievčence,
            čo mi zaspievajú…
     <span class="emphasis">
      <em>
       (Klopanie na dvere.)
      </em>
     </span>
    </p>
    <p>
     BUKOVEC a BABÁL: Však sú teraz samé ženy v poli. Zaspievajú! Budeme vás čakať.
     <span class="emphasis">
      <em>
       (Vyjdú.)
      </em>
     </span>
    </p>
    <p>
     NOTÁR: Do videnia!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2596558">
        </a>
        Výstup 9.
       </h2>
      </div>
     </div>
    </div>
    <p>
     <span class="emphasis">
      <em>
       Notár, nevesta.
      </em>
     </span>
    </p>
    <p>
    </p>
    <p>
     NEVESTA
     <span class="emphasis">
      <em>
       (pri dverách):
      </em>
     </span>
     Čože ma dali volať?
    </p>
    <p>
     NOTÁR: A vy, Palúška, to neviete? Postavili ste si plot od fary a kostola…
    </p>
    <p>
     NEVESTA: Aký plot?
    </p>
    <p>
     NOTÁR: Akože pozriete farárovi do očí, keď ste ho za dobrú radu vášmu mužovi — aby
            vám a deťom živý a zdravý ostal — zradili, na súd vydali? Z vašich úst vyšlo prvé slovo
            do sveta, čo vravel pán farár pri spovedi vášmu mužovi, keď šiel na front.
    </p>
    <p>
     NEVESTA
     <span class="emphasis">
      <em>
       (so žiaľom):
      </em>
     </span>
     Ja, prosím ponížene, neviem, raz neviem,
            kde som hlavu podela, keď som to slovo mala vyšteknúť… Mne aj otec, aj mama hlavu pília,
            hnevajú sa, vadia, odkedy to navrch vyšlo, že taká hanba na ich dom a rodinu; že len
            prečo som ja to tárala na siatinách a pred horárom ešte. Čo to už Pán Boh vie, kde som
            rozum podela, ale keď druhé ženy tak, nuž aj ja som, verte mi, ako Boha veríte, len od
            radosti sa nezdržala, že ak mi muž nebude hneď písať, že ja už viem, kde bude. A
            podchytili ma, nuž som vyštekala, že mu pán farár poradili cestu z toho pekla do Ruska.
            Veď som ja to šepkávala aj malým našim deťom, keď sa spytovali, kde je otec, ak nepísal…
            a ticho bolo.
    </p>
    <p>
     NOTÁR: Keď tá zrada aj vás bolí, aj rodičia vám dovrávajú tak pri súde zaprite,
            odtajte všetko, a že to nebolo tak, ako je zapísané.
    </p>
    <p>
     NEVESTA: Ale keď už aj muž na fronte vraj tiež svedčil proti pánu farárovi… Aby sa
            jemu niečo nestalo.
    </p>
    <p>
     NOTÁR: Tomu sa môže stať len od guľky, granátu, ale nie od rečí. Majte svedomie:
            vydávať človeka na súd pre dobrú radu, z ktorej ste v celom dome mali radosť…
    </p>
    <p>
     NEVESTA: Mali, mali… A takto som bľabotala… Bože môj, Bože, čo ja už len budem robiť,
            aby som to napravila?
    </p>
    <p>
     NOTÁR: Pomotať, popliesť a zaprieť.
    </p>
    <p>
     NEVESTA: A ak mi zase dajú prisahať?
    </p>
    <p>
     NOTÁR: Odprisahajte — dubcu, vrabcu i tej sove, čo je v hore…
    </p>
    <p>
     NEVESTA: Falošne?
    </p>
    <p>
     NOTÁR: Falošne pred svetom, a predsa bude spravodlivo pred Bohom… Keby ste vy to
            mohli pochopiť…
    </p>
    <p>
     NEVESTA: Ja by som chcela
     <span class="emphasis">
      <em>
       (vychodí),
      </em>
     </span>
     ale či ja to len budem
            vedieť…
     <span class="emphasis">
      <em>
       (plače)
      </em>
     </span>
     keď sú to fiškáli… a ja sprostá žena.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2596717">
        </a>
        Výstup 10.
       </h2>
      </div>
     </div>
    </div>
    <p>
     <span class="emphasis">
      <em>
       Notár, farár, Murgač, Marína.
      </em>
     </span>
    </p>
    <p>
    </p>
    <p>
     FARÁR a MURGAČ
     <span class="emphasis">
      <em>
       (vstúpia zľava od verandy).
      </em>
     </span>
    </p>
    <p>
     FARÁR: Čo sme chceli, hovorili a konali, šlo všetko vedome. Čo za to — zvieme!
    </p>
    <p>
     NOTÁR: Ja idem kávu vyglgnúť, lebo príde žena, a plaču nám tu netreba. Vy si zatiaľ
            pospytujte svedomie, čo ste spravili proti zákonom…
     <span class="emphasis">
      <em>
       (Na Murgača.)
      </em>
     </span>
     Starý pán má v tom skúsenosť, ten vás upamätá.
     <span class="emphasis">
      <em>
       (Vychádza na verandu a
               vpravo.)
      </em>
     </span>
    </p>
    <p>
     MURGAČ: Pán notár nazbieral vôle…
    </p>
    <p>
     FARÁR: On alebo sa rozcíti, alebo je cynik, bezohľadný i oproti sebe. Hodí sa celý,
            do čoho pomyslí, nech to vypáli tak, či tak.
    </p>
    <p>
     MURGAČ: Na vás že trinásť punktov a na notára ešte o jeden viac zozbierali. Na mňa
            boli len tri…
    </p>
    <p>
     FARÁR: Trinásť — štrnásť? Čo by to všetko mohlo byť?
     <span class="emphasis">
      <em>
       (Počíta na
               prstoch.)
      </em>
     </span>
    </p>
    <p>
     MURGAČ
     <span class="emphasis">
      <em>
       (Murgač na prstoch s ním, kontrola).
      </em>
     </span>
    </p>
    <p>
     FARÁR: Nahovárali sme vojakov, aby sa vzdávali, vyčkávali a chválili Rusov…
    </p>
    <p>
     MURGAČ: To sme mali aj my!
    </p>
    <p>
     FARÁR: Odhovárali od vojenských pôžičiek, kázali nasledovať Čechov a ich dobrý
            príklad…
    </p>
    <p>
     MURGAČ: Tí Česi ich budú veľmi zlostiť…
    </p>
    <p>
     FARÁR: Rozdelenie ríše a krajiny jej národom a príbuzné kmene spojiť v jedno… A tak z
            toho môže byť — ako notár vyčítal —
     <span class="emphasis">
      <em>
       (zodvihne zákonník, položí
               späť)
      </em>
     </span>
     i zrada cisársko-kráľovského veličenstva a suma-sumárum dve
            šibenice. No, ja som už, ďakovať Pánu Bohu, po generálnej spovedi. Len by ma Spasiteľ
            náš, Ježiš Kristus, zachránil na ten čas od ťažkého hriechu. Ale azda vo väzení do
            výroku súdu nezhreším smrteľne. Neviem, neviem, ale ako je punkto týchto vecí konečných
            pán notár, keďže je on evanjelik a predplácal i slobodomurársky časopis…
    </p>
    <p>
     MURGAČ: Ale, Bože, taký dobrý človek…
    </p>
    <p>
     NOTÁR
     <span class="emphasis">
      <em>
       (vchádza):
      </em>
     </span>
     Tak na čo ste prišli? Budeme si spievať?
    </p>
    <p>
     FARÁR: Bože, čo??
    </p>
    <p>
     NOTÁR: My už máme len jednu, a to detvianske: „Šibeničky troje, ktorieže ste moje?“
    </p>
    <p>
     FARÁR: Cynizmus, cynizmus… Dôverujme v božiu spravodlivosť, a vy ešte zvlášť i v
            pekný počet ľudí, ktorí vás za dvanásťročnej služby brániť sú hotoví. Spomeňte si predsa
            len na svoje desaťročné výročie, ako vás srdečne oslavovali…
    </p>
    <p>
     NOTÁR: Ale ten preoblečený baran… Pamätáte? Neverili ani tomu, ani mne neuverili
            napokon! Tú psychológiu mi vyložte, že my sme zradcovia pred ľudom!
    </p>
    <p>
     MURGAČ: Otrávená výchova, škola, mesto, spoločnosť bez Boha. Aha, čo som ja mal s
            vlastnými synmi…
    </p>
    <p>
     MARÍNA
     <span class="emphasis">
      <em>
       (behne z verandy sprava):
      </em>
     </span>
     Ježiš, Mária! Dva vozíky
            zastali pred hostincom Bačkových!… Páni a štyria žandári…
     <span class="emphasis">
      <em>
       (Zalamuje
               rukami.)
      </em>
     </span>
    </p>
    <p>
     NOTÁR
     <span class="emphasis">
      <em>
       (s maskou chladnosti):
      </em>
     </span>
     Marína, neplaš! A deti nenechávaj
            samotné.
    </p>
    <p>
     FARÁR
     <span class="emphasis">
      <em>
       (tiež tak, ba s úsmevom):
      </em>
     </span>
     Milostivá, či je to prvý raz? Že
            sa vyrušujete a vzrušujete…
    </p>
    <p>
     MARÍNA
     <span class="emphasis">
      <em>
       (zarazená chladnosťou):
      </em>
     </span>
     Ja som vám len povedať prišla… z
            obloka som videla.
     <span class="emphasis">
      <em>
       (Ide nazad.)
      </em>
     </span>
    </p>
    <p>
     NOTÁR: Nehľad, nevidíš…
     <span class="emphasis">
      <em>
       (Pauza.)
      </em>
     </span>
    </p>
    <p>
     FARÁR: Ale my sa jednak rozíďme… To už po mňa…
    </p>
    <p>
     NOTÁR: Štyria?
    </p>
    <p>
     MURGAČ
     <span class="emphasis">
      <em>
       (podáva ruku):
      </em>
     </span>
     Bože, páni, ak by ozaj už po vás, Boh vás
            sprevádzaj a navráť, ako si mňa!
    </p>
    <p>
     FARÁR: Uslyš, Bože!
    </p>
    <p>
     NOTÁR: Pozdravte našich a spomeňte si vše na nás!
    </p>
    <p>
     MURGAČ
     <span class="emphasis">
      <em>
       (odchádza):
      </em>
     </span>
     Do smrti svojej budem vás, budem… Ach, čo si
            ja počnem medzi týmito vlkmi?
    </p>
    <p>
     NOTÁR: Dôverujte: inakší už ľudia sa povracajú z vojny, zo zajatia…
    </p>
    <p>
     MURGAČ
     <span class="emphasis">
      <em>
       (vyjde; pauza).
      </em>
     </span>
    </p>
    <p>
     FARÁR: To je zlá zvesť…
    </p>
    <p>
     NOTÁR: Moja predtucha… Štyria žandári… Tu sa bude niečo robiť…
     <span class="emphasis">
      <em>
       (Odhodí
               poslednú cigaretu.)
      </em>
     </span>
    </p>
    <p>
     FARÁR: Skúša nás dobrotivý Otec… Idem. Viem, že takto na slobode už dlho nebudeme.
            Boh vie, čo nás čaká…
     <span class="emphasis">
      <em>
       (Objíma notára.)
      </em>
     </span>
     Lúčim sa s vami úprimne,
            bratsky, vo viere v naše ideály a moje proroctvá… Píšte mi, kde budete, i ja vám budem,
            ak mi život nechajú… I keď ma už neteší, len koniec tejto búrky sveta chcel by som
            dožiť. Ak nás povešajú, budeme mať smrť za sebou, len by bol Pán Boh duši milostivý.
            Nech vás Boh sprevádza na každom voľnom i nevoľnom kroku.
     <span class="emphasis">
      <em>
       (Dva razy sa
               pobozkajú.)
      </em>
     </span>
     Boh vie, či sa ešte uvidíme, kde nás zavlečú a rozvlečú…
    </p>
    <p>
     NOTÁR: Na retiazkach ma vodiť nebudú, ani na radosť nepriateľom, ani na žiaľ našim a
            žene… K duchovnej vzbure, k veľkému presvedčeniu sme chceli vychovať národ, aby pomáhal
            Bohu spasiť sa, až by prišiel čas, a národ líže prach a nás vydáva svojim násilníkom.
            Nedostanú ma! Srdce, to za svoj cit nemôže. Ale takú sprostú hlavu, čo nevedela uvážiť,
            do čoho letí, iba prestreliť…
    </p>
    <p>
     FARÁR
     <span class="emphasis">
      <em>
       (užasne):
      </em>
     </span>
     Čo vy to? Bože milostivý … Odvráť…
    </p>
    <p>
     NOTÁR: Ja nič. Len načo letia mušky do svetla? Lebo rozum nemajú, ale my sme ho mali
            mať!
    </p>
    <p>
     FARÁR: Čo sme dokázali? Márne reči — márna práca…
     <span class="emphasis">
      <em>
       (Pauza.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2597095">
        </a>
        Výstup 11.
       </h2>
      </div>
     </div>
    </div>
    <p>
     <span class="emphasis">
      <em>
       Notár, Marína s deťmi.
      </em>
     </span>
    </p>
    <p>
    </p>
    <p>
     MARÍNA
     <span class="emphasis">
      <em>
       (dovedie za ruky dve dievčatká: trojročné a dvojročné, v košieľkach
               len).
      </em>
     </span>
    </p>
    <p>
     DETI: Dobré ráno, tata! Píšeš?
    </p>
    <p>
     MARÍNA: Idú hore dedinou…
    </p>
    <p>
     NOTÁR
     <span class="emphasis">
      <em>
       (chlácholí):
      </em>
     </span>
     No — no — no!
     <span class="emphasis">
      <em>
       (Deťom.)
      </em>
     </span>
     Písal by som, ale
     <span class="emphasis">
      <em>
       (maznavo)
      </em>
     </span>
     tlocha sa mi luka tlasie…
    </p>
    <p>
     DIEŤA: Netlasie… Ty tlasieš… Ja viem…
    </p>
    <p>
     NOTÁR
     <span class="emphasis">
      <em>
       (zohne sa k deťom a bozká ich):
      </em>
     </span>
     Veď si ty môj mudrc!
     <span class="emphasis">
      <em>
       (Mladšiemu.)
      </em>
     </span>
     Ideš sa umyť!
     <span class="emphasis">
      <em>
       (Dieťa zakryje si očká a
               beží sa skryť.)
      </em>
     </span>
     Mamička, dnes Ružičku a Blanku pekne vyobliekaj, pôjdeme
            na lúku, na kvety!
    </p>
    <p>
     DETI
     <span class="emphasis">
      <em>
       (si ťapuškajú):
      </em>
     </span>
     Na lúku! Na lúku! Mama, poď na kvety!
     <span class="emphasis">
      <em>
       (Ťahajú Marínu na verandu.)
      </em>
     </span>
    </p>
    <p>
     NOTÁR: Pá! Pá! Deti moje!
     <span class="emphasis">
      <em>
       (Bozkáva ich.)
      </em>
     </span>
    </p>
    <p>
     DETI
     <span class="emphasis">
      <em>
       (vedené za ruku Marínou, skáču).
      </em>
     </span>
    </p>
    <p>
     NOTÁR
     <span class="emphasis">
      <em>
       (podá Maríne ruku):
      </em>
     </span>
     Nesmúť, žena moja. Osudu nevyhneš…
     <span class="emphasis">
      <em>
       (Bozká ju na vlasy.)
      </em>
     </span>
     Mali ma zabiť na fronte… bola by si i tak
            vdovou… s mojimi sirôtkami…
     <span class="emphasis">
      <em>
       (Na ruky vezme deti, bozkáva a oddá na ruky
               Maríne.)
      </em>
     </span>
    </p>
    <p>
     DIEŤA
     <span class="emphasis">
      <em>
       (sa utrie):
      </em>
     </span>
     Aké máš fúzy…
    </p>
    <p>
     NOTÁR: Stlapatie…
    </p>
    <p>
     MARÍNA: Ale čo ty ešte vytrpíš…
     <span class="emphasis">
      <em>
       (Objíme ho.)
      </em>
     </span>
    </p>
    <p>
     NOTÁR: Budete ma navštevovať…
     <span class="emphasis">
      <em>
       (Skladá jej ruku z pleca a bozká jej ju dlhým
               vrelým bozkom.)
      </em>
     </span>
    </p>
    <p>
     MARÍNA
     <span class="emphasis">
      <em>
       (ide na verandu vpravo).
      </em>
     </span>
    </p>
    <p>
     NOTÁR
     <span class="emphasis">
      <em>
       (dlho za ňou hľadí a do dlane utrie slzu, mužsky, krátko, nečakal ju,
               totiž slzu).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2597274">
        </a>
        Výstup 12.
       </h2>
      </div>
     </div>
    </div>
    <p>
     <span class="emphasis">
      <em>
       Notár, slúžny, župný účtovník, II. notár, richtár, dvaja žandári.
      </em>
     </span>
    </p>
    <p>
    </p>
    <p>
     SLÚŽNY, ÚČTOVNÍK, II. NOTÁR, RICHTÁR
     <span class="emphasis">
      <em>
       (vstupujú dverami sprava, ruky
               nepodávajú).
      </em>
     </span>
    </p>
    <p>
     NOTÁR
     <span class="emphasis">
      <em>
       (nemo kývne hlavou).
      </em>
     </span>
    </p>
    <p>
     SLÚŽNY: Prišli sme odobrať notársky úrad. Tu váš zástupca.
    </p>
    <p>
     ÚČTOVNÍK a II. NOTÁR: Servus.
     <span class="emphasis">
      <em>
       (Sadajú a píšu zápisnicu.)
      </em>
     </span>
    </p>
    <p>
     NOTÁR: Čakal som vás.
    </p>
    <p>
     SLÚŽNY: Nečakaných! Hja, komu niet rady…
    </p>
    <p>
     NOTÁR: Ďakujem za poučenie.
    </p>
    <p>
     SLÚŽNY: V privátnom byte nemáte úradných vecí?
    </p>
    <p>
     NOTÁR: Myslím nie. Ale, ak chcete… i tam mám stolík…
    </p>
    <p>
     SLÚŽNY: Vojdime.
     <span class="emphasis">
      <em>
       (Idú na verandu a vpravo.)
      </em>
     </span>
    </p>
    <p>
     ŽANDÁRI
     <span class="emphasis">
      <em>
       (hniezdia sa a nazerajú za nimi).
      </em>
     </span>
    </p>
    <p>
     ÚČTOVNÍK a II. NOTÁR
     <span class="emphasis">
      <em>
       (kukajú knihy, police a píšu):
      </em>
     </span>
     „Zápisnica“
            — „tri knihy matrík“…
    </p>
    <p>
     ÚČTOVNÍK: Pán richtár, peniaze obecné, štátne?
    </p>
    <p>
     RICHTÁR: Naše knihy a peniaze s pánom notárom vždy boli v poriadku. Slúžim obci
            dvadsať rokov. Za to stojím, pán stoličný účtovník!
    </p>
    <p>
     ÚČTOVNÍK: V poriadku.
     <span class="emphasis">
      <em>
       (Nazrie do zápisnice.)
      </em>
     </span>
     Stačí… Ostatné je
            forma.
    </p>
    <p>
     SLÚŽNY
     <span class="emphasis">
      <em>
       (vychádza s knižkou v ruke, rozčúlený):
      </em>
     </span>
     I to je dôkaz
            vášho zmýšľania… Čuj, svete, v Uhorsku notár číta knihu „Július Botto: Slováci. Vývin
            ich národného povedomia.“
    </p>
    <p>
     NOTÁR: Až potiaľ som dospel!
     <span class="emphasis">
      <em>
       (Vypne sa.)
      </em>
     </span>
    </p>
    <p>
     SLÚŽNY: A oplačete to!
     <span class="emphasis">
      <em>
       (Hodí knihu na stôl.)
      </em>
     </span>
    </p>
    <p>
     NOTÁR: Boh vidí — nie!
    </p>
    <p>
     ÚČTOVNÍK: Zápisnicu podpíš.
     <span class="emphasis">
      <em>
       (Podá pero notárovi.)
      </em>
     </span>
    </p>
    <p>
     NOTÁR
     <span class="emphasis">
      <em>
       (podpíše):
      </em>
     </span>
     Amen!
    </p>
    <p>
     SLÚŽNY, ÚČTOVNÍK, II. NOTÁR
     <span class="emphasis">
      <em>
       (idú bez slova preč, ako prišli).
      </em>
     </span>
    </p>
    <p>
     ŽANDÁRI
     <span class="emphasis">
      <em>
       (oddávajú im vojensky česť).
      </em>
     </span>
    </p>
    <p>
     NOTÁR
     <span class="emphasis">
      <em>
       (stojí a vyzýva žandára):
      </em>
     </span>
     Tak?…
    </p>
    <p>
     ŽANDÁR
     <span class="emphasis">
      <em>
       (vytiahne hárok):
      </em>
     </span>
     Z rozkazu vojenského prokurátora vás
            týmto v mene zákona zadržujem.
    </p>
    <p>
     NOTÁR: Viem, čo nasleduje… Pán richtár! Ďakujem vám za úprimnosť! Pozdravte pani
            richtárku, aby sa nehnevala na mňa, že sme sa kedy-tedy zapili…
    </p>
    <p>
     RICHTÁR: Pili sme za svoje! A keby ste boli viac o seba stáli a menej o dedinu,
            nemuselo vás to stihnúť. Ale pamätať vás budeme, oj, budeme! Nech vás Boh sprevádza!
     <span class="emphasis">
      <em>
       (Podajú si ruky.)
      </em>
     </span>
    </p>
    <p>
     NOTÁR
     <span class="emphasis">
      <em>
       (žandárom):
      </em>
     </span>
     Dovoľte povedať slovo žene a mojim sirôtkam…
     <span class="emphasis">
      <em>
       (Zlyhá mu žiaľom hlas.)
      </em>
     </span>
     A potom už hoci založte retiazky…
    </p>
    <p>
     ŽANDÁR
     <span class="emphasis">
      <em>
       (úklonom hlavy povolí).
      </em>
     </span>
    </p>
    <p>
     NOTÁR
     <span class="emphasis">
      <em>
       (ide na verandu vpravo; pauza, výstrel, ustrnutie).
      </em>
     </span>
    </p>
    <p>
     ŽANDÁR
     <span class="emphasis">
      <em>
       (po pauze ide za ním — vychádza):
      </em>
     </span>
     Strelec… Je mŕtvy…
    </p>
    <p>
     FARÁR
     <span class="emphasis">
      <em>
       (vstupuje, v kabáte, klobúku, s retiazkami na rukách, sprevádzaný
               dvoma žandármi).
      </em>
     </span>
    </p>
    <p>
     RICHTÁR
     <span class="emphasis">
      <em>
       (tiež postúpi za žandárom, vracia sa):
      </em>
     </span>
     Predbehol, páni,
            vaše súdy a zákony… Boh ho osláv!
    </p>
    <p>
     MARÍNA
     <span class="emphasis">
      <em>
       (za scénou):
      </em>
     </span>
     Jožko! Siroty moje! Bože!…
    </p>
    <p>
     ŽANDÁR
     <span class="emphasis">
      <em>
       (farárovi):
      </em>
     </span>
     Pôjdete sám…
    </p>
    <p>
     FARÁR: Boh s tebou, milý môj brat!
     <span class="emphasis">
      <em>
       (Vystiera ruky na verandu.)
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
   </div>
  </div>
 </body>
</html>
