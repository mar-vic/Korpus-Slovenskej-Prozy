<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2522990">
       </a>
       I. Po bitke krásnohorskej
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pod vrchom Javoriny na gemerskom Horehroní, práve pri rieke Hrone, stojí červená skala,
         na prvý pohľad ako čo by bola krvou postriekaná. O skalu stoja opretí dvaja nemeckí
         rytieri, zakrútení do vojenských plášťov, spod ktorých im trčia dlhé, prosté, blyštiace sa
         šable.
   </p>
   <p>
    Jeden z nich bol rytier Maško z Niederlaizu,
    <sup>
     [
     <a class="footnote" href="#ftn.id2523021" name="id2523021">
      1
     </a>
     ]
    </sup>
    prefekt Muránskeho zámku. Hľadí smutno zadumaný pred seba, majúc šišak hlboko
         vtisnutý do čela, z ktorého husté dažďové kropaje padajú na plášť a z neho dolu k zemi.
         Neprestajne prší a čierne mrákavy s blýskavicou a hromobitím akoby hustým nepriezračným
         závojom zaťahujú Kráľovu hoľu a Javoriny. Maškov spoločník rytier Schreiber, kráľovský
         vojenský komisár, premoknutý a preziabnutý, volá na chlapov: „Sapperment,
    <sup>
     [
     <a class="footnote" href="#ftn.id2523044" name="id2523044">
      2
     </a>
     ]
    </sup>
    znášajte drevo, rozduchujte vatru, aby nám ju dákosi dážď nezalial a my aby sme
         tu okolo nej všetci nescepeneli!“
   </p>
   <p>
    Vojaci znášali z hory celé veľké jedle a smreky na vatru, ktoré víchor porúcal a od
         koreňa zo zeme vytrhal, takže veľké, husté kotúče dymu ťahajú sa po úbočiach a po zápoliach
         okolitých vrchov.
   </p>
   <p>
    Rozkladajú viac a viac vatier, blízko jedna od druhej, a smolou presiaknutá smrčina
         praští na nich, vyrážajúc plameňom dohora. Pri ohňoch sa ohrievajú spoločne nemeckí jazdci
         s riadnou cisárskou pechotou, i s gemerskými insurgentmi,
    <sup>
     [
     <a class="footnote" href="#ftn.id2523082" name="id2523082">
      3
     </a>
     ]
    </sup>
    Slovákmi to od Štítnika, Muráňa, Ratkovej a Balogu, spomedzi ktorých chybovali
         ešte čelnejší kapitáni a značná čiastka mužstva. O týchto mali prítomní veľkú starosť, lebo
         nikto nevedel nič určité povedať, kam sa mohli podieť po prehratej bitke.
   </p>
   <p>
    Z vojakov mnohí boli bez zbrane. Ba podaktorí v divom úteku stratili aj šišak
    <sup>
     [
     <a class="footnote" href="#ftn.id2523108" name="id2523108">
      4
     </a>
     ]
    </sup>
    alebo kalpak.
    <sup>
     [
     <a class="footnote" href="#ftn.id2523118" name="id2523118">
      5
     </a>
     ]
    </sup>
    Iní mali poviazanú hlavu alebo ruku a daktorým bol plášť a vojenský oblek
         postriekaný krvou. Ich hladné a dlhým prudkým cvalom umorené kone pásli sa teraz chutne v
         bujnej tráve okolo rieky. Ale daktoré, že boli veľmi unavené, váľali sa v kaluži, alebo
         vyvrátiac sa vystrčili hore kopytá a nikdy viac nevstali.
   </p>
   <p>
    Stalo sa to 7. septembra 1556 po bitke krásnohorskej.
   </p>
   <p>
    „Sapperment, je to naozaj smutný koniec našej výpravy proti Krásnej Hôrke,“
    <sup>
     [
     <a class="footnote" href="#ftn.id2523149" name="id2523149">
      6
     </a>
     ]
    </sup>
    pretrhol Schreiber dlhé mlčanie. „Tak skvele sa to začalo. Zámky hlavných
         odbojníkov a najpoprednejších prívržencov Zápoľovej vdovy,
    <sup>
     [
     <a class="footnote" href="#ftn.id2523166" name="id2523166">
      7
     </a>
     ]
    </sup>
    Peréniho,
    <sup>
     [
     <a class="footnote" href="#ftn.id2523182" name="id2523182">
      8
     </a>
     ]
    </sup>
    Bárciho,
    <sup>
     [
     <a class="footnote" href="#ftn.id2523195" name="id2523195">
      9
     </a>
     ]
    </sup>
    Bátoriho,
    <sup>
     [
     <a class="footnote" href="#ftn.id2523208" name="id2523208">
      10
     </a>
     ]
    </sup>
    sme rozborili a zaujali.“
   </p>
   <p>
    „Ba veru je to pre nás veľká hanba,“ odvetil mrzuto Maško. „Mali sme osemtisíc riadnych
         vojakov a temer toľko insurgentov, a predsa nás nie viac ako tritisíc maďarsko-tatárskych
         jazdcov vedelo nočným časom znenazdania prepadnúť, rozprášiť a zničiť, takže všetky naše
         delá, strelivo a batožina je preč. Ja vám poviem, pán komisár, radšej sme mali pod
         tatárskymi pikami
    <sup>
     [
     <a class="footnote" href="#ftn.id2523240" name="id2523240">
      11
     </a>
     ]
    </sup>
    a jatagánmi
    <sup>
     [
     <a class="footnote" href="#ftn.id2523253" name="id2523253">
      12
     </a>
     ]
    </sup>
    zhynúť, ako si uvaliť takúto škvrnu na našu rytiersku a vojenskú povesť.“
   </p>
   <p>
    „Mein Gott,
    <sup>
     [
     <a class="footnote" href="#ftn.id2523271" name="id2523271">
      13
     </a>
     ]
    </sup>
    šťastie je vrtkavé a krúti sa ako čertovo koleso, čím hore, tým dolu; udatný Hektor
    <sup>
     [
     <a class="footnote" href="#ftn.id2523284" name="id2523284">
      14
     </a>
     ]
    </sup>
    práve tak sa potkne ako opatrný Ulyxes,
    <sup>
     [
     <a class="footnote" href="#ftn.id2523299" name="id2523299">
      15
     </a>
     ]
    </sup>
    čo by sme teda mali zúfať. Veď je to väčšia hanba pre maďarské zemianstvo, že
         sa nehrozí s Turkami spojovať a s divými Tatármi bratríčkovať na skazu kresťanstva.“
   </p>
   <p>
    „A to ver Bebekovi
    <sup>
     [
     <a class="footnote" href="#ftn.id2523319" name="id2523319">
      16
     </a>
     ]
    </sup>
    neposlúži ani na slávu ani úžitok, že si Turkov privolal na pomoc, že mu kráľ Ferdinand
    <sup>
     [
     <a class="footnote" href="#ftn.id2523339" name="id2523339">
      17
     </a>
     ]
    </sup>
    nedal do moci Muránsky zámok, na ktorý si robil nároky, keď ho spolu s grófom Salmom
    <sup>
     [
     <a class="footnote" href="#ftn.id2523358" name="id2523358">
      18
     </a>
     ]
    </sup>
    od Bašovcov
    <sup>
     [
     <a class="footnote" href="#ftn.id2523369" name="id2523369">
      19
     </a>
     ]
    </sup>
    bol vybojoval. Však ho len toto a nič inšie k tomu pohlo, že už teraz po druhý
         raz odskočil od kráľa Ferdinanda a zase sa pripojil k Zápoľke. Je mi to už len za rytiera,
         čo si v slove stojí a dbá o svoju česť a prísahu ako o vlaňajší sneh.“
   </p>
   <p>
    „Už je to raz pravda, že kráľ sa nijako nemôže spoľahnúť na maďarské zemianstvo,“
         povedal Schreiber, „ono je dnes s ním a zajtra proti nemu, aká ho vôľa zájde a ako vetrík
         zaveje, vždy tak obracia kepeň.“
   </p>
   <p>
    „Ba čím väčšmi ho kráľ svojou milosťou a dobrodeniami obsýpa, tým viac ono od neho
         požaduje, a čím viac mu kráľ vôľu hľadá, tým je spurnejšie a zaťatejšie proti nemu. Práve
         tak robia rozmaznané deti dobrému otcovi navzdory, čím viac im tento odpúšťa a voľká. A
         títo zaslepení maďarskí páni nepredvídajú, že ich prepych a ustavičné vzbury sú hlavnou
         príčinou úpadku Uhorskej krajiny.“
   </p>
   <p>
    „Hádam by aj vdova po Zápoľovi bola už v tichosti so svojím synom prebývala v Poľskej,
         keby ju zasa nespokojní veľmoži, ako Bátori, Peréni, Tárci a tuto, hľa, Bebekovci oznove
         neboli vylákali do Sedmohradska,“ povedal Schreiber.
   </p>
   <p>
    „Akože,“ pritakal Maško, „tí ju vyhlásili za kráľovnú a v jej mene zaujali aj šesť
         uhorských stolíc. Ale toto už len predsa kráľ Ferdinand nemohol trpieť a musel sa
         pousilovať pokoriť týchto odbojníkov vojenskou silou a zničiť hlavnú podporu zápoľovskej
         vzbury, aby potom, majúc za chrbtom zabezpečené Horné Uhorsko, mohol sa s celou silou
         oboriť na zúrivého nepriateľa kresťanstva, veľkého Solimana.“
    <sup>
     [
     <a class="footnote" href="#ftn.id2523444" name="id2523444">
      20
     </a>
     ]
    </sup>
   </p>
   <p>
    „A ten veru dobre vie využiť tieto zmätky a odboje Maďarov, lebo Soliman aký je veľký
         bojovník, taký je aj prešibaný diplomat. On neprestajne hucká maďarské zemianstvo proti
         kráľovi a pomáha mu peniazmi a vojskom, len aby sa búrili a bojovali so svojím zákonitým
         kráľom.“
   </p>
   <p>
    „Lebo vie,“ skočil mu do reči Maško, „čo títo krátkozrakí, zaslepení fanatici nevidia,
         že týmto činom získavajú len Turci. O krátky čas bude polmesiac panovať nad celým Uhorskom
         a koruna svätého Štefana
    <sup>
     [
     <a class="footnote" href="#ftn.id2523478" name="id2523478">
      21
     </a>
     ]
    </sup>
    bude sa skvieť na Solimanovej hlave.“
   </p>
   <p>
    „Nedajbože,“ povedal Schreiber. „Ale veru počuť, že víťazné Solimanovo vojsko už zaujalo
         Budín, Pätikostolie, Ostrihom, Vyšehrad, Novohrad, Biele Kostoly a dobýjalo Jáger. Len
         hrdinstvu a obetavosti chrabrých obrancov zámku možno ďakovať, že boli odrazení. Lenže
         zradný Bebek priviedol Tatárov až sem do Gemera. No ak sa mu natrvalo usadia v jeho zámku
         Krásnej Hôrke, bude sa tešiť ako pes v studni.“
   </p>
   <p>
    „Obávam sa, že onedlho sa nám Turci uhostia v Gemeri, veď ich vojská sa k nám približujú
         zo všetkých strán ako povodeň. Veď kráľovi Ferdinandovi ostalo v moci už len jediné
         Slovensko, čosi v Zadunajsku a Chorvátsko.“
   </p>
   <p>
    Vtom od Telgartu zdunel dupot koní, spev a výskanie. „Alah!
    <sup>
     [
     <a class="footnote" href="#ftn.id2506341" name="id2506341">
      22
     </a>
     ]
    </sup>
    Hurá! Hurá!“ Všetci poskákali od ohňov a volajú: „Psohlavci sú tu, psohlavci!
         Za nami! Utekajte, chlapi!“
   </p>
   <p>
    „Herr, kristepane,“ skríkol preľaknutý Schreiber. „Do lesa! Do lesa — držte sa spolu!“
   </p>
   <p>
    „Neutekajte, vy baby,“ skríkol nahnevaný Maško. „Stojte, vy bojazliví psi, veď sú to
         naši slovenskí insurgenti. Či už nepoznáte tie homoľovité klobúky a blyštiace sa opasky?“
   </p>
   <p>
    Schreiber sa zahanbene vrátil a povedal:
   </p>
   <p>
    „A to je teda sprostý žart od tých slovenských insurgentov. A tamten má na tatárskej
         pike nastrčený turban.“
   </p>
   <p>
    „To je akiste ich kapitán, mladý Tomáš zo Seči,“
    <sup>
     [
     <a class="footnote" href="#ftn.id2506382" name="id2506382">
      23
     </a>
     ]
    </sup>
    povedal Maško.
   </p>
   <p>
    „A ten druhý,“ ukázal rukou Schreiber, „priviazal koňovi na chvost ohromný tatársky
         turban.“
   </p>
   <p>
    „To bude Štefan Štítnický.“
   </p>
   <p>
    „Oni sú to, naši Slováci,“ skríkli všetci odrazu.
   </p>
   <p>
    „A tamten, čo má dva turbany zavesené na sedle,“ dodal Maško, „to je Ďurko Kováč.“
   </p>
   <p>
    Vtom pribehol Tomáš zo Seči, poklonil sa šabľou a pozdravil: „Daj boh šťastia, páni!“
   </p>
   <p>
    „Vítajte nám, chlapi,“ ďakoval Maško. „Ale tie turbany ste si mali postaviť na hlavy, a
         ručím vám za to, že toto mužstvo by vás tu nebolo dočkalo,“ ukázal posmešne na Schreibera a
         ostatných. „Každý jeden z nich už mieril do chrasti ako zajac.“
   </p>
   <p>
    „Ja som môjmu turbanu vykázal čestné miesto,“ povedal Štefan Štítnický, „na konskom
         chvoste.“
   </p>
   <p>
    „A ja na pike,“ ukázal Seči.
   </p>
   <p>
    „A ja na sedle,“ pokračoval Kováč. „Tak je to dobre, nech si naši ľudia privyknú hľadieť
         na ne ako vrabce na strašidlo v maku. Spočiatku ho síce so strachom zďaleka obletujú,
         napokon ďobajú do neho a znečisťujú ho. Myslím si, že budeme mať ešte veľa príležitosti
         bližšie sa s tými tatárskymi turbanmi zoznámiť.“
   </p>
   <p>
    „Keby sa len aj maďarské kalpaky a čákovy
    <sup>
     [
     <a class="footnote" href="#ftn.id2506460" name="id2506460">
      24
     </a>
     ]
    </sup>
    neboli pomiešali medzi ne,“ poznamenal Seči, „to je hanba pre krajinu.“
   </p>
   <p>
    „Aj mňa bolí, že som sa toho musel dožiť,“ povedal mrzuto Štítnický. „Maďarskí husári s
         tatárskymi jazdcami o závod ako besní napádali našich chlapov.“
   </p>
   <p>
    „A mne sa začal posmievať jeden maďarský fuzáč,“ hneval sa Kováč. „No vraj, tót báči,
    <sup>
     [
     <a class="footnote" href="#ftn.id2506484" name="id2506484">
      25
     </a>
     ]
    </sup>
    tót koma.
    <sup>
     [
     <a class="footnote" href="#ftn.id2506495" name="id2506495">
      26
     </a>
     ]
    </sup>
    Teraz volajú Alah, hurá, lebo vraj Isten adta, elviszi az ördög.“
    <sup>
     [
     <a class="footnote" href="#ftn.id2506508" name="id2506508">
      27
     </a>
     ]
    </sup>
   </p>
   <p>
    „A ty čo si mu na to?“ spytoval sa Seči.
   </p>
   <p>
    „Ja som mu všetko vrátil: ty pes fúzatý, čo si predal krajinu, nie za bieleho koňa, ale
         za červeného psa Turkom a Tatárom, na, tu máš na dôvažok, a zaťal som mu šabľou do čela
         tak, že ho hneď zaliala čierna polievka a on sa zrútil z koňa dolu hlavou ako plné vrece.
         Čákov mu z hlavy ďaleko odletel ako makovica zo strechy, keď ju víchor zrazí.“
   </p>
   <p>
    „Predsa je to len čertovské,“ hneval sa Seči. „My sme s Maďarmi švagrovia, kmotrovia,
         bratanci, susedia a všelijako pomiešaní, a teraz sa musíme s nimi strieľať, klať a biť.“
   </p>
   <p>
    „Pretože sú im Turci a Tatári bližší ako my Slováci,“ vysvetľoval Kováč, „tak sa
         nemôžeme s nimi objímať, ale biť. Oni zapredali krajinu Turkom a my našu vlasť brániť
         chceme a budeme a nasadíme za ňu krv i životy.“
   </p>
   <p>
    Seči súhlasil slovami: „Za vlasť a kráľa, za svoju vieru chceme žiť i mrieť, pomáhaj nám
         boh!“
   </p>
   <p>
    „Bože daj! Bože pomáhaj nám,“ skríkli všetci.
   </p>
   <p>
    Maško sa netrpezlivo začal vypytovať:
   </p>
   <p>
    „Radšej nám povedzte, ako ste sa dostali z tej pohromy? Kam sa vrhla hlavná kráľovská
         armáda a kam Tatári?“
   </p>
   <p>
    „Keď už bolo všetko prehraté, rozprášená armáda utekala cestou k Rožňave,“ začal Seči.
         „My sme sa utiahli nabok do lesa, tam sme sa spojili v jednu čatu a držali sme sa
         pohromade, mňa si zvolili za vodcu. Ja som teda zahrmel: — Napred, chlapi, za mnou na
         vrahov. — Tak sme sa pohli na Tatárov, ktorí spolu s husármi naháňali kráľovské vojsko
         smerom k Dobšinej, ale po ceste prepadli a zbíjali osady. My sme zasa napádali ich menšie
         tlupy zboku i od chrbta, odoberali sme im zajatých a prepúšťali na slobodu a dakoľko
         tvrdých tatárskych hláv sme pozrážali do kaluží. Ukoristené turbany dosvedčujú, že ich
         bývalí majitelia sa už sladko kochajú s huriskami
    <sup>
     [
     <a class="footnote" href="#ftn.id2506600" name="id2506600">
      28
     </a>
     ]
    </sup>
    v Mohamedovom raji.“
   </p>
   <p>
    „Chlapi ste, Slováci,“ volal naradovaný Maško. „Aj váš mladušký, sotva dvadsaťročný
         vodca pán Tomáš zo Seči si veru zaslúži, aby ho pasovali za rytiera. Presvedčený som, že
         keby Buchheim nebol stratil duchaprítomnosť a keby jeho vojsko bolo konalo svoju povinnosť
         ako tuto Slováci, tak by sme sa tejto hanby neboli dožili. Lenže tie baby Buchheim
    <sup>
     [
     <a class="footnote" href="#ftn.id2506630" name="id2506630">
      29
     </a>
     ]
    </sup>
    a Detrich
    <sup>
     [
     <a class="footnote" href="#ftn.id2506642" name="id2506642">
      30
     </a>
     ]
    </sup>
    váhali hnať útokom na zámok, pokiaľ bol čas, lebo sa báli, že by vraj veľa
         chlapov museli obetovať, odtiahli ďalej od zámku, aby im veľké bebekovské delá nenarobili
         takú veľkú škodu, ako keď boli nablízku. Skúpi boli teda na malé straty, a potom utratili
         celý tábor,“ pokračoval Maško. „A keď Tatári spojení s husármi udreli znenazdania na nás, a
         aj zámocká posádka udrela nám od chrbta, neboli vstave urobiť poriadok a postaviť vojsko do
         šíkov. Sami hlavní vodcovia vydali heslo na útek. Fuj! Hanba!“
   </p>
   <p>
    „Ba veru hanba,“ prisvedčil Štítnický, „že Bebek so svojimi Maďarmi od dolnej Šajavy,
         Plešivca, Brzetína, od Torny a Sadhradu je taký slepý a spolieha sa na statočnosť Turkov;
         daj boh, aby tento svoj blud skoro oľutoval a napravil.“
   </p>
   <p>
    „Napraví sa ten ako remeň v ohni,“ dodal Seči posmešne. „Veď Bebek preto pokradol toľké
         zvony a pozvážal ich na Krásnu Hôrku, aby lial delá a razil zo zvonoviny peniaze. V duchu
         sa už pokladal za gemersko-tornianskeho a spišského vojvodu po boku Zápoľovom.“
   </p>
   <p>
    „No veď príde na psa mráz,“ povedal Maško a spýtal sa:
   </p>
   <p>
    „A čo viete ešte? Vrátili sa už Tatári od Dobšinej, či ako?“
   </p>
   <p>
    „Toľko istotne vieme,“ odpovedal Seči, „že hlavná kráľovská armáda zutekala od Dobšinej
         na vrch Teufelskopf smerom na Levoču, ale Tatári pri dobšinských horách zanechali
         prenasledovanie a zahli k Rožňave, ženúc pred sebou ako stádo dobytka zo tristo zajatých
         chlapov. Okrem toho sme všade pri ceste videli ležať veľa pobitých cisárskych vojakov.“
   </p>
   <p>
    „Dosť už o tom,“ prerušil ho Maško. „Chlapi, hore sa, dážď utichuje a Muráň nemáme
         ďaleko, tam si odpočinieme a občerstvíme sa. Vy, pán Seči, so svojím oddielom Slovákov
         pôjdete popredku, lebo sme hrdí na vás, a len veselo, aby aj ostatné vojsko pookrialo na
         mysli.“
   </p>
   <p>
    Štítnický sa obrátil k Sečimu:
   </p>
   <p>
    „Tomáško môj, nože začni tú, čo si zložil na Stratenom a čo sme ju hore Pustým Poľom
         spievali.“
   </p>
   <p>
    A o chvíľu všetko vojsko spievalo:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Slovák spieva i keď smúti,
      </em>
     </span>
     <br/>
     <span class="emphasis">
      <em>
       že ho Turek bije krutý
      </em>
     </span>
     <br/>
     <span class="emphasis">
      <em>
       a pod tatárske zástavy,
      </em>
     </span>
     <br/>
     <span class="emphasis">
      <em>
       stal si Maďar od Šajavy,
      </em>
     </span>
     <br/>
     <span class="emphasis">
      <em>
       a volá Alah, huráach! Hurra!
      </em>
     </span>
     <br/>
     <br/>
     <span class="emphasis">
      <em>
       Žiaľbohu biedna krajina;
      </em>
     </span>
     <br/>
     <span class="emphasis">
      <em>
       Turek je pánom Budína,
      </em>
     </span>
     <br/>
     <span class="emphasis">
      <em>
       tam očankal on Maďara,
      </em>
     </span>
     <br/>
     <span class="emphasis">
      <em>
       husár je pajtáš Tatára,
      </em>
     </span>
     <br/>
     <span class="emphasis">
      <em>
       s ním volá Alah, huráach, Hurra!
      </em>
     </span>
     <br/>
     <br/>
     <span class="emphasis">
      <em>
       Nesmúť, zajdú tie mrákavy,
      </em>
     </span>
     <br/>
     <span class="emphasis">
      <em>
       staň pod slovenské zástavy,
      </em>
     </span>
     <br/>
     <span class="emphasis">
      <em>
       zhynie vrah tvoj, čo ťa zdiera,
      </em>
     </span>
     <br/>
     <span class="emphasis">
      <em>
       teba spasí tvoja viera,
      </em>
     </span>
     <br/>
     <span class="emphasis">
      <em>
       oj, zhynie Tatár, huráach! Hurra!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    „A teraz ty, Ďurko Podmuránčan, zaspievaj tú svoju, až sa budú hory ozývať,“ posmeľoval
         Štítnický Kováča.
   </p>
   <p>
    Kováč začal a s ním i vojsko:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Načos’ ma, mamička, vychovala,
      </em>
     </span>
     <br/>
     <span class="emphasis">
      <em>
       keď si ma na vojnu obecala,
      </em>
     </span>
     <br/>
     <span class="emphasis">
      <em>
       na moje nôžky, zlaté ostrôžky
      </em>
     </span>
     <br/>
     <span class="emphasis">
      <em>
       pribiť dala?
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523021" name="ftn.id2523021">
        1
       </a>
       ]
      </sup>
      <span class="emphasis">
       <em>
        Schreiber a Maško z Niederlaizu
       </em>
      </span>
      — nemeckí rytieri, z nich
               Maško bol kapitánom Muránskeho zámku
     </p>
    </div>
    <div class="footnote">
     <p>
      <sup>
       [
       <a class="para" href="#id2523044" name="ftn.id2523044">
        2
       </a>
       ]
      </sup>
      <span class="emphasis">
       <em>
        Sapperment
       </em>
      </span>
      — saperment, vojenská nadávka
     </p>
    </div>
    <div class="footnote">
     <p>
      <sup>
       [
       <a class="para" href="#id2523082" name="ftn.id2523082">
        3
       </a>
       ]
      </sup>
      <span class="emphasis">
       <em>
        Insurgent
       </em>
      </span>
      (lat. hist.) — ozbrojený povstalec
     </p>
    </div>
    <div class="footnote">
     <p>
      <sup>
       [
       <a class="para" href="#id2523108" name="ftn.id2523108">
        4
       </a>
       ]
      </sup>
      <span class="emphasis">
       <em>
        Šišak
       </em>
      </span>
      — druh vojenskej čiapky
     </p>
    </div>
    <div class="footnote">
     <p>
      <sup>
       [
       <a class="para" href="#id2523118" name="ftn.id2523118">
        5
       </a>
       ]
      </sup>
      <span class="emphasis">
       <em>
        Kalpak
       </em>
      </span>
      — vysoká husárska čiapka obrúbená kožušinou
     </p>
    </div>
    <div class="footnote">
     <p>
      <sup>
       [
       <a class="para" href="#id2523149" name="ftn.id2523149">
        6
       </a>
       ]
      </sup>
      <span class="emphasis">
       <em>
        Krásna Hôrka
       </em>
      </span>
      — mocný hrad, ktorý menil majiteľov podľa
               priazne panovníka
     </p>
    </div>
    <div class="footnote">
     <p>
      <sup>
       [
       <a class="para" href="#id2523166" name="ftn.id2523166">
        7
       </a>
       ]
      </sup>
      <span class="emphasis">
       <em>
        Zápoľova vdova
       </em>
      </span>
      — manželka Jána Zápoľského (1487 — 1540),
               ktorý po bitke pri Moháči sa stal uhorským kráľom a bojoval s Ferdinandom I.
               Habsburským o trón
     </p>
    </div>
    <div class="footnote">
     <p>
      <sup>
       [
       <a class="para" href="#id2523182" name="ftn.id2523182">
        8
       </a>
       ]
      </sup>
      <span class="emphasis">
       <em>
        Peréni
       </em>
      </span>
      — Perényi Peter, dedičný župan Abovskej stolice,
               Zápoľského stúpenec
     </p>
    </div>
    <div class="footnote">
     <p>
      <sup>
       [
       <a class="para" href="#id2523195" name="ftn.id2523195">
        9
       </a>
       ]
      </sup>
      <span class="emphasis">
       <em>
        Bárci
       </em>
      </span>
      — Bárczy, pochádzal zo starého šľachtického rodu a bol
               Zápoľského prívržencom
     </p>
    </div>
    <div class="footnote">
     <p>
      <sup>
       [
       <a class="para" href="#id2523208" name="ftn.id2523208">
        10
       </a>
       ]
      </sup>
      <span class="emphasis">
       <em>
        Bátori
       </em>
      </span>
      — Báthory Gabriel (1589 — 1613), sedmohradské knieža,
               veľký nepriateľ Turkov
     </p>
    </div>
    <div class="footnote">
     <p>
      <sup>
       [
       <a class="para" href="#id2523240" name="ftn.id2523240">
        11
       </a>
       ]
      </sup>
      <span class="emphasis">
       <em>
        Tatárske piky
       </em>
      </span>
      (hist.) — stará bodná zbraň skladajúca sa z
               tyče zakončenej kovaným hrotom
     </p>
    </div>
    <div class="footnote">
     <p>
      <sup>
       [
       <a class="para" href="#id2523253" name="ftn.id2523253">
        12
       </a>
       ]
      </sup>
      <span class="emphasis">
       <em>
        Jatagán
       </em>
      </span>
      (turec.) — sečná alebo bodná orientálna zbraň
     </p>
    </div>
    <div class="footnote">
     <p>
      <sup>
       [
       <a class="para" href="#id2523271" name="ftn.id2523271">
        13
       </a>
       ]
      </sup>
      <span class="emphasis">
       <em>
        Mein Gott
       </em>
      </span>
      (nem.) — Bože môj.
     </p>
    </div>
    <div class="footnote">
     <p>
      <sup>
       [
       <a class="para" href="#id2523284" name="ftn.id2523284">
        14
       </a>
       ]
      </sup>
      <span class="emphasis">
       <em>
        Hektor
       </em>
      </span>
      — najstarší a najlepší zo synov trójskeho kráľa
               Priama, bol hlavným vodcom v trójskej vojne a ľudom uctievaný ako boh
     </p>
    </div>
    <div class="footnote">
     <p>
      <sup>
       [
       <a class="para" href="#id2523299" name="ftn.id2523299">
        15
       </a>
       ]
      </sup>
      <span class="emphasis">
       <em>
        Ulyxes
       </em>
      </span>
      — Ulix, latinský tvar mena Odyseus
     </p>
    </div>
    <div class="footnote">
     <p>
      <sup>
       [
       <a class="para" href="#id2523319" name="ftn.id2523319">
        16
       </a>
       ]
      </sup>
      <span class="emphasis">
       <em>
        Bebek
       </em>
      </span>
      — pochádzal zo starého rodu. Jeho nestála povaha bola
               príslovečná. Spájal sa s kadekým, aby nahrabal majetky. S grófom Salmom premohol
               Balašu. Viedol stále dobrodružný život.
     </p>
    </div>
    <div class="footnote">
     <p>
      <sup>
       [
       <a class="para" href="#id2523339" name="ftn.id2523339">
        17
       </a>
       ]
      </sup>
      <span class="emphasis">
       <em>
        Ferdinand I.
       </em>
      </span>
      — roku 1526 zvolený za českého kráľa. Za jeho
               vlády neprestajné nepokoje s Jánom Zápoľským, ktorý opanoval Slovensko. Bol
               zakladateľom tzv. rakúskej línie dynastie Habsburgovcov.
     </p>
    </div>
    <div class="footnote">
     <p>
      <sup>
       [
       <a class="para" href="#id2523358" name="ftn.id2523358">
        18
       </a>
       ]
      </sup>
      <span class="emphasis">
       <em>
        Gróf Salm
       </em>
      </span>
      — vojvodca cisárskych vojsk
     </p>
    </div>
    <div class="footnote">
     <p>
      <sup>
       [
       <a class="para" href="#id2523369" name="ftn.id2523369">
        19
       </a>
       ]
      </sup>
      <span class="emphasis">
       <em>
        Bašovci
       </em>
      </span>
      — Bassovci, mocný rod, ktorý tiež podľahol
               Bebekovi
     </p>
    </div>
    <div class="footnote">
     <p>
      <sup>
       [
       <a class="para" href="#id2523444" name="ftn.id2523444">
        20
       </a>
       ]
      </sup>
      <span class="emphasis">
       <em>
        Soliman Veľký
       </em>
      </span>
      — popredný turecký veliteľ, ktorý roku 1521
               vypovedal Uhorsku vojnu
     </p>
    </div>
    <div class="footnote">
     <p>
      <sup>
       [
       <a class="para" href="#id2523478" name="ftn.id2523478">
        21
       </a>
       ]
      </sup>
      <span class="emphasis">
       <em>
        Svätý Štefan
       </em>
      </span>
      — Gejzov syn Štefan I. (997 — 1038), za podpory
               cirkvi a kresťanstvu oddaných veľmožov zlomil odpor pohanských skupín
     </p>
    </div>
    <div class="footnote">
     <p>
      <sup>
       [
       <a class="para" href="#id2506341" name="ftn.id2506341">
        22
       </a>
       ]
      </sup>
      <span class="emphasis">
       <em>
        Alah
       </em>
      </span>
      — islamský boh
     </p>
    </div>
    <div class="footnote">
     <p>
      <sup>
       [
       <a class="para" href="#id2506382" name="ftn.id2506382">
        23
       </a>
       ]
      </sup>
      <span class="emphasis">
       <em>
        Tomáš zo Seči
       </em>
      </span>
      — Szechy; kolískou tohto rodu bola balocká a
               gemerská dolina. Vlastnili niekoľko zámkov. Chamtivý Juraj bol kráľovským radcom,
               prisvojil si Muráň a bohato sa oženil.
     </p>
    </div>
    <div class="footnote">
     <p>
      <sup>
       [
       <a class="para" href="#id2506460" name="ftn.id2506460">
        24
       </a>
       ]
      </sup>
      <span class="emphasis">
       <em>
        Čákov
       </em>
      </span>
      — vojenský klobúk podobný prilbe
     </p>
    </div>
    <div class="footnote">
     <p>
      <sup>
       [
       <a class="para" href="#id2506484" name="ftn.id2506484">
        25
       </a>
       ]
      </sup>
      <span class="emphasis">
       <em>
        Tót báči
       </em>
      </span>
      (maď.) — slovenský strýc
     </p>
    </div>
    <div class="footnote">
     <p>
      <sup>
       [
       <a class="para" href="#id2506495" name="ftn.id2506495">
        26
       </a>
       ]
      </sup>
      <span class="emphasis">
       <em>
        Tót kuma
       </em>
      </span>
      (maď.) — nár. slovenský kmotor
     </p>
    </div>
    <div class="footnote">
     <p>
      <sup>
       [
       <a class="para" href="#id2506508" name="ftn.id2506508">
        27
       </a>
       ]
      </sup>
      <span class="emphasis">
       <em>
        Isten adta, elviszi az ördög
       </em>
      </span>
      (maď.) — Bisťuže, vezme ho
               čert.
     </p>
    </div>
    <div class="footnote">
     <p>
      <sup>
       [
       <a class="para" href="#id2506600" name="ftn.id2506600">
        28
       </a>
       ]
      </sup>
      <span class="emphasis">
       <em>
        Hurisky
       </em>
      </span>
      (arab.) — podľa muslimskej mytológie krásne dievčatá
               v Mohamedovom raji
     </p>
    </div>
    <div class="footnote">
     <p>
      <sup>
       [
       <a class="para" href="#id2506630" name="ftn.id2506630">
        29
       </a>
       ]
      </sup>
      <span class="emphasis">
       <em>
        Buchheim
       </em>
      </span>
      — Johann Christoph, rakúsky gróf, cisársky
               generál
     </p>
    </div>
    <div class="footnote">
     <p>
      <sup>
       [
       <a class="para" href="#id2506642" name="ftn.id2506642">
        30
       </a>
       ]
      </sup>
      <span class="emphasis">
       <em>
        Detrich
       </em>
      </span>
      — potomok starého rodu v Liptove, verný prívrženec
               Rákócziho
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506864">
       </a>
       II. Drienčanská pravota
      </h2>
     </div>
    </div>
   </div>
   <p>
   </p>
   <p>
   </p>
   <p>
    Na Balockej doline, v Gemerskej stolici nad potokom Blh, od ktorého i hrad Balog i celá
         dolina meno nosí, leží starobylá osada Drienčany. Povyše dediny, z tej strany od Krušova,
         je síce dolina tesná, úzka a potok Blh vinie sa tu pomedzi vápenisté skaliny, v ktorých sa
         nachodia podzemné diery a jaskyne. Potok je z obidvoch strán hustými krovinami obrúbený.
         Ale pri Drienčanoch sa dolina rozširuje a úrodné polia po okolitých pahorkoch, bujné trávy
         po lúčinách zvlažovaných Blhom, k tomu stráne a úbočia hôr, povysádzané usilovnými
         hospodármi; všetko to oko cestujúceho milo prekvapuje a polohu osady Drienčan milou robí.
         Opodiaľ je okolie lemované lesnatými dubovými horami.
   </p>
   <p>
    Čo však tejto osade v XVI. storočí dodávalo zvláštnej živosti a zaujímavosti, to boli
         dva panské zámky, čiže opevnené kaštiele pánov z Drienčan, jeden na pravej, druhý na ľavej
         strane potoka. Páni týchto zámkov až do roku 1461 boli vlastní bratia Pavel a Tomáš Drienčanský,
    <sup>
     [
     <a class="footnote" href="#ftn.id2506921" name="id2506921">
      31
     </a>
     ]
    </sup>
    čiže Derenčéni.
   </p>
   <p>
    Okrem týchto dvoch zámkov stál ešte aj na juhozápadnej strane osady na pahorku vystavený
         panský dom, čiže Sečovská kúria. Napokon aj Derenčénovci a Sečovci boli len dve línie
         prastarého panského rodu Balog, čiže Blh,
    <sup>
     [
     <a class="footnote" href="#ftn.id2506947" name="id2506947">
      32
     </a>
     ]
    </sup>
    ktorý už v čase príchodu Maďarov stál na týchto stranách slávny a mohutný a
         obidve tieto línie boli po všetkých balockých osadách údelnými spoluvládcami, ktorí podľa
         obyčaje tých čias svoje starobylé priezvisko zamieňali s menom tých osád, v ktorých si
         volili svoje hlavné osadenie, a to Sečovci v Rima-Seči a Derenčénovci v Drienčanoch.
   </p>
   <p>
    Na dvore pána Tomáša Sečiho zadupotali kone a dvaja nemeckí rytieri zoskočili z nich.
         Jeden bol prefekt Muránskeho zámku Maško, druhý vojenský komisár Schreiber. Pán zo Seči im
         vyšiel v ústrety predo dvere a podávajúc im ruku, úctivo ich vítal ako svojich známych a
         priateľov. Vojdúc do izby, povedal Maško:
   </p>
   <p>
    „Pán zo Seči, prajeme vám šťastia k úspešnému zakončeniu vašej dlhej pravoty.“
   </p>
   <p>
    „Ďakujem, hoci nie ja, ale iní sa pravotili vospolok a na mňa tretieho padla výhra.“
   </p>
   <p>
    „Tým lepšie pre vás,“ povedal Maško. „Vy ste sa teda narodili v klobúčiku a na mesiačku,
         že vás tak šťastie prenasleduje?“
   </p>
   <p>
    „Lenže to šťastie býva niekedy aj zubaté! — No nech je už akokoľvek,“ prehovoril Seči,
         „ja iba to ľutujem, že osoby, ktoré pravotu začali, sú už od niekoľkých rokov v hrobe; a
         môj strýc Ladislav zo Seči a moja teta Uršuľa Tibaj, pravda, veľmi by sa boli tešili, keby
         sa boli dočkali takého skvelého zadosťučinenia na nenávidených Derenčénovcoch, hoci vlastne
         podľa rodu boli vospolok príbuzní.“
   </p>
   <p>
    „To je veru čudné,“ povedal Maško, „že sa príbuzní nechali zachvátiť takou veľkou
         náruživosťou a dopúšťali sa na Sečovskej rodine toľkých násilností.“
   </p>
   <p>
    „Tomu bola na príčine zemianska pýcha,“ vzdychol si Seči, „len ona, lebo musíte vedieť,
         že uhorský zeman, ktorý má svoje armales
    <sup>
     [
     <a class="footnote" href="#ftn.id2507031" name="id2507031">
      33
     </a>
     ]
    </sup>
    na psej koži, hoc by mal akú randavú chalupu a sprosté bačkory na nohách,
         predsa si tak pyšne bude vykračovať pred susedmi ako moriak medzi ostatným hydom, a dvaja
         údelní páni v jednej obci, na spoločnom majetku sa práve tak ťažko znesú spolu ako dva
         kohúty na jednom smetisku.“
   </p>
   <p>
    „Najmä ja skusujem,“ pomiešal sa do reči Schreiber, „že uhorskí páni sú voči nám Nemcom
         prihrdí a neznášanliví, hoci my by sme sa veľmi radi vyrovnali a spriatelili s Maďarmi.“
   </p>
   <p>
    „Na svätého Vida, čo nebude nikdá,“ poznamenal Seči.
   </p>
   <p>
    „Prečo by sa to nemohlo stať?“
   </p>
   <p>
    „Už je to raz tak, kým svet svetom bude, Maďar s Nemcom priateľom nebude, ale vždy budú
         tak hľadieť jeden na druhého ako pes na mačku.“
   </p>
   <p>
    „Pre nás by to však bolo veľmi prajné dorozumieť sa a podať si ruky,“ dôvodil Schreiber.
   </p>
   <p>
    „To vám verím,“ odvetil Seči, „ale odpustite, ja dobre poznám maďarský živel a hovorím
         ako Slovák otvorene a zo skúsenosti, že to nie je možné. Veď spojovali ste sa už s nimi
         proti Slovákom za čias Arnulfa,
    <sup>
     [
     <a class="footnote" href="#ftn.id2507088" name="id2507088">
      34
     </a>
     ]
    </sup>
    ale tí vaši noví priatelia vám skoro na to ukázali zuby a svoje budzogáne
         obrátili pri Augsburgu a Merseburgu proti vám.“
   </p>
   <p>
    „Ale im aj ostalo v živej pamäti, ako ich predkovia utekali s krvavými hlavami z Nemecka
         domov na svoje pustatiny a ich hlavní vodcovia Lehel,
    <sup>
     [
     <a class="footnote" href="#ftn.id2507112" name="id2507112">
      35
     </a>
     ]
    </sup>
    Bulča
    <sup>
     [
     <a class="footnote" href="#ftn.id2507123" name="id2507123">
      36
     </a>
     ]
    </sup>
    a Botond
    <sup>
     [
     <a class="footnote" href="#ftn.id2507133" name="id2507133">
      37
     </a>
     ]
    </sup>
    odvisli na stĺpoch.“
   </p>
   <p>
    „Takéto pamiatky veru nie sú príhodné na utuženie priateľských zväzkov.“
   </p>
   <p>
    „Nuž teda, keď ich nijakým spôsobom nebudeme môcť získať, môže sa stať aj to, že sa
         potom spojíme so Slovákmi.“
   </p>
   <p>
    „To je teda len straka na kole, a nech psom tráva rastie, keď kone vydochnú,“ dodal
         Seči.
   </p>
   <p>
    *
   </p>
   <p>
    Vtom počuť zasa na dvore dupot koní a o chvíľu vkročia do izby Lazar Korlat,
    <sup>
     [
     <a class="footnote" href="#ftn.id2507169" name="id2507169">
      38
     </a>
     ]
    </sup>
    prvý podžupan, Peter Pedery, stoličný zapisovateľ, slúžny a boženík.
    <sup>
     [
     <a class="footnote" href="#ftn.id2507185" name="id2507185">
      39
     </a>
     ]
    </sup>
   </p>
   <p>
    „Pokladám si za česť uctiť vás, milí páni, vo svojom chudobnom príbytku,“ privítal
         prichádzajúcich Seči.
   </p>
   <p>
    „Ďakujeme,“ začal Korlat, „a veru nás teší, že tu nachodíme aj týchto vzácnych pánov —
         budete svedkami nášho úradného výkonu.“
   </p>
   <p>
    Podal ruky Maškovi a Schreiberovi a obrátil sa k pánovi domu:
   </p>
   <p>
    „Pán zo Seči, dietálny výrok vo vašej pravote publikovaný bol na stoličnom zhromaždení v
         Rožňave, a my sme prišli za tým cieľom, aby sme ten výrok vyexekvovali tu in facie loci.
    <sup>
     [
     <a class="footnote" href="#ftn.id2507219" name="id2507219">
      40
     </a>
     ]
    </sup>
    — Medzitým uznal som za dobré vyslať popredku aj brachium,
    <sup>
     [
     <a class="footnote" href="#ftn.id2507231" name="id2507231">
      41
     </a>
     ]
    </sup>
    skladajúce sa z členov stoličného bandéria a dať nimi obsadiť obidva
         drienčanské zámky, aby im reku dajako nezišlo na um chcieť zneužiť svoju zemiansku prerogatívu
    <sup>
     [
     <a class="footnote" href="#ftn.id2507247" name="id2507247">
      42
     </a>
     ]
    </sup>
    a mocou oponovať ešte aj oproti tomuto výroku, ako to robievali posiaľ.“
   </p>
   <p>
    „Také niečo sa už viac nestane,“ podotkol Seči, „lebo Derenčénovci sa presvedčili, že by
         to už bolo nielen daromné, ale i na ich skazu, preto sa odtiaľto včas vysťahovali a zámky
         opustili.“
   </p>
   <p>
    „A teraz, pán slúžny,“ obrátil sa Korlat k slúžnemu, „porobte potrebné poriadky a dajte
         nám vedieť, keď bude všetko pripravené.“
   </p>
   <p>
    Slúžny s boženíkom odišli. Úradná vec bola predbežne skončená, Maško chcel využiť
         príležitosť.
   </p>
   <p>
    „Pán podžupan,“ obrátil sa ku Korlatovi, „keď sme už takto spolu, porozprávame sa o
         krajinských veciach. Smutné chýry prichádzajú k nám. Kráľ Ferdinand, ktorého heslom je:
         fiat justitia, pereat mundus
    <sup>
     [
     <a class="footnote" href="#ftn.id2507289" name="id2507289">
      43
     </a>
     ]
    </sup>
    a ktorý je taký nábožný a pokojamilovný panovník, a predsa donútený od pyšného
         a po výbojoch dychtiaceho Solimana k neprestajným vojnám, naposledy od kresťanskej Európy
         opustený nebol vstave odolať presile Turkov a musel im nielen väčšiu čiastku krajiny
         prepustiť, ale — čo je na rímskeho cisára a uhorského kráľa neslýchané — platiť
         tridsaťtisíc dukátov ročnej dane neveriacim pohanom.“
   </p>
   <p>
    „Veru je to smutné,“ prikývol Korlat, „a srdce bolí každého verného poddaného.“
   </p>
   <p>
    „A okrem toho ešte i matka toho ariána, mladého Zápoľu, prisvojila si celé Sedmohradsko
         a šesť potiských stolíc v Uhrách,“ povedal Maško.
   </p>
   <p>
    „Ba ešte žiada aj kniežatstvá Opolské a Ratiborské
    <sup>
     [
     <a class="footnote" href="#ftn.id2507326" name="id2507326">
      44
     </a>
     ]
    </sup>
    v Sliezsku a len pod tou podmienkou sa chce už po druhý raz vyrovnať s naším
         kráľom.“
   </p>
   <p>
    „Otázka je, či aj toto vyrovnanie bude trvanlivé,“ zapochyboval Seči, „keď medzi
         zemianstvom sa vždy nájdu zradcovia, ktorí ju podhuckávajú k zrušeniu pokoja a k novému
         odboju, na konečnú záhubu krajiny.“
   </p>
   <p>
    „Žiaľbohu, je to tak,“ vzdychol Korlat.
   </p>
   <p>
    „Ale ona sa tiež znamenite odpláca svojim najprednejším prívržencom za ich verné
         služby,“ pokračoval Seči, „keď už nechala úkladne zavraždiť aj Fraňa a Antola Kendyho
    <sup>
     [
     <a class="footnote" href="#ftn.id2507360" name="id2507360">
      45
     </a>
     ]
    </sup>
    a Fraňa Bebeka, nášho bývalého nadžupana, ktorý nielenže na stá zvonov z veží
         pokradol, ale aj falošnými peniazmi zo zvonoviny celú stolicu zaplavil a veľmi oškodoval.“
   </p>
   <p>
    „Nech zhynú zradcovia,“ zvolal Schreiber.
   </p>
   <p>
    „Nech zhynú!“ prisvedčili ostatní.
   </p>
   <p>
    *
   </p>
   <p>
    Vtom vstúpil do izby slúžny oznamujúc, že je všetko pripravené, a páni sa o chvíľu
         spoločne poberali na zámok Derenčéniho.
   </p>
   <p>
    Na zámku už bolo zhromaždeného veľa zemianstva, najmä priateľov a prívržencov Sečovských
         od Štítnika, Kamenian, Španieho Poľa, od Hrachova a Tiriakoviec, i od Balogu a Ura-Paniti,
         ktorí sa uhostili po zámockých izbách. Na dvore sa prechádzali ozbrojení členovia bandéria
         a pred bránou opodiaľ stojac, na všetko to sa nesmelo dívali sedliaci s odkrytými hlavami.
   </p>
   <p>
    Naprostred dvora postavený stôl bol pokrytý zeleným súknom. Za vrchstola si sadol
         podžupan Korlat vo sviatočnom uhorskom oblečení, majúc kučmu so pštrosím perom na hlave a
         rukoväť šable vykladanú drahými kameňmi pri boku. Vedľa neho sedeli niekoľkí prísediaci
         stoličného súdu, zapisovateľ, slúžny a boženík. — Podžupan podal slúžnemu rozvinutý papier
         a ten z neho nahlas čítal, najprv speciem facti, ako totiž roku 1544 Pavel Derenčéni
         náruživosťou rozhnevaný a pomstou horiaci pripásal si šabľu a ozbrojac svoju mužskú čeľaď,
         ba zavolajúc si na pomoc ešte aj svojho brata Tomáša i s jeho čeľaďou, všetci ozbrojení
         udreli na zemiansku kúriu a nebohého pána Ladislava, ktorý sa síce so svojou čeľaďou
         bránil, ale presile odolať nemohol, na zem zrazili, poviazali, jeho manželke Uršule
         Tibajovej čepiec z hlavy strhli a v dome im škody za štyristopäťdesiat zlatých urobili, ba
         ešte aj ich služobníka, zemana Antola Sévy na smrť zbili a druhému služobníkovi ruky
         poodtínali; napokon pána Ladislava zo Seči poviazaného odvliekli na zámok Pavla Derenčéniho
         a tam ho žalárovali. Za násilenstvo lúpeže a vraždy na zemianskej kúrii Ladislava Sečiho
         spáchané, odsúdení sú bratia Pavel a Tomáš Derenčéni výrokom krajinskej diéty na stratu
         obidvoch svojich zámkov i všetkej movitosti a nemovitosti, ako aj poddanstva, práv, výsad a
         dobrodení, ktoré im patrili v Drienčanoch spolu i s pustatinou Kapolna.
   </p>
   <p>
    Slúžny dočítal. Slova sa ujal podžupan Korlat:
   </p>
   <p>
    „Prečítaný dietálny výrok potvrdený a odobrený aj jeho jasnosťou c. k. Ferdinandom I, z
         božej milosti kráľom uhorským, uverejňuje sa mojím prostredníctvom v zmysle práva a zákona
         a zaraz sa i exekvuje. Ja, ako splnomocnený komisár, menujem a vyhlasujem Tomáša zo Seči,
         ako právneho dediča nebohého Ladislava, za zákonitého pána a vládcu oboch týchto
         drienčanských zámkov i pustatiny Kapolny, aby on i jeho zákonití potomci úrečito večite a
         pokojne mohli nimi vládnuť so všetkými právami, výsadami a dobrodeniami zemianskymi. — Nech
         žije náš kráľ!“
   </p>
   <p>
    A prítomné zemianstvo volalo:
   </p>
   <p>
    „Nech žije kráľ! Nech žije i pán Tomáš zo Seči,“ a pochytiac ho, zdvihli ho dohora,
         nosili na rukách po dvore, dokola, opakujúc plným hrdlom: „Nech žije! Vivat!“
   </p>
   <p>
    Keď sa aj toto skončilo, páni vošli do paloty, kde ich častoval nový pán domu Tomáš zo
         Seči. Pred zámkom piekli celého vola, z nedopečeného ešte rezali už hodné kusy mäsa a
         rozhadzovali medzi tlupy ľudí. Z pivnice vykotúľali plné sudy vína naprostred dvora a
         vyraziac dno obuchom, každý si načieral podľa vôle, kto hrnčekom, kto klobúkom. —
         Hulákanie, spev, tanec, hudba trvala od večera až do rána. Mnohí zo zemanov i z bandéria
         bavili sa tu, hodujúc až do tretieho dňa. A keď už v zámku všetko minuli, uhostili sa u
         bývalých poddaných Derenčénovských nie už ako nepriatelia, ale ako hostia. I tam jedli a
         pili, vo všetkom si rozkazovali a dali sa obsluhovať.
   </p>
   <p>
    V Sečiho kúrii uhostení poprednejší páni poberali sa na druhý deň zarána domov, a
         prefekt Maško, podávajúc pri svojom odchode pánu Tomášovi ruku, priateľsky ho upomínal, aby
         aj naďalej ostal taký nezlomný a vytrvalý v službe kráľa a vlasti, a že milosť kráľa,
         vyznačenie a hodnosti ho neminú.
   </p>
   <p>
    „Buďte uistený, pane, že ja celý svoj život chcem obetovať službe kráľa a vlasti. Mojou
         snahou bude, aby som sa stal hodný kráľovskej milosti.“ Tými slovami skončil Seči a rozišli
         sa.
   </p>
   <p>
    *
   </p>
   <p>
    V dome jedného z majetnejších drienčanských hospodárov sedelo i na druhú noc okolo stola
         pri pohároch veľa zemanov i mužov z bandéria, medzi nimi pravotár Varjú, asesor
    <sup>
     [
     <a class="footnote" href="#ftn.id2504933" name="id2504933">
      46
     </a>
     ]
    </sup>
    Hrázgay a boženík Pivoda. Mali medzi sebou živý rozhovor.
   </p>
   <p>
    „Rád by som bol videl pani Uršuľu, keď jej Paľo Derenčéni strhol čepiec z hlavy; bolo to
         vtedy za strašidlo,“ posmieval sa Hrázgay.
   </p>
   <p>
    „Hahaha,“ rozosmial sa Pivoda, „beztak vyzerala ani čo by na Luciu na ohrable bola
         letela na budínsky vrch.“
   </p>
   <p>
    „Ba mala tá jazyk,“ pokračoval Hrázgay, „ani čert jej neodolal a beda tomu, kto sa raz
         dostal pod jej mlynček.“
   </p>
   <p>
    „Requiscat in pace!“
    <sup>
     [
     <a class="footnote" href="#ftn.id2504966" name="id2504966">
      47
     </a>
     ]
    </sup>
    zbavil sa jej Pivoda. „Ja sa len čudujem, ako sa mohla táto chýrečná
         drienčanská pravota vliecť celých sedemnásť rokov, takže patriční ľudia, pán Ladislav a
         pani Uršuľa, keď sa im teraz publikuje sentencia,
    <sup>
     [
     <a class="footnote" href="#ftn.id2504984" name="id2504984">
      48
     </a>
     ]
    </sup>
    už v hrobe hnijú.“
   </p>
   <p>
    „Čo sa tomu čudujete?“ povedal Varjú. „To je zásluha súceho advokáta a našich dobrých
         zákonov, lebo ja toho ani za advokáta nepokladám, ktorý akúkoľvek pravotu, hoc je to
         lequidi debiti,
    <sup>
     [
     <a class="footnote" href="#ftn.id2505002" name="id2505002">
      49
     </a>
     ]
    </sup>
    nevie vliecť aspoň za dvadsať rokov; veď dobre viete, že: qui habet tempus,
         habet vitam,
    <sup>
     [
     <a class="footnote" href="#ftn.id2505016" name="id2505016">
      50
     </a>
     ]
    </sup>
    a potom: beati possidentes.“
    <sup>
     [
     <a class="footnote" href="#ftn.id2505028" name="id2505028">
      51
     </a>
     ]
    </sup>
   </p>
   <p>
    „Mne sa zdá, že sa o to nezaslúžil ani tak advokát, ako Bebek, lebo kým on bol
         nadžupanom, chránil Derenčéniho, ktorému bol patrónom, a viete dobre, pán brat, že u nás
         platí to staré: plus valet favor in judice, quam lex in codice,“
    <sup>
     [
     <a class="footnote" href="#ftn.id2505046" name="id2505046">
      52
     </a>
     ]
    </sup>
    vravel Rázgay.
   </p>
   <p>
    „Bebek sem, Bebek tam, vari on bol viac ako celá stolica, či čo?“ horlil Varjú. „Teraz
         sme bez nadžupana, ale koná sa všetko tak ako predtým auctoritate regis et populi,
    <sup>
     [
     <a class="footnote" href="#ftn.id2505066" name="id2505066">
      53
     </a>
     ]
    </sup>
    a publikuje sa takto: nos universitas cleri, magnatum, nobilium,
    <sup>
     [
     <a class="footnote" href="#ftn.id2505078" name="id2505078">
      54
     </a>
     ]
    </sup>
    a to je všetko populus;
    <sup>
     [
     <a class="footnote" href="#ftn.id2505090" name="id2505090">
      55
     </a>
     ]
    </sup>
    kdeže to máte inde na šírom svete? A kde inde zakladá sa právo na vôli ľudu ako
         u nás?!“
   </p>
   <p>
    „Ja beriem právo filozoficky, a podľa Aristotela
    <sup>
     [
     <a class="footnote" href="#ftn.id2505108" name="id2505108">
      56
     </a>
     ]
    </sup>
    krúti sa všetko právo okolo T? meum T? tuum,
    <sup>
     [
     <a class="footnote" href="#ftn.id2505119" name="id2505119">
      57
     </a>
     ]
    </sup>
    ako koleso okolo svojej osi.“
   </p>
   <p>
    „A na tejto rade zakladá sa: homo homini lupus, čiže dobre po slovensky: miluj blížneho
         svojho ako seba samého; lebo mors unius est vita alterius, čiže po slovensky: keď ti niekto
         vylepí jedno zaucho, ty mu vylep dve,“ povedal Varjú.
   </p>
   <p>
    „Pán brat, vy ste veru kriminálny advokát,“ podotkol Pivoda. „Vy viete, čo je to: in
         turbido piscari,
    <sup>
     [
     <a class="footnote" href="#ftn.id2505144" name="id2505144">
      58
     </a>
     ]
    </sup>
    a ako sa dá naťahovať právo sťa v garbiarových rukách koža.“
   </p>
   <p>
    „A vy, pán brat, ste ešte mladý človek, jurassor dei gratia et voluntate populi;
    <sup>
     [
     <a class="footnote" href="#ftn.id2505161" name="id2505161">
      59
     </a>
     ]
    </sup>
    a či viete, čo je jurassor? Poviem vám definíciu: est ultima Comitatus bestia,
         cum quo parum, et sine quo nihil, čiže po slovensky: spodný kolok na drabine a krajný švík
         na záplate!“
   </p>
   <p>
    „Hahaha!“ pustili sa všetci do hlasitého smiechu.
   </p>
   <p>
    Vtom vkročili do izby richtár Balážik a prísažní obce drienčanskej, lebo si mysleli, že
         k pánom je vtedy najlepšie chodiť, keď sú dobrej vôle!
   </p>
   <p>
    „Čo tu chce táto háveď?“ osopil sa Pivoda na vchádzajúcich. „Ako sa len opovažujete nás
         takto turbovať, keď sa radíme o dobre krajiny?“
   </p>
   <p>
    „Prosím ponížene pána urodzeného,“ začal skrúšene richtár, „prišli sme sa požalovať,
         lebo nás páni banduristi a páni zemania pekne vyjedia. Nielenže nám už všetky husi a kury
         vychytali, ale nám už aj ovce a junce počínajú rezať, a my sme predsa nič nezavinili, veď
         čo tam majú páni medzi sebou, to sa nás netýka!“
   </p>
   <p>
    „Netýka?“ skríkol Varjú. „Že vraj netýka?! Či ste vy azda páni a nie ich poddaní? A keď
         ste poddaní, tak ste poddaní vašich pánov, a tak čo je vaše, to vlastne vaše nie je, ale je
         vašich pánov, de jure.
    <sup>
     [
     <a class="footnote" href="#ftn.id2505223" name="id2505223">
      60
     </a>
     ]
    </sup>
    — Nuž teda, vy teľce, keď teraz vašich pánov exekvujú,
    <sup>
     [
     <a class="footnote" href="#ftn.id2505235" name="id2505235">
      61
     </a>
     ]
    </sup>
    aj vás exekvujú, lebo: Accessorium sequitur suum principale,
    <sup>
     [
     <a class="footnote" href="#ftn.id2505247" name="id2505247">
      62
     </a>
     ]
    </sup>
    a mali by ste vedieť: quidquid delirant reges, plectuntur Achivi,
    <sup>
     [
     <a class="footnote" href="#ftn.id2505260" name="id2505260">
      63
     </a>
     ]
    </sup>
    čiže sedliačkovi dobre je, keď naorie, naseje, pšenička platí po tri dukáty,
         sedliačkovi dobre je!“
   </p>
   <p>
    „Veru nám, prosím pekne, nie je do spevu, ale do plaču. Veď keby sme my úbožiatka boli
         voľačo zvinili, nič by sme nepovedali, ale takto, páni sa harušia medzi sebou a my zato
         trpíme.“
   </p>
   <p>
    „Veru i biť vás budú a plakať vám nedajú,“ pokračoval Varjú rozjarene, „lebo keď niečo
         zavinili páni, zavinili ste aj vy. A pánom sa skôr prehliadne ako vám, lebo duo dum faciunt idem,
    <sup>
     [
     <a class="footnote" href="#ftn.id2505289" name="id2505289">
      64
     </a>
     ]
    </sup>
    non est idem, ale vy máte vedieť, že non estis personae, tantum res, čiže obraz
         boží nosíte na sebe opakom; vos estis ad stivam nati, čiže sedliak je božie stvorenia, ale
         kujon od narodenia, preto: sic vos non vobis, fertis aratra boves.“
    <sup>
     [
     <a class="footnote" href="#ftn.id2505310" name="id2505310">
      65
     </a>
     ]
    </sup>
   </p>
   <p>
    „Amen,“
    <sup>
     [
     <a class="footnote" href="#ftn.id2505325" name="id2505325">
      66
     </a>
     ]
    </sup>
    zakončil Pivoda. „A teraz sa berte von z izby.“
   </p>
   <p>
    Richtár s prísažnými sa smutní vytratili z izby.
   </p>
   <p>
    „Pán brat, éljen adta,
    <sup>
     [
     <a class="footnote" href="#ftn.id2505345" name="id2505345">
      67
     </a>
     ]
    </sup>
    tie vaše latinky vám tak pristanú ako päsť na oko,“ ohlásil sa zeman Garazda.
   </p>
   <p>
    „A vy sa rozumiete do toho, ako, odpytujem, kôň do cimbalu,“ odpovedal Varjú.
   </p>
   <p>
    „Nanono, lenže sa tak nedurte, ľaľa, už vám je nos červený ako ploštica.“
   </p>
   <p>
    „Ba ako kohútí hrebeň, keď ho mráz poštípe,“ dodal Hrázgay.
   </p>
   <p>
    „Extra Hungariam non est vita!“
    <sup>
     [
     <a class="footnote" href="#ftn.id2505375" name="id2505375">
      68
     </a>
     ]
    </sup>
    zvolal Pivoda.
   </p>
   <p>
    „Si est vita, non est ita!“
    <sup>
     [
     <a class="footnote" href="#ftn.id2505389" name="id2505389">
      69
     </a>
     ]
    </sup>
    zakončil Hrázgay.
   </p>
   <p>
    „Pro gloria gentis,
    <sup>
     [
     <a class="footnote" href="#ftn.id2505403" name="id2505403">
      70
     </a>
     ]
    </sup>
    vypime si,“ vzal Pivoda do ruky pohár a štrngol si s Hrázgaym.
   </p>
   <p>
    „A čo vy kujoni máte s mojím nosom,“ hneval sa Varjú. A ako sa rozohnal, zrazil päsťou
         zo stola sviecu i poháre.
   </p>
   <p>
    „Ale my kujoni?“ skríkol Garazda, pochytil milého advokáta a vyvliekol ho spoza stola.
   </p>
   <p>
    Hrázgay sa chcel poistiť, vydriapal sa na pec, pričom zrútil z pece košík. Nastala
         trma-vrma a vypratali sa všetci von na dvor.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506921" name="ftn.id2506921">
        31
       </a>
       ]
      </sup>
      <span class="emphasis">
       <em>
        Pavel a Tomáš Drienčanský
       </em>
      </span>
      — gemerskí zemepáni, ktorých dal
               kráľ popraviť a majetky daroval Sečovcom
     </p>
    </div>
    <div class="footnote">
     <p>
      <sup>
       [
       <a class="para" href="#id2506947" name="ftn.id2506947">
        32
       </a>
       ]
      </sup>
      Slovenské mená
      <span class="emphasis">
       <em>
        Vlh, Blh, Blg
       </em>
      </span>
      — Maďari zmenili na Boljog,
               Balog
     </p>
    </div>
    <div class="footnote">
     <p>
      <sup>
       [
       <a class="para" href="#id2507031" name="ftn.id2507031">
        33
       </a>
       ]
      </sup>
      <span class="emphasis">
       <em>
        Armales
       </em>
      </span>
      (lat.) — hist. listina o povýšení do zemianskeho
               stavu udelením erbu, bez darovania majetku
     </p>
    </div>
    <div class="footnote">
     <p>
      <sup>
       [
       <a class="para" href="#id2507088" name="ftn.id2507088">
        34
       </a>
       ]
      </sup>
      <span class="emphasis">
       <em>
        Arnulf
       </em>
      </span>
      — nemecký kráľ a rímsky cisár. Bojoval so Svätoplukom
               proti Veľkej Morave a spojil sa s Maďarmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2507112" name="ftn.id2507112">
        35
       </a>
       ]
      </sup>
      <span class="emphasis">
       <em>
        Lehel
       </em>
      </span>
      — maďarský vodca v rokoch 930 — 935
     </p>
    </div>
    <div class="footnote">
     <p>
      <sup>
       [
       <a class="para" href="#id2507123" name="ftn.id2507123">
        36
       </a>
       ]
      </sup>
      <span class="emphasis">
       <em>
        Bulcsa
       </em>
      </span>
      — meno známe z čias Arpádovcov
     </p>
    </div>
    <div class="footnote">
     <p>
      <sup>
       [
       <a class="para" href="#id2507133" name="ftn.id2507133">
        37
       </a>
       ]
      </sup>
      <span class="emphasis">
       <em>
        Botond
       </em>
      </span>
      — patrí k prvým maďarským vojvodcom
     </p>
    </div>
    <div class="footnote">
     <p>
      <sup>
       [
       <a class="para" href="#id2507169" name="ftn.id2507169">
        38
       </a>
       ]
      </sup>
      <span class="emphasis">
       <em>
        Lazar Korlat
       </em>
      </span>
      — majitelia hradu Korlát. Rod sa spojil s rodom
               Bučiniovcov a tak posilnil svoje postavenie.
     </p>
    </div>
    <div class="footnote">
     <p>
      <sup>
       [
       <a class="para" href="#id2507185" name="ftn.id2507185">
        39
       </a>
       ]
      </sup>
      <span class="emphasis">
       <em>
        Boženík
       </em>
      </span>
      — vtedy člen obecného výboru
     </p>
    </div>
    <div class="footnote">
     <p>
      <sup>
       [
       <a class="para" href="#id2507219" name="ftn.id2507219">
        40
       </a>
       ]
      </sup>
      <span class="emphasis">
       <em>
        Tu in facie loci
       </em>
      </span>
      (lat.) — na tvári miesta
     </p>
    </div>
    <div class="footnote">
     <p>
      <sup>
       [
       <a class="para" href="#id2507231" name="ftn.id2507231">
        41
       </a>
       ]
      </sup>
      <span class="emphasis">
       <em>
        Brachium
       </em>
      </span>
      (zast.) — násilenstvo
     </p>
    </div>
    <div class="footnote">
     <p>
      <sup>
       [
       <a class="para" href="#id2507247" name="ftn.id2507247">
        42
       </a>
       ]
      </sup>
      <span class="emphasis">
       <em>
        Prerogatíva
       </em>
      </span>
      (lat.) — výsada, prednostné, výsadné, výlučné
               právo
     </p>
    </div>
    <div class="footnote">
     <p>
      <sup>
       [
       <a class="para" href="#id2507289" name="ftn.id2507289">
        43
       </a>
       ]
      </sup>
      <span class="emphasis">
       <em>
        Fiat justitia, pereat mundus
       </em>
      </span>
      (lat.) — Nech panuje
               spravodlivosť, i keď svet zahynie.
     </p>
    </div>
    <div class="footnote">
     <p>
      <sup>
       [
       <a class="para" href="#id2507326" name="ftn.id2507326">
        44
       </a>
       ]
      </sup>
      <span class="emphasis">
       <em>
        Kniežatstvo Opolské a Ratiborské
       </em>
      </span>
      — kniežatstvá v
               Sliezsku
     </p>
    </div>
    <div class="footnote">
     <p>
      <sup>
       [
       <a class="para" href="#id2507360" name="ftn.id2507360">
        45
       </a>
       ]
      </sup>
      <span class="emphasis">
       <em>
        Fraňo a Antol Kendy
       </em>
      </span>
      — hrali dôležitú úlohu v dejinách
               Sedmohradska
     </p>
    </div>
    <div class="footnote">
     <p>
      <sup>
       [
       <a class="para" href="#id2504933" name="ftn.id2504933">
        46
       </a>
       ]
      </sup>
      <span class="emphasis">
       <em>
        Asesor
       </em>
      </span>
      (lat.) — zast. prísediaci člen súdu
     </p>
    </div>
    <div class="footnote">
     <p>
      <sup>
       [
       <a class="para" href="#id2504966" name="ftn.id2504966">
        47
       </a>
       ]
      </sup>
      <span class="emphasis">
       <em>
        Requiescat in pace
       </em>
      </span>
      (lat.) — Odpočívaj v pokoji.
     </p>
    </div>
    <div class="footnote">
     <p>
      <sup>
       [
       <a class="para" href="#id2504984" name="ftn.id2504984">
        48
       </a>
       ]
      </sup>
      <span class="emphasis">
       <em>
        Publikuje sentenciu
       </em>
      </span>
      (lat.) — oznamuje výrok
     </p>
    </div>
    <div class="footnote">
     <p>
      <sup>
       [
       <a class="para" href="#id2505002" name="ftn.id2505002">
        49
       </a>
       ]
      </sup>
      <span class="emphasis">
       <em>
        Lequidi debiti
       </em>
      </span>
      (lat.) — splatené dlhy
     </p>
    </div>
    <div class="footnote">
     <p>
      <sup>
       [
       <a class="para" href="#id2505016" name="ftn.id2505016">
        50
       </a>
       ]
      </sup>
      <span class="emphasis">
       <em>
        Qui habet tempus, habet vitam
       </em>
      </span>
      (lat.) — Kto získa čas, získa
               život.
     </p>
    </div>
    <div class="footnote">
     <p>
      <sup>
       [
       <a class="para" href="#id2505028" name="ftn.id2505028">
        51
       </a>
       ]
      </sup>
      <span class="emphasis">
       <em>
        Beati possidentes
       </em>
      </span>
      (lat.) — Blažení, čo niečo majú.
     </p>
    </div>
    <div class="footnote">
     <p>
      <sup>
       [
       <a class="para" href="#id2505046" name="ftn.id2505046">
        52
       </a>
       ]
      </sup>
      <span class="emphasis">
       <em>
        Plus valet favor in judice, quam lex in codice
       </em>
      </span>
      (lat.) —
               Väčšiu hodnotu má sudcova priazeň než zákon v zákonníku.
     </p>
    </div>
    <div class="footnote">
     <p>
      <sup>
       [
       <a class="para" href="#id2505066" name="ftn.id2505066">
        53
       </a>
       ]
      </sup>
      <span class="emphasis">
       <em>
        Auctoritate regis et populi
       </em>
      </span>
      (lat.) — z moci kráľa a
               ľudu
     </p>
    </div>
    <div class="footnote">
     <p>
      <sup>
       [
       <a class="para" href="#id2505078" name="ftn.id2505078">
        54
       </a>
       ]
      </sup>
      <span class="emphasis">
       <em>
        Nos universitas cleri magnatum nobilium
       </em>
      </span>
      (lat.) — my duchovní,
               veľmoži a šľachta
     </p>
    </div>
    <div class="footnote">
     <p>
      <sup>
       [
       <a class="para" href="#id2505090" name="ftn.id2505090">
        55
       </a>
       ]
      </sup>
      <span class="emphasis">
       <em>
        Populus
       </em>
      </span>
      (lat.) — národ
     </p>
    </div>
    <div class="footnote">
     <p>
      <sup>
       [
       <a class="para" href="#id2505108" name="ftn.id2505108">
        56
       </a>
       ]
      </sup>
      <span class="emphasis">
       <em>
        Aristoteles
       </em>
      </span>
      — grécky filozof
     </p>
    </div>
    <div class="footnote">
     <p>
      <sup>
       [
       <a class="para" href="#id2505119" name="ftn.id2505119">
        57
       </a>
       ]
      </sup>
      <span class="emphasis">
       <em>
        Ta meum. Ta tuum
       </em>
      </span>
      (lat.) — Okolo môjho, okolo tvojho.
     </p>
    </div>
    <div class="footnote">
     <p>
      <sup>
       [
       <a class="para" href="#id2505144" name="ftn.id2505144">
        58
       </a>
       ]
      </sup>
      <span class="emphasis">
       <em>
        In turbido piscari
       </em>
      </span>
      (lat.) — loviť v mútnom
     </p>
    </div>
    <div class="footnote">
     <p>
      <sup>
       [
       <a class="para" href="#id2505161" name="ftn.id2505161">
        59
       </a>
       ]
      </sup>
      <span class="emphasis">
       <em>
        Jurassor dei gratia et voluntate populi
       </em>
      </span>
      (lat.) — z božej
               milosti a vôle ľudu
     </p>
    </div>
    <div class="footnote">
     <p>
      <sup>
       [
       <a class="para" href="#id2505223" name="ftn.id2505223">
        60
       </a>
       ]
      </sup>
      <span class="emphasis">
       <em>
        De jure
       </em>
      </span>
      (lat.) — podľa práva
     </p>
    </div>
    <div class="footnote">
     <p>
      <sup>
       [
       <a class="para" href="#id2505235" name="ftn.id2505235">
        61
       </a>
       ]
      </sup>
      <span class="emphasis">
       <em>
        Exekovať
       </em>
      </span>
      (lat) — zhabať
     </p>
    </div>
    <div class="footnote">
     <p>
      <sup>
       [
       <a class="para" href="#id2505247" name="ftn.id2505247">
        62
       </a>
       ]
      </sup>
      <span class="emphasis">
       <em>
        Accesorium sequitur suum principale
       </em>
      </span>
      (lat.) — obrazne, sluha
               kráča za svojim pánom
     </p>
    </div>
    <div class="footnote">
     <p>
      <sup>
       [
       <a class="para" href="#id2505260" name="ftn.id2505260">
        63
       </a>
       ]
      </sup>
      <span class="emphasis">
       <em>
        Quidquid delirant reges, plectuntur Achivi
       </em>
      </span>
      (lat.) — za
               hlúposti kráľov platí ľud
     </p>
    </div>
    <div class="footnote">
     <p>
      <sup>
       [
       <a class="para" href="#id2505289" name="ftn.id2505289">
        64
       </a>
       ]
      </sup>
      <span class="emphasis">
       <em>
        Duo dum faciunt idem, non est idem
       </em>
      </span>
      (lat.) — Keď dvaja robia
               to isté, nie je to to isté.
     </p>
    </div>
    <div class="footnote">
     <p>
      <sup>
       [
       <a class="para" href="#id2505310" name="ftn.id2505310">
        65
       </a>
       ]
      </sup>
      <span class="emphasis">
       <em>
        Sic vos non vobis, fertis aratra boves
       </em>
      </span>
      (lat.) — a tak vy voly
               neťaháte pluh pre seba
     </p>
    </div>
    <div class="footnote">
     <p>
      <sup>
       [
       <a class="para" href="#id2505325" name="ftn.id2505325">
        66
       </a>
       ]
      </sup>
      <span class="emphasis">
       <em>
        Amen
       </em>
      </span>
      (lat.) — tak je
     </p>
    </div>
    <div class="footnote">
     <p>
      <sup>
       [
       <a class="para" href="#id2505345" name="ftn.id2505345">
        67
       </a>
       ]
      </sup>
      <span class="emphasis">
       <em>
        Éljen adta
       </em>
      </span>
      (maď.) — ako bodajžeťa
     </p>
    </div>
    <div class="footnote">
     <p>
      <sup>
       [
       <a class="para" href="#id2505375" name="ftn.id2505375">
        68
       </a>
       ]
      </sup>
      <span class="emphasis">
       <em>
        Extra Hungariam non est vita
       </em>
      </span>
      (lat.) — Mimo Uhorska niet
               života.
     </p>
    </div>
    <div class="footnote">
     <p>
      <sup>
       [
       <a class="para" href="#id2505389" name="ftn.id2505389">
        69
       </a>
       ]
      </sup>
      <span class="emphasis">
       <em>
        Si est vita, non est ita
       </em>
      </span>
      (lat.) — A ak aj je, nie je
               taký.
     </p>
    </div>
    <div class="footnote">
     <p>
      <sup>
       [
       <a class="para" href="#id2505403" name="ftn.id2505403">
        70
       </a>
       ]
      </sup>
      <span class="emphasis">
       <em>
        Pro gloria gentis
       </em>
      </span>
      (lat.) — pre slávu národa
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505440">
       </a>
       III. Turci v Gemeri
      </h2>
     </div>
    </div>
   </div>
   <p>
   </p>
   <p>
   </p>
   <p>
    Počiatkom jari roku 1562 vypísal a zvolal prvý podžupan Lazar Korlat magistrátne
         stoličné zhromaždenie do Rožňavy. Okrem magistrátnych osôb dostavilo sa ta neveľa z
         vyššieho zemianstva. Gemerskí páni boli medzi sebou rozdvojení na dva politické tábory,
         nenávideli sa a vospolok prenasledovali. Jedni držali pevne s kráľom Ferdinandom, ako
         Sečovci a Četnekovci, opierajúc sa o prefekta Muránskeho zámku a včas potreby u neho
         hľadali ochranu a útočište. So Sečovcami a Četnekovcami stále držali aj slovenskí zemania
         so svojím poddanstvom v balockej, ratkovskej, muránskej a štítnickej doline a nedali sa
         podlomiť nijakými pohromami vo svojej vernosti a príchylnosti k zákonitému kráľovi
         Ferdinandovi.
   </p>
   <p>
    Tí druhí, gemerskí páni, držali so Zápoľovcami, a preto sa priatelili s Turkami, hľadali
         u nich priazeň a podporu proti ferdinandovcom, ako Bebek a jeho spojenci. Ostatní gemerskí
         páni, ako Lorandfiovci, Orlayovci, Derenčénovci ustavične sa klátili medzi obidvoma
         stranami, a to podľa okolností, ako sa im zdala byť jedna lebo druhá strana mocnejšia, a od
         ktorej si pre svoj osobný zisk viac sľubovali, a teda hneď k jednej alebo zasa ku druhej sa
         pridávali. Nadžupana v Gemerskej stolici v tých časoch nebolo. Zastupoval ho podžupan, čo
         zapríčiňovalo tým väčší zmätok a anarchiu. Ostatne Gemer bol v tom čase v malom obrazom
         Uhorska vôbec.
   </p>
   <p>
    Stoličný dom v Rožňave bol jednoduché stavanie, v ktorom okrem priestrannej, na stoličné
         zasadnutia určenej miestnosti bolo i niekoľko pobočných izieb. V hlavnej sieni stál dlhý
         drevený stôl, prikrytý zeleným súknom. Nado dvermi viseli zástavy, po stenách bubny a
         trúby, posekáne, šable, píky, určené pre čaty stoličných insurgentov a členov bandéria.
   </p>
   <p>
    Stoliční páni, ktorí sa sem teraz dostavili, boli veľmi znechutení a malomyseľní, lebo
         prichodili smutné chýry, ako sa zasa fiľakovskí Turci stroja vpadnúť do Gemerskej stolice a
         krvavo sa pomstiť na prívržencoch kráľa Ferdinanda.
   </p>
   <p>
    Za vrchstola zasadol prvý podžupan Korlat ako zástupca nadžupanského úradu a dočasný
         kráľovský komisár. Vedľa neho sa poradil druhý podžupan Barna, zapisovateľ Pedery, niekoľkí
         prísediaci a slúžny. Ostatné zemianstvo sedelo čiastočne na bočných laviciach a drevených
         stolcoch, čiastočne stálo a počúvalo rečníkov.
   </p>
   <p>
    Stoličné zasadnutie otvoril Korlat krátkou, ale dôraznou rečou, v ktorej opísal
         prežalostný stav stolice pre nešťastné rozdvojenie pánov a zemianstva na dve protivné
         stránky a ostrými výrazmi káral ich nestálosť, to ustavičné prebiehanie a plichtenie sa
         mnohých dnes k jednej, zajtra zasa k druhej strane, takže sa už s istotou a bezpečne takmer
         na nikoho nedá spoľahnúť.
   </p>
   <p>
    „Páni“ hovoril Korlat, „toto je ten rak, ktorý zožiera naše sily. On je príčinou našej
         slabosti a úpadku, že si nás zaťatí nepriatelia kresťanstva Turci a Tatári nevážia a
         opovrhujú nami a že už nemôžeme odolať ani malým tatárskym čatám, ktoré z roka na rok
         vybehujú od Fiľakova ako kŕdle vlkov, lúpia, vraždia, podpaľujú a zajímajú obyvateľov. Len
         sa obzrite vôkol, v akom stave sa teraz nachodia naše predtým husto obývané doliny,
         kvitnúce mestá a osady, pevné zámky a zemianske kúrie. Kam len oči obrátiš, všade vidíš
         pustotu, rumy a popol, všade počuješ bedákanie, plač, vzdychanie utrápených, biednych,
         hladom hynúcich našich občanov. Pozriteže len na balockú dolinu, na Kyjatice, Babinec,
         Kraskovo, Záhorany a všetky okolité osady, sú z gruntu vypálené a ich nešťastní obyvatelia
         roztrúsení po horách. Nože obzrite sa ešte po muránskej doline, hľa, i predtým opevnené
         mestečko Jelšava leží v smutných rozvalinách a zo štyristo ľudí odohnali do tureckej
         poroby. A pozrite aj na štítnickú dolinu, tam zasa Roštár, Slaboška, Roohovce, Gecelovce,
         Čierna Lehota, všetko je spustošené a množstvo ľudu do zajatia odohnaté. Pozrite ešte na
         plešiveckú a Suchú dolinu, ako je i tam všetko vypálené, pusté a smutné a tisíce z
         obyvateľov sčiastky pobité, sčiastky v ťažkej porobe usužované. Ostatným, čo si ešte
         zachovali biedne životy, i ten život sa spríkril a zhnusil a mnohí si volili radšej smrť
         než taký život. A teraz vám, páni, oznamujem smutnú úradnú správu, ktorú som práve dostal.
         Fiľakovskí Turci obsadili Sobotku pri Rimavskej Sobote a opevnili ju za svoje vojenské
         stanovište proti Gemeru. Odtiaľ sa nás stroja znova napadnúť a buďto podrobiť pod turecké
         jarmo alebo ukrutne vyplieniť a spustošiť celú našu stolicu. Preto vás, páni, slávnostne
         vyzývam a zaklínam, odložte všetky sváry a nedorozumenia nabok, zabudnite na predošlé
         nepriateľstvá a spory. Nedívajte sa viac nečinne a so založenými rukami na túto všeobecnú
         pohromu a našu záhubu. Rozpamätajte sa na svojich slávnych predkov a postavte sa so
         zdvihnutou hlavou a udatnými päsťami do šíku proti našim spoločným nepriateľom a boh bude
         vašu zmužilosť korunovať víťazstvom, odhodlanosťou a vytrvalosťou.“
   </p>
   <p>
    Po tejto zápalistej reči prehovoril aj Barna, druhý podžupan, a upozorňoval ich, aby sa
         páni zemania nespoliehali na svoje práva a výsady, lebo že veru Turci nerobia vôbec rozdiel
         medzi zemanom a nezemanom a zemianske kúrie práve tak ako i meštianske domy a sedliacke
         chalupy prepadávajú a vypaľujú. Zemanov ako i nezemanov rovnako bijú a mučia a práve tak i
         kňažstvo nešetria, ale zajímajú do poroby a urodzené panie i panny práve tak ako i
         sedliacke dievky a nevesty chytajú a odvlekujú pre svojich pašov
    <sup>
     [
     <a class="footnote" href="#ftn.id2505630" name="id2505630">
      71
     </a>
     ]
    </sup>
    do háremov za súložnice a otrokyne. A šťastlivá je iba tá, ktorá je vstave čo
         za akú vysokú cenu sa vykúpiť alebo vražednou rukou urobiť svojmu hanebnému životu koniec.
   </p>
   <p>
    „Žiaľbohu,“ prevzal slovo Seči, „že to, čo tu páni podžupani vraveli, je číro-čistá
         pravda. Veď Turek nepozná milosrdenstvo, ba nemá ani citu ľudskosti, a my kresťania, už či
         páni alebo poddaní, neznamenáme v jeho očiach viac než pes. Preto hanba a potupa nech
         stihne spomedzi nás tých pánov, ktorí u Turkov priazeň hľadajú a s Tatármi sa spolčujú,
         ktorí preto, aby u tureckých pašov získali milosť, sú hotoví zradiť svoju vlasť i svojho
         kráľa, ako to urobil Pavel Jánoss, fiľakovský veliteľ, čo sa dal podkúpiť návodom Fraňa
         Bebeka a taký dôležitý zámok nemilobohu vydal do moci Turkom. Teraz za to hrozne trpí a
         ukrutné pohromy znáša nešťastný Gemer, lebo tu sú nám už ustavične na krku krvilační Turci,
         čo lúpia a vraždia náš úbohý ľud nie ináč než ako vlci stádo oviec. — Nuž a teda páni,
         prečo práve teraz hrdzavejú vaše šable. Prečo každý muž nechytí do ruky zbraň a nestane pod
         kráľovské zástavy? Boh mi je svedok, že keby sme všetci zmýšľali úprimne a nehrali dvojaké
         úlohy, ako Bebekovci — syn s kráľom, a otec s Turkom, tak by i pýcha našich nepriateľov,
         krvilačných trýzniteľov skoro bola zlomená a pred slávou kríža sklonil by sa polmesiac do
         prachu, takto však sami Turci vidiac našu neráznosť a podlízavosť, potupne nám do psov
         nadávajú a príde čas, že ako voľakedy Nemci pri Ausburgu, budú potupne uši odrezávať a
         háveď ľudu bude za nimi vykrikovať ako aj vtedy: Szegény magyarkák!
    <sup>
     [
     <a class="footnote" href="#ftn.id2505701" name="id2505701">
      72
     </a>
     ]
    </sup>
    Lazari.“
   </p>
   <p>
    Na tieto reči povstal veľký hluk a pobúrenie medzi zemianstvom. Jedni volali: Nie my,
         ale vy ste psi, a to nemeckí psi, lebo sa líškate Nemcom a naše slobody zapredávate. Druhí
         kričali: Fiškálsku akciu im, von s nimi. To je urážka celého zemianstva. Iní zasa: Pravdu
         vraví, nech sa ten páli, koho sa to týka.“
   </p>
   <p>
    Korlát darmo cengá a tíši:
   </p>
   <p>
    „Pokoj, páni, nie tu za tabulou, ale v otvorenom poli, tam dokážte svoju bojovnú chuť
         proti nepriateľom i svoje dobré zmýšľanie. Ostré meče vyprobujte na tureckých hlavách, to
         bude pre vás česť a zásluha pre vlasť. Takéto zvady a osobné urážky na tomto mieste k
         ničomu dobrému nevedú.“
   </p>
   <p>
    „Keď Slováci vždy len rozbroj rozduchujú,“ ohlásil sa jeden zeman. „Ale im sa ľahko
         hovorí, keď sú na Horniakoch a ďaleko od tureckých posádok. Ich hory kryjú a oni si nevedia
         predstaviť, ako my na Dolniakoch trpíme a ako hynieme pod tureckým jarmom, pretože sme im
         nablízku.“
   </p>
   <p>
    „Ba veru dobre vieme,“ povedal Štítnický, „že vy dobrovoľne Turkom daň platievate a
         dovážate aj potravu pre ich vojsko. V bitkách proti kráľovskému vojsku prevážate im
         strelivo a batožinu, a za to máte od Turkov pokoj, ale my, čo len nášmu zákonitému kráľovi
         chceme daň platiť a Turkom sa tak nekoríme a nelíškame ako vy, musíme znášať za to ich
         besný hnev a krvavú pomstu. A nielen to. Aby nás Turci drancovali a pustošili naše kraje, k
         tomu ich vy zradcovia ešte podnecujete a naprávate proti nám.“
   </p>
   <p>
    Vtom sa strhol náramný krik a trma-vrma. Jedni dosvedčujú: Tak je, to je pravda, máme na
         to dôvody. Druhí volajú: Kto je zradca? Vy sami ste tí zradcovia. Fiškálsku akciu na nich.
         Von s nimi. Podaktorí štrngajú šabľami a vyskakujú hore na tabulu. Predsedov hlas zaniká.
         Keď nadarmo cengal zvoncom, chcejúc utíšiť pobúrených pánov a zaviesť poriadok, v tom
         všeobecnom zmätku postavil si kučmu na hlavu a zvolal:
   </p>
   <p>
    „Soluta est sessio!“
    <sup>
     [
     <a class="footnote" href="#ftn.id2505800" name="id2505800">
      73
     </a>
     ]
    </sup>
    vyšiel von dvermi a za ním všetci stoliční úradníci i ostatné hnevom rozpálené
         a rozjatrené zemianstvo, kľajúc a vyhrážajúc sa jeden druhému.
   </p>
   <p>
    Práve v tú chvíľu dobehol na koni do stoličného dvora Pivoda. Zoskočil z koňa, podal
         uzdu tam prítomnému hajdúchovi, predstavil sa Korlatovi vychádzajúcemu z radnej siene a
         povedal:
   </p>
   <p>
    „Oznamujem pánu podžupanovi, že fiľakovskí Turci s veľkou silou a šturmom dobýjajú
         Hajnáčku a že zámocká obrana nie je vstave odolať takej presile, preto veliteľ žiada o
         rýchlu pomoc, inak je ten zámok stratený.“
   </p>
   <p>
    „Tu to máme,“ zvolal Korlat, „doma svár a nepriateľ predo dvermi. — Pred stoličný dom
         nech hneď vystavia červenú zástavu, a všetci stoliční úradníci, najmä však slúžny a
         boženíci s oddielom banduristov nech pochodia s bubnami a zástavami všetky osady, zvolajú
         všetko bojaschopné mužstvo pod zbrane. Kým sa ozbrojený ľud v tábore zhromaždí, páni, vy
         chráňte pohraničné stanice a pevnosti, menovite vy, pán Seči, hrad Balog, ktorý je už vaším
         dedičstvom. Vy, pán Lorandfi, bráňte Žirkovce a Hodejovo, veď je to váš majetok. Pán Orlay
         Pútnik a vy, pán Štítnický, buďte na pomoci spišskej posádke v Plešivci. Nezabúdajte, páni,
         že ste spoločne pred bohom a pred krajinou zodpovední za svoje konanie. A teraz zbohom,
         každý nech sa odoberie na svoje stanovište.“
   </p>
   <p>
    „Moju ruku a čestné slovo na to, že kým žijem, nedostanú Turci hrad Balog do svojej
         moci, iba ak by preliezli hradby cez moju mŕtvolu.“ Potom sa Seči vyšvihol na koňa a s
         niekoľkými zemanmi a priateľmi ponáhľal sa domov.
   </p>
   <p>
    Ledva dobehol Tomáš Seči na hrad Balog a urobil potrebné poriadky na obranu zámku, hneď
         začali sa na okolí zjavovať najprv len malé, potom stále väčšie a väčšie čaty tatárskych
         jazdcov ako kŕdle hladných vlkov, dychtiacich po koristi, až naraz asi štyri stotiny jazdy
         dorazia k zámockým hradbám. Chceli znenazdania prekvapiť a prepadnúť zámockú obranu. Lenže
         Seči už bol pripravený a rozkázal medzi nich páliť zo zámockých hradieb. Na to medzi nimi
         povstal zmätok a rýchle zmizli, obrátiac sa hore k Drienčanom, kde sa s divou besnosťou
         oborili na osadu a na oba zámky, povraždili ich maličkú posádku, obec úplne vyrabovali a
         zapálili. Čoskoro potom dorazil s pechotou a delostreľbou Arslan paša pod Balocký zámok. K
         Tomášovi Sečimu poslal poslal s vyzvaním, aby sa dobrovoľne poddal, lebo inak to jeho
         hniezdo vraj tak rozborí, ako teraz z gruntu rozboril Hajnáčku a z celej posádky nenechá
         nikoho nažive. Seči odkázal pašovi: nech sa len o to pokúsi, či naozaj sú turecké hlavy
         tvrdšie než múry Balogu. Že sa skôr črep oholenej pasovej hlavy na kusy rozletí ako tieto
         hradby.
   </p>
   <p>
    Rozhnevaný paša, začujúc tieto slová, odpovedal:
   </p>
   <p>
    „Čakaj len, pes kresťanský,
    <sup>
     [
     <a class="footnote" href="#ftn.id2505908" name="id2505908">
      74
     </a>
     ]
    </sup>
    veď ty mojej pomste neujdeš!“ A hneď rozkázal svojmu vojsku postaviť sa do
         šíkov a všetky delá namieril na zámok. Z tureckého tábora začala síce živá a prudká
         streľba, ale pretože sa strieľalo z diaľky, máloktoré gule doleteli až na hradby, lež
         poniže nich sa zaryli do zeme. Naproti tomu sečovskí strelci dobre triafali dolu medzi
         turecké šíky a narobili v ich radoch mnohé štrbiny, za čo rozpajedený turecký vodca dal
         hnať útokom, ale jeho janičiari boli odrazení od zámockých múrov s krvavými hlavami a
         stratili vôľu k ďalším útokom. Paša za to, že sa mu plán nevydaril, rozkázal podpáliť
         podzámockú osadu a pri žiare plápolajúcich domov pohol sa v nočnom čase ďalej na
         Uza-Panitu, Bátky, Behynce, Otrokoč, označujúc všade svoj vojenský pochod lúpením,
         vraždením a podpaľovaním. Stadiaľ sa obrátil do muránskej doliny a smerom k Jelšave.
   </p>
   <p>
    Pri Husinej rozostavená vojenská stráž, zočiac hore od Liciniec predvoj tatárskych
         jazdcov a za nimi silný oddiel pechoty, hneď sa rozutekala po všetkých okolitých osadách,
         bijúc všade na zvony, bubnujúc na poplach a strieľajúc na znamenie blížiaceho sa
         nebezpečenstva. Prestrašený ľud, kde ako mohol, hľadel sa zachrániť, utekajúc pred záhubou.
         A pretože mestečko Jelšava už roku 1556 Turci ukrutne spustošili a vypálili, neposkytovalo
         utekajúcim vôbec ochranu ani bezpečnosť, a tak mnohí hľadali útočište na Muránskom zámku
         alebo v hustých lesoch a vysokých horách, najmä okolo vrchu Kohúta. Svoje poklady
         zakopávali do zeme, obilie a všakovú potravu skryli do podzemných skrýš a do jaskýň,
         taktiež aj dobytok vyháňali na vrchy a vysoké hole, a tam si aj sami obyvatelia stavali
         drevené koliby a šiatre. Daktorí v strachu behali ako bez seba hore-dolu dolinou ako
         voslep, nevediac čo si majú počať. Niekomu sa stratili dietky, inému statok a každý chcel
         ešte aspoň niečo zachrániť zo svojho bydla; preto bol všade plač a nariekanie, ľudia sa
         zúfalo potulovali sem a tam a splašený dobytok ručiac rozbehol sa na všetky strany.
   </p>
   <p>
    Jelšavu našli Tatári pustú, od ľudí opustenú, mnohé domy ešte zborené a dvory trávou
         zarastané a poznali hneď, že to bolo ich vlastné dielo a s divokou radosťou pokrikovali:
         Huraha! Alah je veľký a Mohamed jeho prorok!
   </p>
   <p>
    Povyše Jelšavy stál oddiel vojska z muránskej posádky, ktorý sa smelo postavil proti
         tureckej jazde, ale toľkej presile odolať nemohol, musel ustúpiť a po mnohých šarvátkach,
         odrážajúc útoky Tatárov, utiahol sa napokon na Muránsky zámok. — Tatári rozdráždení útokmi
         a bojmi s posádkovým vojskom dorazili k samým hradbám a pred zámockú bránu, ale vidiac, že
         zámok je nedobytný, vrátili sa nazad do podzámockej osady a rozpálení hnevom s barbarskou
         surovosťou páchali hrozné zločiny. Osadu z gruntu zborili a vypálili, veľa ľudí pobili a
         maličké deti nastrčiac na svoje dlhé kopije hádzali o zem, o múr alebo o skalu, aby vraj
         hneď v zárodku zhynulo to psie pokolenie neveriacich. Nevládnych a vekom poznačených
         starcov priviazali o strom alebo stĺp a šípmi z kuše strieľali do nich, lebo vraj starí psi
         už nie sú súci, aby ich hnali pred sebou do svojej vlasti na predaj za otrokov. Zato
         silných chlapov a mládencov, ako aj mladé ženy a dievky, kde mohli dostihnúť, zajímali, a
         oných, už poturčených strčili potom v ďalekej Ázii medzi janičianske vojsko, tieto zasa
         popredali do tureckých háremov za súložnice a otrokyne.
   </p>
   <p>
    Po odchode Turkov z muránskej doliny zostalo tu veľa opustených sirôt, ktorým rodičov
         povraždili alebo zajali Turci a Tatári, veľa opustených vdov, ktoré stratili i muža i deti
         a nevládnych starcov, ktorí z početnej predtým rodiny zostali teraz celkom osihotení.
   </p>
   <p>
    Z Muránskeho zámku po viac nocí videli po celej doline žiariť okolité vrchy plameňom a
         hustý čierny kur vznášať sa hore do oblakov. Plač ľudí, ručanie dobytka a zavýjanie divej
         zveri: to bola vtedy hrozná ozvena, ktorá sa odrážala od strmých, vysokých skalísk
         Muránskeho zámku.
   </p>
   <p>
    Tomáš Seči, len čo odrazil útok Turkov od Balockého zámku, zaraz vysielal poslov i k
         stoličným pohlavárom i k prefektom zámkov, žiadajúc od nich pomoc na rozprášenie a zničenie
         Turkov, pustošiacich stolicu. Ale všeobecná insurekcia, ako si ju predstavoval Korlat, v
         tom čase nepodarila sa pre všeobecný strach a zmätok, lebo každý myslel len na seba, na
         svoju bezpečnosť a isté útočište, takže všetky gemerské zámky boli preplnené ľudom,
         hľadajúcim v nich ochranu toho, čo je každému najmilšie — život. Seči a muránsky prefekt
         Maško podnikli síce ešte niekoľko šarvátok s odchodiacimi Turkami a odobrali im niekoľko
         zajatých, aj z lúpeže a dobytka, ale toto všetko neveľa znamenalo a pokiaľ sa insurgenti
         zhromaždili vo väčšom počte, Turci a Tatári boli už vtedy so svojou korisťou sčiastky v
         opevnenej Sobotke, sčiastky na pevnom zámku Fiľakove. Okrem mnohých mŕtvych a dorúbaných
         nachodili za nimi po ceste, kadiaľ šli, ľudí spomedzi zajatých. Zajatí museli niesť Turkom
         ešte aj dobytú korisť, a keď už ustatí a hladní a premrznutí, hoc bičmi šľahaní a ostrými
         pikami povzbudzovaní, nevládali ďalej ísť, vtedy ich bez ľútosti vraždili na ceste a
         nechali ich tam ležať vo vlastnej krvi.
   </p>
   <p>
    Takéto nájazdy, lúpeže, vraždy a podpaľačstvá tureckých martalúzov
    <sup>
     [
     <a class="footnote" href="#ftn.id2578093" name="id2578093">
      75
     </a>
     ]
    </sup>
    v Gemeri ani potom neprestávali, ale opakovali sa temer rok po roku, že takmer
         už nebolo ani tak ukrytej osady, ktorú by neboli olúpili a vypálili. Isté je, že práve
         fiľakovskí Turci zanechali po sebe tie najsmutnejšie pamiatky svojej divej ukrutnosti, lebo
         ako hyeny, tak boli žiadostiví lúpeže a ľudskej koristi, ako čo by si boli predsavzali
         vyhubiť všetkých obyvateľov a tento celý kraj obrátiť na divú pustatinu. Už to meno Tatár,
         psohlavec, ako volali tureckú jazdu, bolo pre obyčajný ľud plné hrôzy a ošklivosti, takže s
         chýrom „psohlavci idú!“ mohol hocikto vystrašiť všetkých obyvateľov z dediny do hory, a za
         storočie ešte týmto heslom strašievali baby malé, plačúce alebo nedobizeň robiace deti.
   </p>
   <p>
    Títo tureckí jazdci, Tatári z Fiľakova, vypálili roku 1572 Redovú a roku 1584 Dobšinú
         hrozným pre každé ľudské srdce smutným a poľutovaniahodným spôsobom, a to len preto, že
         Redovania premeškali odoslať daň fiľakovskému pašovi. Dobšinci ju síce poslali, ale paša,
         ktorému ju doručili, bol skoro potom preložený a do knihy nenaznačil, že by tú daň bol
         prijal, nový paša teda znovu žiadal daň, a keď ju Dobšinci neposlali, dal celé mesto
         spustošiť, vypáliť, obyvateľov pochytať a do poroby ako lichvu odohnať.
   </p>
   <p>
    Podobne pochodili aj iné osady v štítnickej a rožňavskej doline, keď ich predstavení
         obcí niesli Turkovi daň do Fiľakova, neraz ich prepadli lotri a zbojníci, ktorí sa v tom
         čase veľmi rozmnožili, najmä v plešivských a tornaľských horách, a boli takí bezočiví, že
         celé osady napádali, áno, i mesto Štítnik vylúpili a vydrancovali.
   </p>
   <p>
    Za ubiedených a utrápených občanov chodili síce prosiť ich kňazi a učitelia k
         fiľakovským pašom, ale so slabým výsledkom, lebo často aj samých kňazov Turci odvliekli do
         zajatia a poroby.
   </p>
   <p>
    Že hornogemerskí Slováci pomerne viac trpeli ako Maďari na dolných stranách, dá sa aj z
         toho posúdiť, že celý dolný Gemer bol Turkami podmanený a im aj daň riadne platieval i
         potravu pre ich vojsko dovážal; hornogemerskí Slováci dávali však riadnu daň svojmu kráľovi
         a pre kráľovské vojsko i potravu i strelivo verne dovážali, preto ich Turci tak ukrutne až
         na zúfanie sužovali.
   </p>
   <p>
    Že posádky kráľovských zámkov, ako bol Muráň a Krásna Hôrka, ktorú od Bebekovcov
         vybojoval roku 1567 Lazár Švendy a za veliteľa z rozkazu kráľa určil Andrášiho,
    <sup>
     [
     <a class="footnote" href="#ftn.id2578197" name="id2578197">
      76
     </a>
     ]
    </sup>
    tak ubiedeným obyvateľom nemohli poskytovať výdatnejšiu pomoc a ochranu, čo sa
         vysvetľuje tým, že posádka týchto zámkov bola na počet slabá, len na ochranu samých zámkov
         určená. Kráľovské vojsko bývalo zasa zamestnané na druhých stranách Uhorska a Sedmohradska
         ustavičnými bitkami s Turkami. Preto keď sa ubiedený slovenský národ v Gemeri dopočul o
         hrdinských skutkoch Chorvátov Zrinského
    <sup>
     [
     <a class="footnote" href="#ftn.id2578222" name="id2578222">
      77
     </a>
     ]
    </sup>
    a Jurišiča pri obrane Sigetu a spolu o smrti veľkého Solimana, najväčšieho
         tureckého cisára a výbojníka, ktorý bol postrachom nielen samého Uhorska, ale i celej
         Európy, ba i Ázie a Afriky, uľahčilo sa mu pri srdci a zore lepšej budúcnosti zdali sa mu
         pomaly brieždiť za ešte ďalekými horami.
   </p>
   <p>
    Nástupca a syn Solimanov, cisár Selim, chystajúc výpravu proti Cypru, uzavrel s kráľom Maxmiliánom
    <sup>
     [
     <a class="footnote" href="#ftn.id2578252" name="id2578252">
      78
     </a>
     ]
    </sup>
    pokoj, ktorý pokoj obnovil i Selimov
    <sup>
     [
     <a class="footnote" href="#ftn.id2578266" name="id2578266">
      79
     </a>
     ]
    </sup>
    nástupca Amurat. Tak isto aj Ján Žigmund zo Zápolia, zrieknuc sa titulu
         uhorského kráľa a spokojac sa s titulom vojvodu Sedmohradska a panstvom nad zátiskými
         stolicami, tento pokoj upevnil.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505630" name="ftn.id2505630">
        71
       </a>
       ]
      </sup>
      <span class="emphasis">
       <em>
        Paša
       </em>
      </span>
      (turec.) — hist. vysoký turecký hodnostár
     </p>
    </div>
    <div class="footnote">
     <p>
      <sup>
       [
       <a class="para" href="#id2505701" name="ftn.id2505701">
        72
       </a>
       ]
      </sup>
      <span class="emphasis">
       <em>
        Szegény magyarkák
       </em>
      </span>
      (maď.) — úbohí Maďarkovia
     </p>
    </div>
    <div class="footnote">
     <p>
      <sup>
       [
       <a class="para" href="#id2505800" name="ftn.id2505800">
        73
       </a>
       ]
      </sup>
      <span class="emphasis">
       <em>
        Soluta est sessesio
       </em>
      </span>
      (lat.) — zhromaždenie sa rozpúšťa
     </p>
    </div>
    <div class="footnote">
     <p>
      <sup>
       [
       <a class="para" href="#id2505908" name="ftn.id2505908">
        74
       </a>
       ]
      </sup>
      <span class="emphasis">
       <em>
        Kresťanský pes
       </em>
      </span>
      — turecká nadávka
     </p>
    </div>
    <div class="footnote">
     <p>
      <sup>
       [
       <a class="para" href="#id2578093" name="ftn.id2578093">
        75
       </a>
       ]
      </sup>
      <span class="emphasis">
       <em>
        Martalúzi
       </em>
      </span>
      (hist.) — patrili k tureckej pechote, ktorých
               pašovia posielali vyberať oneskorenú daň
     </p>
    </div>
    <div class="footnote">
     <p>
      <sup>
       [
       <a class="para" href="#id2578197" name="ftn.id2578197">
        76
       </a>
       ]
      </sup>
      <span class="emphasis">
       <em>
        Andráši
       </em>
      </span>
      — Andrássy, genealógia tejto magnátskej rodiny sa
               začína písať od roku 1514, keď Martin bojuje proti Dóžovi a sedliackemu
               povstaniu
     </p>
    </div>
    <div class="footnote">
     <p>
      <sup>
       [
       <a class="para" href="#id2578222" name="ftn.id2578222">
        77
       </a>
       ]
      </sup>
      <span class="emphasis">
       <em>
        Chorváti Zrinskí
       </em>
      </span>
      — tu Mikuláš a Peter, potomci slávneho
               šľachtického rodu, ktorý preslávil Mikuláš Šubić
     </p>
    </div>
    <div class="footnote">
     <p>
      <sup>
       [
       <a class="para" href="#id2578252" name="ftn.id2578252">
        78
       </a>
       ]
      </sup>
      <span class="emphasis">
       <em>
        Maxmilián II.
       </em>
      </span>
      — syn Ferdinanda I., kráľ český, uhorský a
               cisár rímsky
     </p>
    </div>
    <div class="footnote">
     <p>
      <sup>
       [
       <a class="para" href="#id2578266" name="ftn.id2578266">
        79
       </a>
       ]
      </sup>
      <span class="emphasis">
       <em>
        Selim
       </em>
      </span>
      — tu Selim II., turecký sultán (1566 — 1574), syn
               Solimana II.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578290">
       </a>
       IV. Porážka fiľakovských Turkov v Gemeri
      </h2>
     </div>
    </div>
   </div>
   <p>
   </p>
   <p>
   </p>
   <p>
    Uhorský kráľ Maxmilián, pod ktorého múdrym panovaním neprišlo síce k nijakej veľkej
         vojne s Turkami, hoci pustošenie a vypaľovanie osád si títo najmä na Slovensku často
         dovoľovali a tým mnohé menšie boje a šarvátky zapríčinili — a ktorý veľkodušne napomáhal
         vedy a umenie, po slovensky dobre vedel a jeho poddaní ho veľmi milovali, zomrel a
         pochovaný bol v Prahe 12. októbra 1576. Po ňom nastúpil na trón jeho prvorodený syn Rudolf,
    <sup>
     [
     <a class="footnote" href="#ftn.id2578316" name="id2578316">
      80
     </a>
     ]
    </sup>
    korunovaný v Prešporku už roku 1572. A Rudolf, hoci jeho otec pred svojou
         smrťou na osem rokov obnovil pokoj s tureckým cisárom Amuratom, nemal počas svojho
         panovania pokoja, ktorého si tak veľmi žiadal, keď sa celkom zasvätil vedám a celou dušou
         zahrúžil do hlbokých nevyspytateľných tajomstiev tých čias, astrológie a alchýmie.
    <sup>
     [
     <a class="footnote" href="#ftn.id2578343" name="id2578343">
      81
     </a>
     ]
    </sup>
   </p>
   <p>
    Sultánov vezír Siman, ktorý z bojov vedených proti Peržanom získal si povesť smelého a
         udatného vojvodcu, po skončení tej vojny poslaný do Uhorska, ako muž boja a ctižiadostivý,
         podriadených tureckých pašov neprestajne podnecoval, aby kraje patriace nemeckému cisárovi
         znepokojovali a napádali, z čoho povstávali mnohé roztržky a šarvátky po všetkých stranách
         Horného Uhorska. Lebo vezír to všetko tak líčil a oznamoval do Carihradu, akoby Nemci
         neuznávali pokoj, ale všade napádali Turkov, a tak vraj oni skutkami zrušili pokoj. Preto
         neprestával samého Amurata podnecovať k vojne.
   </p>
   <p>
    V tých ťažkých a povážlivých okolnostiach bolo naozaj šťastím pre Gemerskú stolicu, že
         kráľ Rudolf poctil svojou dôverou a za nadžupana vymenoval Tomáša zo Seči, ktorý aj dokázal
         stať sa toho hodným a dôveru v boji i v kráľovskej rade skvele potvrdil. Predošlí gemerskí
         nadžupani, ako bol Zolchy de Pathócz a Losontzy, nemali moci urobiť v stolici poriadok a
         zaviesť bezpečnosť, no Seči dokázal, že zaujatosť za dobrú vec, obozretnosť a ráznosť
         mužského charakteru dokáže i v najťažších okolnostiach často veľmi mnoho.
   </p>
   <p>
    V časoch nadžupana Sečiho bol Gemer rozdelený skoro presne etnograficky na dolný, čiže
         maďarský, Turkom poddaný, a horný, čiže slovenský, patriaci kráľovi Rudolfovi. Rozdeľovacia
         čiara sa ťahala od zámku Krásnej Hôrky z východnej strany na Rožňavu, Štítnik, Jelšavu,
         Kameňany, Ratkovú, Rybník, Španie Pole a Balog, na západ k Rimavskej Sobote. Preto aj
         nadžupan Seči mohol sa vo svojich podujatiach oproti Turkom opierať jedine o ten kraj,
         ktorý ležal povyše tejto čiary, čiže práve na slovenský Gemer. A fiľakovskí Turci preto s
         takou neobyčajnou zúrivosťou a besnotou dorážali na slovenský Gemer, chcejúc ho alebo dobyť
         a podmaniť, alebo obrátiť na vyľudnenú, divokú pustatinu, pretože chceli mať z horného
         Gemera otvorenú cestu k spišským banským mestám, ktoré pre svoje bohatstvo Turkov, známych
         lakomosťou, veľmi vábili.
   </p>
   <p>
    Pamätné a podivuhodné je to, že práve v tých búrlivých a nepokojných časoch a v
         neprestajných bojoch s Turkami, cirkev evanjelická podľa augsburského vyznania rozšírila sa
         po celom Gemeri. Predtým boli tu síce aj katolícke cirkvi rímskeho obradu, ale z väčšej
         čiastky pravoslávne, obradu slovenského, čo dosvedčuje i ústne podanie ľudu, i stavby a
         maľby najstarších kostolov i niektoré zápisy o cirkevných obradoch a obyčajach vtedajšieho
         času, uctievanie svätých a používanie krstných mien bežných v pravoslávnej cirkvi, ako
         napokon aj tá udalosť, že po zavedení protireformácie za čias kráľa Leopolda
    <sup>
     [
     <a class="footnote" href="#ftn.id2578466" name="id2578466">
      82
     </a>
     ]
    </sup>
    niektoré evanjelické pohronské cirkvi, ako Šumiac, Telgárt, Vernár sa
         osvedčili, že keď majú od evanjelickej cirkvi odstúpiť, žiadajú si vrátiť sa do svojej
         starootcovskej cirkvi, totiž gréckokatolíckej, čo im aj povolili a v nej aj dodnes
         ostávajú.
   </p>
   <p>
    Okrem toho aj český husitizmus zanechal po sebe v hornom Gemeri mnohé pamiatky. Lebo
         Jiskrovi Česi
    <sup>
     [
     <a class="footnote" href="#ftn.id2578502" name="id2578502">
      83
     </a>
     ]
    </sup>
    vládli tu nad mnohými zámkami a stavali kostoly, ktoré obohnali múrom, takže im
         včas potreby slúžili ako malé pevnôstky. Nad kostolnými dverami mali znak kalicha, ktorý
         zvyk potom prevzali evanjelici. Ostatne husiti sa značne rozmnožili po štítnickej,
         muránskej, ratkovskej, ale najmä balockej doline a v Malohonte, čiastočne príchodom kolónie
         z Českej zeme, čiastočne ženbou Jiskrových vojakov so Slovenkami.
   </p>
   <p>
    Keď si teda husiti už boli prekliesnili cestu k nemeckému protestantizmu, potom za
         panovania prvých kráľov z domu habsburského, Ferdinanda a Maxmiliána, sami cisárski
         vodcovia a prefekti zámkov a najmä Muránskeho zámku, ako boli Salm, Maško a barón Július Herberstein,
    <sup>
     [
     <a class="footnote" href="#ftn.id2578538" name="id2578538">
      84
     </a>
     ]
    </sup>
    do každej uprázdnenej či už pravoslávnej alebo rímskokatolíckej cirkvi hneď
         ustanovili evanjelického kňaza, a tým zapríčinili v cirkvi veľký rozvrat. Napokon aj
         veľmoži a gemerskí páni ako Četnekovci,
    <sup>
     [
     <a class="footnote" href="#ftn.id2578557" name="id2578557">
      85
     </a>
     ]
    </sup>
    Sečovci, Orlayovci, Balogovci a aj iní protestantizmus usilovne rozširovali. —
         Medzitým evanjelické kňazstvo v XVI. storočí pri cirkevných bohoslužbách používalo nielen
         kostolné rúcho podľa obyčaje rímskokatolíckych kňazov, ale zachovávalo aj mnohé obrady
         podľa spôsobu rímskokatolíckeho. Protestantizmus stal sa tým populárny u slovenského ľudu,
         že sa bohoslužby v slovenskom jazyku konali a kňazi sa ženili tak ako u pravoslávnych, i
         kalich sa ľudu podával — ako u husitov oddávna na týchto stranách bývalo zvykom. Hoci
         gemerské a malohontské cirkvi mávali svojich prvých superintendentov na Muránskom zámku,
         predsa i prefekti zámkov i gemerskí veľmoži nástojili na tom, aby cirkvi svojich
         novozvolených na vysviacku posielali do Wittenbergu, čo sa aj zaužívalo.
   </p>
   <p>
    Tomáš zo Seči ako novovymenovaný gemerský nadžupan uvedený bol do úradu v meste Rožňave
         s veľkou slávou a veľkoleposťou, čo sa jeho privátneho života týka, tri razy vstúpil do
         stavu manželského. Najprv s Barbarou z Peréňu, s ktorou mal syna Juraja; po jej skorej
         smrti s Katarínou z Batian a naposledy s Margarétou Forqáč de Gýmeš. Jeho najstarší syn
         Juraj bol už za mladi veľmi ctižiadostivý a bojachtivý. Už ako mladík zúčastnil sa na
         vojenských výpravách svojho otca a vynikajúco bojoval po jeho boku, čo otcovi spôsobilo
         veľkú radosť; že sa však mladý Juraj po včasnej smrti svojej matky zväčša u jej príbuzných
         pri Tise zdržoval, tým sa stalo, že si osvojil aj celkom iné národno-politické zásady, než
         mal jeho otec, čo malo časom za následok aj mnohé príkre spory a rozdvojovalo otca so
         synom.
   </p>
   <p>
    Bolo to na jar roku 1588, keď novozvolený nadžupan Tomáš Seči šiel novému prefektovi
         Muránskeho zámku, barónovi Julovi z Herbersteinu vrátiť návštevu. Dal osedlať kone, vzal so
         sebou i svojho syna Juraja, niektorých zemanov, čo boli práve u neho, ako Varjú a niekoľko
         jazdcov z balockej posádky. A prechádzali od Drienčan pomedzi hory prerúbanou cestou na
         Polomu a popod vrch Tŕstie hore na Muránsky zámok.
   </p>
   <p>
    Na Muránskom zámku sa práve vtedy zdržoval Štefan Četneky, radil sa tam so
         superintendentom Rimanovským ohľadne usporiadania slovenskej národnej školy, ktorú mienil
         založiť v Štítniku.
   </p>
   <p>
    Rimanovský, len čo vyrozumel Četnekyho úmysel, pochválil jeho obetavosť a záujem o
         vzdelanie toho národa, ktorého synom je i on, a to jedným z najhodnejších a
         najvynikajúcejších, lebo — tak rozumkoval Rimanovský — ako je ten obecný ľud, tá nižšia
         vrstva, peň i koreň národa, tak sú vyššie vrstvy a triedy, čiže zemianstvo, duchovenstvo,
         učení a vzdelanci, ratolesti a kvet tohože národa. Preto ak by ratolesti uschli alebo by
         boli neprajným osudom poodtínané, zakrpatie a napokon aj uschne i sám driek i peň národa.
         Keby ten kvet z národného stromu nejako opršal, tak nečakaj od neho ani ovocie, ani veľké
         činy, ani česť a národnú slávu — môže prísť len porušenie a konečne hniloba.
   </p>
   <p>
    „Vždy som sa pokladal za syna slovenského národa,“ hovoril Četneky, „veď aj moji dávni
         predkovia Bebekovci pošli z tohože národa, a keďže taká bola vôľa božia, aby som sa aj ja
         tu medzi Slovákmi narodil a Slováci sú i poddaní, z ktorých mozoľov žijem, teda je to i vec
         svedomia, aby som sa zaujímal o duševné i telesné dobro toho národa, z ktorého som vyšiel.
         Keby som inak robil, zapieral by som svoju vlastnú krv a bol by som tyranom a utláčateľom
         svojho vlastného rodu. Musím však vyznať, že na celom svete nepoznám taký príklad, ba azda
         ani medzi divými barbarmi a medzi africkými černochmi sa nenájde taký národ, ktorého by sa
         vyššia vrstva celkom a natoľko zriekla, že by sa k cudzote chcela priplichtiť, než
         priznávať sa k svojmu národu.“
   </p>
   <p>
    „Ani ja nepoznám taký prípad,“ prisvedčil Rimanovský, „ak by naše zemianstvo bolo azda
         schopné dakedy niečo takého urobiť, a ten ubiedený osirený slovenský ľud by tak vo svojej
         opustenosti a zanedbanosti na viac storočí musel zaostať, pred bohom i pred svetom padla by
         vina zodpovednosti iba na naše zemianstvo.“
   </p>
   <p>
    „Istotne,“ prikývol Četneky, „samo by si bolo na príčine, keby sa ho časom dotkla
         Hospodinova ruka, takže by boh dopustil naň chudobu a poníženie.“
   </p>
   <p>
    „U boha niet nič nemožné, lebo on i z kameňa vie zobudiť vyvolených synov Abraháma.
    <sup>
     [
     <a class="footnote" href="#ftn.id2578741" name="id2578741">
      86
     </a>
     ]
    </sup>
    Ale keď soľ zeme a soľ národa bude zmarená, k ničomu inému sa viac nehodí, než
         aby bola vyhodená a pošliapaná.“
   </p>
   <p>
    Vtom bolo počuť pred bránou trúbenie a o chvíľu nadžupan Tomáš a jeho syn Juraj spolu s
         druhými pánmi a zemanmi a s vítajúcim ich Herbersteinom vstúpili do paloty.
   </p>
   <p>
    „Teší ma veru, že sa tu v takom priateľskom spolku nachodí jurisprudentia civilis et
         sacro-sancta theologia,“
    <sup>
     [
     <a class="footnote" href="#ftn.id2578772" name="id2578772">
      87
     </a>
     ]
    </sup>
    povedal Tomáš Seči.
   </p>
   <p>
    „Ver to inak bočí jeden od druhého ako čert od svätenej vody,“ povedal Varjú pre seba.
   </p>
   <p>
    „I ja si to pokladám za šťastie, že som sa tu mohol s pánom superintendentom tak dôverne
         pozhovárať,“ odvetil Četneky. „Prial by som si, aby každý vzdelaný slovenský zeman bol
         takrečeno semitheologus.“
    <sup>
     [
     <a class="footnote" href="#ftn.id2578796" name="id2578796">
      88
     </a>
     ]
    </sup>
   </p>
   <p>
    Varjú odporoval: „Rogo, to je nemožné, lebo jus a teológia sú dve vedy, ktoré majú
         celkom rozdielne princípy, a preto sa v praxi nijako nedajú zlúčiť, lebo ak prísne právo
         požaduje zub za zub, oko za oko, teológ vraví: kto do teba kameňom, ty do neho chlebom a ak
         dakto od teba žiada kepeň, daj mu i košeľu.“
   </p>
   <p>
    „A preto, hľa, je i summum jus, summa injuria,“
    <sup>
     [
     <a class="footnote" href="#ftn.id2578824" name="id2578824">
      89
     </a>
     ]
    </sup>
    povedal Četneky.
   </p>
   <p>
    „Ale aj pre samu lásku a dobrotu vyjde človek na žobrotu,“ nedal sa Varjú.
   </p>
   <p>
    „Ba dobre sa tie vedy môžu spolu znášať, len nebuďme stranní,“ pokračoval Rimanovský.
   </p>
   <p>
    „A nezháňajme sa po extrémoch!“ dodal Herberstein.
   </p>
   <p>
    „Nech len duch kresťanstva previeva i jus publicum i jus privatum patriae,
    <sup>
     [
     <a class="footnote" href="#ftn.id2578854" name="id2578854">
      90
     </a>
     ]
    </sup>
    potom bude všetko dobre,“ Rimanovský na to.
   </p>
   <p>
    Varjú pre seba: „Pre jurateriu
    <sup>
     [
     <a class="footnote" href="#ftn.id2578872" name="id2578872">
      91
     </a>
     ]
    </sup>
    by to bolo posledné pomazanie.“
   </p>
   <p>
    „A nech právnik pre ten nízky materializmus, ktorého nároky zastáva na zemi, nikdy
         nespustí z očú to, čo je nad všelijaké jalové hádky a pravoty tohto sveta, a to je nebo,“
         povedal Rimanovský.
   </p>
   <p>
    „Reverendissime domine,“
    <sup>
     [
     <a class="footnote" href="#ftn.id2578894" name="id2578894">
      92
     </a>
     ]
    </sup>
    odvrával Varjú, „keby len aj každý teológ pri tom absolútnom idealizme, ktorého
         práva zastupuje, nikdy nezabúdal, že jeho postať tu na zemi je predsa len z tela a krvi, že
         je človek.“
   </p>
   <p>
    Mladý Juraj Seči, ktorého tieto učené hádky nudili, vyšiel z paloty, aby si obzrel
         zámok. Jeho otec Tomáš skončil hádku slovami: „A tak sme už teda na čistom; jurisprudentia
         a sacrosancta theologia uzavreli dnes medzi sebou svätý pokoj. Dal by boh, aby to
         dobrodenie pokoja už raz mohla pocítiť aj naša milá vlasť a krajina!“
   </p>
   <p>
    „Úprimne rečeno, pán nadžupan,“ ohlásil sa Herberstein, „ja sa veru nebárs spolieham na
         ten Turkami obnovený pokoj.“
   </p>
   <p>
    „Ani ja,“ pritakal Četneky, „veď Turkom nemožno veriť. Koľkože ráz tí už zrušili pokoj,
         keď v čase pokoja zbraňou napádali kráľovských poddaných, drancovali a vypaľovali naše
         mestá a osady.“
   </p>
   <p>
    „Je sa čo aj teraz obávať, že budú hľadať zádrapky, aby obnovili vojnu,“ súhlasil
         Herberstein.
   </p>
   <p>
    „Na naše šťastie nemajú teraz sultána, ktorý by sa podobal ich slávnemu a veľkému
         Solimanovi,“ povedal Seči.
   </p>
   <p>
    „To bol mocný panovník a bojovník,“ priznal Herberstein, „keď sa ten raz pustil na
         výboje, ako to rád robieval, vracal sa do krajiny s veľkým počtom vojska ako povodeň, takže
         naše rozdrobené sily mu nemohli nijako odolať, a aj vydobyl a podmanil si najväčšiu čiastku
         krajiny, veď čože iné ostalo kráľovi než podtatranské kraje Slovenska? Ostatné Uhry patria
         Turkom.“
   </p>
   <p>
    „Lež i sláva Solimana zapadla pri Sigete,“ pokračoval Seči, „lebo Turci hoci zámok
         dobyli, prišlo im víťazstvo drahšie, ako čo by boli bitku prehrali, a ani zomrelý Solimanov
         syn Selim, ani terajší sultán Amurat nemajú viac toho bojovného ducha, ako ho mal starec
         Soliman.“
   </p>
   <p>
    „Mne sa vidí,“ odvetil Herberstein, „že bojový duch Turkov naskrze nezhasol, ale že sa
         zasa čoskoro zjaví prestrašenej Európe v celej svojej divokosti, lež práve teraz je naše
         šťastie, že sú Turci zaneprázdnení v Ázii a na ostrovoch Cypre a Melite, a len čo budú s
         tými hotoví, nastane nám zasa boj, a bohužiaľ, že maďarskí a sedmohradskí veľmoži zasa kujú
         nové zrady na skazu krajiny.“
   </p>
   <p>
    „Počúvam, že hoci sa nebohý kráľ Maxmilián so Žigmundom Zápoľom bol dokonale porovnal,
         teraz zasa jeho nástupcovia, Bátoriovci a ich nespokojný dôverník Bočkay, začínajú snovať
         nové úklady,“ pritakal Seči.
   </p>
   <p>
    „A kráľ Maxmilián bol predsa taký milostivý, že aj diétou odsúdeným rebelantom, ako bol
         Štefan Dobó
    <sup>
     [
     <a class="footnote" href="#ftn.id2579012" name="id2579012">
      93
     </a>
     ]
    </sup>
    a Ján Balaša,
    <sup>
     [
     <a class="footnote" href="#ftn.id2579024" name="id2579024">
      94
     </a>
     ]
    </sup>
    veľkodušne odpustil a zasa ich na milosť prijal. I taká zhovievavosť a dobrota
         nie je vždy na mieste a ľahko sa minie s cieľom,“ prisvedčil Četneky.
   </p>
   <p>
    „Ba pamätajte, páni,“ pokračoval Herberstein, „že pri všetkej veľkodušnosti i terajšieho
         kráľa Rudolfa maďarskí veľmoži tu i v Sedmohradsku nespočinú, ale budú vždy nové a nové
         rozbroje vyhľadávať.“
   </p>
   <p>
    „To Sedmohradsko je už akosi osudné pre Austriu,“ prikývol Seči.
   </p>
   <p>
    „Otvorená rana, ktorá vždy len krváca a zhojiť sa nijako nedá,“ dodal Četneky.
   </p>
   <p>
    „Ba veru Achillova päta,
    <sup>
     [
     <a class="footnote" href="#ftn.id2579062" name="id2579062">
      95
     </a>
     ]
    </sup>
    od ktorej sa každá zbroj odrazí a nijaká moc ju nevie pokoriť,“ poznamenal
         Varjú.
   </p>
   <p>
    „Zvrtne sa doba a príde čas, že práve Sedmohradsko pod austrijským žezlom stane sa
         osudným pre samých Maďarov, a Austria ak bude spravodlivá ku všetkým národom, nájde pri
         nich primeranú zbroj, ktorou zasiahne tú poraniteľnú Achilovu pätu a pokorí ju,“ povedal
         Herberstein.
   </p>
   <p>
    Pokým tieto rozhovory v palote pokračovali, mladý Seči s obdivom obzeral ohromné
         skaliská, múry a bašty Muránskeho zámku, a premietal v duchu, ako by to bolo, keby sa on
         mohol stať pánom takej veľkej pevnosti. Jeho mladá, bujná obrazotvornosť, neobyčajná
         ctižiadosť nedala mu viac pokoja.
   </p>
   <p>
    V tom čase pribehli za nadžupanom na zámok poslovia na koňoch, upachtených tuhým cvalom,
         až sa z nich cedil pot a pokrývali ich peny. Z koni zoskočili Pivoda a Rázgay a vbehli do
         paloty.
   </p>
   <p>
    „No, čo nového?“ spýtal sa ich Seči.
   </p>
   <p>
    „Veru zlá novina, pán nadžupan!“ začal Pivoda. „Turci od Novohradu, od Sečian a Fiľakova
         vo veľkom počte sa zhromažďujú pri Sobotke a zjavne rozprávajú, že horný Gemer im musí
         teraz celkom padnúť pod moc a že vraj tú Slovač, keď sa dobrovoľne nepoddá, chcú povraždiť
         a vykynožiť do posledného chlapa.“
   </p>
   <p>
    Seči povedal pokojne:
   </p>
   <p>
    „Tak nám teda nastáva boj a bude to naozaj boj krutý a krvavý. Šťastie, že som práve na
         pozajtra povolal zemianstvo na stoličné porady do Rožňavy. Verím, že Slováci sa ta dostavia
         a pôjdu so mnou do rozhodného boja, lebo im tu ide o život a o smrť! Preto nesmieme ďalej
         meškať. Pán prefekt, koľko chlapov z muránskej posádky postavíte do poľa?“
   </p>
   <p>
    „Na sto peších a päťdesiat jazdcov a k tomu desať diel môžem s istotou sľúbiť, a toľko,
         myslím, postaví aj Andráši z Krásnej Hôrky,“ sľuboval Herberstein.
   </p>
   <p>
    „A ja postavím aspoň päťsto insurgentov, ak nie viac, zo štítnickej a rožňavskej
         doliny,“ prihlásil sa Četneky.
   </p>
   <p>
    „I ja dúfam,“ povedal Seči, „že pod moje zástavy príde z muránskej, ratkovskej a
         balockej najmenej osemsto chlapov, k tomu pridám i niekoľko diel a riadne vojsko z
         balockého zámku.“ — „Dobre teda. Dajte čestné slovo na to. Čas je krátky, povoľujem len tri
         dni, a každý nech sa so svojou hotovosťou postaví do poľa pri Rožňave. Štefanko môj,“
         obrátil sa k Četnekymu, „ty ideš so mnou do Rožňavy!“
   </p>
   <p>
    „Áno, ale na Štítnik, a moja vojenská zástava nech prvá zaveje na rožňavskom rínku.“
   </p>
   <p>
    „Dobre, na teba som sa vždy pevne spoliehal a nikdy som sa nezmýlil. — Dajte osedlať
         kone,“ rozkázal Pivodovi.
   </p>
   <p>
    „Pán boh žehnaj vašej zbroji a pomáhaj vám premôcť i toto nebezpečenstvo a odvrátiť
         pohromu od našej stolice,“ požehnával ich Rimanovský. „My sa tu budeme za vás modliť a vy
         pevne dúfajte v boha, lebo on neopustí svojich verných.“
   </p>
   <p>
    „Bože, uslyš vaše modlitby. A teraz zbohom,“ lúčil sa Seči.
   </p>
   <p>
    „Do skorého videnia pri Rožňave,“ dodal Herberstein a podali si ruky.
   </p>
   <p>
    V Rožňave sa zišlo veľa zemianstva z horného Gemera, lebo chýr, že sú Turci už zase tu a
         tým život i majetok každého obyvateľa je v nebezpečenstve, preletel dolinami a pobúril
         všetky osady. Po uliciach mesta chodiaci členovia bandéria štrngali šabľami a drnčali
         ostrohami, na znamenie vojny postavili pred stoličný dom červenú zástavu a hrmot bubnov
         vyplašil i pokojných občanov, všetci vybehúvaili zvedavo na ulice, čo to bude.
   </p>
   <p>
    Z tej strany od Štítnika zjavila sa najskôr vojenská zástava Četnekyho, ktorú niesol, na
         bujnom sivkovi sediaci zeman obrovského vzrastu, Janko Medvecký. Vedľa neho na čele
         insurgentov sa niesol Štefan Četneky. Veľké orlie pero mal za svojou kučmou, pripäté bolo
         na nej zlatou spinkou s rubínmi, rukoväť šable i celá pošva boli tiež zlatom, opálmi a
         smaragdami povykladané; cafranky na jeho pejkovi, ktorý sa hrdo vzpínal, ušami strihal a
         prednými nohami preberal, ako čo by v povetrí chcel lietať — boli hodvábom a zlatom
         pretkávané a na nich vyšité veľké litery: Š. Č.
   </p>
   <p>
    Vojsko Četnekyho, ako prechodilo na dolnú bránu, hore Brzotínskou ulicou spievalo pieseň
         svojho vodcu, len sa tak hory ozývali:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Do boja, Slovák, do boja,
      </em>
     </span>
     <br/>
     <span class="emphasis">
      <em>
       volá ta drahá vlasť tvoja,
      </em>
     </span>
     <br/>
     <span class="emphasis">
      <em>
       Turek v nej divý peleší,
      </em>
     </span>
     <br/>
     <span class="emphasis">
      <em>
       dediny naše pustoší,
      </em>
     </span>
     <br/>
     <span class="emphasis">
      <em>
       do boja, Slovák, do boja.
      </em>
     </span>
     <br/>
     <br/>
     <span class="emphasis">
      <em>
       Do boja, šuhaj, do boja!
      </em>
     </span>
     <br/>
     <span class="emphasis">
      <em>
       Bo Turci v šíkoch už stoja,
      </em>
     </span>
     <br/>
     <span class="emphasis">
      <em>
       tvoj koník vraný rehoce,
      </em>
     </span>
     <br/>
     <span class="emphasis">
      <em>
       podkovičkami dupoce,
      </em>
     </span>
     <br/>
     <span class="emphasis">
      <em>
       do boja, šuhaj, do boja.
      </em>
     </span>
     <br/>
     <br/>
     <span class="emphasis">
      <em>
       Do zbroja, šuhaj, do zbroja,
      </em>
     </span>
     <br/>
     <span class="emphasis">
      <em>
       turecké čaty sa roja,
      </em>
     </span>
     <br/>
     <span class="emphasis">
      <em>
       Tatári pikou zvŕtajú,
      </em>
     </span>
     <br/>
     <span class="emphasis">
      <em>
       turecké gule lietajú,
      </em>
     </span>
     <br/>
     <span class="emphasis">
      <em>
       do zbroja, šuhaj, do zbroja.
      </em>
     </span>
     <br/>
     <br/>
     <span class="emphasis">
      <em>
       Na vraha, Slovák, na vraha,
      </em>
     </span>
     <br/>
     <span class="emphasis">
      <em>
       keď ti otčina je drahá.
      </em>
     </span>
     <br/>
     <span class="emphasis">
      <em>
       Palošom ostrým doňho sa,
      </em>
     </span>
     <br/>
     <span class="emphasis">
      <em>
       ubi Tatára ako psa,
      </em>
     </span>
     <br/>
     <span class="emphasis">
      <em>
       na vraha, Slovák, na vraha.
      </em>
     </span>
     <br/>
     <br/>
     <span class="emphasis">
      <em>
       Na vraha, Slovák na vraha,
      </em>
     </span>
     <br/>
     <span class="emphasis">
      <em>
       tni, rúbaj Turka, hurá, ha!
      </em>
     </span>
     <br/>
     <span class="emphasis">
      <em>
       Zhyň to psie plemä do nohy,
      </em>
     </span>
     <br/>
     <span class="emphasis">
      <em>
       šliapte ho konské podkovy,
      </em>
     </span>
     <br/>
     <span class="emphasis">
      <em>
       na vraha, Slovák, na vraha!!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Na rožňavskom rínku zastal Četneky a rozostaviac svoje mužstvo po vojensky do radov,
         zoskočil z koňa, oddal uzdu najbližšiemu chlapovi a sám sa ponáhľal na stoličný dom do
         radnej siene, ktorá bola v ten čas tak preplnená ľuďmi, že by si nebol mal kde ihlu
         zahodiť. Keď došiel Četneky, hovoril práve svojím silným, zvučným hlasom nadžupan a
         zemianstvo oduševnené jeho nadšenou rečou, počúvalo ho s napnutou pozornosťou. Čo Četneky z
         reči dopočul, bolo toto:
   </p>
   <p>
    „Tí naši predkovia,“ hovoril Seči so zápalom, „ktorých dejepis so slávou pripomína,
         obdržali za svoje verné služby, kráľovi a vlasti preukázané, pekné výsady, nadpráva a
         dobrodenia, ktoré my, ich potomci, teraz požívame. Ale keď my k zásluhám tých slávnych
         našich predkov nič viac nepridáme a v hnilej nečinnosti a so založenými rukami naše výsady
         a nadpráva požívať chceme: tak nie sme nič viac ako cudzopasníci, žijúci z tuku svojho
         národa, asi tak, ako sa živia milióny hmyzu z tuku obrovskej veľryby, zaryjúc sa hlboko do
         jej kože a vŕtajúc do jej mäsa. A aká by to mohla byť pre nás sláva, keby sme sa chceli
         ohrievať len pri tom svetle slávy našich predkov, hlivejúc v nečinnosti a v podlostiach
         života, ako zrešetené hnijúce drevo? Preto kto si zeman, buď ním duchom a srdcom, a keď si
         zeman, teda domáhaj sa k sláve umením a hrdinskými skutkami za dobro svojej vlasti a
         národa. Áno, tam, kde treba činne vystupovať za zvelebenie tvojho národa, ktorého si ty
         prvorodeným synom, kde sa treba zasadzovať za jeho česť a právo, kde boriť sa treba s
         tisícorakými prekážkami a premáhať nebezpečenstvá, kde treba klásť obete na oltár toho
         národa, z ktorého si ty pošiel božím riadením, tam je tvoje miesto, tam sa ty postav do
         prvého šíku, aby druhí, hľadiac na teba, nasledovali ťa; to je povolaním zemana. Kto toto
         nechápe, ale práve na odpor stavia sa dobru a zveľadeniu svojho národa, ten, čo je aj
         zeman, je horší a podlejší od toho naj poslednejšieho nezemana, lebo podlosťou ducha a
         svojou zbabelosťou poškvrňuje to zemianske meno a zásluhy svojich predkov…“
   </p>
   <p>
    „Páni,“ pokračoval Seči, „tu je čas, keď jeden každý spomedzi nás má dokázať svoje
         šľachetné zemianske zmýšľanie, lebo nám teraz krvou a životom treba brániť našu milú vlasť
         — národ, ktorého sme synovia, rodinu i svoje ohnisko! Hľa, zúriví, ani ľudského citu, ani
         milosrdenstva neznajúci Turci, ktorí už toľkú biedu a nevýslovné nešťastie uvalili na národ
         a vlasť našu, teraz zasa ako lačné hyeny vrútili sa do našej stolice, lebo tento horný
         Gemer im je tŕňom v oku, a fiľakovský paša sa zaprisahal na bradu Proroka, že musí dostať
         ten náš slovenský Gemer stoj čo stoj do svojej moci, a keby sa tak stalo — čoho nás boh
         uchovaj — tak by beda bolo nám i ženám i dcéram našim; tie by nám uchvátili a odvliekli do
         zlopovestných háremov, aby tam duševne a telesne hynuli ako nevinné obete divej chlípnosti
         Turkov; a beda by bolo aj našim synom, lebo by ich vradili medzi divokých janičiarov, a ich
         kosti by tam kdesi v horúcich púšťach Ázie alebo Egypta roztratené práchniveli. — Preto či
         to nie je naša svätá povinnosť obetovať sa za česť a slobodu našich milých synov, dcér a
         manželiek?! A či to nie je svätá povinnosť posvätiť sa službe svojho národa a rodiny a
         smelým čelom postaviť sa oproti tej krvilačnej tatársko-tureckej zberbe? A nečakať, kým
         uvrhnú na naše šije jarmo podlého rabstva, ale sa smelo oboriť na nich, rúbať ich a biť,
         aby dlho pamätali na oceľové päste a ostré meče gemerských Slovákov. A teraz pochyť každý
         svoj ostrý paloš do ruky, nech ako ťažké kladivo padá na oholené hlavy pod tými tureckými
         turbanmi. Za mnou, páni bratia! Alebo s božou pomocou zvíťazíme, alebo slávne zhynieme!
         Sedlajte kone, postavte sa v šíky pod svoje zástavy; do boja! Boh nám pomáhaj!“
   </p>
   <p>
    V prúde celej reči vyvolávalo rozjarené, bojachtivé zemianstvo Sečimu mnoho ráz na slávu
         tak hromovite, až sa obloky triasli, štrngalo šabľami, chytajúc ich rukoväte a dupkajúc
         hrkotalo ostrohami. Keď však dokončil reč, tu akoby hrom uderil, všetko zvolalo jedným
         hlasom: Do boja, do boja na našich vrahov! — Buďte nám vodcom a boh s nami. — S tým sa celé
         zhromaždenie so Sečim na čele vyhrnulo na rožňavský rínok a stalo pod zástavy.
   </p>
   <p>
    Čoskoro potom dorazili insurgenti zo všetkých strán pod svojimi zástavami a medzi nimi
         malé oddiely riadneho vojska zo zámockých posádok.
   </p>
   <p>
    Vodca nadžupan sa medzitým dozvedel, že roztratené čaty Turkov podľa svojej obyčaje
         pustošia a vypaľujú hore šajavskou dolinou osady a zemianske kúrie. Rozdelil teda svoj
         tábor: jednu čiastku zveril Četnekymu a kázal mu ponáhľať sa pozdĺž Šajavy dolu na Plešivec
         a bez meškania prepadať a porážať roztratené turecké čaty. Sám obrátil sa s druhým oddielom
         vpravo k Jelšave, chcejúc nepriateľa obkľúčiť a znenazdania sa mu dostať za chrbát.
   </p>
   <p>
    Četneky napredoval rýchle, rozprášil a zničil niektoré roztratené a pustošiace čaty, až
         sa nepriateľ spamätal a cúvajúc postavil sa na pravom brehu Šajavy, kde rozostavil svoje
         delá, usporiadal šíky a tatársku jazdu umiestnil na svoje pravé i ľavé krídlo.
   </p>
   <p>
    Četnekyho tábor zaujal miesto na protivnom brehu rieky, a usporiadajúc ho, namieril
         svoje delá proti Turkom. Streľba počala z oboch strán. Turci sa zo svojho priaznivého
         stanovišťa nehýbali, lebo stáli na zvýšenom kopci. Tu Četnekyho jazda, prebrodiac Šajavu,
         počala dorážať na Tatárov. Nastal krutý boj; Četnekyho pechota, chcejúc podporiť svojich
         jazdcov, prešla cez Šajavu a hnala sa útokom hore kopcom proti nepriateľovi. Turci sa
         bránili udatne, takže viac ráz odrazili prudké útoky rozpajedených Gemerčanov. Četneky však
         rýchle zobral všetky svoje sily a zúrivo sa hnal na nepriateľa. Bola to krvavá bitka. Padlo
         veľa Turkov, ale ich šíky ešte stáli pevne, nezlomne; nehli sa z miesta, ale bojovali chlap
         proti chlapovi, zúfalo sa bránili a volali: „Alah, Alah je veľký, on bojuje s nami!“
   </p>
   <p>
    Zrazu, keď sa odohrával najzúrivejší boj, zadupotala Turkom práve za ich chrbátom jazda
         a do ich radov zahrmeli Sečiho delá a neďaleko ani čierna mrákava sa zjavila jeho pechota.
         Turci s hrôzou spozorovali, že sú zo všetkých strán obkľúčení, a ich šíky sa počali klátiť
         a trhať. Sečiho jazda sa rútila najprv na tatársku jazdu a rozprášila ju, dobyjúc tureckú
         zástavu; vtedy aj Četnekyho vojsko spievalo: „Do boja, Slovák, do boja!“ s novou silou a
         zúrivosťou udrelo na tureckú pechotu, ktorá sa dala na útek, ale od chrbta nadžupanom
         Tomášom Sečim dorúbaná a úplne porazená, rozpŕchla sa na všetky strany, hľadajúc svoje
         spasenie iba v úteku. Delá, zbrane, zástavy, bubny, strelivo a batožina, to všetko padlo do
         rúk víťazov. V stíhaní a prenasledovaní utekajúcich sa vyznačili najmä gemerskí Slováci na
         koňoch, koho dohonili, toho aj pikami sklali a šabľami bez milosrdenstva dorúbali. — Z
         celej tejto výpravy Turkov zachránili sa útekom len chatrné zvyšky a ojedinelí chlapi sa
         zachránili útekom, ktorým sa pošťastilo dobehnúť do opevnenej Sobotky, odkiaľ víťazní
         slovenskí insurgenti s veľkou korisťou a s dobytými zástavami, spievajúc svoju bojovú
         pieseň: „Do boja, Slovák, do boja!“ vrátili sa domov. A fiľakovskí Turci po tejto pre nich
         takej citeľnej porážke viacej sa neosmelili udrieť na hornoslovenský Gemer.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578316" name="ftn.id2578316">
        80
       </a>
       ]
      </sup>
      <span class="emphasis">
       <em>
        Rudolf II.
       </em>
      </span>
      — známy svojím majestátom (1609). Majestát
               zaručoval náboženskú slobodu nielen šľachte, ale aj poddaným. Na jeho dvore žili
               učenci, hvezdári a alchymisti, zhromažďoval vzácne umelecké predmety.
     </p>
    </div>
    <div class="footnote">
     <p>
      <sup>
       [
       <a class="para" href="#id2578343" name="ftn.id2578343">
        81
       </a>
       ]
      </sup>
      <span class="emphasis">
       <em>
        Alchýmia
       </em>
      </span>
      (arab., gréc.) — stredoveká pavedecká chémia. Chcela
               objaviť výrobu zlata.
     </p>
    </div>
    <div class="footnote">
     <p>
      <sup>
       [
       <a class="para" href="#id2578466" name="ftn.id2578466">
        82
       </a>
       ]
      </sup>
      <span class="emphasis">
       <em>
        Leopold I.
       </em>
      </span>
      — cisár rímsko-nemecký, kráľ český a uhorský (1655
               — 1705). Počas svojej vlády upevnil pozíciu Habsburgovcov v Uhorsku. Potlačením
               Vešelínovho sprisahania a Thökölyho povstania, úspešne bojoval s francúzskym kráľom
               Ľudovítom XIV. a Turkami.
     </p>
    </div>
    <div class="footnote">
     <p>
      <sup>
       [
       <a class="para" href="#id2578502" name="ftn.id2578502">
        83
       </a>
       ]
      </sup>
      <span class="emphasis">
       <em>
        Jiskrovi Česi
       </em>
      </span>
      — husiti. Jan Jiskra z Brandýsa bránil záujmy
               kráľa Vladislava.
     </p>
    </div>
    <div class="footnote">
     <p>
      <sup>
       [
       <a class="para" href="#id2578538" name="ftn.id2578538">
        84
       </a>
       ]
      </sup>
      <span class="emphasis">
       <em>
        Július Herberstein
       </em>
      </span>
      — bol verným kráľovým vojvodcom
     </p>
    </div>
    <div class="footnote">
     <p>
      <sup>
       [
       <a class="para" href="#id2578557" name="ftn.id2578557">
        85
       </a>
       ]
      </sup>
      <span class="emphasis">
       <em>
        Četneky
       </em>
      </span>
      — pochádza zo starého šľachtického rodu, ktorý mal
               spoločný erb s Bebekovcami. — Delili sa na dve vetvy, jedna vymrela roku 1594
               Štefanom.
     </p>
    </div>
    <div class="footnote">
     <p>
      <sup>
       [
       <a class="para" href="#id2578741" name="ftn.id2578741">
        86
       </a>
       ]
      </sup>
      <span class="emphasis">
       <em>
        Synov Abraháma
       </em>
      </span>
      — Abrahám, starozákonný praotec Židov
     </p>
    </div>
    <div class="footnote">
     <p>
      <sup>
       [
       <a class="para" href="#id2578772" name="ftn.id2578772">
        87
       </a>
       ]
      </sup>
      <span class="emphasis">
       <em>
        Jurisprudentia civilis et sacro-sancta theologia
       </em>
      </span>
      (lat.) —
               znalosť Písma a svätej teológie
     </p>
    </div>
    <div class="footnote">
     <p>
      <sup>
       [
       <a class="para" href="#id2578796" name="ftn.id2578796">
        88
       </a>
       ]
      </sup>
      <span class="emphasis">
       <em>
        semitheologus
       </em>
      </span>
      (lat.) — poloteológ
     </p>
    </div>
    <div class="footnote">
     <p>
      <sup>
       [
       <a class="para" href="#id2578824" name="ftn.id2578824">
        89
       </a>
       ]
      </sup>
      <span class="emphasis">
       <em>
        Summum jus, summa injuria
       </em>
      </span>
      (lat.) — najväčšie právo je
               najväčšia nespravodlivosť
     </p>
    </div>
    <div class="footnote">
     <p>
      <sup>
       [
       <a class="para" href="#id2578854" name="ftn.id2578854">
        90
       </a>
       ]
      </sup>
      <span class="emphasis">
       <em>
        Jus publicum i jus privatum patriae
       </em>
      </span>
      (lat.) — verejné právo a
               súkromné právo vlasti
     </p>
    </div>
    <div class="footnote">
     <p>
      <sup>
       [
       <a class="para" href="#id2578872" name="ftn.id2578872">
        91
       </a>
       ]
      </sup>
      <span class="emphasis">
       <em>
        Jurateria
       </em>
      </span>
      (lat.) — právnictvo
     </p>
    </div>
    <div class="footnote">
     <p>
      <sup>
       [
       <a class="para" href="#id2578894" name="ftn.id2578894">
        92
       </a>
       ]
      </sup>
      <span class="emphasis">
       <em>
        Reverendissime domine
       </em>
      </span>
      (lat.) — vážený pane
     </p>
    </div>
    <div class="footnote">
     <p>
      <sup>
       [
       <a class="para" href="#id2579012" name="ftn.id2579012">
        93
       </a>
       ]
      </sup>
      <span class="emphasis">
       <em>
        Štefan Dobó
       </em>
      </span>
      — hrdinský obranca Jágerského hradu proti
               Turkom
     </p>
    </div>
    <div class="footnote">
     <p>
      <sup>
       [
       <a class="para" href="#id2579024" name="ftn.id2579024">
        94
       </a>
       ]
      </sup>
      <span class="emphasis">
       <em>
        Ján Balaša
       </em>
      </span>
      — Balassovci šľachtici chorvátskeho pôvodu,
               dediční páni Modrého Kameňa
     </p>
    </div>
    <div class="footnote">
     <p>
      <sup>
       [
       <a class="para" href="#id2579062" name="ftn.id2579062">
        95
       </a>
       ]
      </sup>
      <span class="emphasis">
       <em>
        Achillova päta
       </em>
      </span>
      — Achilleus starogrécky hrdina, ospievaný
               Homérom mal jediné zraniteľné miesto na päte
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579610">
       </a>
       V. Dobytie Sobotky a Fiľakova
      </h2>
     </div>
    </div>
   </div>
   <p>
   </p>
   <p>
   </p>
   <p>
    Od Balogu k Uza-Panite tiahne sa hustý dubový les, ktorý lemuje potok Blh, vinúci sa
         dolinou pomedzi trávnaté lúky. Pokraj hory blízko potoka vyvieral prameň studenej vody, nad
         ktorým široký a rázsochatý dub rozkladal svoje konáre, zatieňujúc ho pred pálčivými lúčmi
         slnka. Tu pri studienke sedeli na mäkkej trávičke dve panenky štíhleho vzrastu, v
         najkrajšom kvete mladosti, občerstvujúc sa z prameňa bystrou vodou a majúc pred sebou v
         zásterkách okolo potoka a pokraj hory nazbierané jarné kvietky, nezábudky, sirôtky, vodné
         ľalie, z ktorých si medzi žartovným rozhovorom vili vence. Jedna z nich bola Margita
         Drienčanská, čiernooká, druhá Elena Uza, jej dôverná priateľka a družka, zlatovlasá
         dievčina. Obidve si boli vyšli na prechádzku v pekný májový deň roku 1593.
   </p>
   <p>
    Keď sa do chuti občerstvili z čistého prameňa, chceli sa práve poberať domov, lebo sa už
         chýlilo k večeru a slnce sa klonilo k západu za ďaleké hory, uvitý veniec si prevesili cez
         ruku — vtom znenazdania vyjdú z hory dvaja mladí poľovníci, ktorí po celodennej poľovačke v
         dúbrave ustatí, smädní prišli k dobre im známemu prameňu, aby sa občerstvili. Jeden z nich
         bol Juraj zo Seči, druhý mladý Putnický, jeho vrstovník a priateľ. Dievčence prekvapené ich
         príchodom chceli sa chytro vzdialiť, ale Juraj Seči, zastanúc im cestu a ukloniac sa
         zdvorilo, prosil ich snažne, aby sa tak veľmi neponáhľali, lebo vraj oni nie sú zlí ľudia,
         aby sa ich ľakali a stránili.
   </p>
   <p>
    „Ak vás však, vzácne panenky,“ uisťoval Seči, „naša poľovnícka zbraň zastrašuje, radšej
         ju odhodíme nabok, beztak celý deň poľujúc, nič sme nemohli popadnúť, a teraz keď sme
         šťastnou náhodou našli pri tomto prameni dve krásavice, i tie ako plaché srny chcú od nás
         zutekať.“
   </p>
   <p>
    „Odpusťte, pán Seči,“ ohlásila sa Margita, „ja si ctím vašu rytiersku myseľ, ale po
         prvé, už sa blíži večer, a po druhé —“
   </p>
   <p>
    „Po druhé,“ skočil jej do reči Seči, „neprajete nám, krásna panička, toho šťastia, aby
         sme sa mohli pobaviť vo vašej milej spoločnosti, hoc len malú blahú chvíľku — či azda aj my
         sa máme preto hnevať, že sa naši otcovia oddávna nenávidia?!“
   </p>
   <p>
    „To by bola odo mňa nepremyslenosť,“ povedala Margita, „verte mi, ja nie som schopná
         takto sa hnevať.“
   </p>
   <p>
    „Verím vám zo srdca, lebo ja z vašich krásnych očú môžem vyčítať len samú úprimnosť,“
         usmial sa Seči. „Keďže sa ma tomto mieste vonkoncom nechcete s nami baviť, teda aspoň
         dovoľte, aby sme vás mohli aspoň na niekoľko krokov odprevadiť.“
   </p>
   <p>
    „Ak sa vám tak ľúbi, proti tomu nič nemáme,“ povedala Margita.
   </p>
   <p>
    „Povďační sme vám, páni, za vašu ochotu,“ pridala Elena, „ale ste ustatí, najprv sa
         občerstvite z tohto prameňa.“
   </p>
   <p>
    „A veru tým sladšie nám to padne, že práve pred nami vaše útle ruky načierali z neho,“
         povedal Putnický.
   </p>
   <p>
    Seči s Putnickým občerstviac sa vodou, zavesili svoju poľovnícku zbraň na rázsochatý
         dub, vrátili sa k dievčatám, sprevádzajúc ich vedľa potoka dolu dolinou. Medzi rozprávaním,
         žartmi a smiechom ani nezbadali, čo sa okolo nich deje. Šuhajci sa zahľadeli do krásnych
         očí a boli očarení milým rozhovorom, a dievčatá zaujímala zdvorilosť a rytierske správanie
         ich spoločníkov. Vtom zrazu počuli nablízku dupot koní. So začudovaním si obzreli asi
         tridsať jazdcov uháňajúcich v divom cvale za nimi. Zastali. S úžasom poznali, že sú to
         tureckí Tatári v turbanoch, a v duchu vytušili, že to pre nich nič dobré neznamená.
         Preľaknuté dievčatá chceli utekať, ale bolo neskoro, lebo Tatári ozbrojení pikami, dlhými
         puškami a krivými šabľami, už boli nablízku. Seči a Putnický náramne ľutovali, že sú bez
         zbrane a že sa nemôžu brániť, ako by sa chceli a vycediť krv do poslednej kvapky za životy
         svojich krásavíc; preto ako omráčení čakali, čo sa bude robiť.
   </p>
   <p>
    Jazdci medzitým dobehli a dokola ich obkľúčili. Tatársky vodca sa postavil pred nich,
         zahrmel pánovito:
   </p>
   <p>
    „Alah je veľký a Mohamed jeho jediný prorok. Všetci ste mojimi zajatcami, ani sa nehnite
         z miesta, poddajte sa, lebo pri najmenšom odpore všetci ste synmi smrti.“
   </p>
   <p>
    „My ani len pomyslieť nemôžeme na obranu, lebo sme bez zbroje, keby tak nebolo, vravím
         vám na svoju česť, draho by ste kúpili naše životy a životy týchto nevinných duší, ktoré
         sprevádzame. Ako však môžete rušiť pokoj a napádať pocestných? Či sa to sluší na statočných
         vojakov sultána?“ spýtal sa mladý Seči.
   </p>
   <p>
    „Čo nás po tom? Vyšli sme si na lov ako aj vy ďauri,
    <sup>
     [
     <a class="footnote" href="#ftn.id2504574" name="id2504574">
      96
     </a>
     ]
    </sup>
    lenže my sme boli šťastlivejší od vás a ukoristili sme vzácnejšiu zver.“ Vtom
         vodca Tatárov zahrmí na svojich vojakov: „Chlapi, dolu z koni a posaďte tých ďaurov a
         paničky na ne!“
   </p>
   <p>
    Niekoľko jazdcov priskočilo k Sečimu a Putnickému, sputnali im ruky a jedného i druhého
         posadili na osobitného koňa, potom zviazali každému nohy popod konské brucho remeňom,
         strachom omdlievajúce paničky vyzdvihli a posadili dvaja Tatári k sebe do sedla a tak
         uháňali cvalom s nimi naspäť k Sobotke. Seči škrípajúc zubami vyhrážal sa im krvavou
         pomstou za tento hanebný skutok, na čo vodca Tatárov, hladkajúc svoju bradu, odpovedal iba
         potupným smiechom.
   </p>
   <p>
    *
   </p>
   <p>
    V záhrade Muránskeho zámku prechádzal sa za rána po odbavenej bohoslužbe podzámocký kňaz
         s dvoma u neho sa baviacimi učencami a priateľmi. Jeden z nich bol Juraj Kováč Fabrici,
         jelšavský farár, vysvätený na kňazský úrad vo Wittenbergu, druhý Eliáš Láni, rektor a
         profesor teológie a filozofie na kvitnúcej vtedy vyššej škole jelšavskej a chválne známy
         spisovateľ slovenský. Obidvaja boli došli na zámok so slávnym posolstvom zo štítnickej
         doliny, ktoré prinieslo so sebou pánom Štefanom Četnekym podpísané muránske artikuly a
         doručilo ich slávnemu prefektovi zámku barónovi Herbersteinovi a rimavskému
         superintandentovi.
   </p>
   <p>
    Učenci mali medzi sebou zaujímavý rozhovor o tom, ako by sa mali vyššie školy usporiadať
         a v akej reči by sa mali prednášať rozličné vedy.
   </p>
   <p>
    Fabrici urputne tvrdil, že veda je výlučným majetkom vzdelaných učencov, ktorí sa jej
         zasvätili, a tak že sa veda ani spisovať ani prednášať nesmie a nemôže v inej reči ako v
         reči učených: latinskej alebo gréckej; že sa veda podľa svojej povahy musí povzniesť nad
         nízku obecnosť a pospolitosť, že sa nikdy a nijako nesmie znížiť k hávedi, ľudu, lebo vraj
         dobre píše Horác: Odi profanum vulgus.
    <sup>
     [
     <a class="footnote" href="#ftn.id2504660" name="id2504660">
      97
     </a>
     ]
    </sup>
   </p>
   <p>
    „To je predsudok,“ odporoval Láni, „lebo hoci uznávam, že učený človek sa v dnešnom čase
         ani len pomyslieť nedá bez latinčiny a každá veda sedí tak zasnovaná v latinčine ako
         húsenica vo svojom klbku; ja i tak verím, že príde čas, ako keď motýľ sa prežerie zo svojho
         tesného klbka, vyletí a sadá na každý kvietok. Tak to bude i s umením a vedomosťami a ony
         sa časom stanú obecným majetkom ľudí, národov, spoločenstva a nebudú viac výlučným majetkom
         jednotlivých učencov, kňažstva alebo zemianstva; lebo ako tie lúče božieho slnka prenikajú
         všade, i medzi husté lesy a do nízkych dolín a úbočí i na šíre roviny: tak vedomosť a
         umenie má prenikať, obživovať všetky stavy, všetky vrstvy ľudu a národa. Všetky národy sú
         povolané, aby za skvelým príkladom Grékov a Latincov povýšili sa na Parnas
    <sup>
     [
     <a class="footnote" href="#ftn.id2504694" name="id2504694">
      98
     </a>
     ]
    </sup>
    vzdelanosti a osvety. To sa však nemôže inak stať, iba v jeho prirodzenom a
         bohom mu danom jazyku; a práve preto, aj malá poučná ale jadrne a zrozumiteľne pre náš
         slovenský národ písaná knižočka, má cenu takú, ako ktorékoľvek hrubé folianty
    <sup>
     [
     <a class="footnote" href="#ftn.id2504715" name="id2504715">
      99
     </a>
     ]
    </sup>
    pre samých učencov, napísané hoc aj v klasickej latinčine alebo gréčtine.“
   </p>
   <p>
    „To ja síce zapierať nebudem,“ ozval sa podzámocký kňaz, ale predsa, domine clarissime,
         či by ste sa osmelili napísať vetu Aristotelovej filozofie v prostorozumnej slovenčine, et
         eris mihi magnus Apollo!
    <sup>
     [
     <a class="footnote" href="#ftn.id2504735" name="id2504735">
      100
     </a>
     ]
    </sup>
   </p>
   <p>
    „Veď hádam ani sám Aristoteles v Aténach neprednášal svoju filozofiu obecnému ľudu a
         pospolitosti, ale svojim vybraným žiakom, peripatetikom, v hájiku zasvätenom Apolónovi Lykejskému,“
    <sup>
     [
     <a class="footnote" href="#ftn.id2504753" name="id2504753">
      101
     </a>
     ]
    </sup>
    povedal Láni. „Keď teda v samom sídle starovekej učenosti, v Aténach, kruh jeho
         učeníkov bol tak veľmi obmedzený, ako to vy, pán, môžete žiadať, aby som ja jeho filozofiu
         vysvetľoval nášmu obecnému ľudu?! Veď dobre viete, že novorodeniatka najprv len mliekom
         kŕmia, lebo tvrdšie pokrmy by nemohli stráviť. Tak aj my píšeme pre náš ľud najprv to, čo
         je jeho terajšiemu duševnému stavu primerané.“
   </p>
   <p>
    „A predsa, logica est lux in tenebris.
    <sup>
     [
     <a class="footnote" href="#ftn.id2580373" name="id2580373">
      102
     </a>
     ]
    </sup>
    A práve tak, že do tohto zámku, keď je zamknutá brána, nevojdeš, tak aj bez
         Aristotelovej logiky sa nedostaneš na Parnas osvety,“ odpovedal Fabrici.
   </p>
   <p>
    Medzi takýmto učeným rozhovorom vyšli zo záhrady a tu sa stretli s dvoma
         prichádzajúcimi, z ktorých jeden sedel na koni, majúc na sedle po jednej strane prevesený
         kulač, po druhej strane kapsu plnú písomnosti. Bol to Pivoda, stoličný boženík, ktorý
         prinášal na zámok exhibície, determinácie a indorzácie. Jeho spoločník šiel pešky za ním.
         Bol to právnik Rázgay a ten podľa svojej zvyčaje niesol na fokoši,
    <sup>
     [
     <a class="footnote" href="#ftn.id2580402" name="id2580402">
      103
     </a>
     ]
    </sup>
    v kapse prehodenej cez plece, svoje repliky a dupliky i so sedriálnymi
         sentenciami. Práve sa obidvaja vracali zo stoličnej sesie z Rožňavy a Rázgay mal s pánom
         prefektom zámku prerokovať dôležité veci, lebo on v jeho mene veľa ráz na stoličnom
         zhromaždení solenniter protestoval a oponoval.
   </p>
   <p>
    Pivoda, ktorý bol začul pánov spomínať Aristotela, poklonil sa im:
   </p>
   <p>
    „Servus humillimus domini reverendi et clarissimi viri!
    <sup>
     [
     <a class="footnote" href="#ftn.id2580434" name="id2580434">
      104
     </a>
     ]
    </sup>
    Ako som dopočul, vaša dišputa sa krúti okolo Aristotela, azda veru de
         syllogismo cornuto?!“
    <sup>
     [
     <a class="footnote" href="#ftn.id2580451" name="id2580451">
      105
     </a>
     ]
    </sup>
   </p>
   <p>
    „Fiat applicatio: boženík s právnikom, jeden na koni, a druhý pešky, prázdny kulač na
         vysahe, aktá na fokoši, či máte krajší sylogizmus ako tento in natura pred nami?“ spýtal sa
         Láni.
   </p>
   <p>
    „Dajte si, páni, pokoj s tou vašou filozofiou i s pánom Aristotelom, to všetko je len
         učená hračka a nič viac; ja nemám vedu nad históriu, lebo v nej vidím ani v zrkadle slávu
         veľkého maďarského národa od pravekov,“ povedal Rázgay.
   </p>
   <p>
    „Ba ozaj, či až hen pred potopou a či až po potope sveta?“ spytoval sa posmešne Láni.
   </p>
   <p>
    „Od čias Alexandra Veľkého,
    <sup>
     [
     <a class="footnote" href="#ftn.id2580485" name="id2580485">
      106
     </a>
     ]
    </sup>
    ktorý, hoci si celý svet podmanil, ale Skýtiu
    <sup>
     [
     <a class="footnote" href="#ftn.id2580500" name="id2580500">
      107
     </a>
     ]
    </sup>
    si nevedel vybojovať, a moji dávni predkovia boli Skýti, úplne takí, ako ich
         opisuje náš prvý a najslávnejší historik Anonymus Bellae regis notarius —“
    <sup>
     [
     <a class="footnote" href="#ftn.id2580518" name="id2580518">
      108
     </a>
     ]
    </sup>
   </p>
   <p>
    „To je ten pomaďarčený Vlčina, a každý renegát smrdí cesnakom ako potulný žid. No i tak
         je to škoda, že blízku príbuznosť reči maďarskej so skýtskou nedokázal doteraz ani jeden z
         vašich historikov.“
   </p>
   <p>
    „Však je to ľahké dokázať, veď je to prirodzená vec.“
   </p>
   <p>
    „Ba ako?“ zvedavo sa spýtal Láni.
   </p>
   <p>
    „Nuž takto, hľa: Skyta je maďarské Szitya, a teda celá veľká Skýtia od Kaukazu až po
         Balt bola maďarská.“
   </p>
   <p>
    „To mi je za dôvod, to!!“ usmial sa Láni. „A kamže sa to veľké množstvo Maďarov podelo?
         Azda ho zem pohltila alebo prešlo cez more kamsi do Ameriky?“
   </p>
   <p>
    „Kam sa podelo? Do toho vás nie je nič, ale počúvajte ďalej: skýtske slovo i-as je toľko
         ako maďarský jász, čiže kuša, a toto sú teda naši opravdiví Jász-kúni, lebo tí za
         starodávna nosievali kuše,“ dokazoval Rázgay.
   </p>
   <p>
    „To je to veľké i-a. Už ste mi vy len za filológa,“ povedal Láni nahlas. „Takým činom to
         vaši krajania privedú časom veľmi ďaleko a nájdu Maďarov až hen pri Babylonskej veži.
    <sup>
     [
     <a class="footnote" href="#ftn.id2580579" name="id2580579">
      109
     </a>
     ]
    </sup>
    Odpusťte mi však, pane, vy sa odvolávate na Anonyma, a posiaľ ešte nie je
         dokázané, či ten pán Anonymus bol naozajstný notár. A u ktorého kráľa Belu úradoval, či
         azda podľa obyčaje tých čias bol len nejaký joculator,
    <sup>
     [
     <a class="footnote" href="#ftn.id2580599" name="id2580599">
      110
     </a>
     ]
    </sup>
    ktorý pri hostinách pre obveselenie veľkých pánov predriekával im kadejaké
         vybájené povesti a vymyslenú strakatinu, ako čo by skutočnú históriu?“
   </p>
   <p>
    „Ej, to si vyprosím,“ nahneval sa Rázgay. „Joculátor bol o málo viac než dvorný blázon,
         a myslieť si niečo také o Anonymovi je crimen laesae gloriae gentis Hungaricae,
    <sup>
     [
     <a class="footnote" href="#ftn.id2580621" name="id2580621">
      111
     </a>
     ]
    </sup>
    lebo Anonymus je dokonalý historik, pravdomilovný a pragmatický!“
   </p>
   <p>
    „Lenže jeho pragmatičnosť
    <sup>
     [
     <a class="footnote" href="#ftn.id2580640" name="id2580640">
      112
     </a>
     ]
    </sup>
    akosi deravo vyzerá, ako žobrákov kepeň.“
   </p>
   <p>
    „Azda sa vám veru história o bielom koňovi nepáči, či čo?“
   </p>
   <p>
    „Tá charakterizuje dostatočne svojho pôvodcu, takže ju sami Maďari musia uznať za podlú
         bájku.“
   </p>
   <p>
    „Že sa ešte i takáto potvora v začadenom mozgu daktorého podlého renegáta
    <sup>
     [
     <a class="footnote" href="#ftn.id2580667" name="id2580667">
      113
     </a>
     ]
    </sup>
    musela vyliahnuť, ktorá by ako rak zožierala dobré meno slovenského národa,“
         horšil sa podzámocký kňaz.
   </p>
   <p>
    „Dovoľte, páni, že sa i ja zamiešam do vašej hádky,“ ohlásil sa Fabrici: „Anonymus nie
         je nič viac a nič menej ako obyčajný odtlačok a obraz svojho veku, totiž stredoveku, kde
         história, ako dáke novorodeniatko, zavinutá bola v plienkach povestí a bájok, u neho teda
         nehľadajte pragmatičnosť, ba ani len dôsledný vývin a spojitosť dejov, ako to sčiastky
         nachodíme pri druhých stredovekých kronikároch. Anonymus nebol vlastne ani kronikár, aby
         bol v chronologickom poriadku zaznačil, čo sám videl a skúsil, a nemal pred sebou nijaké
         písané historické pramene, z ktorých by bol čerpal a vypisoval to, čo udáva, totiž deje
         maďarských vodcov; ale povesti ľudu vyšperkoval a vyšnuroval podľa vlastných vymyslenín.
         Preto keď ho porovnávame so súčasnými naslovovzatými historikmi a kronikármi, nájdeme u
         neho veľa nesprávnosti, nedôslednosti a nesúvislosti, lebo pletie dve na tri a mieša
         quadrata rotundis,
    <sup>
     [
     <a class="footnote" href="#ftn.id2580704" name="id2580704">
      114
     </a>
     ]
    </sup>
    hneď sám sebe protirečí, hneď —“
   </p>
   <p>
    „Dosť na tom,“ skočil mu do reči Rázgay, „že naši predkovia mečom vybojovali krajinu, a
         toho dôkazom je nielen sám Anomymus, ale hlavne a nadovšetko tá skutočnosť, že sme tu, a
         pánmi krajiny, a teda historické právo je na našej strane.“
   </p>
   <p>
    „Ale i my Slováci sme tu takými pánmi ako aj vy,“ povedal Láni, „a naše historické právo
         je o niekoľko storočí staršie ako vaše, k tomu páni a zemania, ako i poddaní pochádzajú zo
         Slovákov ako i z Maďarov, v tom veru nevidím prednosť ani nadprávo ani pri jednej z týchto
         dvoch národností.“
   </p>
   <p>
    „Akože by nie,“ odporoval Pivoda, „veď azda len Maďari si podmanili Slovákov, a nie vari
         naopak?!“
   </p>
   <p>
    „Súvekí, Slovákom nepriazniví historici, keď píšu o tom boji Slovákov s praobyvateľmi,
         používajú výrazy, že Maďari Slovákov alebo podmanili alebo zotročili, a tak lósom medzi
         sebou podelili, za poľsko-moravské hranice, teda von z krajiny vyhnali. To sú však výrazy,
         ktoré sa nemôžu brať doslova. Lósom medzi sebou deliť a zotročiť alebo vyhubiť mohli azda
         vo vojne zajatých bojovníkov, ale nie celý národ. Vyhnať z krajiny tiež mohli podaktorých
         nespokojencov, ktorí sa nechceli poddať, ale i po prehratej bitke s mečom v ruke kládli
         odpor svojim utlačovateľom. Keby celý slovenský národ boli vyhnali von z krajiny do Poľska
         alebo Sliezska alebo do Čiech, o tom by poľskí a českí dejepisci boli niečo zaznamenali. A
         kde sa teda vzal tu ten početný národ, ktorý toľké stolice obýva od Prešporka až po Tisu,
         od Karpát až po Dunaj, a to nepretržite? A kam by sa boli podeli tí Maďari, ktorí sa podľa
         vašej mienky usadili na Orave, v Turci, Liptove, v Trenčíne atď., a ktorí slovenský národ
         lósom delili medzi sebou?! Od Štefana kráľa počnúc až po naše časy, nikdy tam o Maďaroch
         nebolo ani chýru ani slychu,“ dokazoval Fabrici.
   </p>
   <p>
    „Toľko je isté,“ povedal podzámocký kňaz, „že nie sami Maďari, ale spoločne s nemeckým
         cisárom Arnulfom a s Poliakmi, týmito neslovanskými čiže sarmatskými Slovanmi
    <sup>
     [
     <a class="footnote" href="#ftn.id2580798" name="id2580798">
      115
     </a>
     ]
    </sup>
    viackrát premohli v krvavých bitkách nesvorných synov veľkého kráľa Svätopluka,
         ktorého sám cisár Arnulf nemohol poraziť, a preto si privolal Maďarov, preto i Poliakov
         proti nemu pobúril. Tak sa stalo, že Maďari rozdrobené sily Slovákov premohli, že ich z
         rovín stredného Uhorska medzi vrchy vytisli a vrazili klin do srdca rozvíjajúcej sa
         slovenskej veľríše!“
   </p>
   <p>
    „A jednako,“ pokračoval Láni, „popritom všetkom Arpád i jeho podvodcovia, i pri svojej
         aziatskej divokosti, podľa ktorej ešte nepoznali iný pokrm ako polosurové mäso, ani odev z
         tkaného plátna, ale svoje nahé telo odievali do surovej kože zo zabitej zveri — mali toľko
         zdravej politickej rozvahy, že zvali k sebe na hostiny čelnejších ľudí spomedzi premožených
         Slovákov, častovali ich a hodovali s nimi, ba čo viac, nechali im ich zeme a darovali im
         nové statky a pozemky odobrané tým, ktorí sa im nechceli podrobiť a usilovali sa rozličnými
         dobrodeniami a priateľskými zväzkami ich k sebe pripútať.“
   </p>
   <p>
    „Istotne,“ prisvedčil Fabrici, „že táto politika Arpádovcov
    <sup>
     [
     <a class="footnote" href="#ftn.id2580847" name="id2580847">
      116
     </a>
     ]
    </sup>
    bola veľmi múdra, lebo tým činom, že sa Slovákom dali rovnaké práva s Maďarmi,
         delili im tak ako i rodeným Maďarom i krajinské hodnosti a vyššie i nižšie úrady a ani ich
         nenazývali, ako napríklad prichodiacich Nemcov a Talianov, ,hospites‘,
    <sup>
     [
     <a class="footnote" href="#ftn.id2580868" name="id2580868">
      117
     </a>
     ]
    </sup>
    ale ich menovali ,socii, regnicolae, domestici‘
    <sup>
     [
     <a class="footnote" href="#ftn.id2580879" name="id2580879">
      118
     </a>
     ]
    </sup>
    — tým upevnili v krajine svoju bezpečnosť a mohli podnikať vojenské výpravy do
         susedných zemí na lúpeže, a nemali sa čo obávať, že Slováci v prípade nevydarenia takejto
         výpravy povstanú za ich chrbtom, čo by sa inak istotne bolo prihodilo, keby boli Slovákov
         ujarmili, utláčali a zlým zaobchodením by si ich boli proti sebe popudzovali.“
   </p>
   <p>
    „Dal by boh,“ vzdychol si Láni, „aby sa aj ďalekí potomci Maďarov nespúšťali tejto
         zdravej politiky Arpádovcov, lebo len čo budú neznášanliví oproti druhým národom v krajine,
         budú ich utláčať a proti sebe popudzovať týmto činom len sami sebe vykopú hrob.“
   </p>
   <p>
    „Hovorte si, čo chcete, Maďari sa vám oproti Slovákom inak správať nemôžu, len ako
         víťazi voči premoženým,“ povedal Rázgay.
   </p>
   <p>
    „A čo myslíte,“ spýtal sa Láni Rázgayho, „či azda Maďari z každej rozhodnej bitky vyšli
         ako víťazi? Azda pri Augsburgu a pri Marseburgu? Azda pri Šajave proti Tatárom, alebo pri
         Varne a pri Moháči
    <sup>
     [
     <a class="footnote" href="#ftn.id2580926" name="id2580926">
      119
     </a>
     ]
    </sup>
    proti Turkom?! Každý národ má svoju dobu slávy a povýšenia, i dobu poníženia a
         úpadku. Preto ani jeden národ by sa nemal vypínať v šťastí, lebo ono je vrtkavé a nestále.“
   </p>
   <p>
    „A predsa tie slávne skutky, ktoré naznačil náš verný historik Anonymus o dejoch
         Maďarov, nikto nemôže vyčiarknuť z histórie národov.“
   </p>
   <p>
    „To nie, tie vám ostanú vždy čierne na bielom vo vašom Anonymovi, ako na druhej strane
         aj naše pochybnosti ohľadne jeho historickej spoľahlivosti a vierohodnosti sa budú vždy
         opakovať. Lebo pamätajte si dobre, nás nijako nemýli tá jeho latina, ktorou chce naznačiť
         neobyčajné bohatierstvo Maďarov v boji oproti Slovákom a ktorú vždy a vždy opakuje: et isti
         sclavi timuere valde
    <sup>
     [
     <a class="footnote" href="#ftn.id2580971" name="id2580971">
      120
     </a>
     ]
    </sup>
    — ani nás neporáža ten jeho nadovšetko potupný súd o Slovákoch: quod essent
         viliores homines totius mundi
    <sup>
     [
     <a class="footnote" href="#ftn.id2580986" name="id2580986">
      121
     </a>
     ]
    </sup>
    — pretože z toho vysvitá alebo jeho hrubá nevedomosť dejín Slovákov, ich bojov
         s Rimanmi, Gótmi,
    <sup>
     [
     <a class="footnote" href="#ftn.id2581002" name="id2581002">
      122
     </a>
     ]
    </sup>
    Čudmi
    <sup>
     [
     <a class="footnote" href="#ftn.id2581015" name="id2581015">
      123
     </a>
     ]
    </sup>
    a najmä so susednými Nemcami s ich slávnymi kráľmi Rastislavom a Svätoplukom,
         alebo jeho podlá zlosť, ktorou sa usiluje zhanobiť slávne činy národa a tak hnusno mu
         utŕhať na cti. Majte si ho za prvého historika, ale pre nás on ostane vždy len ,garulus joculator‘,
    <sup>
     [
     <a class="footnote" href="#ftn.id2581036" name="id2581036">
      124
     </a>
     ]
    </sup>
    ako aj on sám ten výraz na seba vzťahuje. A keby mu azda dakedy ,isti qui
         dicuntur Hetumoger‘
    <sup>
     [
     <a class="footnote" href="#ftn.id2581050" name="id2581050">
      125
     </a>
     ]
    </sup>
    chceli postaviť pomník, to bude naň istotne ten najpríhodnejší nápis.“
   </p>
   <p>
    Medzitým dobehli pred zámockú bránu štyria jazdci, na ktorých sa zaraz všetka pozornosť
         učencov obrátila, lebo na čele prichodiacich bol sám župan stolice Tomáš Seči. Na jeho
         zasmušilej tvári sa odzrkadľoval hnev a bolesť. Ale jeho kôň i kone spoločníkov boli od
         prudkého cvalu také upotené, že až peny ich pokrývali, a to všetko veštilo neobyčajnú
         udalosť. Pri prvom zatrúbení im otvorili zámockú bránu a jazdci vbehli na dvor pred palotu.
   </p>
   <p>
    V tom čase bol práve prefekt Herberstein prijal dôležité listiny od cisárskeho vodcu
         Tiefenbadha, ktorý mu oznamoval, že vojna s Turkom skutočne vypukla, že jeho vojsko teraz
         táborí na ľavom brehu Dunaja pripravené do boja a že mu cisárska vláda obzvlášť naložila,
         aby Novohradskú stolicu vyčistil od Turkov, a ak to bude možné, odobral im všetky zámky,
         ktoré tam majú v moci; preto sa Herberstein spytoval, či a nakoľko by mu mohli byť on spolu
         s Matejom Andrášim v tomto podujatí nápomocní.
   </p>
   <p>
    Herbersteina rozjímajúceho o týchto veciach prekvapil župan Seči, ktorý vkročiac do izby
         začal hneď s veľkou rozhorčenosťou rozprávať, ako Turci zo Sobotky v čase uzavretého pokoja
         zradne a zákerne prepadli jeho syna Juraja spolu i s mladým Putnickým, poľujúcich v
         balockých horách a poviazaných odvliekli so sebou na Sobotku, odkiaľ ho upovedomili, že len
         za veľké výkupné by sa dali nakloniť, aby azda zajatých zasa prepustili na slobodu.
   </p>
   <p>
    Herberstein sa pokojne spýtal: „A ako ste sa, pán župan, rozhodli, zložíte im výkupné,
         či ako?“
   </p>
   <p>
    Seči povedal odhodlane: „Odkázal som im, že áno, prídem ich vykúpiť sám, ale iba s týmto
         mojím ostrým mečom,“ udrel dlaňou o šabľu, „a draho, veľmi draho im chcem zaplatiť za takú
         podlú zradu. Môj meč sa musí v krvi Turkov skúpať prv, než ho povesím na stenu. Teraz však
         som prišiel, pán prefekt, poprosiť o podporu v podujatí proti Sobotke a požiadam o to aj
         Andrášiho z Krásnej Hôrky a Četnekovcov, ba mám v úmysle vypísať aj všeobecnú insurekciu v
         hornom Gemeri!“
   </p>
   <p>
    „Spoľahnite sa na mňa, tu je moja ruka, že podniknem všetko pre oslobodenie vášho syna a
         náš úmysel prichádza vo vhodnej chvíli, veď práve teraz vodca Tiefenbach tiahne s vojskom
         do Novohradu, aby túto stolicu očistil od Turkov. Moja rada je taká, aby sme v dorozumení s
         Tiefenbachom udreli spoločne najprv na Sobotku a potom i na Fiľakovo.“
   </p>
   <p>
    „S tým súhlasím,“ povedal naradostený Seči, „len čím skôr napíšte Tiefenbachovi i
         Andrášimu, aby sa pripojili k nám, že chcem vyzvať zemianstvo horného Gemera do boja a
         zaviesť všeobecnú insurekciu. Boh nám pomáhaj!“
   </p>
   <p>
    S tým vošli do paloty medzi ostatných pánov a dôstojníkov zámockej posádky.
   </p>
   <p>
    *
   </p>
   <p>
    O niekoľko dní po tomto dohovore na zámku pochodili už stoliční úradskí, slúžni a
         boženíci spolu s členmi bandéria všetky mestá a osady horného, od Turkov nezávislého Gemera
         a kamkoľvek došli, tam hneď prostred osady medzi trúbením a bubnovaním na znak vojny
         vystrčili červenú zástavu, zvolávajúc všetko schopné mužstvo do boja za vlasť a slobodu
         proti svojim krutým trýzniteľom a krajinu pustošiacim neveriacim pohanom. Slovenskí chlapi
         hrnuli sa zo všetkých strán pod vojenské zástavy s veľkým zápalom a bojachtivosťou, a to
         nielen mládenci a dospelí muži, lež i šedinami pokrytí starci, zanechajúc domáce a poľné
         roboty na ženy, dievky a deti, nadšením osvedčovali svoju pohotovosť do boja. Každý schytil
         zbraň, akú postihol, a pre ktorých neostali pušky, šable a posekáne,
    <sup>
     [
     <a class="footnote" href="#ftn.id2581192" name="id2581192">
      126
     </a>
     ]
    </sup>
    tí sa ozbrojili železnými vidlami a valaškami, a ešte i dlhé ostré meče strčili
         za svoje opasky; tak sa zhromažďovali jedni pod Muráňom, druhí na Krásnej Hôrke, iní zasa v
         Štítniku a na Balogu. Muránske vojsko a insurgenti z tejže doliny a z pohronských osád sa
         náhlili pod Herbersteinovým vedením na Tisovec dolu Rimavou, k Čerenčanom, kam sa k nim
         pripojili a dostavili aj Malohonťania pod Bakošom,
    <sup>
     [
     <a class="footnote" href="#ftn.id2581213" name="id2581213">
      127
     </a>
     ]
    </sup>
    Orlayom a Jakofym.
    <sup>
     [
     <a class="footnote" href="#ftn.id2581223" name="id2581223">
      128
     </a>
     ]
    </sup>
    Matej Andráši a Štefan Četneky viedli svoje ozbrojené čaty k Balogu a stadiaľ
         spolu so Sečiho vojskom z ratkovskej a balockej doliny pohli sa k Rimavskej Sobote. Tu sa
         spojili s Herbersteinom a Malohonťanmi a netrpezlivo čakali na príchod Tiefenbacha.
   </p>
   <p>
    Len čo počuli, že sa Tienfenbachovo vojsko približuje k Sobotke z tej strany od Lučenca
         a že pretrhlo spojenie Turkov s Fiľakovom, plesal celý tábor, vyspevujúc vojenské piesne.
         Po lúkách okolo Rimavy horeli mnohé vatry, piekli sa voly pre vojsko a vo veľkých kotloch
         varili barany, gajdoši hrali a mladší šuhajci vyskakovali od zeme, zvŕtajúc v rukách
         valašky a tu i tu si vyhvizdujúc na malom palci. Keď sa však na pravom brehu Rimavy zjavila
         Tiefenbachova jazda, vítajúc ju, od radosti vyhadzovali svoje klobúky dohora.
   </p>
   <p>
    Medzitým Turci, vystrašení pri Sobotke, napochytro opravovali svoje násypy a ohrady,
         čistili delá a pušky a ostrili meče a na všetky strany pevnosti rozostavili stráže, lebo
         videli, že to bude zúfalý boj na život a na smrť. Ich vodca čakal každú chvíľu pomoc z
         Fiľakova tušiac, že takej presile nebude jeho posádka môcť odolať.
   </p>
   <p>
    Ale Tiefenbach nedožičil Turkom času, kým by im prišla pomoc. Po krátkej porade
         postavila sa jeho pechota a delostrelci pokraj lesa z tej strany Oždian a Pondelka proti
         pevnosti, jeho jazda stála pohotovo zdola od Rimavy pre prípad, keby turecká jazda
         zamýšľala prepadnúť ich z pevnosti. Gemerskí i malohontskí insurgenti od Čerenčian a
         Bakšoviec hrnuli sa zasa v hustých radoch s krikom a so spevom proti násypom.
   </p>
   <p>
    Zahrmeli Tiefenbachove delá, začal sa boj, pechota pálila ponad násypy medzi čaty
         Turkov. Turci, vykrikujúc svoje Alah, Alah, držali sa hrdinsky a na streľbu odpovedali.
         Vždy väčší a väčší kúr dymu vystupoval do oblakov a celú pevnosť zahalil akoby čiernym
         závojom. Onedlho vyšľahol spomedzi hustých kotúčov dymu červený plameň a krov budov bol v
         ohni. Insurgenti vidiac to, zajasali radosťou a s tým väčšou chuťou strieľali na turecké
         čaty, nedoprajúc im času na oddych ani na hasenie ohňa. V tej chvíli dal Tiefenbach
         znamenie k všeobecnému útoku a jeho vojsko i insurgenti na čele so županom Sečim, Četnekym,
         Andrášim a Herbersteinom preliezli násypy a preskákali ohrady; sotvaže Turci mali čas
         raz-dva razy vystreliť, na viac sa nezmohli, lebo Sečiho mužstvo rútilo sa na nich s besnou
         zúrivosťou, chlap proti chlapovi, s ostrými bodákmi, šabľami, vidlami, posekánmi i nožmi
         hrozne pustošili medzi nimi, takže sa ich celé rady váľali po zemi.
   </p>
   <p>
    Práve vo chvíli najzúrivejšieho vraždenia zjavila sa pred horiacim domom ženská postava
         s dlhými rozpustenými vlasmi a pochytiac zo zeme odhodený krivý turecký meč, predrala sa
         medzi bojujúcim až k samému tureckému vodcovi, ktorému mečom tak tuho zaťala do hlavy, že
         zaraz padol na zem, váľajúc sa vo vlastnej krvi. Nato volala na insurgentov:
   </p>
   <p>
    „Do nich sa, chlapi, nenechajte ani živej duše spomedzi týchto ukrutných divochov,
         pomstite toľkých nevinných, nimi ubiedených ľudí.“
   </p>
   <p>
    A insurgenti, ktorí túto ženskú držali za nejakú nadzemskú bytosť, s novým ohňom sa
         hnali na Turkov. Lež nebol to už boj, ale klanie a vraždenie, lebo Turci celkom stratili
         ducha a zúfalo sa poddali svojmu osudu; ale ani jeden z nich nedostal milosť, a len keď aj
         posledný Turek vypustil dušu, ustala bitka, prestalo vraždenie.
   </p>
   <p>
    Medzitým to prostovlasé dievča, behajúc s krvavou šabľou pomedzi vojsko, volalo na
         župana Sečiho, aby sa ponáhľal, ak mu je milý synov život, lebo vraj zhorí v plameni.
   </p>
   <p>
    Seči volal na ňu: „Zaveď ma, ty posol z neba, k môjmu synovi a ukáž mi, kde sa
         nachodí?!“
   </p>
   <p>
    Pokrov celého stavania hrozne prašťal a ohnivé brvná a hrady, padajúc dolu, šľahali
         dookola. Dievča bežalo medzi plameňmi k jedným zamknutým dverám, udrelo na ne šabľou a
         volalo:
   </p>
   <p>
    „Tieto dvere rozrúbte. Tu sedí zajatý väzeň Juraj Seči.“
   </p>
   <p>
    Nemohla ďalej hovoriť, šaty sa jej počali chytať plameňom, mala ešte toľko sily a
         duchaprítomnosti, že vyskočiac spomedzi otáčajúcich ju plameňov, bežala na neďaleký
         trávnik, vrhla sa na zem, udusila oheň na svojich šatách a zmizla spred očú vojska, takže
         nikto nevedel povedať, kam sa podela.
   </p>
   <p>
    Chlapi rozrúbali a vyrazili dvere, a vstúpiac do izby našli tam Juraja Sečiho a
         Putnokyho, ležiacich na zemi a takmer zadusených. Ihneď ich vyniesli na voľný vzduch,
         vystreli na pažiti, kde pomaly prišli k sebe na nevýslovnú radosť utrápeného otca i jeho
         priateľov a celého tábora.
   </p>
   <p>
    Pevnosť zhorela a čo z nej ostalo, to rozborili a rozváľali insurgenti, mŕtvoly pobitých
         Turkov poznášali na hromady a zasypali zemou; nakoniec i šance a priekopy Sobotky zrovnali
         so zemou, aby neostalo ani znaku, kde kedysi stála turecká pevnosť.“
   </p>
   <p>
    Toto víťazstvo slávilo cisárske vojsko aj insurgenti v Rimavskej Sobote. Najprv zvonili
         na poďakovacie služby božie a potom bolo hodovanie, spevy a tance. Časť insurgentov pýtala
         sa síce domov, ale Seči nikoho neprepustil. Medzi vodcami sa konali vojenské porady, ako by
         sa prvý zápal insurgentov mohol využiť k ďalším skvelým činom.
   </p>
   <p>
    Zavčas ráno zavrešťali trúby, zarachotali bubny, všetko vojsko a insurgenti sa postavili
         do šíkov pod svoje zástavy. Župan Seči, ktorý mal veľký vplyv na gemerských Slovákov,
         vyšvihol sa na svojho koňa, majúc po boku z jednej strany Štefana Četnekyho, z druhej
         svojho oslobodeného syna Juraja, poprezeral rady bojovníkov, kázal im pristúpiť dookola,
         postavil sa medzi nich a hovoril:
   </p>
   <p>
    „Slováci, víťazstvo je na našej strane a z našich vrahov nezostal živý v Sobotke ani
         jeden. To je vaša robota, vaša sláva! Ďakujte za to bohu, lebo s nami bojoval Hospodin, ale
         mi verte, doteraz sme iba spolovice splnili svoju úlohu. Lebo pokýmkoľvek je Fiľakovo v
         moci Turkov, zatiaľ Gemerská stolica nebude mať od nich pokoja, ani bezpečnosti. Tie ich
         výpady, drancovanie a vypaľovanie osád, lúpeže a vraždy sa budú po našich obciach zasa
         opakovať a naše majetky, domy, životy a česť našich manželiek a dievčat budú pred nimi vždy
         v nebezpečenstve. Preto sa naša vojenská rada uzniesla, že si musíme Fiľakovo stoj čo stoj
         vydobyť, tak, ako sme teraz dobyli Sobotku. Cisárske vojsko tiahne proti Fiľakovu, my sa k
         nemu pripojíme a budeme mu pomáhať, ako ono pomáhalo nám. S nami bojuje Hospodin, on
         pripúta víťazstvo k našej zástave. Od tejto chvíle naším cieľom a naším heslom bude
         Fiľakovo a nikto z nás sa nesmie vrátiť domov, kým Fiľakovo nebude naše!“
   </p>
   <p>
    Po tejto reči dobehol na svojom koni i Herberstein a zahrmel mocným hlasom:
   </p>
   <p>
    „Slováci, buďte hrdí na to, že vám teraz pripadá čestná úloha skoro už stratenú krajinu
         spod jarma Turkov znovu vydobyť a vrátiť slobodu aj tým vašim spolukrajanom Maďarom, ktorí
         ju pre svoje zápoľovské odboje prehrali, stratili a upadli do rabstva mohamedánov. Napravte
         to vy svojou statočnosťou, čo tí zavinili svojou pýchou a vzburami. Hľa, aké sú teraz
         zúžené hranice vašej vlasti až po vaše hory, vy ich hneď teraz rozšírite svojou zbraňou a
         udatnosťou od Husinej a Plešivca až po Fiľakovo, lebo Fiľakovo musí byť naše!“
   </p>
   <p>
    „Fiľakovo, Fiľakovo, musí byť naše,“ tak volali akoby jedným hrdlom slovenskí insurgenti
         gemerskí a malohontskí: „Veďte nás na Fiľakovo!“
   </p>
   <p>
    A župan Seči, vidiac nadšenie mužstva, vytiahol šabľu a zvolal: „Za mnou, Slováci,
         Fiľakovo bude naše!“
   </p>
   <p>
    A tak sa za svojimi vodcami pohol celý tábor. Napred jazda, za tými pechota a
         delostrelci; za nimi insurgenti a naposled zasa jeden oddiel cisárskej jazdy. Pochod
         Slovákov bol veselý, so zápalom spievali svoje piesne. Ako prekročili novohradskú hranicu,
         dobehli k nim Pálfyho
    <sup>
     [
     <a class="footnote" href="#ftn.id2581537" name="id2581537">
      129
     </a>
     ]
    </sup>
    jazdci s posolstvom, že i on so svojim oddielom vojska postupuje k Fiľakovu,
         aby sa spojil s Tiefenbachom. Tento chýr zdvojnásobil bojachtivosť insurgentov, takže
         urýchlili svoj pochod, a len čo uzreli Fiľakovo, od radosti vyhadzovali svoje klobúky do
         povetria volajúc:
   </p>
   <p>
    „Fiľakovo, Fiľakovo musí byť naše!“
   </p>
   <p>
    Keď sa približovali k zámku, tam už našli nielen Tiefenbachovu jazdu a pechotu, ale aj
         Pálfyho vojsko, pochodiace temer výlučne z horných slovenských stolíc. Ihneď sa spoznali
         slovenskí chlapi od Nitry, Váhu, Hrona i Šajavy a podávali si ruky, objímali sa ako
         priatelia a bratia, ktorí sa po dlhom čase zasa spolu zišli, a to na poli vojenskej cti a
         národnej slávy.
   </p>
   <p>
    Tiefenbach, vidiac pred sebou hrad mocne opevnený a mnohým bojazvyklým vojskom obsadený,
         rozhodol sa po predbežnej vojenskej porade riadne ho dobýjať, lebo nechcel nevčasnými
         útokmi svoje vojsko unúvať a oslabovať. Dal preto svoje najväčšie delá rozostaviť čo
         najbližšie k zámku a neprestajne páliť na jeho bašty a hradby ta, kde sa mu zdali
         najslabšie a najprístupnejšie. Keď už boli predné bašty rozstrieľané a hradby značne
         porúchané, vydal heslo do všeobecného útoku. V prvých radoch šla riadna pechota
         Tiefenbachova a Pálfyho a za ňou gemerskomalohontskí insurgenti, a na ich čele obaja
         Sečovci, Andráši a Četneky. Župan Seči privolal svojim známe heslo: Fiľakovo! — a oni za
         ním vykrikujúc: Fiľakovo, Fiľakovo! — hnali sa ako víchrica proti zámockým hradbám.
   </p>
   <p>
    Bojazvyklí a udatnosťou vychýrení tureckí janičiari sa udatne bránili a so železnou
         vytrvalosťou, volajúc: Alah! Alah! — stáli na porúchaných hradbách. Keď vystrieľali zásoby
         nábojov, pochytali svoje jatagány, s ktorými prebodli mnohých udatných mužov z kráľovského
         vojska i spomedzi insurgentov, takže sa zo zámockých múrov strmhlav rúcali do priepasti. Už
         i kráľovské vojsko i insurgenti začali v boji ustávať. Mladému Jurajovi Sečimu, ktorý bol
         pochytil zástavu, chcejúc ju vztýčiť na zámocké hradby, zaťal janičiar do ruky, takže
         zástava spadla na zem. Vtom priskočil a vyzdvihol zástavu zasa dohora štíhly mladučký
         bojovník, oblečený síce do mužských šiat, ale jeho dlhé kadere, útle telo a hladká bledá
         tvár prezrádzali ženskú krásavicu. Gemerskí insurgenti so začudovaním poznávali v nej
         devicu zo Sobotky. Ako pochytila zástavu a zvolala: „Fiľakovo! Fiľakovo musí byť naše, za
         mnou Slováci, boh je s nami!“ skákali rozjarení vojaci zo všetkých strán hore na hradby,
         preliezali a preskakovali múry, a keď videli, že Sečiho zástava stojí na hradbách, to
         dovŕšilo ich odhodlanosť. S najväčším zápalom a srdnatosťou hnali sa na nepriateľa a
         napádali ho. Turci však zrazení na duchu malomyseľne cúvali. Insurgenti a vojsko zaujímali
         vždy viac priestoru v zámku, janičiarov vtisli do jednej hromady, bili, klali a vraždili
         ich, takže zem i múry boli zaliate a zastriekané krvou. Kopy pobitých Turkov ležali vo
         vlastnej krvi, ich turbany napichli insurgenti na svoje piky, vidly a šable, vyvolávajúc
         neprestajne svoje heslo: „Fiľakovo, Fiľakovo je naše!“
   </p>
   <p>
    Malé pozostatky janičiarov boli prinútené konečne prosiť o milosť, ale máloktorý z nich
         ju dostal. Pálfyho Slováci a Gemerci radosťou z víťazstva objímali sa vospolok, vyhadzovali
         turecké turbany dohora a volali: „Fiľakovo, to Fiľakovo je predsa naše!“
   </p>
   <p>
    Ale mladého zástavníka darmo hľadali medzi vojskom, ako prišiel, tak aj zmizol, len
         Sečiho zástava stála na hradbách a mladý Juraj tušil, ba bol presvedčený, že to bola
         Margita Drienčanská, ktorá mu bola anjelom strážcom na Sobotke i vo Fiľakove.
   </p>
   <p>
    Po tomto víťazstve obrátili sa Tiefenbach a Pálfy proti Sečanom a Novohradu, aby i tieto
         zámky vyrvali z moci Turkov. Gemerci sa vrátili pod svojimi vodcami so slávou domov, kde o
         krátky čas dokonal život jeden z prvých bojovníkov, slávny umením i zmužilosťou — Štefan
         Četneky.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504574" name="ftn.id2504574">
        96
       </a>
       ]
      </sup>
      <span class="emphasis">
       <em>
        Ďauri
       </em>
      </span>
      — tunguzský kmeň, žijúci v zabajkalskej oblasti vo
               východnej Sibíri
     </p>
    </div>
    <div class="footnote">
     <p>
      <sup>
       [
       <a class="para" href="#id2504660" name="ftn.id2504660">
        97
       </a>
       ]
      </sup>
      <span class="emphasis">
       <em>
        Odi ptofanum — vulgos
       </em>
      </span>
      (lat.) — nenávidím zberbu
     </p>
    </div>
    <div class="footnote">
     <p>
      <sup>
       [
       <a class="para" href="#id2504694" name="ftn.id2504694">
        98
       </a>
       ]
      </sup>
      <span class="emphasis">
       <em>
        Parnas
       </em>
      </span>
      — hora v Grécku, podľa bájoslovia sídlo Apolóna a
               múz
     </p>
    </div>
    <div class="footnote">
     <p>
      <sup>
       [
       <a class="para" href="#id2504715" name="ftn.id2504715">
        99
       </a>
       ]
      </sup>
      <span class="emphasis">
       <em>
        Folianty
       </em>
      </span>
      (lat.) — veľké hrubé knihy
     </p>
    </div>
    <div class="footnote">
     <p>
      <sup>
       [
       <a class="para" href="#id2504735" name="ftn.id2504735">
        100
       </a>
       ]
      </sup>
      <span class="emphasis">
       <em>
        Et eris mihi magnus Apollo
       </em>
      </span>
      (lat.) — a budeš pre mňa veľkým
               Apolónom
     </p>
    </div>
    <div class="footnote">
     <p>
      <sup>
       [
       <a class="para" href="#id2504753" name="ftn.id2504753">
        101
       </a>
       ]
      </sup>
      <span class="emphasis">
       <em>
        Apolón Lykejský
       </em>
      </span>
      — starogrécky boh slnka a umenia
     </p>
    </div>
    <div class="footnote">
     <p>
      <sup>
       [
       <a class="para" href="#id2580373" name="ftn.id2580373">
        102
       </a>
       ]
      </sup>
      <span class="emphasis">
       <em>
        Logica est lux in tenebris
       </em>
      </span>
      (lat.) — logika je svetlo v
               temnotách
     </p>
    </div>
    <div class="footnote">
     <p>
      <sup>
       [
       <a class="para" href="#id2580402" name="ftn.id2580402">
        103
       </a>
       ]
      </sup>
      <span class="emphasis">
       <em>
        Fokoš
       </em>
      </span>
      (maď.) — hrubá palica so sekerovitým ostrím
     </p>
    </div>
    <div class="footnote">
     <p>
      <sup>
       [
       <a class="para" href="#id2580434" name="ftn.id2580434">
        104
       </a>
       ]
      </sup>
      <span class="emphasis">
       <em>
        Servus humillimus domini reverendi et clarissimi viri
       </em>
      </span>
      (lat.)
               — ponížený služobník cteného a slávneho umenia
     </p>
    </div>
    <div class="footnote">
     <p>
      <sup>
       [
       <a class="para" href="#id2580451" name="ftn.id2580451">
        105
       </a>
       ]
      </sup>
      <span class="emphasis">
       <em>
        De syllogismo cornuto
       </em>
      </span>
      (lat.) — o rohatom sylogizme (z
               logiky)
     </p>
    </div>
    <div class="footnote">
     <p>
      <sup>
       [
       <a class="para" href="#id2580485" name="ftn.id2580485">
        106
       </a>
       ]
      </sup>
      <span class="emphasis">
       <em>
        Alexander Veľký
       </em>
      </span>
      — macedónsky kráľ (356 — 324) pred n. l.,
               vynikajúci vojvodca a panovník
     </p>
    </div>
    <div class="footnote">
     <p>
      <sup>
       [
       <a class="para" href="#id2580500" name="ftn.id2580500">
        107
       </a>
       ]
      </sup>
      <span class="emphasis">
       <em>
        Skýt
       </em>
      </span>
      (hist.) — príslušník pastierskych kmeňov žijúcich v
               staroveku v stepiach Eurázie
     </p>
    </div>
    <div class="footnote">
     <p>
      <sup>
       [
       <a class="para" href="#id2580518" name="ftn.id2580518">
        108
       </a>
       ]
      </sup>
      <span class="emphasis">
       <em>
        Anonymus — Anonymus Bellae regis notarius
       </em>
      </span>
      (lat.) — Bezmenný
               notár kráľa Belu III., v skutočnosti majster Peter. Okolo roku 1200 napísal kroniku.
               Povymýšľal v nej množstvo údajov lahodiacich súčasným feudálom. Písal aj o tzv.
               Svätoplukovom bielom koni.
     </p>
    </div>
    <div class="footnote">
     <p>
      <sup>
       [
       <a class="para" href="#id2580579" name="ftn.id2580579">
        109
       </a>
       ]
      </sup>
      <span class="emphasis">
       <em>
        Babylonská veža
       </em>
      </span>
      — tu prenesene, zveličené zásluhy
               Maďarov
     </p>
    </div>
    <div class="footnote">
     <p>
      <sup>
       [
       <a class="para" href="#id2580599" name="ftn.id2580599">
        110
       </a>
       ]
      </sup>
      <span class="emphasis">
       <em>
        Joculátor
       </em>
      </span>
      (lat.) — šašo
     </p>
    </div>
    <div class="footnote">
     <p>
      <sup>
       [
       <a class="para" href="#id2580621" name="ftn.id2580621">
        111
       </a>
       ]
      </sup>
      <span class="emphasis">
       <em>
        Je crimen laesae glotiae gentis Hungaricae
       </em>
      </span>
      (lat.) — je zločin
               urážky slávneho uhorského národa
     </p>
    </div>
    <div class="footnote">
     <p>
      <sup>
       [
       <a class="para" href="#id2580640" name="ftn.id2580640">
        112
       </a>
       ]
      </sup>
      <span class="emphasis">
       <em>
        Pragmatičnosť — pragmatika
       </em>
      </span>
      (z gréc.) — služobná úprava
     </p>
    </div>
    <div class="footnote">
     <p>
      <sup>
       [
       <a class="para" href="#id2580667" name="ftn.id2580667">
        113
       </a>
       ]
      </sup>
      <span class="emphasis">
       <em>
        Renegát
       </em>
      </span>
      (lat.) — odrodilec, zradca
     </p>
    </div>
    <div class="footnote">
     <p>
      <sup>
       [
       <a class="para" href="#id2580704" name="ftn.id2580704">
        114
       </a>
       ]
      </sup>
      <span class="emphasis">
       <em>
        Quadrata rotundis
       </em>
      </span>
      (lat.) — štvorhranné s okrúhlym
     </p>
    </div>
    <div class="footnote">
     <p>
      <sup>
       [
       <a class="para" href="#id2580798" name="ftn.id2580798">
        115
       </a>
       ]
      </sup>
      <span class="emphasis">
       <em>
        Sarmatskí Slovania
       </em>
      </span>
      — obyvatelia juhoruských stepí
     </p>
    </div>
    <div class="footnote">
     <p>
      <sup>
       [
       <a class="para" href="#id2580847" name="ftn.id2580847">
        116
       </a>
       ]
      </sup>
      <span class="emphasis">
       <em>
        Arpádovci
       </em>
      </span>
      — panovníci zakladajúceho uhorského rodu
               Arpádovcov
     </p>
    </div>
    <div class="footnote">
     <p>
      <sup>
       [
       <a class="para" href="#id2580868" name="ftn.id2580868">
        117
       </a>
       ]
      </sup>
      <span class="emphasis">
       <em>
        Hospites
       </em>
      </span>
      (lat.) — hostia
     </p>
    </div>
    <div class="footnote">
     <p>
      <sup>
       [
       <a class="para" href="#id2580879" name="ftn.id2580879">
        118
       </a>
       ]
      </sup>
      <span class="emphasis">
       <em>
        Socii regni colae domestici
       </em>
      </span>
      (lat.) — obyvatelia kráľovstva —
               domáci
     </p>
    </div>
    <div class="footnote">
     <p>
      <sup>
       [
       <a class="para" href="#id2580926" name="ftn.id2580926">
        119
       </a>
       ]
      </sup>
      Pri
      <span class="emphasis">
       <em>
        Augsburgu, Marseburgu, Šajave, Varne, Moháči
       </em>
      </span>
      — tu utrpeli
               Maďari katastrofálne porážky
     </p>
    </div>
    <div class="footnote">
     <p>
      <sup>
       [
       <a class="para" href="#id2580971" name="ftn.id2580971">
        120
       </a>
       ]
      </sup>
      <span class="emphasis">
       <em>
        Et isti sclavi tinnere valde
       </em>
      </span>
      (lat.) — a tí otroci sa veľmi
               báli
     </p>
    </div>
    <div class="footnote">
     <p>
      <sup>
       [
       <a class="para" href="#id2580986" name="ftn.id2580986">
        121
       </a>
       ]
      </sup>
      <span class="emphasis">
       <em>
        Quod essent viliores homines totius mundi
       </em>
      </span>
      (lat.) —
               najúbohejší národ na celom svete
     </p>
    </div>
    <div class="footnote">
     <p>
      <sup>
       [
       <a class="para" href="#id2581002" name="ftn.id2581002">
        122
       </a>
       ]
      </sup>
      <span class="emphasis">
       <em>
        Góti
       </em>
      </span>
      — starý germánsky národ, pôvodne obývali ústie Visly.
               Neskôr bojovali s Rimanmi. Usadili sa v juhovýchodnej Európe.
     </p>
    </div>
    <div class="footnote">
     <p>
      <sup>
       [
       <a class="para" href="#id2581015" name="ftn.id2581015">
        123
       </a>
       ]
      </sup>
      <span class="emphasis">
       <em>
        Čudi
       </em>
      </span>
      — obývali časti stredného Amuru až po Volgu a
               Ural
     </p>
    </div>
    <div class="footnote">
     <p>
      <sup>
       [
       <a class="para" href="#id2581036" name="ftn.id2581036">
        124
       </a>
       ]
      </sup>
      <span class="emphasis">
       <em>
        Garulus joculator
       </em>
      </span>
      (lat.) — táravý šašo
     </p>
    </div>
    <div class="footnote">
     <p>
      <sup>
       [
       <a class="para" href="#id2581050" name="ftn.id2581050">
        125
       </a>
       ]
      </sup>
      <span class="emphasis">
       <em>
        Isti qui dicuntur Hetumoger
       </em>
      </span>
      (lat.) — Tí, ktorých nazývajú
               Hetumoger.
     </p>
    </div>
    <div class="footnote">
     <p>
      <sup>
       [
       <a class="para" href="#id2581192" name="ftn.id2581192">
        126
       </a>
       ]
      </sup>
      <span class="emphasis">
       <em>
        Posekán
       </em>
      </span>
      (nár.) — veľký ťažký kyjak so zásekmi a hrčami
     </p>
    </div>
    <div class="footnote">
     <p>
      <sup>
       [
       <a class="para" href="#id2581213" name="ftn.id2581213">
        127
       </a>
       ]
      </sup>
      <span class="emphasis">
       <em>
        Bakoš
       </em>
      </span>
      — Ján, podžupan Gemerskej stolice
     </p>
    </div>
    <div class="footnote">
     <p>
      <sup>
       [
       <a class="para" href="#id2581223" name="ftn.id2581223">
        128
       </a>
       ]
      </sup>
      <span class="emphasis">
       <em>
        Jakofy
       </em>
      </span>
      — Jakoffy bol až do smrti Márie Homonayovej prefektom
               na Muránskom zámku. Mal veľký vplyv nielen na politiku, ale i cirkevné záležitostí v
               Gemeri a v Malom Honte.
     </p>
    </div>
    <div class="footnote">
     <p>
      <sup>
       [
       <a class="para" href="#id2581537" name="ftn.id2581537">
        129
       </a>
       ]
      </sup>
      <span class="emphasis">
       <em>
        Pálfy
       </em>
      </span>
      — Nikolaj Pálffy, potomok starého rodu, ktorý roku 1581
               dostal barónsky a roku 1636 grófsky titul
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581723">
       </a>
       VI. Tomáš Seči na strane kráľa Rudolfa, syn Juraj na strane Bočkaya
      </h2>
     </div>
    </div>
   </div>
   <p>
   </p>
   <p>
   </p>
   <p>
    Po dobytí Fiľakova bol i dolný Gemer celkom očistený od Turkov. Ich posádky zo zámkov
         sčiastky vyhnali insurgenti, sčiastky aj sami poutekali. Ale toto oslobodenie z tureckého
         jarma trvalo len krátky čas, lebo roku 1596 dobyli Turci Jágerský zámok, odkiaľ ich vojsko
         znova vtrhlo do Gemera a opanovalo zasa tie čiastky stolice, nad ktorými už predtým vládli,
         a to od Putníka hore až po Plešivec, Husinú, Balog a Krásnu Hôrku, odkiaľ rozširovali svoj
         vplyv a vládu vždy ďalej a ďalej i po osadách horného Gemera, ale už nie pustošením a
         vypaľovaním dedín, ako to robievali predtým fiľakovskí Turci, ale opatrnou politikou. Len
         takým obciam dávali povolenie obchodovať a furmančiť v dolných, Turkom poddaných stranách
         Uhorska, ktoré sa im podvolili platiť dane a ročité dávky. Potrebné povoľovacie listiny
         vydával paša, čiže veliteľ Jágerského zámku.
   </p>
   <p>
    Na balockom zámku trvali od istého času medzi Tomášom Sečim a jeho synom Jurajom veľké
         nezhody, lebo mladý Juraj nielen povahou, zmýšľaním a politickými náhľadmi bol opakom
         svojho otca. A ako magnetická ihla, akokoľvek ju zvŕtaš a staviaš, jej konce vždy len k
         opačným pólom sa krútia, tak i v sečovskom dome náhľady, túžby, zmýšľanie otca a syna stáli
         vždy proti sebe.
   </p>
   <p>
    Otec Tomáš, hoci ako nadžupan Gemerskej stolice bol veľmi vážený a vo zvláštnej milosti
         stál u kráľa a cisára Rudolfa, no ani popri tom všetkom nespyšnel, bol každému prístupný a
         prívetivý a žil spokojne na svojom neveľkom balocko-drienčanskom majetku, nedychtil po
         veľkých statkoch, ani nezávidel iným nádheru a bohatstvo. Čo sa týka jeho poddaných, bol im
         opravdivým otcom, láskavo s nimi zaobchádzal, rád sa s nimi pozhováral, aby poznal ich
         potreby a nedostatky, a pomáhal, kde mohol. On miloval slovenský národ, lebo sa medzi ním
         zrodil, neodcudzil sa mu, ba v jeho jazyku sa najradšej zhováral, lebo si naň privykol a
         obľúbil si ho od svojho detstva.
   </p>
   <p>
    Naproti tomu jeho syn Juraj bol nadmieru ctibažný, bohatstva, moci a nádhery žiadostivý.
         Dva rozrúcané drienčanské zámčeky mohli byť podľa jeho mienky niekedy dosť pohodlné pre
         biednych kurialistov, ale pre uhorského veľmoža sotva vraj na psince súce, lebo keby sa aj
         obnovili, zasa by ich Turci mohli s desiatimi funtami
    <sup>
     [
     <a class="footnote" href="#ftn.id2581828" name="id2581828">
      130
     </a>
     ]
    </sup>
    prachu vyhodiť do povetria, takže by viac ani znaku neostalo, kde predtým
         stáli. Jemu nadovšetko klal oči pevný a slávny Muránsky zámok; na ktorom prebývali ním
         nenávidení nemeckí prefekti.
   </p>
   <p>
    Mladý Juraj nenávidel aj tú biednu sprostač, s ktorou jeho otec tak láskavo zaobchodil,
         a nebol priateľom slovenského národa; prisvojil si reč i zvyky i ducha výlučne maďarského a
         šomral na to, že jeho otec bol takým pevným a neústupčivým prívržencom svojho zákonitého
         kráľa. Lebo vraj čože z toho má môj otec, že toľké služby preukázal kráľovi Rudolfovi?!
         Posiaľ ešte nedostal ani jeden mizerný zámček, ani jednu biednu pustatinu od jeho milosti.
         Ale Nemcom vraj a cudzincom sa rozdávajú zámky a krajinské statky a nemeckí vodcovia, ako Basta
    <sup>
     [
     <a class="footnote" href="#ftn.id2581871" name="id2581871">
      131
     </a>
     ]
    </sup>
    a Belgioso,
    <sup>
     [
     <a class="footnote" href="#ftn.id2581881" name="id2581881">
      132
     </a>
     ]
    </sup>
    panujú a rozkazujú po stoliciach, ako čo by Uhorsko bolo len rakúska provincia
         a nič viac!
   </p>
   <p>
    Nadarmo sa usiloval otec Tomáš všetky tieto nebezpečné vrtochy, ako ich nazýval, svojmu
         synovi vybiť z hlavy, darmo ho napomínal:
   </p>
   <p>
    „Jurko môj, nečiahaj vysoko, aby si hlboko nepadol, lebo kto nie je spokojný s málom,
         veľkého nie je hoden, prijmi teda službu od svojho zákonitého kráľa a keď dokážeš svoju
         schopnosť, že si toho hodný a že si to zaslúžiš, neminú ťa ani vyššie úrady a vyznačenia!“
   </p>
   <p>
    „Otče môj, azda len nechcete, aby váš syn bol slúžnym alebo boženíkom pri stolici, kde
         ste vy županom?“ odpovedal Juraj. „A úprimne rečeno, ja nenávidím všetku tú slovenskú
         bedač, čo sa korí Nemcom a s Nemcami sa priatelí. V mojich žilách tečie maďarská krv a
         Maďar s Nemcom ako oheň a voda, nikdy sa spolu neznesú a priateliť sa nemôžu na večné veky.
   </p>
   <p>
    Tu v Uhrách síce ten duch národnej maďarskej samostatnosti a nezávislosti začína pomaly
         hynúť, lebo srdce Maďarska je v moci Turkov, a to vaše Slovensko, za ktoré sa tak vrelo
         zaujímate, stane sa časom ako Štajersko a Korutánsko rakúskou provinciou, ale zo
         Sedmohradska, kde panujú Bátoriovci, kniežatá telom i duchom maďarské, odtiaľ veje duch
         pravej národnej slávy, odtiaľ prichádza pre Uhorskú krajinu vykúpenie a spása!“
   </p>
   <p>
    „Ba azda skaza, a to konečná skaza! Pamätaj si, ako vy blúzniví vlastenci vyvyšujete
         teraz Sedmohradsko ako hviezdu maďarskej slávy, tak príde čas, že sa ono stane hrobom
         maďarského národa a na prstoch sa budú môcť porátať roky, keď tam umrie aj ten posledný
         Maďar. Hoci i Horné Uhry môžu zastihnúť a zadláviť povíchrice sveta, ako keď sa Dunaj a
         Tisa vyleje zo svojich brehov a zaplaví šírošíre pustatiny a pochová všetko, čo žije, vo
         svojich vlnách, ale tá hornatá kolíska Slovákov, obkľúčená nebotyčnými Tatrami, prežije
         všetky pohromy sveta a za každou povíchricou, ktorá prehrmí ponad jej vrchy, zjaví sa
         leskom novej krásy ožiarená slávou.
   </p>
   <p>
    Syn môj, syn môj, nechže ťa nemámi ten márny lesk sedmohradských vojvodov, lebo to je
         len mačací lisk, a nič viac.“
   </p>
   <p>
    „Som presvedčený, že sedmohradskí vojvodcovia sú pravé stĺpy a obrancovia i
         národno-politickej i náboženskej slobody a nezávislosti Uhorska,“ povedal mladý Seči.
   </p>
   <p>
    „A najmä svojej vlastnej cti a zisku, lebo to majú v prvom rade vždy pred očima,“
         pripomenul Tomáš Seči.
   </p>
   <p>
    „Veru sa čudujem, že vy, otec môj, ako uhorský veľmož a horlivý luterán môžete tak
         pokojne znášať ľudské krivdy a násilnosti, ktoré páchajú cisárski vodcovia Basta v
         Sedmohradsku a Belgioso v Košiciach a na okolí mesta. Ako šliapu nohami i krajinské práva i
         slobody a výsady zemianske. Veď vám je dobre známe, že Illésházy
    <sup>
     [
     <a class="footnote" href="#ftn.id2582010" name="id2582010">
      133
     </a>
     ]
    </sup>
    je vo vyhnanstve, Jób vo väzení a Jurajovi Homonaymu vzali zámky a statky. A
         okrem toho ako prenasledujú evanjelickú cirkev?! Veď už v Levoči i v Liske koločský
         arcibiskup Martin Pethő odobral luteránom chrámy. Keď si na tento nátlak a nezákonitosti
         pomyslím, krv sa mi od zlosti ženie do tvári a dlaň mi horí, takže nevedomky chytám do ruky
         šabľu.“
   </p>
   <p>
    „Nuž a či je to tá vychýrená zemianska sloboda, či je to šetrenie práva a zákonov v
         Sedmohradsku, že Žigmund Bátori dal v slepej náruživosti bez práva a zákona trinástich
         velikášov, kvet zemianstva, úkladne povraždiť? Či je to náboženská sloboda, že bez práva a
         zákona dal jeho otec Krištof vyhnať z krajiny toľkých katolíckych kňazov? — Mne sa síce
         tiež nepáči násilenstvo koločského arcibiskupa a cisárskych vodcov, ale či azda pre tie dva
         odobraté kostoly v Levoči a v Liske chcete začať vzburu a zdvihnúť ruku proti pomazanému
         kráľovi a otcovi krajiny. Či preto, že Basta a Belgioso nešetria výsady zemianstva a práva
         krajiny alebo páchajú ukrutnosti, treba hneď brať meče proti kráľovi?“
   </p>
   <p>
    „Kráľ je zodpovedný za svojich vodcov,“ odtušil Juraj Seči.
   </p>
   <p>
    „Nie je tak, syn môj; kráľovi sú zodpovední jeho vodcovia za všetko, čo robia alebo čo
         premeškajú, ale kráľa majú o všetkom ponajprv upovedomiť, aby vedel čo a ako sa v krajine
         robí. A či krajinský sudca porobil už všetky potrebné kroky? Či sa ozvali stolice, v
         ktorých sa násilenstvá páchali? Žiadali kráľa, aby im pomohol v ich bolestiach a aby
         ukrutní vodcovia boli odstránení?“
   </p>
   <p>
    „Takých žalôb a ponôs bolo veľa, až nazvyš, ale kráľ Rudolf v Prahe, pohrúžený do svojej
         alchýmie, nechce žalobníkov ani len vypočuť, ba ani k sebe pripustiť nedovolí, aby mu vraj
         v jeho vedeckých prácach neprekážali. Preto ten zmätok. Ale naďalej to už nesmie tak ostať,
         je najvyšší čas, aby sa to zmenilo, za to vám, otče, stojím. A vedzte i to, že Bočkay je
         ten muž, ktorý sa ako hviezda zjaví na obzore maďarského národa, ktorý mu ukáže pravú
         cestu, po ktorej má kráčať pevným krokom po všetky veky. On mu ukáže istý smer a cieľ, po
         ktorom má každý túžiť až do posledného chlapa. Bočkay privedie národ k jeho predošlej moci
         a sláve. Vo svojom duchu už vidím na jeho zástave napísané slová: In hoc signo vinces!“
    <sup>
     [
     <a class="footnote" href="#ftn.id2582101" name="id2582101">
      134
     </a>
     ]
    </sup>
   </p>
   <p>
    Tomáš Seči sa nahneval: „Chlapče, ty blúzniš alebo zlý duch vstúpil do teba. Ešte som sa
         musel toho dožiť, aby si mi do očú vychvaľoval Bočkaya, tú prešibanú líšku, plnú úskokov a
         podvodu. Veď ako netopier lieta od Bátoriho ku kráľovi a od tohto k onomu, aby vraj
         sprostredkoval a vyrovnával kadejaké nedorozumenia medzi nimi, v skutočnosti však preto,
         aby prekazil dorozumenie a rozduchoval medzi nimi plameň nenávisti a nedorozumenia. Viem
         dobre, že to bol Bočkay, ktorý ako všemohúci radca a Bátoriho sprostredkovateľ dohodol
         medzi ním a kráľom priateľský dohovor, vypýtal mu za manželku dcéru štajerského Ferdinanda
         Kristínu; po roku však, zunujúc ju, poslal ju na Bočkayho radu potupne naspäť do
         Štajerského Hradca, odkiaľ prišla. Šiel do Poľska, tam chcel žiť v pokoji, ale Bočkay ho
         privolal naspäť, zmieril sa s manželkou, ale ju zasa odohnal. Až ho konečne cisársky vodca
         Basta zbil, takže musel sám do Prahy utekať a prosiť cisára o milosť. A teda všetky tieto
         zmätky a nezhody zapríčinil Bočkay. Preto ja tomu človeku nedôverujem a otcovsky ťa pred
         ním vystríham, lebo ten je schopný i Turkom sa podrobiť a krajinu zapredať, len nech sa
         stane zadosť jeho ctižiadosti a nech sa dostane k moci, po ktorej pachtí.“
   </p>
   <p>
    „Zbohom, otče! Ak vám doletí chýr, že Bočkay rozvinul zástavu za slobodu a vieru, vedzte
         teda, že váš syn bojuje pod ňou!“
   </p>
   <p>
    Rozhnevaný Tomáš Seči kričal: „Nezdarný syn, zaklínam ťa, odstúp od svojho zlého úmyslu
         a vráť sa k svojej povinnosti, lebo keď tak neurobíš a moje oči by ťa mali uzrieť ako
         odbojcu, tak týmto mečom rozpoltím tvoju hlavu na výstrahu všetkým nepodareným synom. Apage satane!
    <sup>
     [
     <a class="footnote" href="#ftn.id2582164" name="id2582164">
      135
     </a>
     ]
    </sup>
    Neuznávam ťa za svojho syna.“
   </p>
   <p>
    „Nemôžem inak, odpusťte, otče! Zbohom!“ tými slovami opustil Juraj Seči palotu i
         otcovský dom.
   </p>
   <p>
    Poniže Balogu, v tú stranu k Uza-Panite, sedela pri studienke pokraj hory Margita
         Derenčéni so svojou služobnou. Premýšľala o podivných príhodách svojho mladučkého života, o
         svojom zídení a zoznámení sa s Jurajom Sečim, tu pri tejto studienke, ktoré jej zapríčinilo
         toľké starosti a nehody. Sama sebe sa čudovala, že ako mladá dievka predsa bola schopná
         takých hrdinských skutkov pri Sobotke a na Fiľakove, aby sa odplatila, ako náleží, svojim
         trýzniteľom a zhubcom krajiny Turkom. Sedela tu teraz veľmi skormútená, lebo vyvolený jej
         srdca Juraj, s ktorým sa po dobytí Sobotky a Fiľakova pri tejto studienke často schádzala a
         ktorý ju o úprimnosti lásky často svojimi slovami uisťoval a nezlomnú vernosť jej sľuboval,
         od istého času vždy redšie a redšie prichodil, ba aj oproti nej sa akýsi studenší ukazoval
         a sám do seba uzavrel.
   </p>
   <p>
    Jej podozrenie padalo na jeho služobníka Léthyho, sedmohradského Maďara a predtým vojaka
         u kniežaťa Bátoriho, ktorý sa vedel pánu Jurajovi veľmi líškať a celkom si získal jeho
         priazeň a dôveru. Margita poznala však dokonale potmehúdstvo a pokrytectvo toho človeka a
         obávala sa, že to je ten had, ktorý jedovatým ohováraním a podlými klebetami odcudzil jej
         svojho pána.
   </p>
   <p>
    Práve ako tak rozmýšľa a dumá, zadupotali nablízku kone a Juraj Seči i so svojím
         služobníkom Léthym zastali pred ňou. Pán Juraj zoskočil z koňa, uklonil sa, podávajúc jej
         ruku; ona, hľadiac mu do očú, zarumenila sa, náhle však zbledla a triasla sa na celom tele.
   </p>
   <p>
    „Čo ti je, duša moja,“ pýtal sa starostlivo Juraj. „Azda ti niečo chýba?“
   </p>
   <p>
    „Tak ma akosi strach prejíma, akoby som ťa nikdy viac vidieť nemala,“ odpovedala
         Margita.
   </p>
   <p>
    „Neboj sa, ty vyvolená môjho srdca, hviezda môjho života, anjel strážca môjho šťastia,
         nemôžem žiť bez teba, ale ti aj úprimne vyznám, že teraz uháňam preč odtiaľto, ďaleko, a je
         mi veľmi naponáhlo, lebo som sa zle rozišiel, ba aj povadil so svojím otcom.“
   </p>
   <p>
    „To si zle spravil, Jurko môj, že si sa s otcom povadil, ale keď sa už tak stalo, naprav
         to, vráť sa a odpýtaj otca, ako sa na dobrého syna patrí.“
   </p>
   <p>
    „To je aspoň nateraz nemožné, lebo naše politické názory a presvedčenia sa nijako spolu
         neznesú, to by bol len ustavičný svár medzi nami a v dome hotové peklo, lepšie je pre mňa i
         pre otca, ak sa na istý čas vzdialim, možno nás čas zasa spolu zmieri. Nateraz moja myseľ
         túži po hrdinských skutkoch a vojenskej sláve. Ale ty buď istá, že na teba ani medzi
         hrmotom diel, ani medzi brinkotom ostrých mečov nikdy nezabudnem. Deva Fiľakova mi vždy
         ostane v mysli i na poli bitky, bude ma podnecovať k skvelým činom a neohrozenosti ducha.“
   </p>
   <p>
    „Keby si ma opravdivo miloval, vzal by si ma so sebou do boja, aby som ti stála pri
         boku, keď upadneš do nebezpečenstva; ale takto tuší už moje srdce, že ako si na svojho otca
         a na synovskú povinnosť zabudol, tak ešte skorej zabudneš v diaľke na svoju priateľku,
         ktorá tu žiaľom zvädne ako jarný kvietok na tuhom mraze.“
   </p>
   <p>
    „Vyraz si z hlavy také smutné myšlienky, milá moja, a spoliehaj sa na moje slovo. Teraz
         však je už čas, musíme sa rozlúčiť, lebo mám pred sebou ďalekú cestu.“
   </p>
   <p>
    „A kam zamýšľaš?“
   </p>
   <p>
    „K Tise, lebo tam je kolíska rýdzeho maďarstva i dejište slávnych činov.“
   </p>
   <p>
    „Keďže ti je tak naponáhlo a nemáš mnoho času, teda boh ťa sprevádzaj, ale sa varuj
         toho, ktorého si ty z nízkosti povýšil na svojho dôverníka,“ a pozrela prísnym okom na
         opodiaľ stojaceho služobníka Léthyho.
   </p>
   <p>
    Léthy dopočujúc tie slová, zaškrípal zubami a zamrmlal si čosi popod nos.
   </p>
   <p>
    „Zbohom, moja milá,“ objal Juraj ešte raz plačúce dievča, pobozkal ho. Keď sa vyvinul z
         jej náručia, vyšvihol sa na koňa a cvalom uháňal preč.
   </p>
   <p>
    Margita dlho hľadela za ním, kým jej nezmizol v diaľke z očú. Potom vyplakaná, so
         skľúčenou mysľou a skormúteným srdcom vrátila sa k svojim príbuzným — lebo bola sirota - do
         Uza-Panity.
   </p>
   <p>
    Léthy, pokiaľ býval ešte na Balogu, potajme popudzoval syna proti otcovi a rozduchoval
         medzi nimi sváry a roztržky, nahovárajúc pána Juraja, aby ako pravý Maďar šiel podľa
         príkladu druhých pánov k Tise a k Bočkayovi, ale pred jeho otcom, pánom županom Tomášom sa
         tak robil, ako keby i on túžobne čakal na okamih, keď synovi vyšumejú z hlavy nebezpečné
         vrtochy a on sám sa k lepšiemu prikloní. Ešte pred samým ich odchodom z Balogu svätosväte
         sľuboval starému pánovi, že bude verným strážcom jeho syna a že nepremešká posielať pánu
         otcovi dôkladné správy o tom, ako sa im bude vodiť, kde sa budú zdržovať a ako si bude jeho
         pán počínať.
   </p>
   <p>
    Aspoň tomuto poslednému sľubu urobil Léthy zadosť, lebo i bez vedomia svojho pána písal
         na Balog a uisťoval pána župana, že Bočkay prijal pána Juraja s veľkým potešením, ako ho
         poctil a vyznačil, keď ho, poznajúc jeho neobyčajnú vojenskú skúsenosť a chrabrosť, menoval
         kapitánom svojej telesnej stráže. V liste doložil ešte i to, že okolo Bočkaya sa teraz
         zhromažďuje všetko vyššia šľachta nielen z potiských stolíc, ale aj zo Sedmohradska, a že
         oni tam prežívajú ako na kniežacom dvore vo veľkej sláve.
   </p>
   <p>
    Župan Tomáš pri tejto správe namrzene krútil hlavou a vyčítal si, prečo svojho syna hoci
         aj násilím nezadržal doma, ale ho pustil medzi tú peleš nespokojných a nebezpečných ľudí.
         Ale ešte dôležitejšie a povážlivejšie správy mu dochodili od Andrášiho z Krásnej Hôrky,
         ktoré tento dostával rovno zo Sedmohradska a ktoré veľmi smutnými farbami opisovali
         vtedajší kraj tejto krajiny. Písal, ako tam cisársky vodca Basta, ktorý od roku 1601 spolu
         s valašským vojvodcom Michalom spravoval Sedmohradsko, ukrutne šarapatí, ako svojou
         lakomosťou, lúpežami, vraždami a násilnosťami popudil proti sebe celú krajinu, že nenávisť
         a rozhorčenosť proti nemu medzi vyšším zemianstvom je už práve na najvyššom stupni a blízko
         krvavému výbuchu.
   </p>
   <p>
    Tomáš Seči ako verný poddaný svojho zákonitého kráľa nezabudol o tom napísať i do Prahy
         cisárskej vláde, aby Bastu, pokiaľ je ešte čas, odvolali aj zo Sedmohradska aj z Uhier,
         lebo ak z tejto veľkej podráždenosti povstanú krajinské nepokoje a krvavé vzbury, nikomu
         inému sa to nebude môcť pripísať za vinu než samému Bastovi, ktorý je síce udatným a
         šťastným vojakom, ale nešťastným politikom. A bol vraj taký krátkozraký, že vojvodu Michala
         zo samého podozrenia dal zabiť, a tým popudil proti sebe Valachov, svojich prirodzených
         spojencov. Ale i Maďarov, ako najhoršie môže, hanobí, tupí a vysmieva; okrem toho svojvoľne
         ukladá veľké dane, bohatých pánov lúpi a vraždí, lebo je nenásytný lakomec, a za jeho
         príkladom i vojsko, akoby bolo v nepriateľskej krajine, zdiera, prepadá a utláča ľud. Celá
         krajina je už odcudzená cisárovi a sedmohradský ľud zo zúfalstva radšej Turkom chce slúžiť
         než sa podriadiť Bastovi — ktorého tak veľmi nenávidí a preklína.
   </p>
   <p>
    Kráľ Rudolf nechcel nijako pripustiť, aby jeho najudatnejší a najšťastnejší vojvodca bol
         odstránený, ale na mnohé i opakované žaloby uhorských veľmožov i Sedmohradčanov natoľko
         povolil, že ustanovil pre Sedmohradsko vládu desiatich, zloženú zo Sasov i z Maďarov — ale
         už bolo neskoro. Lebo vodca Sékelov
    <sup>
     [
     <a class="footnote" href="#ftn.id2582467" name="id2582467">
      136
     </a>
     ]
    </sup>
    Mojzes,
    <sup>
     [
     <a class="footnote" href="#ftn.id2582480" name="id2582480">
      137
     </a>
     ]
    </sup>
    známy aj z čias Žigmunda Bátoriho, spolu s Bethlenom
    <sup>
     [
     <a class="footnote" href="#ftn.id2582492" name="id2582492">
      138
     </a>
     ]
    </sup>
    a s pomocou Turkov od Temešváru vtrhol do Sedmohradska, zaujal mnohé mestá,
         dobyl zámky a celý maďarský národ sa k nemu pripojil.
   </p>
   <p>
    Ešte raz povstali Valasi na strane cisára a pod svojím vojvodcom Radulom porazili pri
         Sibíni Sékeľov i s ich tureckou pomocou vojvodcu Mojzesa zabili, a sám Bethlen s niekoľkými
         vernými ledva ušiel zo strašnej bitky, hľadajúc útulok a ochranu u temešvárskych Turkov.
         Ale cisárski vodcovia nevyužili dobrú príležitosť, žeby boli múdrym a ľudským zaobchodením
         pripútali k svojej zástave tento zaznaný a rovnako ako Slováci nešťastným osudom stíhaný,
         ale neohrozený a v boji udatný národ. Po vyhratej bitke nechali Valachov, ako čo by búrka
         už bola ďaleko za nimi a stály pokoj sa rozhostil po krajine, porozchádzať sa domov,
         nedbajúc viac o nich ako o nepotrebných, keď len teraz urobili svojej povinnosti zadosť. A
         toto opovrhovanie verným národom sa im veľmi zle vyplatilo.
   </p>
   <p>
    *
   </p>
   <p>
    Župan Seči uvažoval na svojom zámku Balogu so zasmušilým čelom o rozpriadajúcich sa
         dejoch v Sedmohradsku a netrpezlivo čakal správy od svojho dobrého priateľa a s ním rovnako
         zmýšľajúceho Andrášiho z Krásnej Hôrky.
   </p>
   <p>
    Vtom sa náhle otvorili dvere a Andráši stál pred ním.
   </p>
   <p>
    Seči, vyskočiac zo stolca, radostne zvolal:
   </p>
   <p>
    „Ako čo by ste boli z neba spadli, vitajte mi. Čo sa najnovšie robí v Sedmohradsku?“
   </p>
   <p>
    „Tam naše veci stoja veľmi zle, ako keď sa v oblakoch zrazia spolu dve čierňavy a
         vznikne blesk i hrom, príval i povíchrica, ktorá pretrhá všetky hrádze a všetko zaplaví,
         zanesie kamením a hlienom: tak sa i tam zrazili vedno dva mocné protivné živly a lomcujú,
         boria sa vospolok, ba už sa tá víchrica prevalila aj cez sedmohradské vrchy, zaplavila
         okolie Tisy a ženie sa na Košice a Edelín rovno proti nám.“
   </p>
   <p>
    „Nuž a kam sa podeli cisárske vojská?“ spýtal sa Seči.
   </p>
   <p>
    „Keď Turci ešte len rokovali s Bethlenom a s Bočkayom, ktorého z nich by mali postaviť
         na čelo odboja a prijať pod svoju ochranu, konečne sa dohovorili na Bočkayovi, a to nielen
         pre jeho bohatstvo, ale i jeho vplyv na rodinné zväzky s uhorskými veľmožmi, už cisárski
         generáli Krauseneck
    <sup>
     [
     <a class="footnote" href="#ftn.id2582611" name="id2582611">
      139
     </a>
     ]
    </sup>
    a Dampier, oznamujúc cisárovi do Prahy hroziace nebezpečenstvo, sami stratili
         duchaprítomnosť a nevedeli, čo si majú počať, najmä aj preto, že sám cisár Rudolf pohrúžený
         a zahrabaný do svojej vedy, matematiky a chémie, odkladal krajinské záležitosti nabok ako
         menej dôležité a nebral ich do úvahy.“
   </p>
   <p>
    „Žiaľbohu,“ hovoril Seči, „že cisár žije viac pre vedu ako pre krajinské a štátne
         záležitosti a stýka sa radšej a dorozumieva s učencami než so svojimi ministrami.“
   </p>
   <p>
    „Len vtedy sa prebudil kráľ i s ministrami zo svojej ľahostajnosti, keď Bočkay, ako je i
         vám, pán župan, známe, rozposlal všetkým horným stoliciam i vyššiemu zemianstvu príhlasy, v
         ktorých vyzýva všetky stavy do boja za vieru a náboženstvo, za práva a krajinské slobody, a
         keď sa hneď nato pridali nielen Bethlen so Sedmohradčanmi, ale i hajdúske mestá spoza Tisy,
         a keď Bočkaya v mene tureckého sultána slávnostne vyhlásili v Koložvári za vojvodu
         Sedmohradska a tamojšia šľachta mu v prítomnosti sultánovho legáta holdovala, až vtedy
         naliehali z Prahy na Bastu a jemu podriadených generálov, aby neváhali, ale mocou udreli na
         Bočkayove čaty a zničili ich.“
   </p>
   <p>
    „Nuž veď, ako mi je známe, Basta i svoju úlohu splnil, a Bočkaya zbil. Či sa vojenské
         šťastie ako to čertovo koleso zasa na druhú stranu obrátilo?“
   </p>
   <p>
    „Tak je,“ prisvedčil Andráši, „lebo keď hajdúsi spočiatku zbili generálov Pecza a
         Adoriana, a aj Barbiana odohnali od Košíc, Basta najprv vodcu Németha
    <sup>
     [
     <a class="footnote" href="#ftn.id2582675" name="id2582675">
      140
     </a>
     ]
    </sup>
    a potom pri Edelíne i samého Bočkaya porazil na hlavu. Lež Bočkay pozbieral za
         Tisou a v Sedmohradsku hneď zasa nové vojsko a dostal od Turkov posilu a peniaze, takže
         Basta — nemohol takej presile odolať — utiahol sa na dolné Uhry. Teraz v celom Hornom
         Uhorsku niet vodcu, ktorý by sa mohol proti Bočkayovi postaviť, a on túto príležitosť
         zaiste využije. Dnes-zajtra, pán župan, budeme ho mať na krku, preto sa musíme dokonale
         dorozumieť, čo urobíme? Či sa postavíme oproti, aby sme si zachovali svoju rytiersku česť a
         vernosť k zákonitému kráľovi?“
   </p>
   <p>
    „My sa tu nijako nemôžeme spoliehať na zemianstvo,“ povedal Seči, „lebo je ono už zväčša
         Bočkaymu naklonené a túžobne ho čaká ako mesiáša, mysliac si, že pod tureckou ochranou
         rozšíri svoje práva a slobody; len aby sa bolestne nesklamalo a neupadlo ešte hlbšie do
         jarma a poroby Turkov! I ja som vrúcny priateľ slobody náboženskej a aj občianskej, ale ju
         čakám a hľadám na ceste zákonitosti u toho, koho sám Hospodin postavil za hlavu krajiny,
         lebo odboj a vzbura proti pomazanému nikdy nevedie k dobrému, také je moje presvedčenie.“
   </p>
   <p>
    „Nuž a na poddanstvo a obecný ľud by sme sa nemali obrátiť?“ spýtal sa Andráši.
   </p>
   <p>
    „Pán prefekt, nepoznáte pospolitosť ľudu. Je to síce mohutný obor, ktorý keď sa splaší,
         letí voslep ako bezhlavý divoký kôň bez uzdy a v obrovskej sile zničí seba i jazdca, čo na
         ňom sedí. Ba poviem ešte, to je tá láva, ktorá keď vybúši z krátera, spáli a zničí všetko
         plameňom, kam zasiahne a nechá po sebe iba smutné spálenisko a tvrdú skamenelú trosku.“
   </p>
   <p>
    „Keď sa mu však my postavíme na čelo a budeme jeho vodcami, oduševníme ho za svätú vec
         nášho zákonitého kráľa?“
   </p>
   <p>
    „To by bola Dóžova tragédia
    <sup>
     [
     <a class="footnote" href="#ftn.id2582762" name="id2582762">
      141
     </a>
     ]
    </sup>
    v novom vydaní. Pán prefekt, my sme len dvaja, ale okrem nás nájde sa v stolici
         na tisíc zemanov, ktorých ten obecný, poddaný ľud zvykol poslúchať, a od nich sa vo všetkom
         nechal vodiť, či v dobrom a či v zlom, ako slepý žobrák, ktorý sa drží palice a kráča za
         svojím vodičom, hoci by ho ten viedol i do priepasti. Ten obecný ľud, ak mu pán niečo
         povie, na všetko prikývne a prisvedčí hlavou; a keď nastane boj a rozhodná chvíľa, nečakaj
         od neho pružnosť ducha, vlastnú činnosť a samostatnosť. On ti vo svojej hnilej lenivosti a
         chladnej nevšímavosti prerečie tieto slová: ,Nech pánboh len tomu pomáha, kto nám dobre
         chce!‘ A so založenými rukami bude pozerať na dejisko sveta ako teľa na nové vráta.“
   </p>
   <p>
    „Nuž a či sa azda i my máme dostaviť do Serenču, kam Bočkay zvolal diétu,
    <sup>
     [
     <a class="footnote" href="#ftn.id2582809" name="id2582809">
      142
     </a>
     ]
    </sup>
    či ako?“ spýtal sa Andráši.
   </p>
   <p>
    „To by bola zrada voči nášmu kráľovi,“ odpovedal Seči. „My dočkáme Bočkaya na svojich
         zámkoch. Ja tu v Balogu, vy na Krásnej Hôrke a Jakub z Rothalu
    <sup>
     [
     <a class="footnote" href="#ftn.id2582827" name="id2582827">
      143
     </a>
     ]
    </sup>
    na Muráni. Nech Bočkay len príde a skúsi si ich dobyť. Verím, že mu vytrieme
         zuby, a on pôjde, odkiaľ prišiel.“
   </p>
   <p>
    „Krásnu Hôrku, za to stojím, tak ľahko nedostane do svojej moci. To by musel najprv mňa
         zasypať jej ruinami.“
   </p>
   <p>
    „A Muráň z Rothalovcov tiež nevydrie, za toho ja ručím. A tu na Balogu sa budeme brániť
         do posledného chlapa.“
   </p>
   <p>
    „Zostaneme teda pri tom, každý už pozná svoju úlohu, ponáhľam sa, aby som mohol buričov
         privítať, ako sa patrí. Zbohom.“ A Andráši sa ponáhľal na Krásnu Hôrku.
   </p>
   <p>
    Sotva dobehol na svoj zámok, Bočkayovi hajdúsi sa zjavili v Gemerskej stolici.
         Zemianstvo ich radostne prijalo, častovalo ich a húfne sa k nim pridávalo. Ich vodca Németh
         chcel prepadnúť Muráň znenazdania, ale prefekt Rothal dával pozor a privítal ho streľbou.
         Videl, že zámok mocou nedobyje, a teda ho obkolesil zo všetkých strán v nádeji, že Rothal
         bude nedostatkom potravy prinútený vydať zámok Bočkayovi. Aj v tomto sa mýlil, lebo čoskoro
         Fridrich Kolonić,
    <sup>
     [
     <a class="footnote" href="#ftn.id2582876" name="id2582876">
      144
     </a>
     ]
    </sup>
    cisársky vojvodca, ktorý sa z Liptova ponáhľal Bastovi na pomoc, prekvapil
         hajdúchov pod Muráňom a rozprášil ich.
   </p>
   <p>
    Bočkay sa voči županovi Sečimu správal veľmi zdvorilo a nielenže ho nechal v Balogu na
         pokoji, ale mu aj veľmi lichotivé listy písal a v nich vychvaľoval jeho syna Juraja ako
         obozretného vodcu a neohrozeného vojaka, ktorý sa vyznamenal už mnohými skutkami a s
         nasadením vlastného života ešte aj svojho služobníka Léthyho vyslobodil v divej bitke.
         Potom, že Juraj i na diéte v Serenči bol veliteľom jeho telesnej stráže a jeho dôverníkom a
         že by si veľmi žiadal i s jeho cteným otcom, pánom gemerským županom, bližšie sa zoznámiť a
         s ním do užšieho priateľstva vstúpiť, ak by sa totiž pánu županovi páčilo určiť čas i
         miesto k takému priateľskému a dôvernému rozhovoru.
   </p>
   <p>
    Tomáš Seči na toto lichotivé Bočkayho vyzvanie odpovedal s úplnou ráznosťou mužského
         charakteru i odhodlaním, že jeho svedomie i svätá prísaha viaže k zákonitému kráľovi
         Rudolfovi, túto prísahu neporuší za nijaké skvelé výhľady a sľuby; ani príklad vlastného
         syna ho nepomýli, lebo vraj otec za synove skutky, ktoré nemohol prekaziť, nie je
         zodpovedný. Nech si on počína, ako chce, ale moju vernosť ku kráľovi nepodvrátia ani sľuby,
         ani hrozby, ani hrmot vašej zbrane, a čo by ma priam vaša streľba tu mala pochovať pod
         zrúcaninami tohto zámku. Ešte vás úctivo žiadam, aby ste ma podobnými listmi napotom
         neráčili obťažovať a pokúšať.
   </p>
   <p>
    Bočkay mrzuto prečítal odpoveď starého Sečiho a nemal už ani chuti ani času ďalej s ním
         rokovať. Poberal sa so svojím vojskom hore k Prešporku, lebo jeho jazda zaplavila náhle ako
         povodeň všetky horné stolice. Bočkay a jeho hlavní vodcovia Rédey
    <sup>
     [
     <a class="footnote" href="#ftn.id2582965" name="id2582965">
      145
     </a>
     ]
    </sup>
    a Német naháňali pred sebou cisárske vojsko a porážali ho, kdekoľvek sa im
         postavili na odpor, zaberali zámky a mestá jedno za druhým až po Prešpork, ba i za Dunajom,
         v Rakúsku, v Štajersku a v Ilýrii
    <sup>
     [
     <a class="footnote" href="#ftn.id2582982" name="id2582982">
      146
     </a>
     ]
    </sup>
    podnikali mnohé výboje. Bočkayovci boli preto takí šťastliví, lebo prepadali
         mestá a pevnosti s neobyčajnou rýchlosťou; skôr dobehli sami, než by bol doletel chýr o ich
         možnom príchode. Naproti tým, čo pevne stáli na strane kráľovej, najmä proti katolíckemu
         kňažstvu, bol Bočkay veľmi prísny, tvrdý a nemilosrdný. Zo strachu pred Bočkayho hnevom sa
         zemianstvo i mestá napospol pripájali k nemu.
   </p>
   <p>
    Spojenci Bočkayovi, Turci, v tom čase pre seba síce nezaujímali zámky, iba čo vezír
         Mechmed obsadil Ostrihom a vyhnal cisárskeho vodcu Dampiera, ale naproti tomu veľa
         nešťastných ľudí, ktorých zajal na Slovensku i v Rakúsku a v Štajersku, pobrali so sebou do
         poroby, ba aj sami bočkayovci predávali zajatcov Turkom za peniaze.
   </p>
   <p>
    Bočkayovo víťazstvo dovŕšili Turci tým, že mu v mene sultána na rákoši v prítomnosti
         stavov slávnostne kráľovské odznaky odovzdali, a to korunu, ktorú potom Bočkay odovzdal do
         opatery Jurajovi Sečimu. Na čo Bočkay zvolal diétu do Krupiny, ale kráľ Rudolf, stratiac
         celú krajinu a že i nemohol viac odporovať Bočkayho vojskám, žiadal pokoj, najprv
         prostredníctvom Žigmunda Forgáča,
    <sup>
     [
     <a class="footnote" href="#ftn.id2583032" name="id2583032">
      147
     </a>
     ]
    </sup>
    potom pomocou Štefana Illésházyho. Bol k tomu donútený tým väčšmi, že i Česi a
         Moravania už boli s Bočkayom dorozumení. Keď ustanovili za Illésházyho pomoci podmienky
         pokoja, ako ich už predtým v Košiciach boli sami bočkayovci naznačili, podpísali tento
         prepamätný pokoj vo Viedni, 23. júna 1606. V mene cisára arciknieža Matej, Forgáč a Tomáš
         Seči, gemerský župan. Za bočkayovcov Illésházy, Appóni,
    <sup>
     [
     <a class="footnote" href="#ftn.id2583054" name="id2583054">
      148
     </a>
     ]
    </sup>
    Ostrosith,
    <sup>
     [
     <a class="footnote" href="#ftn.id2583066" name="id2583066">
      149
     </a>
     ]
    </sup>
    Vizkeleti, Homonay,
    <sup>
     [
     <a class="footnote" href="#ftn.id2583078" name="id2583078">
      150
     </a>
     ]
    </sup>
    Thurzo,
    <sup>
     [
     <a class="footnote" href="#ftn.id2583090" name="id2583090">
      151
     </a>
     ]
    </sup>
    Tököly,
    <sup>
     [
     <a class="footnote" href="#ftn.id2583103" name="id2583103">
      152
     </a>
     ]
    </sup>
    Magoši, Hoffman, Mladoševič, Juraj Seči.
   </p>
   <p>
    Po uzavretí pokoja vrátil sa Bočkay s veľkou slávou a nádherou do Košíc, kde aj tohože
         roku 1606, 28. decembra umrel. Jeho veľké bohatstvo a poklady z väčšej čiastky zaujal pre
         seba strážca koruny a veliteľ telesnej stráže, mladý Juraj Seči.
   </p>
   <p>
    Jurajov služobník Léthy nezabudol oznámiť vojnové šťastie, slávu a bohatstvo svojho pána
         potajomky písomne i Margite Derenčéni, a k tomu ešte i doložiť, že pán Juraj okrem toho si
         vedel vydobyť i srdce slečny slávneho rodu, krásou a bohatstvom známej Márie Drugeth de Homona,
    <sup>
     [
     <a class="footnote" href="#ftn.id2583147" name="id2583147">
      153
     </a>
     ]
    </sup>
    s ktorou je už aj zverený, čo vraj paničke Margite pokladal za povinnosť dať na
         vedomie, aby sa i ona zo šťastia pána Juraja ako jeho dávna priateľka srdečne mohla tešiť,
         lebo že sám jeho pán neuznával za potrebné jej o tom písať.
   </p>
   <p>
    Keď Margita tieto podlé úštipky a posmešky zlostného Léthyho prečítala, ako omráčená,
         žiaľom a bolesťou skľúčená padla do mdloby, a len keď sa horko-ťažko vyplakala, odľahlo jej
         na srdci. Svoju ťarchu srdca nikomu nevyjavila, pred nikým na svoj nešťastný osud
         nehorekovala, ale poručiac sa pokorne do vôle božej, utiahla sa z hlučného sveta do tichého
         súkromia, venovala svoj život výchove pozostalých sirôt svojej sestry, v mladom veku
         zomretej, a vykonávala dobré kresťanské skutky.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581828" name="ftn.id2581828">
        130
       </a>
       ]
      </sup>
      <span class="emphasis">
       <em>
        Funt
       </em>
      </span>
      — stará váhová jednotka, asi 0,4 kg
     </p>
    </div>
    <div class="footnote">
     <p>
      <sup>
       [
       <a class="para" href="#id2581871" name="ftn.id2581871">
        131
       </a>
       ]
      </sup>
      <span class="emphasis">
       <em>
        Basta
       </em>
      </span>
      — vodca cisárskych vojsk, napádal Bočkaya
     </p>
    </div>
    <div class="footnote">
     <p>
      <sup>
       [
       <a class="para" href="#id2581881" name="ftn.id2581881">
        132
       </a>
       ]
      </sup>
      <span class="emphasis">
       <em>
        Belgioso
       </em>
      </span>
      — Belgioso Barbiano, bojoval s Bastom. Bočkay ich
               neraz porazil. Belgioso bol známy prenasledovateľ evanjelikov.
     </p>
    </div>
    <div class="footnote">
     <p>
      <sup>
       [
       <a class="para" href="#id2582010" name="ftn.id2582010">
        133
       </a>
       ]
      </sup>
      <span class="emphasis">
       <em>
        Illésházy
       </em>
      </span>
      — Juraj, uhorský gróf, liptovský župan
     </p>
    </div>
    <div class="footnote">
     <p>
      <sup>
       [
       <a class="para" href="#id2582101" name="ftn.id2582101">
        134
       </a>
       ]
      </sup>
      <span class="emphasis">
       <em>
        In hoc signo vinces
       </em>
      </span>
      (lat.) — v tomto znamení zvíťazíš.
     </p>
    </div>
    <div class="footnote">
     <p>
      <sup>
       [
       <a class="para" href="#id2582164" name="ftn.id2582164">
        135
       </a>
       ]
      </sup>
      <span class="emphasis">
       <em>
        Apage satane
       </em>
      </span>
      (lat.) — odstúp, satan
     </p>
    </div>
    <div class="footnote">
     <p>
      <sup>
       [
       <a class="para" href="#id2582467" name="ftn.id2582467">
        136
       </a>
       ]
      </sup>
      <span class="emphasis">
       <em>
        Sékeli
       </em>
      </span>
      — Sikulovia obývali východné Sedmohradsko. Svoje
               rodové zriadenie si zachovali až do XVI. stor.
     </p>
    </div>
    <div class="footnote">
     <p>
      <sup>
       [
       <a class="para" href="#id2582480" name="ftn.id2582480">
        137
       </a>
       ]
      </sup>
      <span class="emphasis">
       <em>
        Mojzes
       </em>
      </span>
      — sikulský vojvodca, dobrý bojovník
     </p>
    </div>
    <div class="footnote">
     <p>
      <sup>
       [
       <a class="para" href="#id2582492" name="ftn.id2582492">
        138
       </a>
       ]
      </sup>
      <span class="emphasis">
       <em>
        Bethlen Gabriel
       </em>
      </span>
      — (1580 — 1629) sedmohradské knieža,
               pokračoval v Bocskayovom odboji proti cisárovi. Opanoval celé územie Slovenska a roku
               1620 ho šľachta v Banskej Bystrici zvolila za kráľa. Korunovať sa však nedal.
     </p>
    </div>
    <div class="footnote">
     <p>
      <sup>
       [
       <a class="para" href="#id2582611" name="ftn.id2582611">
        139
       </a>
       ]
      </sup>
      <span class="emphasis">
       <em>
        Krauseneck, Dampier
       </em>
      </span>
      — verní generáli cisára Rudolfa
     </p>
    </div>
    <div class="footnote">
     <p>
      <sup>
       [
       <a class="para" href="#id2582675" name="ftn.id2582675">
        140
       </a>
       ]
      </sup>
      <span class="emphasis">
       <em>
        Németh
       </em>
      </span>
      — opozičný generál, porazený Bastom
     </p>
    </div>
    <div class="footnote">
     <p>
      <sup>
       [
       <a class="para" href="#id2582762" name="ftn.id2582762">
        141
       </a>
       ]
      </sup>
      <span class="emphasis">
       <em>
        Dóžova tragédia
       </em>
      </span>
      — Juraj Dózsa, vodca sedliackeho povstania.
               Doslova ho upálili na žeravom tróne a stovky povstalcov povešali.
     </p>
    </div>
    <div class="footnote">
     <p>
      <sup>
       [
       <a class="para" href="#id2582809" name="ftn.id2582809">
        142
       </a>
       ]
      </sup>
      <span class="emphasis">
       <em>
        Diéta
       </em>
      </span>
      (lat.) — snem v starom Uhorsku do roku 1848
     </p>
    </div>
    <div class="footnote">
     <p>
      <sup>
       [
       <a class="para" href="#id2582827" name="ftn.id2582827">
        143
       </a>
       ]
      </sup>
      <span class="emphasis">
       <em>
        Jakub z Rothalu
       </em>
      </span>
      — gróf Rothal, predseda zvláštnych súdov,
               ktoré zasadali v Bratislave, Levoči a v Prešove
     </p>
    </div>
    <div class="footnote">
     <p>
      <sup>
       [
       <a class="para" href="#id2582876" name="ftn.id2582876">
        144
       </a>
       ]
      </sup>
      <span class="emphasis">
       <em>
        Fridrich Kolonić
       </em>
      </span>
      — Kollonich, víťazný cisársky generál. Neraz
               porazil nepriateľské vojská.
     </p>
    </div>
    <div class="footnote">
     <p>
      <sup>
       [
       <a class="para" href="#id2582965" name="ftn.id2582965">
        145
       </a>
       ]
      </sup>
      <span class="emphasis">
       <em>
        Rédey
       </em>
      </span>
      — odbojný Bočkayho generál
     </p>
    </div>
    <div class="footnote">
     <p>
      <sup>
       [
       <a class="para" href="#id2582982" name="ftn.id2582982">
        146
       </a>
       ]
      </sup>
      <span class="emphasis">
       <em>
        Ilýria
       </em>
      </span>
      — starorímsky názov pre západnú časť Balkánskeho
               polostrova
     </p>
    </div>
    <div class="footnote">
     <p>
      <sup>
       [
       <a class="para" href="#id2583032" name="ftn.id2583032">
        147
       </a>
       ]
      </sup>
      <span class="emphasis">
       <em>
        Žigmund Forgáč
       </em>
      </span>
      — Forgách, po smrti Juraja Thurzu bol
               palatínom, prívrženec rekatolizácie.
     </p>
    </div>
    <div class="footnote">
     <p>
      <sup>
       [
       <a class="para" href="#id2583054" name="ftn.id2583054">
        148
       </a>
       ]
      </sup>
      <span class="emphasis">
       <em>
        Appóni
       </em>
      </span>
      — Appónyi, zúčastňoval sa vo Viedni na mierových
               poradách
     </p>
    </div>
    <div class="footnote">
     <p>
      <sup>
       [
       <a class="para" href="#id2583066" name="ftn.id2583066">
        149
       </a>
       ]
      </sup>
      <span class="emphasis">
       <em>
        Ostrosith
       </em>
      </span>
      — Ostrosičovci, šľachtický rod chorvátskeho pôvodu.
               Na Slovensko prišli v XVI. storočí.
     </p>
    </div>
    <div class="footnote">
     <p>
      <sup>
       [
       <a class="para" href="#id2583078" name="ftn.id2583078">
        150
       </a>
       ]
      </sup>
      <span class="emphasis">
       <em>
        Juraj Homonay
       </em>
      </span>
      — z Humenného, hlavný kapitán Horných Uhier,
               stúpenec rekatolizácie
     </p>
    </div>
    <div class="footnote">
     <p>
      <sup>
       [
       <a class="para" href="#id2583090" name="ftn.id2583090">
        151
       </a>
       ]
      </sup>
      <span class="emphasis">
       <em>
        Thurzo
       </em>
      </span>
      — známy uhorský šľachtický rod, zemepáni Oravy. Tu
               Juraj (1567 — 1616), uhorský palatín, podporoval evanjelikov
     </p>
    </div>
    <div class="footnote">
     <p>
      <sup>
       [
       <a class="para" href="#id2583103" name="ftn.id2583103">
        152
       </a>
       ]
      </sup>
      <span class="emphasis">
       <em>
        Tököli
       </em>
      </span>
      — Štefan Thököly (1629 — 1670), uhorský šľachtic,
               obvinený z účasti na sprisahaní proti Leopoldovi I. Jeho syn Imrich viedol neskôr
               povstanie proti cisárovi.
     </p>
    </div>
    <div class="footnote">
     <p>
      <sup>
       [
       <a class="para" href="#id2583147" name="ftn.id2583147">
        153
       </a>
       ]
      </sup>
      <span class="emphasis">
       <em>
        Mária Drugeth de Homona
       </em>
      </span>
      — žena Juraja Sečiho, s ktorou mal
               deväť detí. Z nich štyri prežili matku. Aj tu spomínané Mária Seči a Eva
               Illésházy.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2583190">
       </a>
       VII. Smrť Sečovcov
      </h2>
     </div>
    </div>
   </div>
   <p>
   </p>
   <p>
   </p>
   <p>
    Bolo to v zime roku 1618, keď sa Matej Andráši z Krásnej Hôrky dozvedel o vážnom
         ochorení pána Tomáša zo Seči i vybral sa navštíviť tohto svojho dávneho priateľa. Príduc na
         Balog, našiel svojho priateľa meravo ležiaceho na posteli a takého nevládneho, že sa
         nevládal z postele zdvihnúť. Nohy ho už nenosili, ruky sa mu triasli ako osikové lístie.
   </p>
   <p>
    Bol to dojemný pohľad na tohto vyše deväťdesiatročného, bielymi šedinami ako srieň
         pokrytého ctihodného starca. Pri jeho posteli stál Peter Šesták, inak Sexti menovaný,
         štítnický kňaz a gemerský senior, vychovaný na pražských školách, ktorého si pán Tomáš pre
         jeho hlbokú učenosť a opravdivú nábožnosť veľmi vážil, takže si výslovne žiadal, aby ho
         tento kňaz pripravil na smrť a pochoval.
   </p>
   <p>
    Okolo postele kľačali v modlitbe pohrúžení: manželka nemocného Margita Forgáč de Gýmeš a
         osmoro žijúcich detí so slzami v očiach, konča jeho nôh čeliadka a dvaja vážni, šediví
         starci zo Sečovských poddaných, plačúc dvíhali svoje ruky k nebu. Okrem toho aj v
         predsieni, po schodoch a na dvore stálo veľa poddaných, ktorí sa starostlivo dopytovali na
         stav nemocného a usedavým plačom dokazovali žiaľ a bolesť srdca, ak by sa im teraz bolo
         treba rozlúčiť s dobrým pánom a opravdivým otcom svojich poddaných.
   </p>
   <p>
    Keď Andráši vkročil do izby, Tomáš Seči, porobiac posledné poriadky, bol už vtedy
         vykonal svoju pobožnosť, a kňaz, dokončiac modlitbu, udelil nemocnému Áronovo požehnanie.
    <sup>
     [
     <a class="footnote" href="#ftn.id2583253" name="id2583253">
      154
     </a>
     ]
    </sup>
   </p>
   <p>
    Andráši sa priblížil k posteli tichým krokom a pýtal sa nemocného s priateľskou
         starostlivosťou, ako sa cíti.
   </p>
   <p>
    „Ako je božia vôľa — teraz už dobre — lebo viem — že môj Vykupiteľ je živý — ktorý sa
         nad prachom môjho tela postaví, a ja uzriem boha —“ hovoril Tomáš svojím trasúcim sa
         hlasom.
   </p>
   <p>
    „Áno, áno, lebo tak znie boží výrok: Človeče, prach si a na prach sa obrátiš,“ povedal
         Šesták. „Ale v tom prachu ľudského tela prebýva nesmrteľný a večný duch, ktorého určením a
         cieľom je dokonalosť. K tomuto svojmu určeniu sa človek tu na zemi pripravuje a domáha cez
         tisícoraké chyby, prekážky, nebezpečenstvá, pokúšania a zvody, ale s tým prachom zloží nad
         hrobom zo seba všetku nedokonalosť i náruživosť a zárodky hriechu. Z toho prachu telesnosti
         sa duša človeka — ako čo by zhodila zo seba putá, ktoré ju viazali — na krídlach viery a
         nádeje slobodne pozdvihne v tie vyššie svety, ktoré božská všemohúcnosť rozložila ako
         ligotavé hviezdy na nebeskom blankyte, aby nás ľudí stále upomínali, že náš účel nie je tá
         hruda zeme, nie márna sláva, ani podlá telesnosť, ale nesmrteľnosť a večná dokonalosť
         ducha; a že tam nad hviezdami žijú nebešťania, oslávení duchovia, a tí sú naši priatelia a
         príbuzní.“
   </p>
   <p>
    „Lúčim sa so svetom s vedomím, že som sa snažil žiť verne bohu, môjmu kráľovi a národu.“
   </p>
   <p>
    „A to vám bude zapísané pred bohom do knihy života.“
   </p>
   <p>
    „Jednako vyznávam, že som človek hriešny.“
   </p>
   <p>
    „Kto vyzná hriechy, tomu býva odpustené previnenie.“
   </p>
   <p>
    „Teraz by som pokojne skonal, keby som ešte raz videl pri sebe svojho syna Juraja, aby
         som mu udelil svoje požehnanie, ale sa akosi oňho bojím, aby ho ctižiadosť nezviedla na
         rázcestie.“
   </p>
   <p>
    „To nemyslím,“ uspokojoval ho Andráši, „lebo ako hodný váš nástupca v hodnosti veľžupana
         počína si od času svojho vymenovania kráľom veľmi rázne a obozretne.“
   </p>
   <p>
    „Len škoda, že práve teraz musela jeho veľkomožnosť do Prešporka na poradu ohľadne
         nastávajúceho krajinského snemu,“ povedal Šesták.
   </p>
   <p>
    „Dal by boh, aby sa moje zlé tušenie nesplnilo!“ vzdychol si Seči.
   </p>
   <p>
    „Priateľ môj drahý,“ pokračoval Andráši, „vás to istotne kormúti, že pán Juraj na diéte
         roku 1612 pre výstupky fiľakovskej posádky tak náruživo vystupoval proti kráľovskej vláde,
         neuvážiac, že medzi Uhrami sú toľkí zradcovia a tureckí špióni.“
   </p>
   <p>
    „Tak je, tak,“ prikyvoval Seči.
   </p>
   <p>
    „A že takými ostrými slovami naliehal, aby cudzozemci nesmeli v krajine vládnuť nad
         zámkami, ale aby aj na pohraničných zámkoch boli za prefektov menovaní iba rodení Uhri.“
   </p>
   <p>
    „Najväčšmi sa on hnevá na Rothala, prefekta a pána na Muráni,“ prikývol Seči.
   </p>
   <p>
    „Mám pevnú nádej, že sa teraz dožijeme pokojnejších časov než dosiaľ. Veď aj sultán Achmed
    <sup>
     [
     <a class="footnote" href="#ftn.id2583373" name="id2583373">
      155
     </a>
     ]
    </sup>
    zhodil Gábora Bátoriho, ktorý nám mohol byť nebezpečný vo vojvodskej hodnosti v
         Sedmohradsku, a s Turkami je taktiež uzavretý pokoj na dvadsať rokov!“
   </p>
   <p>
    „Hospodin daj pokoja a zveľadenie krajine a národu,“ vzdychol si Seči zhlboka.
   </p>
   <p>
    „Bože uslyš!“ odpovedali prítomní.
   </p>
   <p>
    „A teraz — žehnám vás — moji milí — boha sa bojte — kráľa v poctivosti majte — národ
         svoj milujte — zídeme sa zasa spolu — tam nad hviezdami! — Ja odchodím od vás — Pane —
         prepusť — služobníka — svojho — v pokoji — —“
   </p>
   <p>
    Všetci zhlboka vzdychli: „Amen, amen!“
   </p>
   <p>
    Slnko sa práve sklonilo k západu a kňaz Šesták, vidiac studený pot na vráskavom čele
         umierajúceho starčeka, oči meravo už na stĺp hľadiace, tvár bledú, akoby závojom smrti
         zastretú, povedal vážnym hlasom:
   </p>
   <p>
    „Tak, hľa, umiera človek spravodlivý; ako to slnce za horami, tak jemu zapadlo svetlo
         zemského života, aby mu nastali zore blahoslavenej nesmrteľnosti. Večná buď pamiatka jeho!“
   </p>
   <p>
    Na tretí deň sa konal pohrebný obrad na Balogu za prítomnosti veľkého množstva ľudu zo
         všetkých stavov. Pohreb však bol jednoduchý, bez všetkej nádhery, lebo taká bola posledná
         žiadosť zomretého, podľa ktorej mu vykopali hrob na spoločnom cmiteri medzi jeho poddanými,
         lebo Seči hovorieval, načo by sa človek ešte aj po smrti mal oddeľovať od svojich
         spolublížnych? Jeden každý je prach, slávny i neslávny, a na prach sa obráti. Nechcel, aby
         mu postavili pomník, súdil, že najkrajší pomník je dobrá pamiatka v ľudských srdciach.
   </p>
   <p>
    *
   </p>
   <p>
    Čoskoro potom zomrel i kráľ Matej
    <sup>
     [
     <a class="footnote" href="#ftn.id2583462" name="id2583462">
      156
     </a>
     ]
    </sup>
    vo Viedni a na rakúsky prestol nastúpil cisár a kráľ Ferdinand
    <sup>
     [
     <a class="footnote" href="#ftn.id2583481" name="id2583481">
      157
     </a>
     ]
    </sup>
    II. Už samý prvopočiatok jeho panovania bol nesmierne búrlivý, lebo ako keď
         ohnivá sopka, dávajúc znamenia blízkeho výbuchu vnútorným hrmotom a zemetrasením a na mori
         jakotom rozbúrených vĺn a sipotom prudkého víchra, až napokon z otvorenej kotliny, ako čo
         by z pekelnej tlamy vybúši hustý čierny kúr a po ňom hneď červený plameň ako ohnivé more,
         vyhadzujúc rozpálené skaliská vysoko do oblakov a potom potoky rozpálenej skazonosnej lávy
         rozlievajúc po úbočiach vrchu a po úrodných rovinách: tak všetky krajiny rakúskej dŕžavy
         jednu za druhou zapálil plameň odboja, láva krutých bojov a zhubná, skazonosná povíchrica
         krvavej vojny.
   </p>
   <p>
    Tento boj z tlejúcej iskry rozožal sa v Čechách a svojím plameňom šľahal po Morave i
         Rakúsku až po samé brány cisárskeho hradu. Keď sa ten krutý boj začal, všetky živly
         spoločne divo zápasili. Práve v tom čase, roku 1619, mali Uhri v Prešporku diétu a všetci
         tam prítomní poslanci a veľmoži, medzi nimi i Juraj Seči, tvrdiac, že sa podmienky
         viedenského pokoja,
    <sup>
     [
     <a class="footnote" href="#ftn.id2583533" name="id2583533">
      158
     </a>
     ]
    </sup>
    uzavretého medzi Bočkayom
    <sup>
     [
     <a class="footnote" href="#ftn.id2583548" name="id2583548">
      159
     </a>
     ]
    </sup>
    a kráľom Ferdinandom, potvrdeného ešte pred jeho korunovaním, nedodržujú,
         uzavreli spoločne vyslať zaraz z diéty posla k Bethlenovi do Sedmohradska a požiadať ho o
         vojenskú pomoc. Toto posolstvo zverili Hyeroslavovi Zmeškalovi,
    <sup>
     [
     <a class="footnote" href="#ftn.id2583574" name="id2583574">
      160
     </a>
     ]
    </sup>
    ktorý aj naklonil Bethlena, že ten pristal a že so štyridsaťtisíc vojakmi náhle
         vtrhol do Uhorskej krajiny.
   </p>
   <p>
    Juraj Seči sa ponáhľal z Prešporka do Gemera, zvolal zemianstvo pod svoju zástavu a šiel
         s ním na Tornu ku Košiciam Bethlenovi v ústrety. Na ceste však prepadol jasovský kláštor a
         vypálil ho, ktorým činom vyvolal v Uhrách krvavú vojnu. V tom kláštore zhorel veľmi
         dôležitý archív a mnohé pamätné krajinské listiny zničili plamene ohňa.
   </p>
   <p>
    Po tomto čine náhlil sa Juraj Seči do Košíc, zvolal na konvent
    <sup>
     [
     <a class="footnote" href="#ftn.id2583610" name="id2583610">
      161
     </a>
     ]
    </sup>
    poslancov a veľmožov, na ktorom za búrlivých rečí ustanovili: aby kňazom
         odobrali statky a aby z krajinskej pokladnice dostávali plat, a krajinské archívy aby boli
         zverené mužom svetského stavu.
   </p>
   <p>
    Tenže Juraj Seči vybojoval potom Hrádok a mnohé iné zámky a potom ako jeden spomedzi
         hlavných Bethlenových vodcov usilovne mu pomáhal ohňom a mečom dobyť najprv Horné Uhry a
         konečne pustošiac vtrhol i na Moravu, odkiaľ zásobil svoje vojsko potravou a súknom.
   </p>
   <p>
    Bethlen v krátkom čase dobyl všetky horné stolice. V Trnave uzavrel zmluvu s českými
         poslancami, prevzal od nich štyridsaťtisíc dukátov, za čo im poslal na pomoc Fraňa Rédeya s
         ôsmimi regimentmi jazdy, ktorí však z osudnej bitky na Bielej hore blízko Prahy prví sa
         dali na útek a svojich spojencov nechali ich smutnému osudu.
   </p>
   <p>
    Sám Bethlen vtrhol so svojím hlavným vojom do Rakúska a obliehal Viedeň, ale pre
         nedostatok potravy a hlad vrátil sa do Uhorska. V Prešporku vzal korunu a krajinské
         klenoty, odišiel s nimi do Bystrice, kam zvolal krajinskú diétu a prijal titul kráľa.
   </p>
   <p>
    Potom, keď sa jeho vodcom za Dunajom a na Morave začalo zle vodiť, takže ich stále
         väčšmi stíhali a cisárski porazili, prosil Turkov o pomoc. Dali mu štyridsaťtisíc, najmä
         tatárskych jazdcov, ktorí lúpežou, vraždami, zajímaním hlavne slovenského ľudu do otroctva
         a vypaľovaním osád tak hrozne šarapatili na horných stranách, že sa plač a nariekanie
         rozliehalo po nešťastnom Slovensku, a aj sami Bethlenovi vodcovia sa s hrôzou a ošklivosťou
         odvracali od tohto strašného divadla.
   </p>
   <p>
    *
   </p>
   <p>
    Na bystrickom sneme obklopil sa Bethlen prepychom a kráľovskou nádherou, ba aj kráľovské
         statky predával svojim priateľom a prívržencom, ako čo by podľa práva a zákona jemu samému
         boli patrili. Všeobecne sa hovorilo, že najlepšie pochodil Juraj Seči.
   </p>
   <p>
    Zo snemového zasadnutia prišiel pán Juraj domov vo veľmi dobrej vôli a oslovil pri
         dverách stojaceho svojho služobníka s úsmevom:
   </p>
   <p>
    „No, Léthy, Ľupča i Muráň odo dneška patria mne.“
   </p>
   <p>
    „A to veru podľa zásluhy. Veď jeho kráľovská milosť pán Bethlen azda dobre vedia, že
         ostrosť meča vašej veľkomožnosti im na mnohých zámkoch pootvárala zámky, preto keď oni
         teraz dávajú Muráň a Ľupču, tak je to len dar za dar a nič viac.“
   </p>
   <p>
    „Nie tak, môj milý Léthy, nie zadarmo, ale za peniaze a to za drahé peniaze — pomysli si
         — za stotisíc zlatých.“
   </p>
   <p>
    „Ach, to je veľa, veľmi veľa — ale,“ myslel si Léthy, „môže to byť aj veľmi lacno.“
   </p>
   <p>
    „Ba ako?“
   </p>
   <p>
    „Nuž takto: na papieri stotisíc, a v hotovosti nič.“
   </p>
   <p>
    Juraja zarazili tieto slová.
   </p>
   <p>
    „Nie, to tak nejde, lebo ma viaže čestné slovo a podpis.“
   </p>
   <p>
    „Viaže, viaže, pokiaľ viaže,“ mienil Léthy, „ale veď hádam i to kraľovanie
         sedmohradských kniežat večne nepotrvá, ale sa zasa roztopí ako aprílový sneh na streche,
         len čo sa ho dotkne slnečný lúč. Veď vari i zo skúsenosti vieme, že tie koruny z hlavy
         Zápoľovcov, Bátoriovcov, Bočkaya tak opŕchli ako červavé jablká zo stromu, ešte za zelena.“
   </p>
   <p>
    „A potom?“
   </p>
   <p>
    „A potom, keď sa koruna azda zasa na iného hlave ocitne, ľahko bude povedať: tieto zámky
         Muráň a Ľupča sú moje. Podľa práva a zákona moje, a podľa úžitku, a ja za to stojím, že ani
         jeden kráľ vašu veľkomožnosť z úžitku nevyloží.“
   </p>
   <p>
    „Môj milý Léthy,“ zamyslí sa Seči. „Veru ani ty nemáš sečku pod klobúkom — rozvážim si
         to ešte. — Teraz však choď ku kňazovi Šestákovi, gemerskému poslancovi, a oznám mu, že by
         som sa chcel s ním pozhovárať.“
   </p>
   <p>
    Po Léthyho odchode povedal Seči pre seba:
   </p>
   <p>
    „Na Muráni sa musím ukázať svetu, ako sa patrí na uhorského veľmoža. Len čo mi zámok
         podľa stanovených obyčají odovzdajú, vojdem doňho s takou slávou a nádherou, akú gemerské
         zemianstvo doteraz neuzrelo. Ale nech svet zvie, koho má za veľkého župana!“
   </p>
   <p>
    Vtom vstúpil do izby Šesták a úctivo sa poklonil. Seči mu šiel v ústrety.
   </p>
   <p>
    „Vítam vás, velebný pane, lenže som očakával, že gemerský poslanec navštívi svojho
         župana i bez zavolania.“
   </p>
   <p>
    „Ráčte odpustiť moju nevedomosť,“ ospravedlňoval sa Šesták.
   </p>
   <p>
    „Svet vás pokladá za veľmi učeného muža a ja sa rád obklopujem učenými ľuďmi. A aj to
         viem, že ste môjmu nebohému otcovi preukázali poslednú službu.“
   </p>
   <p>
    „A veru nebožký pán ešte i na svojej smrteľnej posteli veľmi túžil vidieť vašu
         veľkomožnosť a dať vám svoje posledné požehnanie.“
   </p>
   <p>
    „Nič preto. Ja mu teraz vystrojím na Muránskom zámku kniežací pohreb, lebo ako iste
         viete, Muráň je už môj, a moja vôľa je, aby mŕtve telo môjho otca slávne previezli na
         Muránsky zámok. Vy odbavíte cirkevné obrady a postaráte sa i o slušný nápis na cínovú
         truhlu, v ktorej sa mŕtve telo vloží do novej, v skale vytesanej krypty, a ja vás za túto
         službu menujem svojím dvorným kazateľom na Muránskom zámku.“
   </p>
   <p>
    „To je česť pre mňa,“ uklonil sa Šesták, „vyznačenie, ale sa osmeľujem pripomenúť
         poslednú vôľu nebohého pána otca, podľa ktorej si ten pobožný starec žiadal z kresťanskej
         pokory len jednoduchý pohreb.“
   </p>
   <p>
    „To mohla byť vôľa jeho. Moja vôľa je taká, ako som už povedal, a ja nechcem, aby niekto
         mi hovoril oproti — pri tom ostaneme. — Rozprávajme o inom. — Čo si myslíte o výsledku
         tejto vojny?“
   </p>
   <p>
    „Ako sa veci ukazujú, francúzskemu vyslancovi sa akiste predsa len podarí sprostredkovať
         medzi cisárom a Bethlenom pokoj,“ povedal Šesták.
   </p>
   <p>
    „Ak totiž Bethlen vráti korunu i zámky a mestá cisárovi odobraté, ak sa zriekne
         kráľovského titulu a uspokojí sa s titulom kniežaťa Rímskej ríše, ako aj s kniežatstvom
         Opolským a Ratiborským a s panstvom šiestich uhorských stolíc, a to: Abaujskej,
         Zemplínskej, Boršodskej, Sabolčskej a Satmárskej, nad ktorými by mal až do svojej smrti
         vládnuť.“
   </p>
   <p>
    „Podľa mojej skromnej mienky sú to podmienky veľmi výhodné, ktorými sa osobná ctižiadosť
         jeho kráľovskej výsosti pána Bethlena môže nasýtiť. Krajina týmito ustavičnými nepokojmi a
         vzburami veľmi trpí a tým sa jej zadávajú vždy nové a hlboko siahajúce rany do jej životnej
         sily.“
   </p>
   <p>
    „Ako to?“ zvolal Seči.
   </p>
   <p>
    „Nič iné nepripomeniem len to, že náš úbohý slovenský národ, ktorý sa v minulom storočí
         začal tak krásne rozvíjať, také utešené pokroky na ceste duševnej osvety a vzdelanosti
         získavať, a pre tieto búrky a nábožensko-politické povíchrice bol násilne zastavený, ba
         bude zasa na viac storočí naspäť do duševnej zaostalosti a poľutovaniahodného úpadku
         sotený.“
   </p>
   <p>
    „A čo vás je po slovenskom národe? Veď ten nemá nijakú historickú oprávnenosť. Vy ste
         kňaz a teda kážte tej sprostači slovo božie, koľko len chcete, ale do politiky sa
         nemiešajte, to je vec zemianstva, a nie kňazov.“
   </p>
   <p>
    Kňaz Šesták dotknutý takými slovami povedal:
   </p>
   <p>
    „Áno, ja som kňaz, a úlohou opravdivého kňaza je, aby vzdelával a osvecoval ľud, aby
         bránil a zastával jemu bohom dané a prirodzené práva, jeho ľudskosť. Preto čo by priam ten
         slovenský národ, ako to jeho zaťatí protivníci hovoria, nemal nijakého pozitívneho a
         historického práva, čo by priam bol nateraz krutým osudom znížený na biednych helótov a
         otrokov, i tak by bolo svätou povinnosťou jeho kňazov vymáhať ho a vykupovať z tej
         nízkosti, z toho bedárstva, z tej poroby ducha a zotročenosti a pozdvihnúť ho všetkými
         možnými spôsobmi na výšku slobodných, osvietených národov sveta, aby aj ten slovenský národ
         zaujal čestné miesto medzi ostatnými národmi. Takto chápali svoju úlohu už i tí duchom
         božím nadaní proroci Starého zákona, ktorí s takým zápalom a posvätenosťou ducha vykupovali
         svoj národ z babylonskej poroby. Preto, keby som sa ako kňaz tak veľmi pozabudol, že by som
         práve opak robil a vydal by som sa ešte aj za podlý nástroj utláčateľov a zotročiteľov
         môjho národa, tak by som iste nebol jeho duchovným otcom, ale duchovným zhubcom a katom, od
         čoho mňa i každého svedomitého kňaza pánboh uchovaj.“
   </p>
   <p>
    „Pri takomto spôsobe zmýšľania prídete často do sporu s mocnými tohto sveta a istotne
         budete požívať veľa trpkého ovocia, o čom vás uisťujem.“
   </p>
   <p>
    „Trebárs,“ povedal Šesták, „ale ja jednako budem radšej držať s utláčanými než s
         utláčateľmi, a kresťanovi vždy lepšie svedčí krivdu znášať ako krivdu páchať. Ostatne,
         právo a pravda musí stáť, alebo nech sa zrúti svet v holé trosky a na márny prach!“
   </p>
   <p>
    „Dosť už o tom,“ prerušil kňaza Seči. „Teda tak ostaneme, len čo sa ustáli pokoj a
         usadím sa s rodinou na Muráni, nechám ta previezť i mŕtve telo môjho otca. A teraz zbohom!“
   </p>
   <p>
    Šesták sa uklonil a odišiel. Seči zavolal Léthyho a povedal:
   </p>
   <p>
    „Tento kňaz sa mi nijako nepáči, veď sa ten už teraz opovažuje mne, svojmu budúcemu
         pánovi, naproti hovoriť a mne akoby naučenia dávať. Ja chcem poslušného a poddaného kňaza,
         ktorý by tak kázal, ako sa mne a slávnej famílii páči a ktorý by ešte aj do kostola dal
         vtedy zvoniť, keď pán rozkáže.“
   </p>
   <p>
    „Svätá pravda,“ pritakal Léthy, „veď kňaz azda nie je zemským pánom, ale je to preňho
         česť, ak môže byť prvým poddaným zemského pána.“
   </p>
   <p>
    „Ale čože robiť? Už som mu dal slovo, že on bude mojím dvorským kňazom na Muránskom
         zámku.“
   </p>
   <p>
    „Ľahká pomoc, len čo sa nebude správať podľa predpisu vašej veľkomožnosti, krátkou
         cestou ho vysadíme pred zámockú bránu. Potom nech si ide, kam sa mu páči i so ženou a
         deťmi, hoci aj po žobraní.“
   </p>
   <p>
    „Ale ma bude žalovať?“
   </p>
   <p>
    „A nenájde konca-kraja svojej pravoty až do súdneho dňa.“
   </p>
   <p>
    „No veď uvidíme — isté je, že zemskí páni sú pánmi nielen cirkevných majetkov, ktoré im
         veru dobre poslúžili, ale aj pánmi cirkevnej služobnosti; kňazi vyhrali to, že sa môžu
         ženiť, hoc by aj hladom hynuli so svojou čeliadkou, a páni vyhrali to, že pobrali kňazom
         majetky a môžu už aj nad kňazmi panovať,“ Seči sa spamätal a dodal: „Mám ešte iné starosti
         pred sebou, musím odísť.“
   </p>
   <p>
    *
   </p>
   <p>
    Pokoj uzavrený s Bethlenom netrval dlho, lebo už roku 1623 začal novú a druhú vojnu
         proti cisárovi, plienil Uhry i Moravu, spoločne s Turkami a Tatármi, ktorí podľa svojho
         zvyku lúpili a vypaľovali osady, ľudí zajímali a ako stáda dobytka hnali pred sebou do
         smutného otroctva, z ktorého sa málokto mohol vykúpiť a do vlasti vrátiť. Veľká časť
         zajatých biedne zhynula na ceste prv, než sa dostala do drinopolských a carihradských
         háremov.
   </p>
   <p>
    Pri Nitre sa podarilo cisárskemu vodcovi Mikulášovi Esterházymu zbiť a rozohnať tatárske
         čaty a tisíc tristo zajatých kresťanov prepustiť na slobodu. Potom Bethlen, dostanúc pre
         seba a svojich potomkov zámok Ečed, znovu uzavrel s cisárom pokoj.
   </p>
   <p>
    *
   </p>
   <p>
    Juraj Seči, mocný pán Ľupče a Muráňa, nebol ešte spokojný s tým, čo mal, ale si robil
         nároky i na panstvá a zámky v Zemplínskej stolici, najmä na Trebišov a Barkov, a na radu
         svojho Léthyho zmocnil sa ich mocou, lebo v tých búrlivých časoch bolo právo päste vo
         veľkom rozkvete. So svojím milým Léthym zdržoval sa v Barkove už dlhší čas, aby
         novonadobudnuté panstvá usporiadal podľa svojho.
   </p>
   <p>
    Svojho majetku pozbavení páni nevedeli si inak poradiť, ako s miláčikom a Sečiho
         dôverníkom Léthym dať sa do známosti a jeho si získať. To sa im aj podarilo, lebo Léthy bol
         lakomý a žiadostivý darov. Potajme ho teda obsypali peniazmi a drahými vecami.
   </p>
   <p>
    Bol prvý septembrový deň roku 1625, deň jasný a horúci. Seči sa cítil v zámku na Barkove
         veľmi zunovaný a mrzutý, čo keď Léthy spozoroval, vyvábil svojho pána v neskoré popoludnie
         do zemplínskych hôr na poľovačku. Sledujúc srny, vyháňané psami, vnikali vždy ďalej a ďalej
         do lesov, až sa celkom zamotali. Povetrie sparné a dusné a podvečer husté mraky zatiahli
         nebeskú oblohu. Seči sa až vtedy spamätal, že je ďaleko od domu, keď sa začalo blýskať a
         hrmieť a dážď sa lial akoby cievami. Volal na Léthyho, aby sa ponáhľal za ním domov. Ten sa
         hneď dostavil a viedol svojho pána hustým lesom cez jamy a hovoril, že je to najkratšia
         cesta do zámku, keď si človek okom premeria rovnú čiaru cez hory a doly k cieľu svojej
         cesty. Nastala hustá temná noc, takže zblúdení poľovníci nevideli pred seba ani na krok,
         iba keď sa zablyslo, vtedy sa im zasvietilo na chvíľočku. Až po veľkej námahe sa dostali na
         kraj lesa, kde Léthy zbadal jednu osamelú stodolu. Zašli tam a utiahli sa do nej, lebo
         dážď, blýskanie a hromobitie neprestávalo. Léthy i v hustej tme našiel šúpy žitnej slamy,
         rozviazal ich a prosil svojho pána, aby si sadol a trochu na mäkkej slame oddýchol, kým
         víchrica prejde. A on vraj ako verný sluha s natiahnutou puškou bude stáť na stráži.
   </p>
   <p>
    Seči prijal Léthyho radu, najprv si sadol na ustlanú slamu, odložil pušku vedľa seba,
         potom sa rozvalil a začal driemať, lebo bol veľmi oslabnutý a unavený — ale strašné sny a
         akési zlé tušenie nedalo mu pokojne spať. Často sa strhával zo sna s hrôzou, kde je, čo je,
         a volal na Léthyho. Tento ho tíšil a upokojoval, že sa nemá čoho obávať, keď jeho verný
         sluha nespí a stojí na stráži. — Zasa zadriemal, a hneď úzkostlivo volal: „Margita, ty deva
         z Fiľakova — moja milá — odpusť — vysloboď ma — hľa, Tatár — divý Tatár - už ma zabije.“
   </p>
   <p>
    Vtom sa blyslo a Léthy pri svetle blesku namieril svoju pušku na prsia spiaceho pána.
         Strela padla a Juraj Seči ležal v kaluži svojej krvi na slame vystretý a mŕtvy. Dve olovené
         gule prerazili jeho srdce a vnútornosti.
   </p>
   <p>
    Ráno našli sedliaci mŕtvolu v stodole a odovzdali ju na hrad Barkov, odkiaľ ju potom
         slávnostne previezli na Muráň a uložili vedľa otcovej truhly. I dvaja Sečiho bratia práve v
         tom čase zomreli na morovú ranu.
   </p>
   <p>
    Po Léthym nebolo viac ani chýru ani slychu; jedni hovorili, že bol v žalári tajne
         zabitý; druhí, že ušiel do Poľska a nikdy viac sa nevrátil.
   </p>
   <p>
    Bethlen sa zhrozil nad správou o smrti Juraja Sečiho, lebo z jeho príkladu videl, že
         žiadosť cti a bohatstva vedie človeka do pokušenia a máva obyčajne smutný koniec.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583253" name="ftn.id2583253">
        154
       </a>
       ]
      </sup>
      <span class="emphasis">
       <em>
        Áronovo požehnanie
       </em>
      </span>
      — Áron, starozákonný kňaz, brat
               Mojžišov
     </p>
    </div>
    <div class="footnote">
     <p>
      <sup>
       [
       <a class="para" href="#id2583373" name="ftn.id2583373">
        155
       </a>
       ]
      </sup>
      <span class="emphasis">
       <em>
        Achmed
       </em>
      </span>
      — Ahmed, turecký vezír, dobyl hrady Nové Zámky,
               Levice, Nitru, Gýmeš, Hlohovec a iné
     </p>
    </div>
    <div class="footnote">
     <p>
      <sup>
       [
       <a class="para" href="#id2583462" name="ftn.id2583462">
        156
       </a>
       ]
      </sup>
      <span class="emphasis">
       <em>
        Matej II.
       </em>
      </span>
      — (1608 — 1619), schválil viedenský pokoj a pokoj s
               Turkami. Zaviedol nový poriadok tak, že záležitosti poddaných presunul do právomoci
               šľachtických stolíc, čo malo neblahý vplyv pre poddaných.
     </p>
    </div>
    <div class="footnote">
     <p>
      <sup>
       [
       <a class="para" href="#id2583481" name="ftn.id2583481">
        157
       </a>
       ]
      </sup>
      <span class="emphasis">
       <em>
        Ferdinand II.
       </em>
      </span>
      — (1619 — 1637), podporoval rekatolizačný
               zápas, takže roku 1638 mali prevahu katolíci.
     </p>
    </div>
    <div class="footnote">
     <p>
      <sup>
       [
       <a class="para" href="#id2583533" name="ftn.id2583533">
        158
       </a>
       ]
      </sup>
      <span class="emphasis">
       <em>
        Viedenský pokoj
       </em>
      </span>
      — 23. júna 1606 vo Viedni, pokoj zaručoval
               stavom aj po politickej stránke úspechy a náboženskú slobodu
     </p>
    </div>
    <div class="footnote">
     <p>
      <sup>
       [
       <a class="para" href="#id2583548" name="ftn.id2583548">
        159
       </a>
       ]
      </sup>
      <span class="emphasis">
       <em>
        Bočkay
       </em>
      </span>
      — Bocskay Štefan (1555 — 1606), sedmohradský magnát,
               povstal proti Habsburgovcom. Brat cisára Rudolfa, neskorší uhorský kráľ Matej II.
               uzavrel s ním roku 1606 pokoj, ktorý posilnil stavovskú opozíciu v Uhrách.
     </p>
    </div>
    <div class="footnote">
     <p>
      <sup>
       [
       <a class="para" href="#id2583574" name="ftn.id2583574">
        160
       </a>
       ]
      </sup>
      <span class="emphasis">
       <em>
        Hyeroslav Zmeškal
       </em>
      </span>
      — pochádzal zo starej rodiny, žil dlhší čas
               v Sliezsku, odkiaľ prišiel do Uhier
     </p>
    </div>
    <div class="footnote">
     <p>
      <sup>
       [
       <a class="para" href="#id2583610" name="ftn.id2583610">
        161
       </a>
       ]
      </sup>
      <span class="emphasis">
       <em>
        Konvent
       </em>
      </span>
      (lat.) — cirk. zhromaždenie členov evanjelického
               zboru rozhodujúce o zborových otázkach
     </p>
    </div>
   </div>
  </div>
 </body>
</html>
