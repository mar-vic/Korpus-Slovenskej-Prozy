<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523445">
       </a>
       Barón Trenck, vodca pandúrov
      </h2>
     </div>
    </div>
   </div>
   <p>
   </p>
   <p>
   </p>
   <p>
    V Slavónii,
    <sup>
     [
     <a class="footnote" href="#ftn.id2523460" name="id2523460">
      1
     </a>
     ]
    </sup>
    kde mal Trenck svoje majetky, ľudia s hrôzou rozprávali o ňom a ospevovali ho
         ako divého tigra a ozajstného pekelného lucifera.
   </p>
   <p>
    Toho času, okolo roku 1740 (päťdesiat rokov po vyhnaní Turkov za Sávu),
    <sup>
     [
     <a class="footnote" href="#ftn.id2523488" name="id2523488">
      2
     </a>
     ]
    </sup>
    bolo v Slavónii veľa zbojníkov čiže hajdúchov, ktorí pod svojimi harambašami
    <sup>
     [
     <a class="footnote" href="#ftn.id2523498" name="id2523498">
      3
     </a>
     ]
    </sup>
    prepadávali, lúpili a vypaľovali osady, a len tým zemským pánom, ktorí sa
         vykúpili peniazmi, zašanovali aj ich poddaných; zavše, keď Turci vpadli do Slavónie na
         lúpeže, tieto zbojnícke čaty sa oborili aj na Turkov a pomstili sa im.
   </p>
   <p>
    Trenck, usadiac sa na svojom panstve v Pleternici,
    <sup>
     [
     <a class="footnote" href="#ftn.id2506342" name="id2506342">
      4
     </a>
     ]
    </sup>
    nechcel dať zbojníkom nijaký poplatok, ale si predsavzal vyhubiť ich; dal sa
         teda do ich prenasledovania.
   </p>
   <p>
    Trenckov otec žil v levočskej posádke.
    <sup>
     [
     <a class="footnote" href="#ftn.id2506370" name="id2506370">
      5
     </a>
     ]
    </sup>
    Mladý Trenck bol náruživý kartár, a keď prehrával, žiadal peniaze od otcovho
         komorníka. Keď mu ich nechcel dať, v hneve rozťal komorníkovi hlavu a usmrtil ho, sám však
         ušiel na otcove majetky do Slavónie. Otec myslel, že synovu nespútanosť najlepšie skrotí,
         keď ho ožení. Syn si teda podľa otcovej vôle vzal tichú krásavicu útleho citu, ktorú však
         urobil svojou otrokyňou. Musela s ním jazdiť, poľovať, ryby loviť. Šiel s ňou aj na
         poľovačku za chladného rána, no zatiaľ čo on sa niesol na koni, ona, samodruhá, musela ísť
         pešky po blate a močarinách, následkom čoho ochorela a zomrela.
    <sup>
     [
     <a class="footnote" href="#ftn.id2506414" name="id2506414">
      6
     </a>
     ]
    </sup>
    Trenck šiel potom do Ruska,
    <sup>
     [
     <a class="footnote" href="#ftn.id2506437" name="id2506437">
      7
     </a>
     ]
    </sup>
    ktoré práve viedlo vojnu s Turkami. Pri boji mu jeden Turek vrazil kopiju do
         brucha. Trenck však vytrhol kopiju z brucha, obrovskou silou ju dolámal a na svojom koni
         ušiel pomedzi čaty Turkov. Rana sa mu zahojila.
    <sup>
     [
     <a class="footnote" href="#ftn.id2506478" name="id2506478">
      8
     </a>
     ]
    </sup>
    O krátky čas bol pre vzburu odsúdený na smrť, a len na prosbu istej mladej dámy
         bol napokon vypovedaný z ruskej ríše. Vrátil sa teda do Slavónie na svoje majetky
    <sup>
     [
     <a class="footnote" href="#ftn.id2506501" name="id2506501">
      9
     </a>
     ]
    </sup>
    a zaumienil si vykynožiť zbojníkov.
   </p>
   <p>
    Toto všetko robil na svoju päsť. Chyteného zbojníka dal v Brode nastoknúť na kôl, za čo
         mu zbojníci podpálili v Pleternici majer, stodoly a chlievy.
   </p>
   <p>
    Raz šiel barón Trenck do mestečka Našice na jarmok kone kupovať a pre istotu vzal so
         sebou aj svojich dvadsiatich pandúrov.
    <sup>
     [
     <a class="footnote" href="#ftn.id2506536" name="id2506536">
      10
     </a>
     ]
    </sup>
    Len čo ta došiel, žalovali mu dvaja z jeho pandúrov, že im práve teraz dvaja
         zlodeji kone ukradli. Poslal teda dvoch ozbrojených pandúrov za zlodejmi. Pretože bolo
         blato, podľa stopy do blízkej dediny pandúri našli i zlodejov a svoje kone a chceli ich
         hneď odviesť. Tu sa im občania postavili na odpor, lebo zlodeji boli z ich obce, a nechceli
         ich vydať. Došlo k bitke, v ktorej Trenckov pandúr zastrelil z pištole jedného chlapa v
         zástupe, takže sa občania rozutekali. Pandúri odviedli zlodeja do Našice. Tu žiadal Trenck
         na kráľovskom úrade, aby zlapaného zlodeja pokutovali. Úradník však žiadal, aby mu vydali
         toho pandúra, ktorý zastrelil chlapa. Trenck to urobiť nechcel. Nato úradník so
         štyridsiatimi ozbrojenými pandúrmi koňmo napadol Trencka. Trenck sa mu so svojimi
         dvadsiatimi pandúrmi postavil na odpor a posmeľoval svojich takto:
   </p>
   <p>
    — Deti, držte sa chlapsky, lebo vám chcú kamaráta násilne odvliecť. Nedopustite to, ja
         držím s vami!
   </p>
   <p>
    Úradník ešte oslovil s vyhrážkou Trencka, aby mu toho pandúra vydal. Keď sa však Trenck
         i teraz protivil, úradník rozkázal strieľať. Obidve strany stáli oproti sebe len na dvadsať
         krokov, a tak na prvý výstrel náčelník Trenckových pandúrov padol prestrelený na zem.
         Trenckovi pandúri chceli svojho kamaráta pomstiť, ale Trenck im to nedovolil, len ich
         komandoval naspäť do svojho kaštieľa. Tak sa Trenck dostal do pravoty. Šiel do Osieka
    <sup>
     [
     <a class="footnote" href="#ftn.id2506610" name="id2506610">
      11
     </a>
     ]
    </sup>
    a podal žalobu na úradníka. Tu však Trencka uväznili, musel za pokutu vyplatiť
         hodnú sumu peňazí a jeho pandúr bol odsúdený na sedem rokov roboty na rieke. Pravdaže,
         tomu, čo zastrelil jeho pandúra, nestalo sa nič, lebo audítor v Osieku bol Trenckov úhlavný
         nepriateľ.
   </p>
   <p>
    Raz večer sa vracal Trenck z poľovačky domov, v jednom dome počuje spev, tanec, bola tam
         svadba. A vtedy sa Trenck, chlap vysoký vyše siahy, širokých pliec ako obor, vrútil do izby
         medzi nich. Čeľadný otec ho vítal s pokojom a prosil ho, aby sa mu ľúbilo sadnúť si za stôl
         a zajesť si. Trenck oprel svoju pušku blízko dverí o stenu, zavesil na ňu svoju poľovnícku
         kapsu, sadol si za stôl a začal jesť a piť a samopašné žarty vystrájať.
   </p>
   <p>
    Vtom vstúpili do izby dvaja ozbrojení chlapi mohutnej postavy a divého výzoru. Boli to
         chýrni hajdúsi a jeden z nich práve harambaša, ktorého sa bálo celé okolie. Trenck ho hneď
         poznal a menil farbu, tušiac, že mu hrozí nebezpečenstvo. Nastalo ticho. Harambaša oslovil
         hospodára:
   </p>
   <p>
    — U vás je veselie a hostina. Ty nás síce nepoznáš, my sme ti však prišli ako hostia.
   </p>
   <p>
    Trenck pozeral zachmúreno na príchodiacich a hľadel vždy ku dverám, či ich azda ešte
         viac nepríde. Harambaša, menom Nuňa, zložil svoju pušku pokojne vedľa Trenckovej, sadol si
         aj so svojím spoločníkom za stôl i pili obidvaja z krčaha mladému páru na zdravie.
   </p>
   <p>
    Vtom sa obráti harambaša k Trenckovi a rečie:
   </p>
   <p>
    — Trenck, ja som vedel, že ťa tu nájdem, lebo ja mám dobrých špiónov. Nemal si svojich
         pandúrov doma nechať a sám chodiť, alebo aspoň so svojou puškou sa nerozlúčiť. My tu po
         prvý raz a možno aj posledný raz sedíme spolu za stolom. Čuj, čo ti chcem povedať.
   </p>
   <p>
    Trenck nato: — Teda si ma chcel znenazdania prepadnúť?
   </p>
   <p>
    Harambaša: — To nie, veď keby som ťa bol chcel usmrtiť, mohol som ťa i oblokom
         zastreliť. To si len ty tak robieval, keď si mňa a mojich kamarátov prepadal a lapených si
         dal na kôl napichnúť alebo na kolese lámať. A čo sme my tebe urobili, kým si nás nezačal
         prenasledovať? Ani jeden z tvojich poddaných sa nemohol žalovať na nás, ba naopak, my sme
         ich chránili, keď z tureckej strany udreli na nich zbojníci, chcejúc im zobrať obilie a
         statok. Ty si prišiel z cudziny k nám a začal si poľovačku na nás, a to s bezpríkladnou
         ukrutnosťou, lebo ty sa pomstíš nielen nám samým, ale i našej rodine, deťom, pokrvným.
         Preto je tvoja pomsta hanebná, že zúri oproti nevinným. Teraz si v mojej moci a bezbranný.
         Mne však nejde o to, žeby som ti siahal na život, lebo veď sedíme za jedným stolom, jeme z
         jednej misy a pijeme z jedného krčaha. Chcem sa s tebou priateľsky pokonať.
   </p>
   <p>
    — A či myslíš, že ja len preto, že som bezbranný, naklonený by som bol s tebou
         vyjednávať? — rečie Trenck.
   </p>
   <p>
    — Či si zabudol, že len dakoľko dní minulo, čo si moje plné stodoly zapálil?
   </p>
   <p>
    — To bola odplata za môjho v Brode na kôl napichnutého spoločníka, — povie harambaša. —
         Teraz nás už konečne prestaň prenasledovať a nestane sa ti viac škoda.
   </p>
   <p>
    — Medzi nami nikdy nemôže byť priateľstvo a zhoda, — rečie Trenck, — bo vy zlodeji a
         zákon proti vám. Ja mám však zákon na svojej strane.
   </p>
   <p>
    — Ty sa odvolávaš na zákon? — hovorí harambaša. — Ty? Veď si len nedávno v Osieku hodnú
         peňažitú pokutu platiť musel, a keď si Rusom slúžil, málo chýbalo, že ťa nezastrelili; a
         keď si otcovmu úradníkovi šabľou hlavu rozštiepil, či to vari bolo podľa zákona?
   </p>
   <p>
    Trenckova tvár sa zachmúrila a vravel:
   </p>
   <p>
    — Harambaša, ty zabúdaš, že som ja nemal vo zvyku urážky pokojne znášať.
   </p>
   <p>
    — Nuž dobre, — odvetí vodca zbojníkov, — ty si sa často bil so svojimi protivníkmi a
         obyčajne si každého soka porazil. Poď teda, keď pušku nemáš, biť sa so mnou na šable,
         uvidíme, kto z nás zvíťazí a čia vec je spravodlivá!
   </p>
   <p>
    — Čo? — odvetí na najvyššiu mieru nahnevaný Trenck, — ja šľachtic biť sa s tebou,
         harambašom, lotrom a zbojníkom? Ešte Trenck nepadol tak hlboko, aby každý pes doň mohol
         blatom hádzať!
   </p>
   <p>
    V tej chvíli pod stolom praskli dva výstrely z jeho pištolí, ktoré bol potajme vytiahol
         z mentieky. Dym sa skúril a harambaša, vykríknuc „prekliaty zradca!“, padol zo stolca.
   </p>
   <p>
    Nato Trenck pochytil mocnými rukami stôl, zdvihol dohora a prevrátil ho tak, že i
         harambaša i jeho spoločník Stano ležali na zemi zavalení stolom.
   </p>
   <p>
    Trenck skočil ku dverám, pochytil obidve v kúte opreté pušky a vybehol von dvermi. Stalo
         sa to tak rýchlo, že prítomní ani veriť nechceli, že by Trenck svojimi dvoma pištoľami bol
         strelil harambašovi do brucha.
   </p>
   <p>
    Na výstrely a krik harambašovi druhovia vrútili sa do izby a hneď nato za utekajúcim
         Trenckom.
   </p>
   <p>
    Stano, ktorý sa čoskoro vyškriabal spod stola, bol mu aj prvý za pätami a častejšie
         hvízdajúc, dával druhom znamenie, aby obkolesili Trencka. Ten iba čakal, kým Stano príde
         bližšie k nemu, namieril puškou a prestrelil ho. Keď sa Stano vyvalil, odťal mu hlavu,
         pochytil ju do ruky a bežal cvalom na cestu, ktorá od Batriny viedla do Pleternice.
   </p>
   <p>
    Trenck sa spoliehal na to, že bola veľká tma a že ho prenasledovatelia nevidia. Tí však
         na viacerých miestach podpálili stodoly a šopy, takže zrazu naokolo bolo vidno. Trenck
         nemal viac ako jeden náboj, lebo jeho poľovnícka kapsa zostala v dome. Nezostalo mu iné ako
         zachrániť sa útekom. Za pätami mu bežali dvaja, zatiaľ čo ostatní ho z dvoch strán
         obkľúčili.
   </p>
   <p>
    Zo všetkých strán začali búchať pušky: pif, paf a zas znova a znova. Gule lietali okolo
         utekajúceho Trencka. Ten preskočil jarok, odhodil Stankovu hlavu, skočil na cestu a volal o
         pomoc v nádeji, že sa zjavia jeho pandúri, aby ho ochránili. Streľba neprestávala. Vtedy sa
         zjavil koč, sprevádzaný ozbrojenými pandúrmi na koňoch. Volal teda na tých, aby mu pomáhali
         a spolu s ním sa oborili na lotrov. Tí však odvetili, že oni platia zbojníkom výkupné a
         majú pokoj od nich. — Keď ty máš s nimi robotu, to tvoja vec, nás do toho nič.
   </p>
   <p>
    Trenck v najvyššom nebezpečenstve vyskočil na koč, kone leteli cvalom a bol zachránený.
   </p>
   <p>
    Trenck trýznil i ženy hajdúchov. Prepadol o polnoci s tridsiatimi pandúrmi v hore
         nocujúcich hajdúchov. Najprv streľbou, potom handžarmi zúfale bojovali obidve strany,
         konečne premožení hajdúsi dali sa na útek. Tých, čo zostali ľahko ranení, kázal Trenck
         dorúbať, deviatich ľahšie ranených dal dopraviť do väzenia vo svojom panskom dome, aby boli
         buď dolámaní kolesom, alebo na kôl nastrčení.
   </p>
   <p>
    *
   </p>
   <p>
    Po tejto bitke hajdúsi miesto raneného Alla Vuňu zvolili si za harambašu Vidaka, ktorý
         Trenckom prenasledovaný ušiel cez Sávu na tureckú pôdu pri dedine Prisac. Na druhej strane
         Sávy, už na tureckej pôde, bola osada Blanica a medzi obidvoma bola kompa cez Sávu.
   </p>
   <p>
    Trenck s pandúrom Vasilom prešiel na kompe na turecký breh a odtiaľ lesom už pred
         večerom došiel do osamelej chaty, v ktorej býval slabý starec, Vidakov otec. Jeho syna,
         ktorého hľadal, nenašiel doma. Avšak prekutávajúc dom, našiel tam rozličné pokradnuté veci
         svojich poddaných. Dal teda starca zviazať do pút, a tak zajatého viedol so svojím pandúrom
         k Sáve, na miesto, kde sa delila na dve ramená. Na jednom z nich bol kedysi most, teraz už
         z porúcaného mosta ostali len dve brvná, preložené na kríž. Vtedy sa znenazdajky zjavil
         mladý Vidak s pištoľami za opaskom. Trenck mal len šabľu pripásanú, ale Vidaka polapil za
         pravicu a povedal mu:
   </p>
   <p>
    — Vidak, ty pôjdeš so mnou!
   </p>
   <p>
    Ten vytiahol ľavou rukou z opaska pištoľu a chcel mieriť na Trencka. Ten mu však pištoľu
         odrazil nabok, takže sa pušný prach rozsypal, a keď Vidak rýchlo ťahal druhú pištoľ z
         opaska, vtedy Trenck vytiahol šabľu, vrazil ju Vidakovi do brucha a potom mu sťal hlavu a
         hodil starcovi pod nohy. Ten sa zhrozil nad týmto strašným činom, preklínal Trencka, ktorý
         na cudzej pôde spáchal taký zločin, a veštil mu, že ho za to skôr či neskôr stihne boží
         trest. — Trenck nechal starca na pokoji, previezol sa na kompe cez Sávu a odišiel so svojím
         pandúrom domov.
   </p>
   <p>
    *
   </p>
   <p>
    Minulo niekoľko týždňov a Trenck dostal úradný list z Osieka od komandanta generála Guadagniho,
    <sup>
     [
     <a class="footnote" href="#ftn.id2506989" name="id2506989">
      12
     </a>
     ]
    </sup>
    v ktorom vyzýva baróna Fraňa Trencka, aby sa bez meškania dostavil do Osieka a
         aby sa zodpovedal pre samovoľné a neoprávnené prekročenie hranice a pre násilenstvá
         spáchané na pôde cudzej mocnosti.
   </p>
   <p>
    „Následky spáchaného skutku“ — tak znel predvolávací list — „nedajú sa v tejto chvíli
         predvídať, keďže ste, barón, sotva ustálený s Portou
    <sup>
     [
     <a class="footnote" href="#ftn.id2507015" name="id2507015">
      13
     </a>
     ]
    </sup>
    pokoj svojvoľne narušili, ako poddaný uhorského kráľa prekročiac pôdu
         priateľskej susednej mocnosti a na cudzích poddaných, bez privolenia vysokej vrchnosti,
         berúc si násilím zadosťučinenie. Takéto porušenie zmluvy pokoja musí sa prísne vyšetriť a
         potrestať, aby Vysoká turecká Porta nemala príčinu pri jej Majestáte kráľovnej Uhorska pre
         narušenie medzinárodného práva sa žalovať. Preto barón Trenck sa vyzýva, aby 20. tohto
         mesiaca v tunajšom hlavnom meste sa ustanovil a za ten skutok sa zodpovedal, atď.“
   </p>
   <p>
    Trenck sa pri čítaní listu zarazil, lebo sa tentoraz domnieval, že si prenasledovaním
         zbojníkov pre pokoj krajiny vydobyl osobitné zásluhy, česť a slávu, a teraz je obžalovaný a
         pred súd pozvaný ako narušiteľ zákona. Takéto pokračovanie pripisoval svojmu úhlavnému
         nepriateľovi audítorovi Sazzenthalovi, ktorý ho pred šiestimi rokmi za aféru v Našici bol
         odsúdil na tisíc sedemsto zlatých pokuty a jeho pandúra na sedem rokov tvrdej roboty na
         šanciach, pretože vec neoznámil vrchnosti, ale si sám právo vydobýjal. Trenck nemohol
         zabudnúť, že ho tenže audítor vsadil do žalára a postavil pri ňom stráž, takže od hnevu
         ochorel a bol by azda tam i zomrel, keby sa vtedajší komandant gróf Khevenhűller
    <sup>
     [
     <a class="footnote" href="#ftn.id2507069" name="id2507069">
      14
     </a>
     ]
    </sup>
    nebol k nemu tak láskave preukázal a nepustil ho na slobodu. — Teraz zas, — tak
         rozumoval Trenck, — tento Sazzenthal pohuckal komandanta proti mne a ja mám byť pokutovaný.
         Nie, to sa nestane!
   </p>
   <p>
    Trenck teda nešiel do Osieku, ale sa písomne vyhovoril a usiloval sa ospravedlniť.
         Komando však na to nepristalo a opätovne vyzvalo Trencka, aby sa dostavil osobne. Trenck
         iba posmešne povedal: — Môžete ma čakať! — a nešiel. Tak prešiel istý čas a Trenck si už
         myslel, že v Osieku na neho zabudli.
   </p>
   <p>
    Jedného večera však prišiel k nemu istý známy mešťan a oznámil mu: Od c. kr. komanda v
         Osieku vydaný je rozkaz po celej Slavónii, aby sa jeho osoby za každú cenu zmocnili a jeho
         pred súd priviedli.
   </p>
   <p>
    Trenck sa zľakol, že sa tu koná už naozaj vážne a hneď aj urobil plán. V noci zavolal
         svojho pandúra k sebe, vydal mu potrebné rozkazy a tajne opustil kaštieľ. Ušiel do osady
         zvanej Veliká, ktorá ležala naľavo od cesty z Požehy do Neratovice.
   </p>
   <p>
    Vo Velikej bol františkánsky kláštor, od Trenckovcov nadaný imaním, a tak sa uchýlil do
         neho. Mnísi sa náramne zadivili, keď sa Trenck zjavil medzi nimi. Gvardián,
    <sup>
     [
     <a class="footnote" href="#ftn.id2507144" name="id2507144">
      15
     </a>
     ]
    </sup>
    vyrozumejúc príčinu jeho úteku z domova, robil všetko možné, aby jeho
         prítomnosť zostala tajnosťou. A predsa tento jeho útulok bol v Osieku vyzradený a komando
         nariadilo poslať do Velikej oddiel pechoty, kláštor prepadnúť a priviesť lapeného Trencka.
         Toto zavčasu jeden mních z Osieka dal gvardiánovi na vedomie. Keď ten hroziace
         nebezpečenstvo ihneď oznámil Trenckovi, nahnevaný barón hrešil a vyhrážal sa zradcovi
         hroznou pomstou. Gvardián križujúc sa, prosil ho, aby takými rečami nezneucťoval posvätné
         miesto, keďže ho komando „propter crimen laesae pacis, in politicis“
    <sup>
     [
     <a class="footnote" href="#ftn.id2507179" name="id2507179">
      16
     </a>
     ]
    </sup>
    prenasleduje. Trenck napísal chytro list do Viedne svojmu tamojšiemu agentovi
         Leberovi, ktorému vyložil svoje položenie, a žiadal od gvardiána, aby jedného spoľahlivého
         frátra ihneď poslal s jeho listom do Pleternice, čo gvardián aj urobil, len aby sa zbavil
         nemilého hosťa. Z Pleternice prišiel skoro Trenckov pandúr s tromi koňmi. Na tretieho totiž
         naložili barónove šaty a osem tisíc zlatých, a tak ako tajne bol prišiel, tak aj tajne v
         noci ušiel z kláštora, ani svojmu sluhovi nezjavil, kam idú. Trenck si vyvolil cestu na
         Pakrac a sluha viedol vedľa seba koňa s proviantom. Koňa kŕmili vždy len v osamelých
         dvoroch, väčšie osady obišli, cez deň odpočívali v lese, ale v noci sa ponáhľali. Cestou
         preklínal Trenck audítora z Osieku ako svojho prenasledovateľa, že totiž on ako zemský pán,
         ktorý v tejto krajine do dvesto osadám vládne, pred svojimi vlastnými poddanými sa musí
         ukrývať a utekať ako zlodej.
   </p>
   <p>
    Medzitým práve v tom čase bol v Slavónii vypukol mor a vojenský kordón bol postavený na
         hranici medzi Slavóniou a Chorvátskom. Ťažké pokuty boli vyhlásené na každého, kto by sa
         násilím protivil kordónu. Len čo sa priblížili k hranici, stráž ihneď zakázala Trenckovi
         prechod. Barón sa podrobil rozkazu, stiahol sa späť, čakajúc v úkryte, kým nadíde noc;
         potom obišiel stráž a zjavil sa na hranici. Tiekla tam Ilova
    <sup>
     [
     <a class="footnote" href="#ftn.id2507233" name="id2507233">
      17
     </a>
     ]
    </sup>
    ako pohraničná rieka. Trenck popchnúc koňa, preplával rieku, za ním sluha i s
         nákladným koňom. Na protiľahlom chorvátskom brehu ich pristavili roľníci, no keď ich Trenck
         štedro obdaroval, nielenže ho ďalej slobodne prepustili, ale keď u nich prenocoval, ešte ho
         odprevadili po tajných cestách ďalej.
   </p>
   <p>
    Na štvrtý deň po svojom úteku dostal sa do Záhrebu, hlavného mesta Chorvátska, a tam sa
         ubytoval u jedného zámožnejšieho kupca, s ktorým bol v známosti. Keď však Trencka spoznali,
         vypovedali ho z mesta, pretože nemal pocestný list. Nahnevaný šľachtic hrešil, lebo ho ako
         dákeho tuláka alebo špióna vyhnali z mesta. Za mestom sa uchýlil k mýtnikovi. Odtiaľ chodil
         do mesta k mestskému kapitánovi, až konečne po dvoch týždňoch, keď mu kapitánova žena
         vyprosila u muža pocestný list, predal všetky tri kone a na poštovom koči i so svojím
         sluhom šiel prosto do Viedne.
   </p>
   <p>
    *
   </p>
   <p>
    Keď Trenck došiel do Viedne, v ten čas práve cisár Karol VI.
    <sup>
     [
     <a class="footnote" href="#ftn.id2507286" name="id2507286">
      18
     </a>
     ]
    </sup>
    ležal na smrteľnej posteli v päťdesiatom piatom roku svojho veku. Jeho záľubou
         bývala poľovačka na vodné vtáky, pri ktorej premoknutý a prechladnutý upadol do smrteľnej
         choroby. Bolo to začiatkom októbra 1740.
    <sup>
     [
     <a class="footnote" href="#ftn.id2507314" name="id2507314">
      19
     </a>
     ]
    </sup>
    V tejto jeho poslednej chorobe ho veľmi utrápila a náramne znepokojila zvesť o
         strate mesta a pevnosti Belehradu, kde turecký vezír pred očima rakúskej posádky
         vychádzajúcej z Belehradu, dal pred sebou niesť zástavy, vzaté Rakúšanom pri Grocke,
    <sup>
     [
     <a class="footnote" href="#ftn.id2507341" name="id2507341">
      20
     </a>
     ]
    </sup>
    a tak vošiel do mesta a pevnosti. Čo hrdinský Eugen pri Zente
    <sup>
     [
     <a class="footnote" href="#ftn.id2507356" name="id2507356">
      21
     </a>
     ]
    </sup>
    vyhral, to teraz prehrali Seckendorf, Wallis a Neipperg.
    <sup>
     [
     <a class="footnote" href="#ftn.id2507398" name="id2507398">
      22
     </a>
     ]
    </sup>
    Cisár Karol nemohol zabudnúť na to, že v septembri roku 1739 bol dohodnutý mier.
    <sup>
     [
     <a class="footnote" href="#ftn.id2504835" name="id2504835">
      23
     </a>
     ]
    </sup>
   </p>
   <p>
    Dňa 11. októbra prišiel cisár z poľovačky, usporiadanej pri jazere Neziderskom (Fertó),
         na smrť chorý do Viedne. — Jeho dcéra Mária Terézia sa vtedy v nádejnom stave v piatom
         mesiaci nachodila a za šesť dní a nocí ustavične bdela pri svojom chorom otcovi, takže ju
         sám cisár prosil, aby sa šanovala a dožičila si odpočinok, keď už tušil svoju blízku smrť.
    <sup>
     [
     <a class="footnote" href="#ftn.id2504866" name="id2504866">
      24
     </a>
     ]
    </sup>
    Medzitým sa s jej manželom Francom celé dve hodiny dohováral bez svedkov. Potom
         sa ešte modlil k bohu za ochranu a požehnanie pre svoju dcéru Máriu Teréziu a posledný raz
         zvolajúc významné slová: Barcelona, Barcelona, Belehrad, Belehrad, zomrel o jednej hodine o
         polnoci 1740.
    <sup>
     [
     <a class="footnote" href="#ftn.id2504893" name="id2504893">
      25
     </a>
     ]
    </sup>
   </p>
   <p>
    V tom čase dvadsaťtriročná Mária Terézia ujala sa panovania. Vo Viedni bola drahota a
         tamojší ľud bol nespokojný pre nedostatok chleba. Cisárovná dala hneď porobiť poriadok, aby
         sa drahota zamedzila a chlieb i mäso zlacneli.
    <sup>
     [
     <a class="footnote" href="#ftn.id2504920" name="id2504920">
      26
     </a>
     ]
    </sup>
    No len čo Mária Terézia zasadla na trón, už bavorský vyslanec gróf Törring
    <sup>
     [
     <a class="footnote" href="#ftn.id2504951" name="id2504951">
      27
     </a>
     ]
    </sup>
    menom svojho kurfirsta Karola Albrechta
    <sup>
     [
     <a class="footnote" href="#ftn.id2504971" name="id2504971">
      28
     </a>
     ]
    </sup>
    poslal dekrét na rakúske dvorské najvyššie úrady, v ktorom ich ako vtedajší
         zemepán a vladár povolával pred seba. Písmo bolo pod bavorsko-rakúskou pečaťou. — Kurfirst
         sa totiž odvolával na testament, napísaný pred dvesto rokmi, v zmysle ktorého panovanie v
         Austrii by vraj teraz malo pripadnúť jemu. Tieto dekréty však neboli ani odpečatené, ale
         naspäť poslané Törringovi s príkazom, aby do šiestich hodín opustil Viedeň. Dali mu oddiel
         Lobkowitzových kyrysníkov
    <sup>
     [
     <a class="footnote" href="#ftn.id2505021" name="id2505021">
      29
     </a>
     ]
    </sup>
    a tí ho odprevadili na hranicu.
   </p>
   <p>
    Trenck s výzorom obra, pravého Goliáta, každému padol vo Viedni do očí. Sadol si do
         hostinca, a len čo sa obliekol, aby navštívil svojho agenta Lebera, už hostinský, človek
         podozrievajúci, oznámil polícii svojho neznámeho hosťa, takže k nemu vyslaný major s dvoma
         vojakmi sa s ním stretli temer na schodoch.
   </p>
   <p>
    Trenckov agent sa náramne zadivil, keď ho Trenck navštívil, lebo sa predtým osobne
         nepoznali, ibaže si listy písali. Radoval sa, že ho vidí, lebo Trenck vedel s ľuďmi
         prívetivo zaobchádzať, pokiaľ sa to nevzťahovalo na nejakú z jeho náruživostí. Tak píše o
         ňom jeho pokrvný Fridrich Trenck,
    <sup>
     [
     <a class="footnote" href="#ftn.id2505067" name="id2505067">
      30
     </a>
     ]
    </sup>
    že v obchode s ľuďmi bol jedným z najpríjemnejších mužov na svete. Hovoril
         plynule siedmimi rečami, mal rád žarty a bol osobitne duchaplný pri bystrých nápadoch,
         vyznal sa i v hudbe, mal príjemný hlas, spieval umelecky, takže svoj chlieb by si bol mohol
         vyslúžiť aj v divadle; vedel byť zaujímavým a milým, no naproti tomu, kde mohol rozkazovať,
         tam bol ozajstným netvorom a zúrivcom.
   </p>
   <p>
    Keď svojmu agentovi rozpovedal príčinu svojho príchodu, ten povážlivo krútil hlavou,
         hovoriac:
   </p>
   <p>
    — Vaša vec je pre vás veľmi nebezpečná, lebo padá do rozporu s politikou vlády. Jej
         Veličenstvu kráľovnej Uhorska hrozí zvonka mnohonásobné nebezpečenstvo, a preto ona s
         mocnosťami, s ktorými je v pokoji, chce zachovať úplný pokoj. Pán barón to zná, s akými
         ohromnými obeťami je pokoj vykúpený od Vysokej Porty. Preto aj povážiť môžete, aké nemilé
         to byť musí našej vláde, keď ten prípad v Carihrade je známy a na veľmi zlú stránku
         vysvetľovaný byť môže. V druhom čase by žaloba slavónskej krajinskej správy bola menej
         dôležitá, ale v tomto práve kritickom okamihu je veľmi závažná!
   </p>
   <p>
    Trenck zúril, že pre jedného zbojníka má toľké nepríjemnosti a že na neho žaluje nie
         turecká vláda, ale Guadagni, podpichnutý jeho úhlavným nepriateľom Sazzenthalom.
   </p>
   <p>
    Nato mu odvetil agent:
   </p>
   <p>
    — Z tejto jedinej okolnosti môže povstať dáka iskra nádeje, lebo keby Vysoká Porta
         žalovala na vás, tak by vaša vec bola celkom stratená.
   </p>
   <p>
    Vtom pribehol sluha z hostinca od Bielej labute a oznamuje, že major od stráže prišiel k
         nemu do hostinca, aby sa zmocnil osoby pána baróna, no keď ho nenašiel, odviedol so sebou
         sluhu a všetku bagážiu.
   </p>
   <p>
    Nahnevaný Trenck si trhal vlasy, nadávajúc na audítora v Osieku, ktorý je vraj príčinou
         jeho nešťastia.
   </p>
   <p>
    Agent poslal medzitým sluhu domov a krotil zúrivého Trencka, aby sa teraz rýchle
         rozhodol, lebo v každej chvíli môže prísť stráž a zmocniť sa ho. Na radu agenta šiel Trenck
         hľadať útočište pri mníchoch — šotoch, a keď ho tam neprijali, pri kapucínoch, ktorí sa na
         prosbu agenta ukázali povoľnejšími a poskytli Trenckovi na tridsaťšesť hodín právo azylu.
   </p>
   <p>
    Ešte toho dňa popoludní vybral sa princ Karol z Lotrinska,
    <sup>
     [
     <a class="footnote" href="#ftn.id2505202" name="id2505202">
      31
     </a>
     ]
    </sup>
    švagor cisárovnej, do cisárskej hrobky ku kapucínom, aby vykonal pobožnosť pri
         hrobe Karola, svojho druhého otca. A vtedy skrsla myšlienka v Trenckovej hlave. Prosil
         jedného mnícha, aby mu ukázal miesto, kadiaľ by sa mal princ vrátiť od hrobu. I postavil sa
         tam Trenck, čakajúc trpezlivo na princov návrat. Ako sa princ priblížil, Trenck sa vrhol
         pred ním na kolená. Princ sa zarazil a spýtal sa gvardiána:
   </p>
   <p>
    — Kto je tento človek?
   </p>
   <p>
    — Barón Trenck zo Slavónie!
   </p>
   <p>
    — A čo hľadá barón Trenck zo Slavónie pri kapucínoch vo Viedni? — spytoval sa ďalej.
   </p>
   <p>
    Na to Trenck:
   </p>
   <p>
    — Najosvietenejší knieža! Pri vašich nohách leží biedny, nespravodlivo prenasledovaný
         azylant.
   </p>
   <p>
    — Barón, vy ťažkú obžalobu robíte pred súdom Jej Veličenstva!
   </p>
   <p>
    — Najmilostivejší pane, ja sa neopovažujem tvrdiť, že by som bol nevinný, len toľko sa
         osmeľujem tvrdiť, že som nespravodlivo prenasledovaný.
   </p>
   <p>
    — A čo ste zavinili? Bezpochyby duel!
   </p>
   <p>
    — Najosvietenejší princ! Ja som vo vlasti svojej prenasledoval zbojníkov, aby som
         verejnú bezpečnosť upevnil. Vo svojej horlivosti za obecné dobro som sa však priďaleko
         odvážil a v prenasledovaní jedného lotra prekročil som tureckú hranicu a zločinca, ktorý
         bol tureckým poddaným, som tam usmrtil.
   </p>
   <p>
    — Aj, aj, barón, to bolo veľmi neopatrné.
   </p>
   <p>
    — Uznávam svoju vinu a prosím o milosť.
   </p>
   <p>
    — Vstaňte hore!
   </p>
   <p>
    Trenck vstal a jeho obrovská postava urobila príjemný dojem na princa. Stal sa
         prívetivejším a vravel:
   </p>
   <p>
    — Musím sa o tejto vašej záležitosti dôkladnejšie prezvedieť, ale toto posvätné miesto
         na túto vec nie je príhodné. Zajtra príďte ku mne.
   </p>
   <p>
    — Najosvietenejší knieža, bohužiaľ, nie som vstave toto najmilostivejšie povolenie
         použiť.
   </p>
   <p>
    — Ako to myslíte, barón?
   </p>
   <p>
    — Ja som v nebezpečenstve, že v tom okamihu, ako toto svoje útočište opustím, zlapajú
         ma.
   </p>
   <p>
    Princ premýšľal a vravel:
   </p>
   <p>
    — Budem hovoriť s grófom Harrachom,
    <sup>
     [
     <a class="footnote" href="#ftn.id2505345" name="id2505345">
      32
     </a>
     ]
    </sup>
    aby vás počas vyšetrovania nechali na slobode. — Nato prívetive kývol rukou a
         vzdialil sa.
   </p>
   <p>
    Po jeho odchode Trenck vyobjímal gvardiána, ďakujúc mu a sľubujúc vďačnosť jemu i
         kláštoru.
   </p>
   <p>
    V tom čase vydržiavali sa vo Viedni slávnosti s veľkou pompou, holdovalo sa totiž Jej
         Veličenstvu cisárovnej. Cisárovná prijala od krajinského maršala všetky dvorské i poddanské
         úrady a súdy. Mestská rada a celé meštianstvo skladali jej prísahu vernosti a nato 22.
         novembra 1740 holdovali jej stavy rakúske.
   </p>
   <p>
    *
   </p>
   <p>
    Ešte pred týmito udalosťami zdržiaval sa Trenck dva roky v Rusku. Šiel tam jednak pre
         mrzutosti, ktoré mal tu doma, jednak preto, že pociťoval potrebu cestovať a konať.
   </p>
   <p>
    Keď Rakúšania viedli s Turkami vojnu, ponúkol sa Trenck poľnému maršalovi Seckendorfovi
         so štyrmi tisícami pandúrov, ktorých on sám chcel naverbovať a ozbrojiť a potom vtrhnúť do
         Bosny; keďže maršal túto jeho ponuku odmietol,
    <sup>
     [
     <a class="footnote" href="#ftn.id2505411" name="id2505411">
      33
     </a>
     ]
    </sup>
    to tak domrzelo Trencka, že šiel k Rusom, a to tým radšej, lebo prvý manžel
         ruskej cárovnej Anny, hercog Kuttler z Kurlandu,
    <sup>
     [
     <a class="footnote" href="#ftn.id2505433" name="id2505433">
      34
     </a>
     ]
    </sup>
    bol ďaleký príbuzný Trenckovej matky. Keď teda ruský obrist Cumming prišiel do
         Uhier, aby verbovaním doplnil tu svoj husársky pluk, pridružil sa Trenck k nemu s
         privolením svojho otca a menovaný bol kapitánom. Šiel na Kyjev do Bendera
    <sup>
     [
     <a class="footnote" href="#ftn.id2505460" name="id2505460">
      35
     </a>
     ]
    </sup>
    a mal tam veľmi časté škriepky a duely so svojimi kamarátmi a predstavenými a
         veľmi málo priateľov v regimente.
    <sup>
     [
     <a class="footnote" href="#ftn.id2505476" name="id2505476">
      36
     </a>
     ]
    </sup>
    Poľný maršal Műnnich,
    <sup>
     [
     <a class="footnote" href="#ftn.id2505495" name="id2505495">
      37
     </a>
     ]
    </sup>
    ktorý bol Trenckovi naklonený, povolal ho ako kuriéra do Očakova
    <sup>
     [
     <a class="footnote" href="#ftn.id2505517" name="id2505517">
      38
     </a>
     ]
    </sup>
    ku generálovi Stoffelovi, a ten ho poslal do Astrachánu.
    <sup>
     [
     <a class="footnote" href="#ftn.id2505532" name="id2505532">
      39
     </a>
     ]
    </sup>
    Keď ruská armáda prešla rieku Bug, dostala sa medzi pustatiny, pri ustavičných
         roztržkách k Turkami a Tatármi. Trenck sa bil udatne, Rusi však stratili v týchto bitkách
         do päťdesiattisíc chlapov a do dvadsaťtisíc koní. Už tu mal Trenck veľké nepríjemnosti a
         bol obžalovaný, že sa vydával za pokrvného cárovnej.
    <sup>
     [
     <a class="footnote" href="#ftn.id2505555" name="id2505555">
      40
     </a>
     ]
    </sup>
    — A vtedy si kúpil jednu otrokyňu.
    <sup>
     [
     <a class="footnote" href="#ftn.id2505576" name="id2505576">
      41
     </a>
     ]
    </sup>
   </p>
   <p>
    Na konci apríla nasledujúceho roku znova sa začala vojna. Ruská armáda v máji prešla cez
         poľskú Ukrajinu. — Tu môj obrist, osobný môj nepriateľ, obviňoval ma, že som sa bez jeho
         vedomia vzdialil z tábora — hovorí Trenck. — Dal ma do áreštu a do pút. Pri tejto
         príležitosti som ho tak ubil, keď ma neprestával dráždiť a so mnou sa vadiť, že padol na
         zem a štrnásť dní trvalo, kým sa zotavil. Poľný maršal Műnnich dal vec vyšetrovať, ja som
         bol za nevinného uznaný a pre svoje zásluhy vo vojne s Tatármi na majora povýšený. Po
         viacerých pre nás šťastných bitkách prešla naša armáda cez Prut, zaujala Jassy, odkiaľ
         hospodár ušiel. Niektoré naše čaty zabiehali až po Fokšany a Bukurešť. Tu sme počuli, že
         Rakúsko uzavrelo s Turkami nečestný pokoj.
    <sup>
     [
     <a class="footnote" href="#ftn.id2505626" name="id2505626">
      42
     </a>
     ]
    </sup>
    My sme krajinu spustošili a vzali do otroctva stotisíc ľudí a množstvo dobytka.
         Každý dôstojník si vzal otrokov, koľko chcel, Trenck si vzal dve dievčatá, jednu Židovku a
         jednu Rumunku, takže mal teraz už tri otrokyne.
   </p>
   <p>
    Potom už nasledoval najstrašnejší Trenckov deň, ako sám vravieval. Slúžil v Orlovského
         dragúnskom regimente ako major. Na pochode sa povadil so svojím obristom Mayerom, ktorý ho
         obviňoval z nedbanlivosti v službe. Trenck vo svojej náruživosti hovoril urážlivo o panej
         obrista. Z toho povstala veľká nenávisť a zvada medzi nimi, až raz Trenck svojho obrista
         vyzauškoval. Nato ho generál Rumiancev dal zlapať a zatvoriť. Sám Műnnich, jeho doterajší
         ochranca, keď mu o tom priniesli správu, zvolal: — S týmto človekom nemožno ďalej vydržať,
         musíme ho do blázinca zatvoriť! — Vojenský súd ho odsúdil na smrť zastrelením. — 10.
         januára prišiel ku mne do žalára adjutant, — vraví Trenck. — Ja som práve bol chorý na
         zimnicu. Aj napriek tomu som musel ísť na sneh a ľad, kde ma obkolesilo vojsko. Prečítali
         mi ortieľ smrti a ja som mal byť zastrelený. Chceli mi oči zaviazať, ale ja som to
         nedovolil. To som však už dovoliť musel, že mi jeden poddôstojník podľa ruskej obyčaje
         pripäl kríž z bieleho papiera na ľavé prsia. Granátnici stáli už v pohotovosti strieľať.
         Vtom však pricválal zástavník a priniesol milosť od maršala. Jeho veľkodušnosti ďakoval som
         teda za život. Zato však bol som vylúčený z armády, odsúdený na šesť mesiacov na šiance a
         potom som mal byť vyvedený za hranicu. Odviedli ma do Kyjeva, kde som podplácaním získal
         aspoň toľko, že ma nezavreli spolu s kadejakou na Sibír odsúdenou háveďou, ale mi dali na
         bývanie osobitnú, zemou pokrytú kolibu. Tam som ochorel a žiadal som si kňaza spovedníka.
         Navštívil ma jeden františkán, misionár z Neapolu, zaujal sa za mňa pri generálke z
         Löwenthalu, pri ktorej bol spovedníkom, a tá sa za mňa prihovorila u maršala Műnnicha. Ten
         pri tej príležitosti vravel:
   </p>
   <p>
    — Trenck je bezuzdný človek, neraz som pri ňom zažmúril oko, no teraz som nútený za
         príklad iným prísne pokračovať proti nemu.
   </p>
   <p>
    Predsa však, napriek týmto tvrdým rečiam, dali mi dolu putá a držali ma na hlavnej
         strážnici. 3. februára, na deň narodenia cárovnej, bola u maršala veľká hostina, po ktorej
         sa maršal vybral na prechádzku a náhodou šiel popri hlavnej strážnici. Ja som sa pred ním
         hodil na kolená a zvolal som:
   </p>
   <p>
    — Pane! Milostivý pane, či sú to vaše rozkazy, aby cudzozemský gavalier, ktorý na česť
         do tejto krajiny prišiel a pretože si svoju česť chránil, má hanebne na šiancoch robotovať?
         Zmilujte sa nado mnou!
   </p>
   <p>
    Táto prosba ako aj obranný spis mali dobrý následok. Trenck dostal znova milosť a s
         vojenskou eskortou bol vyprevadený až na poľskú hranicu.
    <sup>
     [
     <a class="footnote" href="#ftn.id2505749" name="id2505749">
      43
     </a>
     ]
    </sup>
   </p>
   <p>
    V Európe panoval pokoj, len za oceánom, v Západnej Indii, Anglicko so Španielskom začali
         vojnu, keď španielski colníci anglickým pašovníkom poodrezávali uši. Preto kráľ Juraj II.
    <sup>
     [
     <a class="footnote" href="#ftn.id2505768" name="id2505768">
      44
     </a>
     ]
    </sup>
    vypravil flotu do Západnej Indie a rozkázal napadnúť španielske osady.
   </p>
   <p>
    V tomto čase zomrel cisár Karol VI. a prestol zaujala Mária Terézia. Hneď sa ukázalo,
         aká pravdivá bola výpoveď slávneho Eugena Savojského, že stotisíc ozbrojených mužov a plná
         pokladnica viac stoja ako stotisíc traktátov.
   </p>
   <p>
    Bavorsko povstalo najprv proti dedičke rakúskeho trónu, gróf Törring do šiestich hodín
         musel sa vzdialiť z Viedne a kyrysníkmi bol odprevadený za hranicu; avšak Perusa ako
         mimoriadny bavorský vyslanec zostal vo Viedni vybaviť politické otázky.
    <sup>
     [
     <a class="footnote" href="#ftn.id2505811" name="id2505811">
      45
     </a>
     ]
    </sup>
   </p>
   <p>
    Čoskoro nato prišli odpovede ostatných dvorov na notifikáciu cisárovnej a boli povážlivo
         nebezpečného obsahu.
   </p>
   <p>
    Filip V., kráľ španielsky,
    <sup>
     [
     <a class="footnote" href="#ftn.id2505829" name="id2505829">
      46
     </a>
     ]
    </sup>
    osoboval si právo na všetky krajiny Rakúska.
   </p>
   <p>
    Karol Emanuel, kráľ sardínsky,
    <sup>
     [
     <a class="footnote" href="#ftn.id2505854" name="id2505854">
      47
     </a>
     ]
    </sup>
    robil si nároky na kniežatstvo milánske.
   </p>
   <p>
    Ľudovít XV., kráľ francúzsky,
    <sup>
     [
     <a class="footnote" href="#ftn.id2505873" name="id2505873">
      48
     </a>
     ]
    </sup>
    stál na strane Bavorska a Španielska a chcel byť sudcom vo veci zmierenia, aby
         takým činom umožnil rozdelenie rakúskych krajín. Nastala vojna, najprv len diplomatická,
         perom a atramentom, v tichosti, ale každá mocnosť zbrojila a hotovila sa do vojny.
   </p>
   <p>
    Medzi viedenskými ministrami bol veľký poplach, malomyseľnosť a beznádejnosť. Štátny
         kancelár — minister vonkajších vecí gróf Sinzendorf
    <sup>
     [
     <a class="footnote" href="#ftn.id2505906" name="id2505906">
      49
     </a>
     ]
    </sup>
    bol natoľko zronený na duchu, ako čo by už bol videl nepriateľa opanovať Prahu,
         Linec, ba aj samu Viedeň.
   </p>
   <p>
    Proti tejto malomyseľnosti ministrov zaskvela sa mladá cisárovná obdivuhodnou
         odhodlanosťou a dôverou. Ona si dala od stavov holdovať vo Viedni, veľvojvodu svojho
         manžela menovala za spoluregenta, veľmajstra Zlatého rúna a oprávnila ho pri nemeckom bunde
         hlasovať menom českej koruny.
   </p>
   <p>
    Generálov Seckendorfa, Neipperga a Wallisa, ktorí boli ešte od tureckej vojny vo
         vyšetrovaní, rozkázala prepustiť na slobodu a pravotu proti nim zastaviť, ba sčiastky im aj
         nahradila ich predošlé vojenské hodnosti.
   </p>
   <p>
    Princa Karola Lotrinského menovala za generálneho poľného maršala a generála Pálffyho za
         komandanta v Čechách.
    <sup>
     [
     <a class="footnote" href="#ftn.id2505956" name="id2505956">
      50
     </a>
     ]
    </sup>
   </p>
   <p>
    Pritom zaviedla mnohé úpravy, mnohé zbytočné dvorské úrady zrušila a všade vyzývala k
         sporivosti. V štátnej pokladnici nebolo viac ako 87 000 ríšskych toliarov. Vojska bolo
         podľa výkazov najvyššej vojenskej dvorskej rady 135 000 mužov — na papieri, ale v
         skutočnosti len 68 000. A s touto armádou, s takou pokladnicou mala zahnať všetky
         nebezpečenstvá. Kam len oči obrátila, všade povstávali nepriatelia, ako keď sa približuje
         búrka a hrmí zďaleka. Každý len bojazlivo načúval, z ktorej strany najprv hrom udrie.
   </p>
   <p>
    Najodvážnejší a najnebezpečnejší sok cisárovnej sa dosiaľ ešte neukázal, ba vo Viedni ho
         dosiaľ ani len v podozrení nemali. Až keď ôsmy týždeň po Karolovej smrti doletela do Viedne
         ohromujúca správa: kráľ Fridrich Pruský vtrhol do Sliezska! Bolo to ako hrom z jasného
         neba.
   </p>
   <p>
    Fridrich II.
    <sup>
     [
     <a class="footnote" href="#ftn.id2506005" name="id2506005">
      51
     </a>
     ]
    </sup>
    zasadol na pruský trón 31. mája 1740, teda sotva päť mesiacov pred smrťou
         rakúskeho cisára Karola VI. Po otcovej smrti našiel bohatú štátnu pokladnicu a 76 000
         chlapov dobre vycvičeného vojska.
   </p>
   <p>
    Pred sto rokmi, roku 1619, pozostávala vojenská moc Brandenburgovcov z trinástich
         kompánií regulárneho vojska. Pred tridsiatimi rokmi, roku 1701, cisár Leopold Rakúsky
         použil svoje právo vymenovať kráľov a povýšil pruské vojvodstvo na kráľovstvo.
   </p>
   <p>
    Otec Fridricha II., Fridrich Viliam,
    <sup>
     [
     <a class="footnote" href="#ftn.id2578068" name="id2578068">
      52
     </a>
     ]
    </sup>
    bol múdry štátnik, hoci drsnej obyčaje, takže ho jeho vlastný švagor Juraj II.,
         anglický kráľ, rád posmešne prezýval len „strážmajstrom“, „kráľom hradských ciest“ a
         „ríšskym hlavným posýpačom“.
   </p>
   <p>
    Pravda, tento hlavný ríšsky „posýpač“ pri všetkom svojom čudáctve so svojou obrovskou
         gardou a večernými schôdzkami pri pive vedel piesočné divé pustatiny pretvoriť na úrodné
         polia, zakladať mestá a osady. Privolal početné rodiny Frankov a Švábov, prijal zo
         Salzburgu šestnásťtisíc vysťahovalcov, ktorých náboženský fanatizmus vyhnal z ich vlasti, a
         mnohých cudzozemcov prijal aj do civilnej aj do vojenskej služby.
   </p>
   <p>
    Fridrich II. si ľahko našiel príčinu vojny. Odvolával sa na staré, väčšinou neoprávnené
         nároky na jednotlivé čiastky Sliezska. Čas na vojnu s Austriou zdal sa mu teraz
         najpríhodnejší. Rakúsko sa po smrti cisára Karola ocitalo v poľutovaniahodnom stave. Štátna
         pokladnica bola prázdna, niektoré provincie, len nedávno od Turkov späť dobyté,
         schudobnené, v ostatných krajinách veľa nespokojnosti. Pevnosti v zlom stave, armáda
         rozptýlená od Brašova po Freiburg v Breisgaue, od Hlohova v Sliezsku
    <sup>
     [
     <a class="footnote" href="#ftn.id2578123" name="id2578123">
      53
     </a>
     ]
    </sup>
    až po Miláno. Okrem toho rakúski vojaci, i pechota, jazdectvo i delostrelectvo,
         boli veľmi zaostalé aj z ohľadu na manévrovanie, aj na paľbu. Všetko toto bolo Fridrichovi
         veľmi dobre známe a nadovšetko ešte, že pri tomto stave práve bola hlavou ríše žena, to ho
         hnalo možno do vojny.
   </p>
   <p>
    Svoj hlavný vojnový plán držal Fridrich v tajnosti. Niekoľko pochodov v tú stranu k Rýnu
         malo vzbudiť mienku, že mu ide o krajiny Jűlich a Berg.
    <sup>
     [
     <a class="footnote" href="#ftn.id2578181" name="id2578181">
      54
     </a>
     ]
    </sup>
    Ani najstarší z jeho generálov, princ z Dessau,
    <sup>
     [
     <a class="footnote" href="#ftn.id2578201" name="id2578201">
      55
     </a>
     ]
    </sup>
    nevedel, čo kráľ zamýšľa.
   </p>
   <p>
    Konečne spozoroval rakúsky vyslanec v Berlíne, že kráľ na sliezskych hraniciach
         zhromažďuje vojsko, a oznámil to do Viedne. Dostal však odtiaľ odpoveď, že tomuto chýru
         nechcú a nemôžu veriť. No keď i po druhýkrát opakoval svoju správu, poslali z Viedne
         druhého vyslanca, aby kráľove zámery dôkladne preskúmal. Fridrich sa najprv všelijako
         vyhováral, ale napokon vyslanca oficiálne upovedomil o svojom predsavzatí. Rakúsky generál
         Botta d’Adorno
    <sup>
     [
     <a class="footnote" href="#ftn.id2578236" name="id2578236">
      56
     </a>
     ]
    </sup>
    odhováral kráľa všemožne od vojny. Fridrich mu odsekol:
   </p>
   <p>
    — Všetko je už neskoro. Rubikon sme už prekročili!
   </p>
   <p>
    A tak sa aj stalo. Gróf Gotter
    <sup>
     [
     <a class="footnote" href="#ftn.id2578264" name="id2578264">
      57
     </a>
     ]
    </sup>
    bol už poslaný s rozkazmi ako mimoriadny vyslanec do Viedne. Prišiel sem 15.
         decembra, ale pruská armáda už 13. decembra bola prekročila hranice Sliezska.
   </p>
   <p>
    V ten večer po odchode rakúskeho generála Bottu bol veľký maškarný bál v berlínskom
         kráľovskom zámku. Kráľ sa zabával medzi veselými maskami, avšak o polnoci nepozorovane
         zmizol zo salónu a rýchlo sa ponáhľal k hraniciam Sliezska.
   </p>
   <p>
    *
   </p>
   <p>
    Keď prišla zvesť o vpáde Prusov do Sliezska, nastal všeobecný strach vo Viedni, lebo
         Rakúsko nebolo na vojnu pripravené a v samom Sliezsku nemalo viac ako tri batalióny a dve
         stotiny granátnikov. Armádu bolo treba vypraviť proti nepriateľovi uprostred zimy. Tá sa
         zhromažďovala na Morave a komando bolo zverené generálovi Neippergovi.
   </p>
   <p>
    Trenck sa v srdci radoval, že bude vojna, a akoby bol tušil, že aj on sa na nej
         zúčastní, lebo on bol človek, ktorý nemal rád pokoj, ale bitky a dobrodružstvá; rozkošami
         jeho života boli bravúry.
   </p>
   <p>
    Ale vojenská disciplína nebola mu po chuti. On rád rozkazoval, ale nerád poslúchal, a
         kto stál pod ním, musel byť jeho otrokom, pritom on sám sa nerád podrobil vyššej autorite.
         A práve preto, ako aj pre svoje trpké skúsenosti v ruskej armáde, váhal a nevedel, čo by
         mal robiť. Zdráhal sa ako dôstojník vstúpiť do vojska, keď už bol majorom v armáde maršala
         Műnnicha.
   </p>
   <p>
    Vtom prišiel lokaj od dvora a odovzdal Trenckovi biletu. Keď Trenck písmo prečítal,
         naradovaný povedal lokajovi: — Hneď prídem. — I obliekol na seba sviatočné šaty,
         premýšľajúc o svojom terajšom položení, o svojej pravote a o vojne.
   </p>
   <p>
    Princ Karol mu sprostredkoval nielen to dobrodenie, že počas svojej pravoty mohol zostať
         na slobode, ale aj to, že dostal audienciu u kráľovnej. Najal si teda koč a viezol sa do
         burgu, premýšľajúc, čo by mal kráľovnej povedať. I on i jeho pandúr pre obrovské postavy i
         pre divné uniformy budili všeobecný údiv. Aj zámocká garda pozerala s prekvapením na týchto
         dvoch Goliátov. Trenck vošiel do predsiene, kde dvaja gardisti držali stráž a veľa ľudí
         čakalo na audienciu, lebo Mária Terézia rada udeľovala audiencie, chcejúc všetko sama
         vidieť a počuť, čo ju urobilo populárnou. Každý, vracajúc sa z audiencie, prejavoval na
         tvári radosť a uveličenie.
   </p>
   <p>
    Konečne prišiel rad na Trencka. Ten vstúpil do sály s tlkotom srdca. Uprostred sály
         stála mladá dáma a vedľa nej naľavo, o krok nazad, mladý pán.
   </p>
   <p>
    Dáma bola vyššieho vzrastu ako obyčajné ženy, štíhlej, pôvabnej postavy, s bystrým
         zrakom, ale milostivým. V jej tvári sa zrkadlili cnosť, dobrota, veľkodušnosť a srdečnosť.
         Celá jej postava bola krásna, plná majestátu. To bola Mária Terézia. Šaty mala z čierneho
         zamatu. Pán po jej ľavom boku, sotva tridsaťdvaročný, príjemného zovňajšku, s plnou tvárou,
         vysokým čelom, postavy dosť vysokej, nosil sa jednoducho, bez všetkého skvostu, len golier
         mal štikovaný, šaty na spôsob francúzskeho kroja. Tento pán nič nehovoril, len so záujmom
         počúval kráľovnej reči. Bola to jeho Kráľovská Výsosť Franc Lotrinský,
    <sup>
     [
     <a class="footnote" href="#ftn.id2578422" name="id2578422">
      58
     </a>
     ]
    </sup>
    manžel Márie Terézie.
   </p>
   <p>
    Barón Trenck, vrhnúc sa na kolená pred kráľovnou, urobil hlavou poklonu.
   </p>
   <p>
    Mária Terézia dala mu rukou znak, aby vstal hore, a oslovila ho:
   </p>
   <p>
    — Vy ste barón Trenck?
   </p>
   <p>
    — Vášho Majestátu najvernejší poddaný.
   </p>
   <p>
    — Vy ste sa previnili.
   </p>
   <p>
    — Veličenstvo! Hlboké oľutovanie naplňuje moje srdce.
   </p>
   <p>
    — Nebude vám treba spáchaný čin ľutovať, keď sa odhodláte nikdy viac sa nepreviniť.
   </p>
   <p>
    — Veličenstvo, moja horlivosť ma tak ďaleko uchvátila…
   </p>
   <p>
    — Horlivosť schvaľujem, ale kto sa dá ďaleko uchvátiť, práve tak sa previní, ako aj ten,
         kto predčasne ustúpi. Môj panovnícky dom je aj tak ohrozený zlými nepriateľmi. Či mi chcete
         ešte aj s mojím priateľským susedom narobiť nepríjemnosti? Treba sa mierniť. Koľko máte
         rokov?
   </p>
   <p>
    — Ešte nie tridsať, Veličenstvo.
   </p>
   <p>
    — Ženatý?
   </p>
   <p>
    — Bol som.
   </p>
   <p>
    — Dietky?
   </p>
   <p>
    — Pomreli.
   </p>
   <p>
    — Skoro sa rozhodnete pre druhú manželku?
   </p>
   <p>
    Trenck nevedel, čo má na to odpovedať.
   </p>
   <p>
    — Vy sa musíte zase oženiť. Ja vám obstarám dobrú paniu.
   </p>
   <p>
    — Veličenstvo! Teraz práve nastal čas, v ktorom by som ja len tej navznešenejšej medzi
         všetkými paniami, najmilostivejšej kráľovnej mojej slúžiť si žiadal.
   </p>
   <p>
    — Vaša oddanosť môjmu panovníckemu domu sa mi páči. Hovorte, čo žiadate!
   </p>
   <p>
    — Jeden z nepriateľov Vášho Veličenstva sa opovážil do Sliezska vtrhnúť a Vášho
         Veličenstva krajinu ako aj verných poddaných s vojskom prepadnúť. Ja som previnilec a želal
         by som si Vaše Veličenstvo o svojej vernosti a oddanosti voči najvyššiemu cisárskemu trónu
         presvedčiť. Na tento cieľ chcel by som Vášmu Veličenstvu tisíc pandúrov postaviť, ktorých
         by som aj sám na svojich panstvách naverboval, na svoje trovy zbrojou a mundúrom zaopatril
         a ja sám proti nepriateľom Vášho Veličenstva do vojny viedol.
   </p>
   <p>
    Kráľovná chvíľu premýšľala, potom spokojne pokývala hlavou a vravela:
   </p>
   <p>
    — Placet!
    <sup>
     [
     <a class="footnote" href="#ftn.id2578567" name="id2578567">
      59
     </a>
     ]
    </sup>
    Vaša ponuka mi robí osobitné potešenie. Bude ma tešiť, keď počujem o vás a
         vašich pandúroch a o ich niektorých víťazstvách. Čím ste sa previnili, to buď zabudnuté.
         Rozkážem svojmu prezidentovi vojenskej dvorskej rady, aby vám doručil patent
         obriststrážmajstra. Keď svoje mužstvo budete mať pokope, dostavte sa sem, aby ste potom
         dostali ďalšie rozkazy.
   </p>
   <p>
    — Veličenstvo! — zvolal naradovaný Trenck a hodil sa zase na kolená, — túto milosť, keď
         bude treba, zaplatím svojím životom.
   </p>
   <p>
    — A kedyže sa mienite sem navrátiť?
   </p>
   <p>
    — Veličenstvo! Moja légia bude čoskoro pokope, lebo v mojej vlasti je veľa ľudí, ktorí
         sa tým previnili, že zlým ľuďom, ktorých som ja prenasledoval, poskytli prítulok a potom
         bojac sa pokuty, ušli do hôr. Počet týchto, nie natoľko zlých ako poblúdených ľudí, je
         značný. Keď mi teda Vaše Veličenstvo najmilostivejšie povolenie udeliť ráči pre týchto
         ľudí, keď vstúpia do mojej légie, generálny pardon vyhlásiť, tak bude počet v krátkom čase
         doplnený a ja mám nádej, že začiatkom apríla zase sa tu ustanovím.
   </p>
   <p>
    — Generálny pardon, placet. Ale len pre zavedených, aby ste mi nepriviedli nijakých
         zbojníkov a lotrov, to pre našu reputáciu v cudzozemsku. Či ste ma porozumeli? Tak dobre.
   </p>
   <p>
    Trenck odišiel z audiencie uveličený.
   </p>
   <p>
    Keď sadal do koča, vravel hrdo svojmu pandúrovi:
   </p>
   <p>
    — Ja som odteraz major a komandant légie pandúrov.
   </p>
   <p>
    *
   </p>
   <p>
    O niekoľko týždňov dostal Trenck dlho očakávané dokumenty, ako aj majorský patent,
         predpisy na ustanovenie čaty pandúrov a splnomocnenie na generálny pardon.
   </p>
   <p>
    V hostinci, kde bol Trenck ubytovaný, kázal svojmu pandúrovi chytro vziať a usporiadať
         všetku batožinu na odchod. Sám uradovaný nad takým obratom veci kázal pandúrovi spievať
         veselé národné piesne. Ten spieval, ako mu hrdlo stačilo.
   </p>
   <p>
    Vtom počul mocné klopanie na stenu susednej izby a mužský hlas:
   </p>
   <p>
    — Dočerta! Čo to za rev v susednej izbe!
   </p>
   <p>
    Trenck zavolal rýchlo:
   </p>
   <p>
    — A čo vás do toho, čo sa v mojej izbe deje!
   </p>
   <p>
    — Vy nie ste sám jediný hosť v tomto hostinci, — odvetil sused.
   </p>
   <p>
    — Ja môžem vo svojej izbe robiť, čo sa mi páči.
   </p>
   <p>
    — To neobstojí, lebo tak by ste mohli aj celý boží deň na trúbe trúbiť, čo by sa ani
         susedom ani samému hostinskému páčiť nemohlo.
   </p>
   <p>
    — A či viete, s kým máte robotu?
   </p>
   <p>
    — Mne je to jedno.
   </p>
   <p>
    — Ja som barón.
   </p>
   <p>
    — A moja rodina je tiež zemianska.
   </p>
   <p>
    — Ja som bol kapitánom.
   </p>
   <p>
    — A ja nadporučíkom!
   </p>
   <p>
    — V ruskej službe!
   </p>
   <p>
    — Tak ako aj ja!
   </p>
   <p>
    — Ja som teraz majorom Jej Veličenstva uhorskej kráľovnej!
   </p>
   <p>
    — Ja síce ešte nie som, ale mám nádej ním sa stať!
   </p>
   <p>
    — Ja som statkárom v Slavónii.
   </p>
   <p>
    — A hlava mojej rodiny bol grófom a pairom v Škótsku.
   </p>
   <p>
    — Ja sa volám Trenck.
   </p>
   <p>
    — A ja Laudon.
    <sup>
     [
     <a class="footnote" href="#ftn.id2578754" name="id2578754">
      60
     </a>
     ]
    </sup>
   </p>
   <p>
    Len čo Trenck počul toto meno, vbehol do susednej izby, volajúc s prekvapením:
   </p>
   <p>
    — Vy ste Ernest Gideon Laudon?
   </p>
   <p>
    — Ako vidíte, — odpovedal ten chladno.
   </p>
   <p>
    Laudon bol toho času mladý, asi dvadsaťpäťročný muž, strednej pevnej postavy, ale veľmi
         chudý, podlhovastej tváre, vlasy mal červenkasté, čelo široké, oči tmavopopolavé, s hustým
         obočím. Zdal sa byť vždy pohrúžený v hlbokých myšlienkach, jeho tvár mala výraz priamy,
         vážny a studený, nikdy sa nesmial, len veľmi zriedka usmieval.
   </p>
   <p>
    V tej chvíli, keď Trenck vkročil do jeho izby, sedel za stolom, chrbtom k stene, na
         ktorú predtým bol klopal. Pred ním na stole bola rozostretá mapa, ktorú študoval, vedľa nej
         stála misa s pečienkou a fľaša s vodou.
   </p>
   <p>
    Laudon ani nevstal, aby prichodiaceho privítal.
   </p>
   <p>
    — Či sa ešte rozpomínate na mňa? — začal Trenck.
   </p>
   <p>
    — Ja mám dobrú pamäť a ako pozorujem, vy ste ešte vždy excentrická hlava ako predtým.
   </p>
   <p>
    Trenck sa zasmial a odvetil:
   </p>
   <p>
    — A vy ste ešte vždy ten pošmúrny a na slovo skúpy Laudon. Vari študujete?
   </p>
   <p>
    — Zabávam sa.
   </p>
   <p>
    — Azda som vám na ťarchu?
   </p>
   <p>
    — Nie som nezdvorilý.
   </p>
   <p>
    — Zajtra ráno odcestujem, či vás smiem pozvať na spoločnú večeru?
   </p>
   <p>
    — Ja dnes neopustím svoju izbu.
   </p>
   <p>
    — Teda zostaneme tu a vypijeme spolu fľašku vína.
   </p>
   <p>
    — Ja pijem vodu.
   </p>
   <p>
    — Voda pre žaby! — I zavolal na svojho pandúra a rozkázal priniesť vína.
   </p>
   <p>
    — Tak ste vy tiež opustili ruskú službu? — spytoval sa Trenck.
   </p>
   <p>
    — Ja som za sedem rokov slúžil Rusom.
   </p>
   <p>
    — Kedy ste ako kadet vstúpili do služby?
   </p>
   <p>
    — Roku 1731. Najprv sme mašírovali do Poľskej na dvojnásobnú voľbu kráľa, potom k Rýnu
         ako pomocné vojsko proti Francúzom.
   </p>
   <p>
    — A napokon v preslávnej výprave proti Turkom pod maršalom Műnnichom, kde som aj ja bol.
         Tam sme sa častejšie vídali.
   </p>
   <p>
    — Ale sme do bližšej známosti nikdy neprišli.
   </p>
   <p>
    — Bo ste vy veľmi odpudzujúcej povahy, čo ma inak neodstrašuje, lebo aj za chladnou
         povahou môže stáť muž na pravom mieste.
   </p>
   <p>
    — Jedzte z tej pečienky, — povedal Laudon, — keďže ste mojím hosťom, nechcem, aby ste
         odišli lačný.
   </p>
   <p>
    — My sme spolu bojovali a môžeme spolu aj jesť, — vravel Trenck, čiahajúc do misy.
   </p>
   <p>
    — A vy ste udatne bojovali, to je pravda, — doložil Laudon.
   </p>
   <p>
    — Možno ešte spolu bojovať budeme.
   </p>
   <p>
    — Dosť možno.
   </p>
   <p>
    — Ale ako ste sa dostali do Viedne?
   </p>
   <p>
    — Pretože sa mi v Ruskej nepáčilo. Stala sa mi krivda. Hľadajúc pomoc, vybral som sa do
         Petrohradu, kde je dvorný maršal, gróf Löwenwald, mojím krajanom.
   </p>
   <p>
    — Teraz chápem, a tunajší generál Löwenwald je vlastný brat ruského maršala?
   </p>
   <p>
    — Tak je. Ja som sa v Petrohrade zoznámil s maršalovým sekretárom Hofstellerom, ten ma
         nahováral, aby som sa vybral do Viedne službu hľadať. Tak som teda kvitíroval a Hofsteller
         mi dal odporúčajúci list.
   </p>
   <p>
    — Teda ste prosto prišli do Viedne?
   </p>
   <p>
    — To nie. Najprv som sa zastavil v Berlíne, kde som našiel veľa bývalých ruských
         dôstojníkov. Tí ma nahovárali, aby som aj ja vstúpil do pruskej služby a sľubovali, že ma
         predstavia kráľovi. I stalo sa tak.
   </p>
   <p>
    — A ako vás prijal kráľ?
   </p>
   <p>
    — Najprv si ma poobzeral od hlavy po päty a potom, obrátiac sa k svojim adjutantom,
         vravel po francúzsky: „Tvár tohto človeka mi je protivná“, — rozprával Laudon mrzuto.
   </p>
   <p>
    — Dočerta! — rozsrdil sa Trenck, — to by mne Brandenburg nebol smel tak hovoriť!
   </p>
   <p>
    — Ja som po francúzsky nerozumel a len neskoršie mi to vysvetlili, — vravel Laudon,
         pokrčiac plecami. — Mne je to však vonkoncom jedno. Krásou človek neporazí nepriateľa.
   </p>
   <p>
    — Príhodu podobnú tejto vašej často mi rozprával môj starý otec. K Ľudovítovi XIV.
         prišiel raz malý človiečik v opátskom kepienku a prosil kráľa o prebendu. Kráľ mu ju
         odoprel. Malý opát prišiel po druhý raz a prihováral sa za kompániu dragúnov. Kráľ mu i to
         odoprel. Malý človiečik opustil Francúzsko, prišiel do Viedne a tu sa stal z neho veľký
         Eugen Savojský. Francúzi to mohli ľutovať, keď si pripomínali Höchstadt, Trevír, Oudenarde,
         Malplaquet. Ba či ste už dostali audienciu u cisárovnej?
   </p>
   <p>
    — Áno, — odvetil Laudon, — čakám kapitánsky patent.
   </p>
   <p>
    — Mne by bolo milé, keby ste sa dostali do môjho regimentu.
   </p>
   <p>
    — A kedy sa vrátite?
   </p>
   <p>
    — Najneskôr o šesť týždňov.
   </p>
   <p>
    — I s regimentom?
   </p>
   <p>
    — Áno.
   </p>
   <p>
    — Tak skoro?
   </p>
   <p>
    — Ja tých tisíc mužov pozbieram, o to sa nebojím.
   </p>
   <p>
    Po dlhšom rozhovore sa rozlúčili. Trenck sa tešil, že budú slúžiť, keď už nie v jednom
         regimente, tak aspoň v jednej armáde.
   </p>
   <p>
    O niekoľko týždňov Laudon naozaj dostal patent kapitána v Trenckovom regimente, ktorého
         blízky príchod mal očakávať vo Viedni.
   </p>
   <p>
    Stalo sa teda náhodou, čo si žiadal Trenck.
   </p>
   <p>
    *
   </p>
   <p>
    Postavenie pruského vyslanca grófa Gottera vo Viedni bolo veľmi ťažké. Mal vyjednávať s
         viedenskou vládou, no medzitým hranice kráľovnej jeho armáda bola už prekročila.
   </p>
   <p>
    Kráľ Fridrich sa osvedčoval, že je hotový zabezpečiť všetky dedičné krajiny cisárovnej
         Márie Terézie so všetkou svojou mocou; žiadal, aby sa uzavrel spolok s Ruskom, Anglickom a
         Holandskom. Sľuboval zaopatriť jej manželovi veľkokniežaťu nemeckú cisársku korunu a na
         podporu toho aj vojsko poslať. Napokon sľúbil vyplatiť aj dva milióny zlatých v hotovosti,
         ak mu kráľovná Mária Terézia odstúpi Dolné Sliezsko, na ktoré má vraj ozajstné právo. No
         zato žiadal ešte ako náhradu za svoje vojenské trovy a za nebezpečenstvo, ktorému by sa
         týmito svojimi záväzkami mal vystaviť, aj ostatné čiastky Sliezska. Neskoršie z týchto
         svojich požiadaviek spustil toľko, že sa uspokojil so samým Dolným Sliezskom. — Viedenskí
         ministri v strachu, že sa Rakúsko rozdrobí, radili kráľovnej tieto podmienky prijať. Lež
         Mária Terézia odhodlane odpovedala pruskému vyslancovi, že je ona ďaleko od toho, aby svoje
         panovanie začala rozkúskovaním svojho mocnárstva a že nechce a nemôže privoliť, aby bolo
         odtrhnuté celé Sliezsko a či len čiastka z neho. A prvou podmienkou vyrovnania vraj je to,
         aby pruský kráľ Sliezsko opustil.
   </p>
   <p>
    Ihneď po tomto osvedčení pruskí ministri, gróf Gotter, barón Lork a Kircheisen dostali
         rozkaz, aby Viedeň do štyridsiatich ôsmich hodín opustili.
   </p>
   <p>
    Tým sa vyjednávanie prerušilo.
   </p>
   <p>
    Fridrich postupoval v Sliezsku rýchlo napred, lebo rakúsky generál Brown
    <sup>
     [
     <a class="footnote" href="#ftn.id2579139" name="id2579139">
      61
     </a>
     ]
    </sup>
    nemal ani toľko vojska, aby mohol výdatne brániť pevnosti a českú hranicu.
   </p>
   <p>
    Rakúska vláda vydala síce rozkaz, aby sa všetky po krajinách roztratené vojská
         zhromaždili na Morave a postavili sa pod generálom Neippergom v Sliezsku proti Prusom.
         Počasie bolo však na to veľmi nepríhodné, cesty zlé, neprestajné dažde, takže mnohé rieky
         sa rozvodnili, čím sa pochod vojska veľmi sťažoval.
   </p>
   <p>
    Cez Viedeň deň čo deň prechádzali vojská rozmanitých zbraní.
   </p>
   <p>
    A v tomto tak povážlivom strachu a v zlom čase hlavné mesto aj všetky národy Rakúska
         prekvapila radostná správa, že dňa 13. marca 1741 porodila kráľovná princa, dediča koruny —
         neskoršieho cisára Jozefa II. Viedeň sa radovala a hneď nato večer osvetlením mesta a
         rozličnými transparentmi dala výraz svojmu oduševneniu. Medzi prípravami na vojnu
         predostrela kráľovná Mária Terézia žalobu pred ríšsky snem v Regensburgu.
    <sup>
     [
     <a class="footnote" href="#ftn.id2579195" name="id2579195">
      62
     </a>
     ]
    </sup>
    Kráľ Fridrich sa usiloval ospravedlniť sa tam pamätným spisom. Všetky tieto
         písomné škriepky však neviedli k cieľu, spornú vec mal rozhodnúť meč.
   </p>
   <p>
    Bolo to na začiatku apríla, keď sa vo Viedni rozniesol chýr, že sa k mestu približuje
         akási podivná čata ozbrojencov, aby sa tu predstavila Jej Veličenstvu kráľovnej a jeho
         Kráľovskej Výsosti veľkokniežaťu. Celé mesto bolo žiadostivé vidieť a obdivovať blížiacich
         sa ozbrojencov. A boli to naozaj obdivuhodní chlapi, tí pandúri. Postavy vysoké, väčšinou
         vyše šesť šúrkov, širokých pliec, v tvári odhodlanosť a neohrozenosť, v mohutných pästiach
         bujará sila — naozajstní obri. Tváre mali ošľahané vetrom, husté, dolu visiace fúzy, pozor
         divý, vyzývavý, srditý.
   </p>
   <p>
    Ich oblekom boli belasé nohavice na turecký spôsob, na nohách sandály, krátky
         vyšnurovaný dolomán z bieleho alebo sivého súkna s holým hrdlom, na hlave okrúhla čiapka
         bez strechy, fantasticky okrášlená, spod nej pletené vrkoče splývali dolu na plecia. Z
         pliec im visel chýrečný červený plášť s kapucňou, ktorú si v daždi a v zime mohli prehodiť
         na hlavu, takže vyzerali ako kapucíni a Francúzi ich neskoršie naozaj nazvali „červenými
         kapucínmi“. Za širokým červeným alebo belasým opaskom mal každý z nich handžár a dve
         pištole, cez široké plecia na kríž preložené dva čierne remene, na jednom z nich visel
         mešec s patrónmi, na druhom šabľa. Okrem toho mal každý z nich dlhú pušku. — Takto boli
         vystrojení obyčajní chlapi, a čo potom harambašovia, dôstojníci a ich komandant!
   </p>
   <p>
    Už sama Trenckova obrovská postava naplnila obdivom pozorovateľa. Aj on mal na nohách
         opánky, belasé široké nohavice na turecký spôsob, pod kolenami zviazané, čierny dolomán so
         širokými rukávmi, červený plášť, na hlave čiapku z červeného zamatu, čierno prámovanú, na
         ktorej sa ligotala zlatá kytajka, visiaca nabok.
   </p>
   <p>
    Aj on mal na prsiach krížom preložený čierny, striebrom vybíjaný remeň, z ktorého visela
         ťažká šabľa, aj za jeho širokým, drahým opaskom trčal handžár a dve pištole a povyše opaska
         na pravej strane ešte druhé dve pištole.
   </p>
   <p>
    Takto na čele svojich ozbrojencov na ohnivom koni jazdil komandant Trenck. Jeho tvár a
         jeho oči sa ligotali rozkošou, hrdosťou a odvahou.
   </p>
   <p>
    Za týmto neobyčajným vojskom šla aj neobyčajná banda. Jeden bil na veľký turecký bubon,
         druhý dva masingové taniere zrážal dovedna, tretí potriasal stromček s početnými visacími
         zvončekmi. Okrem toho ešte flauty a píšťaly. Takáto muzika bola predtým vo Viedni nevídaná
         a neslýchaná a len pri Turkoch v obyčaji. — Viedenčania boli vo vytržení.
   </p>
   <p>
    Jej Veličenstvo kráľovná, jeho Kráľovská Výsosť veľkoknieža v sprievode ministrov,
         generálov a dvorských hodnostárov prezerali toto vojsko na námestí zvanom Am Hof. Kráľovná
         vyslovila svoju spokojnosť a potešenie, čo Trenck oznámil svojim junákom, pričom im
         povedal, že budú ubytovaní u viedenských mešťanov, aby sa každý z nich zachoval poriadne,
         lebo každý priestupok bude prísne pokutovaný.
   </p>
   <p>
    Ako Trenck zhromaždil svojich pandúrov? Na všetkých jarmokoch, po mestách i dedinách
         oznamovali vrchnosti svetské a kňazstvo v kostoloch, že „Jej Veličenstvo kráľovná baróna
         Trencka za komandanta pluku dobrovoľníkov vymenovať ráčila a že sa na tento pluk verbovačka
         vypisuje“. Pritom sa oznamovali aj podmienky pre tých, ktorí by do toho pluku chceli
         vstúpiť. Okrem toho vyhlasoval sa generálny pardon pre tých, ktorí sa pre krádeže a
         zbojstvo dali na útek a ukrývali sa po horách, ale s tou podmienkou, že vstúpia do pluku
         Trenckových dobrovoľníkov.
   </p>
   <p>
    Verbovačky sa diali na všetkých stranách. Pri hudbe, speve, tanci, hodovaní a pijatike
         zvolávali Trenckovi verbovníci mladú junač pod jeho zástavy.
   </p>
   <p>
    Na stá junákov i mužov v strednom veku sa zhromaždilo a prijalo závdavky, ale prišiel aj
         nemalý počet kmínov, prenasledovaných vrchnosťou, ktorým sa predošlé previnenia mali
         odpustiť a zabudnúť.
   </p>
   <p>
    Každý zverbovaný muž dostal kyticu za klobúk z umelých kvetov a všetci získali meno
         „barónovci“, čiže barónovi junáci (takto sa vôbec potom volali regrúti v Slavónii).
   </p>
   <p>
    No ani takto ešte počet Trenckových pandúrov nebol úplný, a preto pomocou svojich už
         naverbovaných pandúrov nariadil všeobecný pohon na všetkých po horách sa ponevierajúcich
         zbehov a zlodejov medzi Sávou a Orlavou. Tak sa nalapalo do tristo chlapov, ktorí boli
         prinútení kapitulovať, ale s podmienkou, že vstúpia do Trenckovho pluku. Takto sa počet
         jeho zboru doplnil a bol to taký zbor vojska, ktorý bol vstave komandovať len Trenck. S
         týmto zborom prišiel teda do Viedne.
   </p>
   <p>
    Z Viedne sa hneď na druhý deň Trenckov zbor dal na pochod do Sliezska.
   </p>
   <p>
    Pravda, tento jeho zbor, tak napochytro pozháňaný a nevycvičený, nepoznal nijakú
         disciplínu, a tak ho Trenck cvičil za pochodu.
   </p>
   <p>
    Len čo sa pandúri dostali na hospodu, ani si neodpočinuli, a už museli zase so zborom
         von na otvorené pole na cvičenie. To sa im všetkým vonkoncom nepáčilo a najdivší z nich
         začali šomrať a potom, na svojich hospodách sa schodiac, hanobili svojho veliteľa; aby ich
         radšej viedol na nepriateľa a tam vraj ukážu, že vedia strieľať.
   </p>
   <p>
    Bývalý harambaša ich mocne pohuckával proti veliteľovi, že sa ho musia zbaviť, aby
         dostali iného.
   </p>
   <p>
    Druhého dňa okolo poludnia prišli na stanicu a tu sa im oznámil rozkaz, že o štvrtej
         hodine bude cvičenie v zbroji.
   </p>
   <p>
    Sprisahanci popozerali jeden na druhého potmehúdsky a s úsmevom.
   </p>
   <p>
    Nato sa im dalo bubnami a trúbami znamenie na vyrukovanie.
   </p>
   <p>
    Trenck vyviedol celý zbor za osadu na lúku a — ako vždy — sedel na koni a po boku jeho
         behúň, na posluhu.
   </p>
   <p>
    Cvičenie sa začalo; najprv rozličné hmaty s puškou, potom nabíjanie, mierenie a celý
         zbor počul rozkaz: Páľ!
   </p>
   <p>
    Streľba zahrmela a Trenckov kôň padol prestrelený, po jeho boku padol k zemi aj mŕtvy
         behúň. Trenck počul, ako okolo neho gule frčali, lebo celý jeden oddiel na neho pálil.
   </p>
   <p>
    Trenck sa v okamihu vydriapal spod koňa, vytiahol šabľu a ako rozzúrený tiger rútil sa
         na tento oddiel, volajúc:
   </p>
   <p>
    — Vy psi, prekliati zbojníci a buriči! Vy chcete svojho baťušku Trencka zabiť? Každý
         štvrtý chlap spomedzi vás príde o hlavu!
   </p>
   <p>
    Len čo vypovedal tento výrok, už aj zavolal: jeden, dva, tri, štyri, jeho šabľa sa
         zaligotala a hlava štvrtého pandúra sa gúľala k jeho nohám.
   </p>
   <p>
    A zase číta: jeden — dva — tri — štyri a hlava ôsmeho v rade leží na zemi.
   </p>
   <p>
    Trenck znova číta: jeden — dva — tri — štyri a zvrtne hlavu aj tretieho pandúra.
   </p>
   <p>
    Zhrozil sa nad tým celý zbor, a keď zase začínal čítať: jeden, vyskočil z radu harambaša
         proti Trenckovi s vytiahnutou šabľou, volajúc:
   </p>
   <p>
    — Čo to robíš, veď nevinných zabíjaš? Ja som bol ten, čo na teba strieľal! Teraz sa
         bráň, lebo si synom smrti!
   </p>
   <p>
    — Ty si to bol, diabol, zbojník! — zareval Trenck, — teraz poznáš Trencka. — Vtom šibne
         šabľou, rúbajúc proti harambašovi, ten však odrazil jeho úder a vyhol sa im viac ráz.
   </p>
   <p>
    Celý zbor pozeral na to, a nik sa nepohol Trenckovi na obranu.
   </p>
   <p>
    Vtom sa Trenck predklonil a vrazil meč harambašovi do brucha a potom mu zoťal hlavu.
   </p>
   <p>
    Len čo tohto dorúbal, už chcel zase ďalej pokračovať v exekúcii a zase ďalšiemu štvrtému
         zoťať hlavu. Vtom celý zbor zdvihol svoje pušky, každý natiahol kohútiky a namieril na
         neho.
   </p>
   <p>
    Trenck sa obzrie a vidí všeobecnú vzburu. Rozzúrený vrhne sa ako strela doprostred
         zboru, rúbe šabľou vpravo i vľavo a volá:
   </p>
   <p>
    — Rebélia!
   </p>
   <p>
    Zhrozilo sa všetko mužstvo, každý ako na rozkaz spustil koniec pušky k zemi, kričiac:
   </p>
   <p>
    — Ustaň, baťuška Trenck, ustaň!
   </p>
   <p>
    Trenck prestal. Pandúri, kľakajúc na kolená, volali:
   </p>
   <p>
    — Budeme ťa poslúchať!
   </p>
   <p>
    Trenck premeral všetkých očami a jeho čelo sa vyjasnilo. Nato pokojne očistil šabľu od
         krvi a zasunúc ju do pošvy, začal hovoriť:
   </p>
   <p>
    — Junáci! Vy ste dobrovoľne išli so mnou, ja som vám sľuboval korisť, ktorú nájdete v
         nepriateľskej krajine, ale len vtedy, keď zvíťazíte. Aby ste však víťaziť mohli, musíte sa
         cvičiť v zbrani, lebo ináčej ste stratení. Toto cvičenie sa vám nepáči, ani mne sa nepáči.
         Aj ja by som radšej poľoval a tancoval, ako sa v zbrani cvičil. Ale to musí byť, preto ja
         to robím. Podrobte sa tomu aj vy a získate si česť, slávu a korisť. Keď sa však
         nepodrobíte, potom pochodíte práve tak ako títo, ktorí tu ležia mŕtvi, ktorí nedostanú
         počestný pohreb, ale budú zahrabaní ako zločinci. To si zachovajte na všetky časy, ak
         počestnými pandúrmi zostať chcete, a nie podlými zlodejmi, buričmi, lotrami, rebelantmi a
         otrhancami. A teraz som zase váš baťuška Trenck.
   </p>
   <p>
    Po tejto reči šiel medzi svojich pandúrov a na znak zmierenia viacerých vyobjímal po
         bratsky. Potom vysadol na druhého koňa a s tureckou muzikou na čele svojho zboru vošiel do
         osady.
   </p>
   <p>
    Zastanúc pred krčmou, dal vygúlať niekoľko bočiek vína. Hudba hrala, pandúri tancovali,
         ako čo by sa nič nebolo prihodilo, ako čo by sa všetko bolo stalo v najlepšom poriadku.
   </p>
   <p>
    Od toho času si získal veľa vážnosti a úcty u svojich pandúrov, ktorí si pošuškávali, že
         ich veliteľa nedotkne sa ani meč ani guľa, že je nepremožiteľný. Druhého dňa išiel jeho
         zbor ďalej.
   </p>
   <p>
    *
   </p>
   <p>
    V tom čase generál Neipperg zhromaždil pri Olomouci
    <sup>
     [
     <a class="footnote" href="#ftn.id2504737" name="id2504737">
      63
     </a>
     ]
    </sup>
    armádu okolo tridsaťšesťtisíc mužov so šestnástimi delami, z ktorých ani jedno
         nebolo dvanásťfuntové, a pohol sa na konci marca vo dvoch kolónach cez snehom a ľadom
         pokryté vrchy k hranici Sliezska.
   </p>
   <p>
    Kráľ Fridrich v Sliezsku stále napredujúc, zaujímal jedno mesto za druhým a potom pri
         rieke Nise so Schwerinom
    <sup>
     [
     <a class="footnote" href="#ftn.id2580058" name="id2580058">
      64
     </a>
     ]
    </sup>
    a princom z Anhaltu
    <sup>
     [
     <a class="footnote" href="#ftn.id2580077" name="id2580077">
      65
     </a>
     ]
    </sup>
    sa spojac, pomýšľal na prechod cez Nisu.
   </p>
   <p>
    Neipperg mal v úmysle zaujať Olavu,
    <sup>
     [
     <a class="footnote" href="#ftn.id2580097" name="id2580097">
      66
     </a>
     ]
    </sup>
    kde mali Prusi mnohé delá a magazíny.
   </p>
   <p>
    Fridrichovo položenie bolo povážlivé, lebo jeho spojenie s jeho krajinami bolo
         pretrhnuté a znamenité pevnosti v rukách Rakúšanov. — Toto jeho položenie zhoršilo sa ešte
         tým, že nastala veľká snehová chumelica, takže celé toto okolie bolo pokryté snehom ako v
         zime. Týmito okolnosťami bol Fridrich donútený na bitku.
   </p>
   <p>
    10. apríla nastal jasný deň a Prusi sa pohli proti hlavnému rakúskemu stanu v Molvici.
    <sup>
     [
     <a class="footnote" href="#ftn.id2580132" name="id2580132">
      67
     </a>
     ]
    </sup>
   </p>
   <p>
    Rakúšania šli v štyroch kolónach nepriateľovi v ústrety, na poludnie stáli si obidve
         nepriateľské armády oproti.
   </p>
   <p>
    Pruské delostrelectvo začalo bitku o druhej hodine, a Rakúšania postupovali napred.
   </p>
   <p>
    Generál Römer na čele dragúnskych plukov Althan a Römer,
    <sup>
     [
     <a class="footnote" href="#ftn.id2580164" name="id2580164">
      68
     </a>
     ]
    </sup>
    ako aj Seherovských kyrysníkov, vrhol sa cvalom na predné krídlo Prusov,
         ktorých jazdectvo pod Schulenburgom
    <sup>
     [
     <a class="footnote" href="#ftn.id2580190" name="id2580190">
      69
     </a>
     ]
    </sup>
    neodolalo útoku, ale ustúpilo nazad k svojej pechote, za nimi v pätách
         Rakúšania. Nastal veľký zmätok, niekoľko kráľovských diel a šiatrov zaujali Rakúšania.
         Samému kráľovi hrozilo nebezpečenstvo, že padne do zajatia, ušiel teda na ľavé krídlo,
         ktorého veliteľom bol Schwerin. Ten nahovoril kráľa, aby sa vzdialil z nebezpečenstva a
         ponechal zakončiť bitku jemu.
   </p>
   <p>
    Nové napredovanie Rakúšanov pohlo sprvu sa zdráhajúceho kráľa prijať radu svojho
         generála.
   </p>
   <p>
    Sprevádzaný oddielom žandárov uháňal cvalom do Opolia,
    <sup>
     [
     <a class="footnote" href="#ftn.id2580222" name="id2580222">
      70
     </a>
     ]
    </sup>
    kam dorazil o polnoci. Tu sa však s hrôzou dozvedel, že mesto je obsadené
         rakúskymi husármi. A tak obrátil rýchlo koňa a utekal späť. Druhého dňa na poludnie, na pol
         ceste medzi Molvicou a Opolím, s podivením počul, že bitku pri Molvici vyhrali Prusi, lebo
         čo rakúska jazda pod generálom Römerom vyhrala, to Schwerinova pechota vydobyla zase späť.
   </p>
   <p>
    V tejto bitke padol generál Römer a viac generálov, ako Browne, Grűnne, Lentulus
    <sup>
     [
     <a class="footnote" href="#ftn.id2580256" name="id2580256">
      71
     </a>
     ]
    </sup>
    a ďalší, bolo ranených. Generál Neipperg sa nadarmo usiloval pristaviť svoju
         utekajúcu pechotu, všetko utekalo do Nisy.
   </p>
   <p>
    V tejto prvej rozhodnej bitke, ktorá trvala päť hodín, mali Rakúšania päťtisíc mŕtvych
         vojakov a tritisíc bolo ranených. Prusi mali tritisícpäťsto mŕtvych a štyritisíc ranených.
   </p>
   <p>
    Po bitke pri Molvici vzali Prusi Breh a pri Strelnej
    <sup>
     [
     <a class="footnote" href="#ftn.id2580299" name="id2580299">
      72
     </a>
     ]
    </sup>
    rozložili svoj tábor, odkiaľ mohli chrániť celé Dolné Sliezsko. Tu sa zdržali
         dva mesiace, aby doplnili svoju armádu.
   </p>
   <p>
    V tom čase, v polovici mája, dorazil Trenck so svojím zborom k armáde pri Nise.
    <sup>
     [
     <a class="footnote" href="#ftn.id2580329" name="id2580329">
      73
     </a>
     ]
    </sup>
   </p>
   <p>
    Jeho prijatie u komandujúceho generála nebolo vôbec priateľské, lebo Trenck, ktorý svoje
         vojenstvo bol začal v Pálffyho regimente ako kadet, pre svoje nesčíselné výčiny nebol v
         armáde neznámy. Okrem toho o jeho pandúroch šla popredku nepriaznivá zvesť. A ešte navyše
         boli slobodný zbor, a to sa protivilo riadnemu vojsku, takže od takéhoto zboru a pod takým
         komandom z ohľadu na poriadok a disciplínu sa očakávalo len to najhoršie.
   </p>
   <p>
    Okrem toho sa v tábore šírila aj tá mienka, že husári zapríčinili prehratú bitku pri
         Molvici, lebo že miesto manévrovania dali sa do rabovania kráľovho šiatra, kde rozobrali
         jeho cestovnú batožinu, čím nepriateľskej pechote umožnili napredovanie a úspechy. Pandúrov
         však pokladali všetci ešte za oveľa divších a na rabovanie náchylnejších, než boli husári,
         ktorí v každej bitke armádu znebezpečiť môžu.
   </p>
   <p>
    Táto zlá mienka o pandúroch sa čoskoro potvrdila. Trenck o niekoľko dní po príchode do
         tábora dostal rozkaz, aby so svojím zborom urobil výpad proti Strelave, kde táborili Prusi.
         Dal sa teda na pochod, napredujúc dve noci, a obsadil vrch Sobotku (Zobtenberg),
    <sup>
     [
     <a class="footnote" href="#ftn.id2580389" name="id2580389">
      74
     </a>
     ]
    </sup>
    aby nepriateľovi prerušil dovoz do jeho tábora. V krátkom čase padlo mu do rúk
         veľa vozov s potravinovými článkami a okrem toho do tristo roľníkov, ktorí na fúrikoch
         viezli Prusom potravu.
   </p>
   <p>
    Trenck im vzal všetko, čo viezli, a ako sám rozprával,
    <sup>
     [
     <a class="footnote" href="#ftn.id2580414" name="id2580414">
      75
     </a>
     ]
    </sup>
    dal chlapov riadne vypalicovať, a tak ich prepustil. Jeho pandúri zadržali tiež
         jeden voz s plátnom a štyroch kupcov z mesta Svidnice,
    <sup>
     [
     <a class="footnote" href="#ftn.id2580437" name="id2580437">
      76
     </a>
     ]
    </sup>
    ktorí to plátno dovážali do pruského tábora.
   </p>
   <p>
    Prusi také vyčíňanie nechceli strpieť, a preto sa v počte štyroch tisíc mužov vrhli na
         Trencka, ktorý sa pred nimi utiahol do hôr. V noci jeho pandúri, opojení ukoristenou
         pálenkou, zastrelili dvoch zajatých kupcov a tretieho poranili. Trenck síce hneď na druhý
         deň dal dvom hlavným previnilcom hlavy zoťať, zato však predsa len jeho nadovšetko
         obviňovali. Keď sa vrátil do Nisy, dal ho komandant predvolať a pridelil mu k boku do zboru
         istého baróna Menzela,
    <sup>
     [
     <a class="footnote" href="#ftn.id2580467" name="id2580467">
      77
     </a>
     ]
    </sup>
    ktorému — ako Trenck tvrdil — chcel ľstivo zveriť do rúk aj velenie nad
         pandúrmi. Z toho povstali medzi ním a komandantom škriepky, upodozrievania a napokon aj
         veľmi pohoršlivý výstup medzi poľným maršalom a Trenckom. Výsledkom bolo, že Trenck, ktorý
         sa Menzelovi naskrze nechcel podriadiť, bol uväznený. Menzel dostal velenie nad pandúrmi,
         lenže tí sa vzbúrili a za to štyridsať z nich bolo odsúdených na pevnosť Kladsko
    <sup>
     [
     <a class="footnote" href="#ftn.id2580509" name="id2580509">
      78
     </a>
     ]
    </sup>
    na roboty na šiancoch.
   </p>
   <p>
    Nový komandant Menzel podujal sa s pandúrmi na výpravu, chcejúc znepokojiť nepriateľa,
         ale tá sa skončila veľmi zle, so stratou dvadsiatich mŕtvych a tridsiatich šiestich
         ranených, z čoho povstala nová nespokojnosť medzi pandúrmi. Keď Trenck po piatich týždňoch
         bol z väzenia prepustený, pandúri sa znovu vzbúrili, takže maršal Neipperg bol donútený
         Trencka zase postaviť na čelo zboru. — Pod jeho velením dve nasledujúce výpravy boli
         úspešné, lebo ukoristili tridsaťštyri vozov s nepriateľskou batožinou, s tristo koňmi a
         ďalším.
   </p>
   <p>
    Aj napriek tomu všetkému Trenck nijako si nemohol nakloniť priazeň najvyššieho veliteľa,
         ktorý i jeho i celý zbor pandúrov nenávidel a nepriazeň jeho išla tak ďaleko, že vo svojich
         správach do Viedne sa o pandúroch a ich činoch vôbec nezmienil, nad čím sa tí tak
         nahnevali, že sa dohovorili vrátiť sa späť do svojej vlasti a k rodine.
   </p>
   <p>
    Na druhý deň ráno zostal Trenck sám, lebo všetci jeho pandúri boli za horami.
   </p>
   <p>
    Šírila sa domnienka, že Trenck vedel o úteku svojich pandúrov, ale že ich úmyselne
         nechcel zadržať len preto, aby neboli pod komandom jemu nepriateľského maršala.
   </p>
   <p>
    Na chýr, že jeho pandúri mali namierené na Viedeň, i on sadol do poštového koča,
         ponáhľajúc sa, aby ich predišiel, dočkal vo Viedni a podľa možnosti nahovoril, aby zotrvali
         pri ňom.
   </p>
   <p>
    Vo Viedni bol v tom čase veľký strach. Až dosiaľ vojsko cisárovnej stálo len proti
         jednému nepriateľovi, Fridrichovi, ale teraz vypovedal jej vojnu aj bavorský kurfirst Karol
         Albrecht.
   </p>
   <p>
    Dňa 31. júla obsadili Bavori Pasov,
    <sup>
     [
     <a class="footnote" href="#ftn.id2580600" name="id2580600">
      79
     </a>
     ]
    </sup>
    kľúč Dunaja, a v tom istom čase dvadsaťpäťtisíc Francúzov pohlo sa od Rýna k
         Lechu a Innu. Tí nosili bavorské kokardy na znak toho, že sú ich spojencami.
   </p>
   <p>
    Podľa zmluvy uzavretej v Nimfenburgu
    <sup>
     [
     <a class="footnote" href="#ftn.id2580625" name="id2580625">
      80
     </a>
     ]
    </sup>
    medzi nepriateľmi Rakúska malo Francúzsko získať Holandsko a Španielom malo
         pripadnúť Lombardsko. Karol Albrecht Bavorský mal sa stať nemeckým cisárom a získať Čechy,
         Tirolsko, krajiny nad Enžou a Breisgau. Fridrich August, kráľ saský a poľský,
    <sup>
     [
     <a class="footnote" href="#ftn.id2580654" name="id2580654">
      81
     </a>
     ]
    </sup>
    chcel sa uspokojiť s Moravou a čiastkou Sliezska, totiž Opavou, Tešínom a
         Krnovom. Ostatné Sliezsko malo pripadnúť pruskému kráľovi ako ovocie jeho doterajších
         víťazstiev. Na tento spôsob Márii Terézii podľa uzavretia dohody s protivníkmi už len
         Toskánsko a Taliansko, Uhorsko a krajiny pod Enžou a Dolné Rakúsy mali ostať.
   </p>
   <p>
    Postupujúci Bavori už 15. augusta zaujali Linec,
    <sup>
     [
     <a class="footnote" href="#ftn.id2580684" name="id2580684">
      82
     </a>
     ]
    </sup>
    kde si Karol Albrecht ako rakúsky arciknieža dal holdovať, a len čo k nemu
         došli prvé oddiely francúzskej armády, vypravil predvoj dolu Dunajom, hroziac zaujať
         Viedeň. Vo Viedni sa zdesili blízkeho obsadenia. Manželky arcikniežat, štátna pokladnica,
         archívy boli odvezené do Grácu
    <sup>
     [
     <a class="footnote" href="#ftn.id2580714" name="id2580714">
      83
     </a>
     ]
    </sup>
    na zámok, mnohí sa rozutekali do Uhorska, do Štajerska a Korutánska.
   </p>
   <p>
    Neohrozený Khevenhűller, predtým gubernátor Slavónie, stal sa teraz komandantom vo
         Viedni. Arzenál a zbrojnica boli teraz zaopatrené muníciou hlavne z Uhorska, pevnostné múry
         boli opravené a vojsko zhromaždené z rozličných strán bolo ubytované na glasii
    <sup>
     [
     <a class="footnote" href="#ftn.id2580741" name="id2580741">
      84
     </a>
     ]
    </sup>
    a v predmestiach.
   </p>
   <p>
    Verbunky sa robili všade, mužstvo sa zvolávalo do zbrane. Univerzita, kráľovská akadémia
         krásneho umenia vztýčili zástavy, volajúc svojich členov a podriadených na obranu vlasti,
         zriadil sa zbor strelcov, mestská garda ako riadne vojsko dostávala žold, všetko
         meštianstvo, podelené na stotiny, cvičilo sa v zbrani.
   </p>
   <p>
    Medzi Novou bránou a Červenou vežou bolo niekoľko domov zbúraných, Dunaj zavretý tak, že
         sa preplaviť mohlo len na člnku. Z okolia Viedne ustavične dovážali potravinové články a
         hovädá, aby nepadli nepriateľovi za korisť. Áno, hovorilo sa, že všetky predmestia Viedne
         majú byť spálené.
   </p>
   <p>
    Pálffy sa so svojím malým húfom stiahol späť na Sieghardskirchen a Niederberg, a to bez
         súrnej potreby, ako sa mrzute vyslovil Khevenhűller, takže bavorskí a francúzski dragúni už
         mohli vidieť viedenské veže; áno, jeden bavorský trubač sa opovážil vyzývať Viedeň, aby sa
         vzdala.
   </p>
   <p>
    Práve v tomto čase došiel Trenck k Viedni a tu dohonil svojich pandúrov. Z nich jedna
         čiastka sa ponáhľala rovno do Uhorska, druhá časť, do tristo chlapov, vracala sa cez
         Viedeň. Keď pandúri zočili svojho veliteľa, náramne sa radovali. Trenck vstúpil medzi nich,
         držal k nim reč, v ktorej opisoval nebezpečenstvo kráľovnej a ubezpečoval ich, že už viac
         nebudú pod velením im nepriateľského generála, lebo že tu rozkazuje ich bývalý krajinský
         správca a obľúbený Khevenhűller, ktorý si aj ich zásluhy ináč vážiť bude ako Neipperg atď.
         Aby jeho reč mala väčšiu váhu, dal im hneď načapovať súdok vína, a keď sa dobre napili,
         volali:
   </p>
   <p>
    — Živio, baťuška Trenck!
   </p>
   <p>
    Khevenhűller nebol Trenckovi nepriaznivý, jednako však pandúrov nepustil do mesta, ale
         zveril im obranu Táborského mosta.
   </p>
   <p>
    *
   </p>
   <p>
    Mária Terézia ani v ten čas, keď bolo najväčšie nebezpečenstvo, nestrácala neohrozenú
         myseľ a nádeje. Pruské predvoje dobiehali až po Stockerau, Bavori a Francúzi ležali táborom
         v Mölku a anglický vyslanec lord Hyndfort
    <sup>
     [
     <a class="footnote" href="#ftn.id2580854" name="id2580854">
      85
     </a>
     ]
    </sup>
    aj teraz ako predtým nadarmo sa usiloval sprostredkovať pokoj.
   </p>
   <p>
    Udatnosť a rozvaha Márie Terézie rástli spolu s nebezpečenstvom. Uhorské stavy boli už
         14. mája pozvané na diétu do Bratislavy.
    <sup>
     [
     <a class="footnote" href="#ftn.id2580878" name="id2580878">
      86
     </a>
     ]
    </sup>
   </p>
   <p>
    11. septembra — tri dni po holdovaní Karolovi Albrechtovi v Linci — prihodila sa v
         Bratislave na diéte oná pamätná príhoda, ktorá bola potom viac ráz zvečnená v slove, v
         obraze a v kameni, hoci aj básnicky okrášlená: Mária Terézia na uhorskej diéte.
   </p>
   <p>
    V čase najväčšieho nebezpečenstva uzavrela kráľovná uhorskú insurekciu
    <sup>
     [
     <a class="footnote" href="#ftn.id2580912" name="id2580912">
      87
     </a>
     ]
    </sup>
    zvolať do zbrane, preto prišla do Bratislavy, aby stavom predložila kráľovské
         propozície. V uvedený deň o jedenástej hodine predpoludním vstúpila do Kráľovského zámku a
         sadla si na trón. Jej mladosť a krása ako aj skvostný odev prekvapili a očarili všetkých.
         Uhorský kancelár začal rečniť v mene kráľovnej a v krátkosti opísal nebezpečenstvo ríše aj
         žiadosť kráľovnej.
   </p>
   <p>
    Prímas krajiny nato odpovedal v mene stavov, že kráľovstvo uhorské všetko možné podujme,
         aby prispelo Jej Veličenstvu na pomoc a obránilo ju proti všetkým nepriateľom.
   </p>
   <p>
    Nato sa ujala reči sama Mária Terézia. Všetci načúvali jej slová s tichou, napnutou
         pozornosťou. — Naše smutné položenie, — tak začala, — je takého spôsobu, že ho stavom
         zamlčať nemôžeme. Ide tu o zachovanie uhorského kráľovstva, posvätnej koruny, našej osoby a
         našich dietok. Od všetkých opustená utiekam sa jedine k starozdedenej cnosti Uhrov. Vašej
         vernosti zdôverujem seba i dietky naše. V terajšom nebezpečenstve musí sa bez meškania
         pomyslieť na pomoc a siahnuť po meči, aby nepriatelia naši a našej ríše boli zahnaní späť.
         My pevne veríme, že stavy, podľa ich lásky a vernosti, aj radou aj skutkom nám budú
         nápomocné. — Vážne a naliehavo začala kráľovná svoju reč, ako žena a matka, ale so zápalom.
         Začala rečniť s prenikavou dôverou a silou svojej očarujúcej krásy, ale keď spomenula svoje
         dietky, nemohla sa ďalej zdržať sĺz a v plači sotva bola vstave ukončiť svoju reč.
   </p>
   <p>
    Veľa prítomných velikášov zaplakalo s ňou a celým priestranstvom zaznelo ako vlnobitie:
   </p>
   <p>
    — Moriemur pro rege nostro Maria Teresia!
   </p>
   <p>
    Hneď nato v tejto sesii uzavreli stavy insurekciu. 20. septembra bol vymenovaný
         arciknieža za spoluregenta Uhorska a 21. zložil prísahu, pri ktorej bol prítomný aj
         arciknieža Jozef,
    <sup>
     [
     <a class="footnote" href="#ftn.id2581002" name="id2581002">
      88
     </a>
     ]
    </sup>
    toho času majúci sedem mesiacov, so svojou varovkyňou. A keď po zloženej
         prísahe arcikniežaťa stavy volali „vivat“, zodvihla pestúnka korunného princa hore, takže
         ho všetci mohli vidieť a aj jemu prevolávať opätovné „vivat“.
   </p>
   <p>
    Bolo to na nepochopenie, ale šťastím pre Rakúsko, ako jeho nepriatelia svoje výhody zle
         využívali a čas márnili polovičatosťami a nerozhodnosťou, takže napríklad hlavná armáda
         bavorsko-francúzska devätnásť dní potrebovala na pochod z Ensu do Ibbsu.
    <sup>
     [
     <a class="footnote" href="#ftn.id2581038" name="id2581038">
      89
     </a>
     ]
    </sup>
    A keď ani Karol Albrecht Viedeň nezaujal, Mária Terézia bola zachránená.
   </p>
   <p>
    4. novembra pohla sa bavorsko-francúzska armáda do českej krajiny. Kurfirst sa totiž
         veľmi obával, aby ho azda jeho švagor Fridrich August alebo pruský kráľ nepredišli a Čechy
         nezaujali.
   </p>
   <p>
    Vo Viedni úzkostlivo pozorovali každý pohyb nepriateľa. Len čo sa dozvedeli o nových
         pohyboch nepriateľa, hneď sa voľnejšie cítili, lebo keď nepriateľ vyprázdnil Austriu, tým
         sa zmenšilo aj nebezpečenstvo pre Viedeň.
   </p>
   <p>
    Aby sa však veliteľ Khevenhűller o pohyboch nepriateľa lepšie poučil, rozkázal
         Trenckovi, aby sa pohol so svojimi pandúrmi a pozoroval pohyby Bavorov. A tak Trenck s
         tristo pandúrmi, medzi ktorými boli aj jágri na koňoch, rýchlym pochodom sa ponáhľal k
         Lincu.
   </p>
   <p>
    Dve hodiny pred Lincom pri Sternberku natrafil v nočnom čase na nepriateľský tábor,
         počítajúci pätnásťtisíc mužov. Ukryl sa v lese. Druhého dňa ráno videl, ako sa nepriateľská
         armáda dala na pochod. Nemohol sa však zdržať, aby štyridsať husárov, ktorí sa akiste boli
         oneskorili v Sternberku, uprostred námestia nenapadol a sčiastky nepobil, sčiastky
         nerozohnal.
   </p>
   <p>
    Nato sa predral k Dunaju, kde sa mu pošťastilo zaujať päť veľkých, senom a ovsom
         zaťažených lodí, určených pre bavorskú armádu, a poslať do Viedne.
   </p>
   <p>
    Khevenhűller očakával posily z Talianska, aby sa tiež mohol postaviť do poľa.
   </p>
   <p>
    Medzitým kurfirst bavorský pomocou maršala Belleisla
    <sup>
     [
     <a class="footnote" href="#ftn.id2581124" name="id2581124">
      90
     </a>
     ]
    </sup>
    vybojoval Prahu, slabo bránenú staručkým generálom Ogilvom.
    <sup>
     [
     <a class="footnote" href="#ftn.id2581146" name="id2581146">
      91
     </a>
     ]
    </sup>
    Veľkoknieža Franc nadarmo sa namáhal vydobyť mesto späť.
   </p>
   <p>
    7. decembra bol Karol Albrecht vyhlásený v Prahe za českého kráľa a kráľ pruský dobyl
         pomocou princa z Anhaltu Kladsko a pomocou generála Schwerina Olomouc.
   </p>
   <p>
    V tom smutnom položení písala Mária Terézia svojej svokre:
   </p>
   <p>
    — Ani neviem, či mi zostane jedno mesto, v ktorom by som mohla zľahnúť.
   </p>
   <p>
    Medzitým dochádzali posily z Uhorska. V Čechách prevzal komando princ Karol od
         veľkokniežaťa a Khevenhűller vytiahol do poľa v polovici decembra. Jeho úmyslom bolo
         očistiť Austriu od nepriateľa a napadnúť Bavorsko.
   </p>
   <p>
    Poľný maršal Khevenhűller s tridsiatimi tisícami mužov na troch rozličných miestach
         napadol nepriateľa, a to pri Linci, pri Ense a pri Steine.
    <sup>
     [
     <a class="footnote" href="#ftn.id2581204" name="id2581204">
      92
     </a>
     ]
    </sup>
    Cez rieku Ens dal postaviť tri mosty a Trenck dostal rozkaz napadnúť pevnosť
         Stein, ktorú bránil generál Minucci s tromi tisícami mužov pechoty a šesťsto jazdcami.
         Trenck so šabľou v ruke napadol nepriateľa, ktorý aj ustupoval nazad, ale keď videl, že na
         neho doráža len hŕstka pandúrov, zastal. Trenck, keď sa jeho husári proti takej presile
         nechceli biť, stiahol sa späť, vedúc so sebou štyridsaťpäť zajatých.
   </p>
   <p>
    Nato rozkázal maršal Trenckovi, aby zaujal priesmyky pri Klause, Windischgartene a Spitale,
    <sup>
     [
     <a class="footnote" href="#ftn.id2581234" name="id2581234">
      93
     </a>
     ]
    </sup>
    čo on aj veľmi obratne a šťastlivo urobil. Pri Klause na stráži stojaceho
         prvého muža sám vlastnoručne z vysokej skaly do priepasti zhodil a posádku ubezpečoval, že
         ich armáda je úplne zničená, čomu aj uverili a poddali sa, takže Trenck pri tejto
         príležitosti ukoristil päť diel, veľa zbroje a munície a zajal dvadsaťdva oficierov a
         šesťstošesťdesiatštyri mužov.
   </p>
   <p>
    Pri dobývaní Linca bol Trenckov zbor nasadený na vrchu Kalvária, odkiaľ na nepriateľov,
         ktorí pod týmže vrchom v predmestí šiance vyhadzovali, dal skaly spúšťať, ktoré aj
         nejedného Francúza pochovali. Nato pri všeobecnom útoku vrhli sa pandúri na francúzskych
         granátnikov, ktorých aj z troch palisád vytlačili a zaujali kláštor uršuliniek, kde sa
         ubytovali. Linec, strašlivo dostrieľaný, bol vydobytý.
   </p>
   <p>
    Trenckovi pritom guľa ľahko zranila líce.
   </p>
   <p>
    Po dvojdňovom odpočinku dostal Trenck rozkaz, aby sa ponáhľal za generálom Bärnklauom a
         k nemu sa pridružil. Zbor pandúrov bol už vtedy stenčený na dvesto chlapov. V tom čase bolo
         napadlo veľa snehu a cesty boli neschodné. Preto pandúri po okolitých osadách za nočného
         času zrekvirovali osemsto sánok so záprahom, čím sa stalo, že armáda rýchlo postupujúc
         napred, dorazila do Schärdingu,
    <sup>
     [
     <a class="footnote" href="#ftn.id2581295" name="id2581295">
      94
     </a>
     ]
    </sup>
    kde Bärnklau bavorského generála Törringa na hlavu porazil. Trenck prišiel
         neskoro po bitke, dostal však rozkaz, aby hneď postupoval na Baltlingen a pozoroval rieku Isar.
    <sup>
     [
     <a class="footnote" href="#ftn.id2581311" name="id2581311">
      95
     </a>
     ]
    </sup>
   </p>
   <p>
    Pandúrov už vtedy predchádzal nepriaznivý chýr, lebo nepoznali hranice mocnárstva, a tak
         koristili rovnako v Linci ako aj na Isare a s ukoristeným veľmi zle gazdovali. Mešťania v
         Baltlingene na chýr, že sa blížia pandúri, veľmi rýchlo rozobrali mosty na rieke Isar, aby
         sa pred nimi zachránili. V meste bola aj malá bavorská posádka.
   </p>
   <p>
    Trenck, postaviac pandúrov do zálohy, rozkázal dovedna zviazať šesť hrubých dosák.
   </p>
   <p>
    Na druhej strane rieky stáli ozbrojení mešťania, ktorí držali stráž a dávali pozor, čo
         sa deje na druhej strane.
   </p>
   <p>
    Trenck, zakrútený do svojho veneciánskeho mornárskeho kepeňa, zahodil si kapucňu na
         hlavu, takže vyzeral zďaleka ako kapucínsky mních.
   </p>
   <p>
    — Pochválen buď Pán Ježiš Kristus, — privolal mešťanom na druhej strane.
   </p>
   <p>
    — Až na veky amen, — odpovedali tí dobromyseľne.
   </p>
   <p>
    — Či by chudobný kňaz nemohol k vám prísť?
   </p>
   <p>
    — My sme rozobrali most, — odpovedali oni.
   </p>
   <p>
    — A prečo ste to urobili, poctiví mešťania?
   </p>
   <p>
    — Lebo prídu pandúri, — znela odpoveď.
   </p>
   <p>
    — Ó biedni, zaslepení kresťania! — tak začal kázeň vlk v ovčej koži. — Prečo sami
         privolávate nešťastie na vaše nábožné, ale ako v Písme svätom stojí, preveľmi sprostučké
         hlavy! Či si myslíte, že ste tým prekazili pandúrom priechod cez rieku, keď ste most
         rozobrali? Ó, veľmi ctení mešťania, vy ste na veľkom omyle, ktorý pre vás, pre vaše ženy a
         ach, aj pre vaše dietky prinesie záhubu. Boli síce raz pohanskí židia, ktorí sa ponosovali
         na to, že voda nemá brvná, ale ja hovorím, že pre pandúrov každá voda, a tak aj vaša rieka
         Isar, má brvná, po ktorých oni prebehnú ako mačky po streche, vlámu sa do vášho mestečka a
         zapríčinia vám i vašim milým veľké nešťastie. Preto prijmite dobrú radu chudobného
         služobníka božieho, napravte vaše mosty, nestavajte sa pandúrom na odpor, ale sa utiahnite
         do vašich príbytkov a počastujte pandúrov ako najlepšie môžete a obdarujte ich, lebo ich
         pomste nikto neodolá a v ich hneve všetko musí vziať skazu, vrátane vášho mesta
         Baltlingenu.
   </p>
   <p>
    Mešťania s hrôzou počúvali túto kázeň a bojazlivo hľadeli jeden na druhého. Tu jeden z
         nich sa ozval takto:
   </p>
   <p>
    — Velebný otče! My sme sa naozaj ťažko museli previniť, že Hospodin tento pohanský ľud
         poslal na nás. Vy nás odrádzate od každého odporu, a to by naozaj bolo dobré, keby sme mali
         do činenia s veľkodušným nepriateľom, ale je to zberba kmínov, zlodejov a lotrov, počnúc od
         prvého, ktorý na ich čele stojí, až do posledného chlapa.
   </p>
   <p>
    Trenck, hoci nahnevaný nad touto rečou, predsa sa premohol, zostal dôsledným svojmu
         zástoju a vravel:
   </p>
   <p>
    — Pravda, všetko je pravda, ale vám predsa nezostane nič iné urobiť.
   </p>
   <p>
    — A ja viem, čo mám urobiť, — ozval sa ten istý mešťan. — Pôjdem do Straubingu a budem
         žiadať posilu.
   </p>
   <p>
    — Žehnaj ťa boh, verný synu, — odvetil Trenck. — Ba ako ťa volajú, udatný mešťan?
   </p>
   <p>
    — Štefan Griesinger, materialista.
   </p>
   <p>
    Trenck si to meno dobre zapamätal a neprestal aj ďalej upomínať mešťanov, aby sa
         dobrovoľne poddali a pandúrov k hnevu nedráždili.
   </p>
   <p>
    Počas tohto rozhovoru, ktorý Trenck úmyselne preťahoval, preplavili sa hore vyššie dvaja
         odvážni pandúri na šiestich pevne spolu zviazaných brvnách cez rieku, ukradli od mlyna čln
         z druhej strany a priviezli ho k svojim. Tam ihneď poskákalo dvadsaťpäť pandúrov do člna a
         s veľkým krikom plavili sa na protiľahlý breh. Ostatní pandúri začali páliť na mešťanov
         strážiacich breh, takže sa tí so strachom rozutekali. Tým získali pandúri čas a mohli most
         natoľko poopravovať, že všetci prešli po ňom na druhú stranu a potom celou silou udreli na
         mesto. Malá posádka ušla zavčasu, mešťania sa poskrývali, kde ktorý mohol, a rada
         lžikapucína im veľmi draho padla.
   </p>
   <p>
    — Kde býva Štefan Griesinger? — spytoval sa Trenck, jazdiac ulicou.
   </p>
   <p>
    Ukázali mu jeho dom a sklep. Jeho majiteľ bol naozaj bežal do Straubingu po pomoc. To
         ešte väčšmi nahnevalo Trencka. Volal:
   </p>
   <p>
    — Bavorský pes, lotor, naučím ťa mojich chlapov haniť a po pomoc bežať! Dietky, —
         oslovil pandúrov, — tento dom a sklep vám dávam za plen, berte si, čo v ňom nájdete.
   </p>
   <p>
    O pol hodiny bolo všetko vyprázdnené a Griesingerovi ostali len holé múry.
   </p>
   <p>
    — Ten lotor bude na mňa pamätať, kým žiť bude, — vravel Trenck. Nato na celé okolie za
         Isarom uložil kontribúciu a vrátil sa zase do Baltlingu, kde sa pandúri štyri dni hostili,
         jedli, pili, a tak sa pohli zase napred.
   </p>
   <p>
    Trenck si umienil prejsť aj do Falcka a aj tu zanechať pamiatku po pandúroch, ako to
         urobil na Isare.
   </p>
   <p>
    Pri Deggendorfe
    <sup>
     [
     <a class="footnote" href="#ftn.id2581547" name="id2581547">
      96
     </a>
     ]
    </sup>
    deň predtým zastrelili Bavori dvoch husárov. Trenck sa teda pohol, vezmúc so
         sebou dva vozy a jednu loď, pretože aj tam bol most rozobratý, a umienil si Deggendorf
         zaujať.
   </p>
   <p>
    Z jeho mužstva štyridsať chlapov prišlo až po rozobratý most a začalo tuhú streľbu proti
         bavorským strelcom a vojakom rozostaveným na protiľahlej strane. Počas streľby, asi hodinu
         cesty povyše mesta, spustil loď na rieku a s celou svojou čatou sa nalodil. Bolo to 20.
         januára 1742. Zima sa bola zostrila a po rieke sa hnali kryhy ľadu. Plavba sa diala za
         mraku a bola nebezpečná, ale sa predsa len podarila. Práve keď sa zotmilo, Trenck so svojou
         čatou vystúpil na druhý breh a nastúpil pochod proti mestu.
   </p>
   <p>
    Vpredu šla turecká muzika, za ňou na koni sám veliteľ Trenck, za ním jeho pandúri v
         červených kapucniach a každý s horiacou fakľou v ruke, napokon celý rad vozov zaťažený
         korisťou pandúrov.
   </p>
   <p>
    Parlamentári vyzvali mešťanov, aby sa dobrovoľne poddali, vyhrážajúc sa im ohňom a
         mečom, ak by sa chceli protiviť. Nato sa mestskí strelci a vojaci rozutekali do lesa a
         Trenck zaujal mesto. Falcku uložil kontribúciu.
   </p>
   <p>
    *
   </p>
   <p>
    V Deggendorfe sa zaľúbil Trenck do dcéry bavorského dôstojníka, ktorý bojoval pod svojím
         kurfirstom v Čechách. Bolo sa obávať jeho násilia proti dievčine. Keď jej hrozilo najväčšie
         nebezpečenstvo, Ernest Gideon Laudon, ktorý v tom čase slúžil v Trenckovom zbore, dal radu
         panne Johane, aby ako námesačníčka v noci vyšla na strechu a na nej sa trocha poprechodila.
         I tak sa stalo. Ľudí sa poschodilo na ulici, pozerajúc na to. Trencka zobudil jeho sluha,
         aj ten sa s úžasom prizeral na toto divadlo, a akože bol človek bez všetkého náboženstva,
         tak sa ho zmocnila poverčivosť a od strachu sa triasol pred mátohami a strigami. Dievča sa
         mu pri všetkej kráse od toho času zbridilo, ale jeho poctivosť bola zachránená. Neskoršie,
         keď sa Trenck dozvedel, že tento kúsok mu vykonal Laudon, zanevrel na neho veľkou
         nenávisťou.
   </p>
   <p>
    Po desiatich dňoch dostal rozkaz mašírovať na Landshut.
    <sup>
     [
     <a class="footnote" href="#ftn.id2581644" name="id2581644">
      97
     </a>
     ]
    </sup>
    Generál gróf Törring prešiel pri Neustadte so štyrmi tisícami Bavorov cez Dunaj
         a postavil sa pri Mainburgu.
   </p>
   <p>
    Gróf Bärnklau
    <sup>
     [
     <a class="footnote" href="#ftn.id2581663" name="id2581663">
      98
     </a>
     ]
    </sup>
    išiel mu s dvoma tisícami jazdcov a s Trenckovými pandúrmi v ústrety, chcejúc
         ho stadiaľ vytlačiť. Trenck oddal komando svojmu najstaršiemu kapitánovi a sám prevzal
         vodcovstvo predvoja, pozostávajúceho z tridsiatich husárov. Tuhou zimou donútený natiahol
         si na hlavu svoju mornársku kapucňu, a aby celkom tak vyzeral ako duchovná osoba, vypýtal
         si kríž od vojenského pátra z husárskeho regimentu Rudolfa Pálffyho a zavesil si ho na
         hrdlo len tak — zo žartu, ako sa sám bol vyslovil.
   </p>
   <p>
    Po osemnásťhodinovom nepretržitom pochode natrafili na dvesto nepriateľských dragúnov
         pod vodcovstvom grófa Sessela.
   </p>
   <p>
    Trenck ich napadol zboku a zajal štyroch dôstojníkov i grófa Sessela. Nato sa hneď dal
         prenasledovať utekajúcich dragúnov len s ôsmimi husármi, lebo ostatní neboli vstave tak
         rýchlo s ním jazdiť, niekoľkých dorúbal, ostatných zajal. Törringovskú stotinu, ktorá sa
         bola utiahla neďaleko Mainburgu do istého panského dvora, prepadol v noci a tiež sčiastky
         dorúbal, sčiastky zajal, a tak sa o polnoci vrátil ku generálovi Bärnklauovi.
   </p>
   <p>
    Trenckovi však nestačilo, že zajal grófa Sessela, chcel dostať aj celú jeho batožinu.
         Odložiac teda svoj oblek, vzal na seba zelený jágerský odev a príduc ku gazdinej, pri
         ktorej bol gróf Sessel na hospode, vzal ju nabok, šepkajúc jej do ucha:
   </p>
   <p>
    — Aby ste ma nezradili, drahá gazdinka. Ja som jáger grófa Sessela, tí prekliati
         Rakúšania nám zakúrili horúco, všetkých nás rozprášili a rozohnali na všetky strany.
   </p>
   <p>
    Gazdiná, križujúc sa, hovorila šeptom:
   </p>
   <p>
    — Ani nie je div, keď sami ich kňazi pomáhali im našich rúbať. Ja sama som na vlastné
         oči videla jedného kapucínskeho mnícha, ako sa na koni cvalom hnal za našimi a svojimi
         posvätenými rukami päť dragúnov dorúbal. O milý Pane Ježišu Kriste! Kapucínsky mních na
         koni, a päť dragúnov!
   </p>
   <p>
    Nato Trenck:
   </p>
   <p>
    — Ach, to je niečo neslýchané! Môj dobrý pán gróf Sessel je zajatý a celú jeho batožinu
         už akiste vzal čert, lebo útek bol taký rýchly, že nikto ani nepomyslel niečo so sebou
         vziať.
   </p>
   <p>
    Gazdinka, usmievajúc sa, pritiahla obrovského chlapa k sebe a tajomne mu šepkala do
         ucha:
   </p>
   <p>
    — Všetka jeho batožina je naložená na ťažnom voze, ktorý, pokiaľ ho tí prekliati pandúri
         ešte azda nenašli, stojí skrytý za našou šopou.
   </p>
   <p>
    Trenck sa hneď dal k tomu miestu zaviesť, a keď sa presvedčil, že voz s nákladom naozaj
         stojí tam, zvolal:
   </p>
   <p>
    — Ten voz aj s celým jeho nákladom náleží mne, tí prekliati pandúri ho našli. Ja som
         Trenck!
   </p>
   <p>
    Gazdinka sa na tie slová zľakla, ani čo by sám pekelný čert bol pred ňou stál. Trenck si
         bohatú korisť prisvojil.
   </p>
   <p>
    Bavorský generál Törring sa so zvyškom svojho mužstva utiahol za Dunaj, Rakúšania
         obsadili Landshut.
   </p>
   <p>
    Trenck bol vyslaný proti Straubingu a vyzval túto pevnosť, aby sa poddala. Keďže
         nedosiahol cieľ, zajal z mestskej glasie desať vozov s proviantom. — Keď sa vrátil do
         tábora, čakalo ho tam veľmi nemilé prekvapenie. Veľa ľudí totiž prišlo k veliteľovi žalovať
         sa na Trencka a jeho ľudí za rabovačku a medzi nimi aj Štefan Griesinger, kupec z
         Baltlingenu.
   </p>
   <p>
    Trenck sa darmo vyhováral mnohými rečami, lebo podľa výroku generála Bärnklaua musel
         poškodeným platiť náhradu. Z nich sám Griesinger dostal za svoj vyrabovaný dom a sklep
         osemsto zlatých náhrady.
   </p>
   <p>
    Trenck sa zlostil, hrešil, preklínal, nepovážiac, že on túto pokutu z koristi Bavorov
         platí. — 26. marca pohol sa so svojou čatou, aby dobyl Reichenhall.
    <sup>
     [
     <a class="footnote" href="#ftn.id2581838" name="id2581838">
      99
     </a>
     ]
    </sup>
    29. marca o piatej hodine večer začal dobývať mesto a v kováčskej vyhni pri
         samých mestských hradbách zaujal prvé miesto.
   </p>
   <p>
    Veliteľom mesta Reichenhall bol obrist Mercy,
    <sup>
     [
     <a class="footnote" href="#ftn.id2581860" name="id2581860">
      100
     </a>
     ]
    </sup>
    ktorý mal pod sebou tristo mužov riadneho vojska a sedemsto jágrov. Po
         jednomesačnom obliehaní však kapituloval, takže Trenck celú posádku zajal a ukoristil tam
         soli v cene 300 000 zlatých, ktorú si, pravda, nenechal pre seba.
   </p>
   <p>
    Medzi kapitulačnými podmienkami, ktoré uzavrel istý rakúsky generál, stálo aj to, že ani
         jeden pandúr do mesta nohou vkročiť nesmie, a to Trencka náramne zlostilo.
   </p>
   <p>
    Dobytím Reichenhallu získal si Trenck zase temer stratenú priazeň Khevenhűllerovu, ktorá
         sa ešte väčšmi upevnila, keď sa mu podarilo premôcť a rozprášiť tisícdvesto bavorských
         jágrov, ktorí sa boli zhromaždili pri Isare, skadiaľ Rakúšanov znepokojovali, ukoristili
         povoz generála Herbersteina
    <sup>
     [
     <a class="footnote" href="#ftn.id2581902" name="id2581902">
      101
     </a>
     ]
    </sup>
    a jemu na pätnásť tisíc zlatých škody narobili.
   </p>
   <p>
    Nato bol Trenck vyslaný zozbierať kontribúciu v celom okolí, brandšacovať mestá a osady.
         Toto podujatie ho naozaj nemohlo urobiť obľúbeným u Bavorov. Jeho vojenské šťastie viedlo
         ho až po Mníchov,
    <sup>
     [
     <a class="footnote" href="#ftn.id2581930" name="id2581930">
      102
     </a>
     ]
    </sup>
    čo sa prihodilo takto:
   </p>
   <p>
    Barón Menzel, predtým Trenckovi generálom Neippergom daný kontrolór, vyslaný bol princom
         Karolom, komandantom severnej armády, aby vybojoval hlavné mesto Mníchov s piatimi tisícami
         mužov. Nato jeden generál s dvoma tisícami mužov posádky zanechaný bol tam ako komandant,
         ostatné vojsko odtiahlo nazad k armáde. Hneď nato doletel chýr, že sa dvadsaťšesťtisíc
         Francúzov pod kniežaťom Harcourtom
    <sup>
     [
     <a class="footnote" href="#ftn.id2581961" name="id2581961">
      103
     </a>
     ]
    </sup>
    ponáhľa cez Horné Falcko na pomoc Bavorom, z ktorých štyritisíc bolo vyslaných
         na Mníchov, aby Rakúšanov odtiaľ vyhnali.
   </p>
   <p>
    Komandant v Mníchove, len čo sa o tom dopočul, hneď vytiahol s rakúskym vojskom,
         mysliac, že sa mesto s takou malou silou nie je vstave udržať.
   </p>
   <p>
    Poľný maršal Khevenhűller sa nad tým veľmi rozhneval a vydal rozkaz generálovi
         Bärnklauovi, aby napochytro Mníchov s piatimi tisícami mužov znova obsadil, skôr ako by ta
         mohli dôjsť Francúzi.
   </p>
   <p>
    K tejto výprave sa pridal aj Trenck so svojimi sto šesťdesiatimi štyrmi pandúrmi.
   </p>
   <p>
    Rakúšania sa dostali o tri dni skôr ako Francúzi k hlavnému mestu Bavorska. Ale mešťania
         Mníchova, dozvediac sa o blízkom príchode Francúzov, ozbrojili sa a postavili sa Rakúšanom
         na odpor, zatarasili brány mesta, mosty na rieke Isar rozobrali, na násypy vytiahli
         tridsaťšesť diel, ktoré pri minulom dobytí mesta pred Rakúšanmi boli do zeme zahrabali.
   </p>
   <p>
    Trenck so svojím napredujúcim predvojom musel celý deň a celú noc čakať, kým došiel
         Bärnklau s celým svojím vojom. Zavčas rána začal sa útok na rozobraté mosty. Medzi paľbou z
         dvoch diel, ktoré Bavori Rakúšanom do boku postavili, a za tuhej streľby početných jágrov,
         postavili sa dosky na prechod ľahkého vojska. Najprv pandúri, granátnici a tesári
         poprebiehali po ľahkých doskách na druhú stranu, a len keď sa dohotovili pevné mosty,
         prešlo aj celé vojsko.
   </p>
   <p>
    Len čo prešiel Trenck s pandúrmi, ihneď obsadil predmestie zvané „das Löchel“. — Osem
         jágrov, ktorí streľbou z jedného domu narobili Rakúšanom veľa škody, pandúri prepadli a s
         ich vodcom dorúbali. Aby sa však mohli dostať do mesta, vlámal sa Trenck so svojimi bránou
         do kurfirstovej záhrady a ponáhľal sa k druhej bráne. Rozkázal vylámať aj tú, aby sa tak
         mohol dostať k mestským múrom. Bavori strieľali proti nemu kartáčmi a osem pandúrov
         usmrtili. Nato opäť zatvorili bránu a Trenck sa ponáhľal napravo pozdĺž múru cez rajtšúlu
         kurfirstovu, stadiaľ na násyp a obsadil jeden dom, stojaci práve oproti Burgu.
   </p>
   <p>
    Mosty, ktoré viedli k zámku, boli síce vytiahnuté, ale cez tú úzku a málo vody majúcu
         priekopu viedol chodník, ktorým by pandúri mohli veľmi ľahko prejsť a oblokom, náhodou
         otvoreným v spodnej časti zámku, dostať sa do zámku, a tak zaujať nielen zámok, ale aj
         samotné mesto. Pretože takto nebolo možné zachrániť zámok pred rabovaním, Trenck podal
         generálovi správu o stave veci.
   </p>
   <p>
    Bärnklau ihneď prišiel a požiadal majora, aby ďalej nič nepodujímal. Nato dal zatrúbiť a
         vyzval mesto, aby sa poddalo.
   </p>
   <p>
    Mesto chcelo kapitulovať. Mešťanosta a senátori prišli ku generálovi Bärnklauovi.
   </p>
   <p>
    V tom čase, kým pred bránou vyjednávali s generálom o podmienkach kapitulácie, Trenck —
         pretože za senátormi zabudli zatvoriť bránu alebo to pokladali za zbytočnú vec — so svojimi
         pandúrmi za tureckej muziky vtiahol do mesta.
   </p>
   <p>
    *
   </p>
   <p>
    Rakúska posádka zase celý mesiac držala vo svojej moci hlavné mesto Bavorska. Tak ako
         všade v čas pokoja, zažil Trenck aj tu ľúbostné dobrodružstvo. — Býval u bohatého kupca,
         ktorý mal peknú dcéru, a do tej sa veliteľ pandúrov zaľúbil. Kupec, chcejúc sa ho zbaviť,
         dal ho inde na hospodu, musel mu však ešte aj platiť desať zlatých denne. No keď sa
         Francúzi približovali k hlavnému mestu s väčšou silou ako predtým, rakúska posádka opustila
         Mníchov a pridružila sa k hlavnej armáde pri Vilshofene.
    <sup>
     [
     <a class="footnote" href="#ftn.id2582113" name="id2582113">
      104
     </a>
     ]
    </sup>
   </p>
   <p>
    Trenck na pochode s pandúrmi, asi štyri míle od Mníchova, dostal sa na hospodu k
         bohatému Bavorovi, ktorý ho do domu svojho prijal veľmi vľúdne a pohostinne, tešiac sa, že
         má vodcu pandúrov za hosťa. Tu sa Trenck náhodou dozvedel, že jeho hostiteľ je švagrom jeho
         úhlavného nepriateľa, audítora v Osieku, Sazzenthala. To Trencka náramne popudilo k hnevu a
         hneď vravel:
   </p>
   <p>
    — Ten istý Sazzenthal pred siedmimi rokmi zdvihol proti mne pravotu a ja som
         tisícsedemsto zlatých pokuty platiť musel. Teraz teda oni ako jeho švagor mne túto sumu aj
         s prichodiacimi úrokmi za neho platiť musia.
   </p>
   <p>
    Darmo sa hostiteľ vyhováral a prosil, darmo plakala jeho manželka a deti, on sa
         vyhrážal, že mu hneď dá vyplatiť sto palíc. A keď zahvízdnutím na prstoch privolal do izby
         aj troch pandúrov, vtedy domáci pán z bočnej izby doniesol a vyrátal Trenckovi päťsto
         dukátov. Trenck sa s tým uspokojil a bol zase vľúdny, akoby sa nič nebolo prihodilo.
   </p>
   <p>
    Na druhý deň na radosť hostiteľa odišiel Trenck s pandúrmi k hlavnej armáde, ktorá
         medzitým postavila pri Vilshofene dva mosty cez Dunaj.
   </p>
   <p>
    Nepriateľ stál pri Ambergu
    <sup>
     [
     <a class="footnote" href="#ftn.id2582172" name="id2582172">
      105
     </a>
     ]
    </sup>
    a odtiaľ tiahol na Deggendorf, až sa napokon utáboril pri Niederalteichu
    <sup>
     [
     <a class="footnote" href="#ftn.id2582187" name="id2582187">
      106
     </a>
     ]
    </sup>
    v počte dvanásťtisíc mužov.
   </p>
   <p>
    Keď Trenck medzitým zajal nepriateľovi niekoľko vozov s proviantom a dobyl zámok Winzer,
         to — podľa jeho udania — vzbudilo proti nemu žiarlivosť generála Bärnklaua, takže sa spolu
         povadili. Generál urazil majora a ten žaloval na neho u poľného maršala.
   </p>
   <p>
    Maršal utíšil zúriaceho Trencka a dal na posilu pandúrov päťsto dobrovoľníkov z
         regimentu Andrassyho a Forgácha,
    <sup>
     [
     <a class="footnote" href="#ftn.id2582221" name="id2582221">
      107
     </a>
     ]
    </sup>
    k tomu štyri dvanásťfuntové delá a dva mažiare s príkazom, aby vybojoval zámok Diesenstein.
    <sup>
     [
     <a class="footnote" href="#ftn.id2582256" name="id2582256">
      108
     </a>
     ]
    </sup>
   </p>
   <p>
    Trenck nastúpil pochod 20. júla.
   </p>
   <p>
    Posádka menovaného zámku sa skladala z jágrov, ktorí stadiaľ napádali Rakúšanov, robili
         im mnohé škody a zajatých usmrcovali krutým a neľudským spôsobom. Komandantmi zámku boli
         obrist Drackler a barón Schrenck.
   </p>
   <p>
    22. júla nočnou hodinou obkľúčili pandúri zámok a pretrhli všetko jeho spojenie s
         vonkajším svetom. Nato v noci 23. júla rozostavil Trenck delá. Dve z nich postavil v
         blízkom pivovare, cez múr ktorého dal prebiť strelné diery proti zámku. Druhé dve ako
         batériu na jednom návrší, na sto krokov od zámku, dal kryť násypom, aby sa dalo páliť na
         vyššiu a slabšiu časť zámku.
   </p>
   <p>
    Keď sa posádka na vyzvanie nechcela poddať, začala sa hrubá paľba, ku ktorej sa
         nasledujúceho dňa pripojili spoza návršia vzdialeného stopäťdesiat krokov ešte aj dva
         mažiare.
   </p>
   <p>
    Otvor do zámku bol čoskoro vystrieľaný. Nato obľahnutí urobili výpad, chcejúc sa prebiť
         cez uzavreté kolo, lež s krvavými hlavami boli zahnaní naspäť do zámku.
   </p>
   <p>
    Hneď nato na zámocké hradby vystrčili bielu zástavu, a tak streľba stíchla.
   </p>
   <p>
    Obaja komandanti sa zjavili pri vystrieľanom otvore a žiadali uzavrieť písomnú
         kapituláciu.
   </p>
   <p>
    — Nijakú kapituláciu, — odvetil Trenck, — lež poddanie sa na diškréciu.
    <sup>
     [
     <a class="footnote" href="#ftn.id2582332" name="id2582332">
      109
     </a>
     ]
    </sup>
   </p>
   <p>
    Na to pristali s podmienkou, že im nebudú siahať na životy.
   </p>
   <p>
    — Život im buď darovaný, — vravel Trenck, — lež budú celý svoj život v Uhrách šiance
         kopať, a to všetci bez výnimky. — I na to napokon pristali.
   </p>
   <p>
    A tak Trenck zaujal zámok a stodeväťdesiattri jágrov, štyria dôstojníci, obidvaja
         komandanti a vojenský páter padli do zajatia.
   </p>
   <p>
    Rozveselení pandúri s tureckou muzikou vtiahli do zámku. Trenck odobral muníciu a
         potravinové články. Pri tejto práci veliteľa pandúrov vyrušil jeden z jeho dôstojníkov,
         odvolávajúc ho nabok a oznamujúc mu, že akýsi bavorský jáger by si žiadal s ním rozprávať
         vo vážnej veci medzi štyrmi očami.
   </p>
   <p>
    Trenck kázal toho človeka priviesť pred seba.
   </p>
   <p>
    Keď boli sami, začal Bavor hovoriť:
   </p>
   <p>
    — Pán major! Oni ma odsúdili v Uhrách celý život šiance kopať; ak mi však v tejto chvíli
         darujú slobodu, tak im oznámim tajomstvo, ktoré je hodné dvadsaťtisíc zlatých.
   </p>
   <p>
    Len čo Trenck počul o dvadsiatich tisícoch, hneď bol hotový uzavrieť zmluvu a o krátku
         chvíľu dostal zajatec slobodu. Hneď nato zase prišiel Trenck k zajatým komandantom, aby
         pokračoval v prieskume zámku. Keď už po všetkých izbách, povalách a magazínoch boli
         pochodili, prišli do pivnice.
   </p>
   <p>
    Barón Schrenck musel Trenckovi ukázať všetky miestnosti.
   </p>
   <p>
    I padla mu do očí jedna temná chodba.
   </p>
   <p>
    — Čo to za diera? — spýtal sa Trenck.
   </p>
   <p>
    — To je podzemný priechod k oným okrúhlym vežičkám, ktoré sú vystavané uprostred zámku z
         tesaných kameňov.
   </p>
   <p>
    — Je tu veľmi chladno, dajte mi pohár piva, — rozkázal Trenck.
   </p>
   <p>
    Keď pivo vypil, ostrým zrakom prezeral všetko, podišiel niekoľko krokov napred a zvolal:
   </p>
   <p>
    — Ha! Čo je toto tu? — a ukázal na jedny slamou opletené dvere, ktoré viedli dolu do
         ešte hlbšej jamy.
   </p>
   <p>
    Pri tejto otázke sa barón Schrenck zdesil a zmätený odpovedal:
   </p>
   <p>
    — To je žalár.
   </p>
   <p>
    Trenck zbadal zmätenosť zajatého i meral ho divým zrakom, mysliac si, že ten jáger
         predsa pravdu hovoril a barón Schrenck je lotor.
   </p>
   <p>
    — Teda je tam žalár? — spytuje sa ďalej.
   </p>
   <p>
    — Áno, žalár, — odpovedá Schrenck.
   </p>
   <p>
    — Azda sú v ňom zajatí Rakúšania?
   </p>
   <p>
    — Nie, je prázdny.
   </p>
   <p>
    — Uvidíme.
   </p>
   <p>
    Dal otvoriť dvere a vo vzdialenosti asi štyridsiatich krokov bolo vidieť päť súdkov.
   </p>
   <p>
    Trenckovi zaplesalo srdce, lebo myslel, že onen strelec predsa len povedal pravdu a v
         tých súdkoch musia byť dukáty, ktoré barón Schrenck zakopal.
   </p>
   <p>
    A obrátiac sa zase k zajatému komandantovi, s posmechom vravel:
   </p>
   <p>
    — Čo je v tých súdkoch?
   </p>
   <p>
    Schrenck sa ešte väčšmi zmiatol a ubezpečoval, že on nič nevie.
   </p>
   <p>
    — Dobre, teda pri svetle prekutáme. Prineste svetlo.
   </p>
   <p>
    I priniesli mu horiacu bôrovú fakľu.
   </p>
   <p>
    Trenck sa nahol s fakľou dolu, hľadajúc dychtivo dukáty. Našiel však len prázdne
         poprevracané súdky a medzi nimi rozhádzané patróny, z ktorých niektoré boli aj rozrezané.
   </p>
   <p>
    V tejto strašnej chvíli sa spamätal a zvolal:
   </p>
   <p>
    — Som oklamaný! — a urobiac skok nazad, doložil ešte: — Tam dolu je pušný prach.
   </p>
   <p>
    Už nestačil dopovedať, keď nastal výbuch a buchot taký strašný, akoby tisíc hromov bolo
         udrelo a svet sa rúcal. Celá strecha okrúhlej veže na dvore zámku vyletela do povetria.
         Celý zámok bol v tej chvíli akoby do ohnivého oblaku zaobalený a švábľové pary prenikali
         všade. Trenck, tým strašlivým výstrelom vyhodený von dvermi, padol tvárou na zem, no hneď v
         podivnej duchaprítomnosti sa nadvihol a vyskočil druhými dvermi na dvor. Vtom vybúšili
         plameňom, nevedno akou náhodou, i jeho pušné rohy, ktoré nosieval pri sebe v mešci. S
         popálenou tvárou a rukami, vlasmi na hlave až do kože obhorenými, celý jeho odev v plameni,
         tak bežal pandúrsky veliteľ, v plameni zahalený, von z tohto osudného priestoru, kričiac na
         mužstvo:
   </p>
   <p>
    — Junáci, pomôžte, zachráňte svojho baťka!
   </p>
   <p>
    Ale mužstvo ako pred čertom dalo sa na útek, lebo si myslelo, že aj viac podkopov ešte
         vystrelí a ich tam pochová.
   </p>
   <p>
    Trenck bol všetkými opustený.
   </p>
   <p>
    V tejto hroznej chvíli rozpamätal sa ešte na nové nebezpečenstvo. V jeho patróntaške
         bolo tridsať patrónov, zdrapil ich teda a odhodil od seba. Len čo padli na zem, vybúšili do
         povetria. Nato zdrapil zo seba remeň i uniformu. Strašlivý pohľad, lebo s ňou zdrapil aj
         časť svojej kože. Jeho čelo bolo na červeno a belaso popálené, celá tvár hrubým pušným
         prachom akoby tetovaná. Holohlavý, revúc od múk a bolesti, stál tam, podivným spôsobom
         aspoň na čas pri živote zachovaný.
   </p>
   <p>
    Lež hneď ho prepadla mdloba i padol zomdletý na zem. Privolaný vojenský ránhojič podľa
         možnosti poobväzoval zomdletého.
   </p>
   <p>
    Nato sa všetko vojsko aj so zajatými pohlo do mesta Pasov, vzdialeného na osem míľ.
   </p>
   <p>
    Trenck, obviazaný povojníkom ako dojčiatko, pravda, na siahu a štyri palce dlhé, ležal v
         koči. Jemu oproti sedel reťazou ku koču priviazaný páter bavorských strelcov, pritom však
         mal naložené Trencka na smrť pripravovať, lebo sa tak zdalo, že v najbližších chvíľach
         vypustí dušu. V zadnej časti koča ležal barón Schrenck, tiež strašlivo popálený a ako mech
         priviazaný. Popri koči šlo medzi pandúrmi stodeväťdesiattri zajatcov, pred kočom turecká
         muzika. Tak vtiahla táto čata do mesta Pasova. Celé mesto bolo na nohách, každý chcel
         vidieť do povetria vyhodeného vodcu pandúrov. Jeho koč ako v procesii sprevádzali k jemu
         určenej hospode.
   </p>
   <p>
    Keby nebolo bývalo tej tureckej muziky, vari by sa bolo zdalo, že vyprevádzajú nejakého
         zločinca na popravisko. Zajatý páter neprestajne kríže metal nad ním.
   </p>
   <p>
    Trenck, ktorý nikdy nereteríroval a ani kapituláciou sa nikdy nepoddal, teraz musel
         reterírovať, lebo chcel aspoň s cirkvou a s nebom urobiť kapituláciu, keďže sa ako tí
         bavorskí strelci na Diesensteine podrobil na diškréciu.
   </p>
   <p>
    Trenck desať dní kolísal medzi životom a smrťou. Piati lekári každý deň dva razy
         konzultovali pri jeho posteli, napokon ho vyliečila jedna stará žena.
   </p>
   <p>
    Stalo, sa to takto:
   </p>
   <p>
    V predsieni chorého stáli dňom a nocou štyria pandúri na jeho obsluhu. Oni ho hore
         dvíhali a zasa nazad na lôžko kládli. Vasil bol vlastne sluhom chorého. Jedna staručká
         zhrbená žena ponúkla sa pandúrovi, že vylieči jeho veliteľa. Ten ju priviedol k Vasilovi,
         ktorý ju hneď oznámil chorému pánovi. Veliteľ ju kázal priviesť k sebe.
   </p>
   <p>
    Chorý bol fľajstrami a obväzmi celý obložený, takže mu bolo vidieť iba malé oči, lebo
         obrvy a mihalnice mal obhorené. Strašný to pohľad!
   </p>
   <p>
    Trenck oslovil starenu:
   </p>
   <p>
    — Sľubuješ, že ma vyliečiš?
   </p>
   <p>
    — Áno, milostivý pane.
   </p>
   <p>
    — A ty si Bavorka?
   </p>
   <p>
    — Ja som sa v Rakúsku narodila a sem som sa vydala.
   </p>
   <p>
    — A čím by si ma chcela liečiť?
   </p>
   <p>
    — Mastičkou a jedným čajom.
   </p>
   <p>
    — Starká, vari len nechceš…
   </p>
   <p>
    — Buďte bez strachu, milostivý pane. Ja nie som dajaká pobehajka, ale obyvateľka Pasova.
         Vdova som, volám sa Gertrúda Danglerová a mám dcéru v Chame, v službe, menom Máriu.
   </p>
   <p>
    — Dobre, teda sa zverím na teba. Vylieč ma a predovšetkým utíš moje bolesti.
   </p>
   <p>
    Starena začala liečenie. Napriek piatim lekárom, ktorí mu boli vypovedali život, už
         druhého dňa cítil uľahčenie. Tvár, ruky a nohy začali schnúť, začala sa tvoriť nová kožka,
         telo nadobúdalo pevnosť.
   </p>
   <p>
    Na pätnásty deň bol Trenck už súci vstať z postele a vyjsť z izby. Jeho ruky síce boli
         ešte fľajstrom obložené, čo si on však za maličkosť pokladal oproti tým mukám, ktoré bol
         dosiaľ podstúpil.
   </p>
   <p>
    A naozaj pretrpel náramne veľké bolesti a veľmi biedne vyzeral. Desať dní nejedol, ani
         nepil, ani nespal a schudol na skelet.
   </p>
   <p>
    Prvá návšteva, ktorú urobil z domu, bola u maršala Khevenhűllera. Keď ho pandúri videli
         ísť ulicou, divili sa a tešili sa veľmi.
   </p>
   <p>
    Keď ho Khevenhűller zočil, zvolal:
   </p>
   <p>
    — Prepánaboha! Ako vyzerajú!
   </p>
   <p>
    — Excelencia, som biedne zohavený.
   </p>
   <p>
    — Ale predsa už na nohách!
   </p>
   <p>
    — Za čo svojej silnej náture a jednej starene mám ďakovať.
   </p>
   <p>
    — A milému pánu bohu! — doložil nábožný Khevenhűller. — Teraz však potrebujete čas na
         zotavenie. Máte v svojom zbore dôstojníka, ktorý by dočasne zastupoval vaše miesto a na
         niečo sa podujal?
   </p>
   <p>
    — Excelencia! Ja síce ešte nie som súci spravovať uzdu svojho koňa, no predsa som k
         službám!
   </p>
   <p>
    — Čo? Vy chcete zase?
   </p>
   <p>
    — Mám koč. V bitke som ochorel, v bitke chcem vyzdravieť.
   </p>
   <p>
    — Toto vaše osvedčenie ma teší. Takáto ochota v službe si zaslúži odmenu. Nezabudnem vás
         odporúčať našej najmilostivejšej kráľovnej.
   </p>
   <p>
    Vtom vstúpil do izby adjutant, odovzdávajúc maršalovi zapečatený balík.
   </p>
   <p>
    — Ah! To list z Viedne. Rozpečaťte ho, pán obrist.
   </p>
   <p>
    Obrist sníme obálku a generál prezerá papiere. Zrazu zvolá:
   </p>
   <p>
    — Oh! Gratulujem, barón Trenck, ste za obristlieutenanta menovaný!
   </p>
   <p>
    Pušným prachom obhorená Trenckova tvár sa vyjasnila.
   </p>
   <p>
    — Excelencia! — zvolal nato, — Jej Majestát, naša najmilostivejšia kráľovná ráčila mi
         najprospešnejší fľajster na moje biedne telo poslať. Teraz musím zase vytiahnuť do poľa,
         lebo by som tu nemal pokoja ani postátia.
   </p>
   <p>
    Generál odovzdal Trenckovi jeho predošlé komando.
   </p>
   <p>
    Trenck oslávil povýšenie so svojimi dôstojníkmi a pandúrmi, pričom nechýbala ani hudba a
         tanec. Starej Gertrúde, ktorá ho vyliečila, dal niekoľko zlatých.
   </p>
   <p>
    Večer, keď bolo najhlučnejšie, spozoroval Trenck, že kapitán Laudon v hre s dôstojníkmi
         prehráva nezvyčajne veľa peňazí. Od čias svojho dobrodružstva v Deggendorfe bol k nemu
         zahorel nenávisťou. Teraz však skrslo v ňom podozrenie, že si azda Laudon v Diesensteine
         prisvojil súdok s peniazmi, o ktorom mu tajne hovoril bavorský strelec, čo Trencka takmer
         život stálo a pre čo aj nevýslovné veľa vytrpel. Preto si umienil Laudonovi sa za to
         odplatiť. A naozaj, od tohto času začal ho prenasledovať a trápiť, aby mu život čo
         najväčšmi spríkril.
   </p>
   <p>
    O niekoľko dní dostal Trenck rozkaz, aby nepriateľskej armáde postupoval po boku,
         obsadil Wiesenstein a aby vypálil zámok Au,
    <sup>
     [
     <a class="footnote" href="#ftn.id2582905" name="id2582905">
      110
     </a>
     ]
    </sup>
    v ktorom boli nepriateľské magazíny, pričom ho generál Bärnklau mal podporovať.
   </p>
   <p>
    Trenck bol vzdialený od svojej armády na šesť míľ, ale od nepriateľskej na dve míle. Lež
         na všetky svoje žiadosti nedostal od Bärnklaua nijakú podporu.
   </p>
   <p>
    Medzitým predstráž priviedla sedliaka, u ktorého našli list písaný saským grófom
         veliteľovi zámku Au, v ktorom sa mu ukladá, aby sa držal až do krajnosti, lebo že zajtra mu
         príde na pomoc dvetisícosemsto chlapov. Trenck sa ponáhľal sám osobne k Bärnklauovi. V tom
         čase už jeho zbor napadlo spomenuté pomocné vojsko, avšak zvíťazil.
   </p>
   <p>
    Do rakúskeho tábora doletel chýr, že Trenck s celým svojím zborom bol zajatý. On sa však
         ponáhľal naspäť k svojim. Tí mu hneď oznámili svoje víťazstvo. Skoro potom dobyl zámok a
         vypálil ho.
   </p>
   <p>
    Len čo vykonal túto úlohu, dostal rozkaz, aby postupoval ďalej. Nepriateľ sa obrátil k
         Deggendorfu, Trenck šiel za ním.
   </p>
   <p>
    Neďaleko kláštora Niederalteich prišla mu na um nemilá príhoda s kupcom z Baltlingenu
         Štefanom Griesingerom, ktorému musel vyplatiť osemsto zlatých ako náhradu za vyrabovaný
         dom. A náhodou sa aj tu dozvedel, že prelát
    <sup>
     [
     <a class="footnote" href="#ftn.id2582972" name="id2582972">
      111
     </a>
     ]
    </sup>
    kláštora Niederalteichu nahovoril Griesingera, aby Trencka zažaloval u
         veliteľa. I umienil si za to sa pomstiť.
   </p>
   <p>
    Oznámili mu, že tenže prelát je práve teraz v nepriateľskom tábore a kláštor že postavil
         pod ochranu gardistov.
   </p>
   <p>
    Na hradskej ceste so šiestimi husármi čakal na jeho návrat. Onedlho prišiel prelát na
         koči a husári ho hneď obkľúčili. Trenck si sadol do koča k prelátovi a zakričal na kočiša:
   </p>
   <p>
    — Poháňaj ďalej, dnes chcem byť hosťom kláštora.
   </p>
   <p>
    Nato sa obrátil k vystrašenému prelátovi a oslovil ho:
   </p>
   <p>
    — Ja som Trenck, ktorý Štefanovi Griesingerovi musel vyplatiť osemsto zlatých náhrady,
         tomu, ktorého Vaša velebnosť pohuckala, aby ma u komanda obžaloval a ja som u neho aj do
         nemilosti bol upadol.
   </p>
   <p>
    Prelát zbledol od strachu a zajachtával sa.
   </p>
   <p>
    — Na také niečo ja nezabúdam. Vaša prevelebnosť bola v nepriateľskom tábore, stojí teda
         s Francúzmi v porozumení a takých ľudí máme v obyčaji brať pod kontribúciu.
   </p>
   <p>
    Prelát sa ešte väčšmi naľakal a nevedel prerieknuť slova, lebo mu bolo dobre známe, ako
         Trenck vedel svoje ovečky strihať. I uložil mu kontribúciu šesťtisíc zlatých s hrozbou, že
         ak zaraz nezaplatí, vezme do zajatia priora aj s jedným duchovným a s celou strážou. I
         vyplatil mu prelát žiadanú sumu.
   </p>
   <p>
    Keď Francúzi počuli, že Trenck zajal ich gardistov, určených na ochranu, nahnevaní
         prepadli kláštor a vyrabovali ho. To preláta tak bolestne dojalo, že upadol do nemoci a
         zomrel.
   </p>
   <p>
    Pretože sa nepriateľ utiahol naspäť až po Straubing, dostal Trenck rozkaz, aby sa
         zmocnil Falcka a grófstva Cham
    <sup>
     [
     <a class="footnote" href="#ftn.id2583072" name="id2583072">
      112
     </a>
     ]
    </sup>
    a vynútil všade kontribúciu.
   </p>
   <p>
    Trenck s tristo Chorvátmi, so sto štyridsiatimi pandúrmi a s dvoma stotinami mužov z
         regimentu Forgácha a Andrassyho dal sa na pochod proti opevnenému mestu Cham. Sprevádzali
         ho ešte dve jednofuntové delá. Toto mesto z dvoch strán obtekala rieka Regen a z tretej
         strany bolo chránené dvojitým múrom. Z jeho okolia sa nahrnulo množstvo ľudu, hľadajúc v
         ňom prístrešie. Keď prišiel chýr, že sa približujú pandúri, palisádami sa ešte väčšmi
         opevnili a most rozobrali.
   </p>
   <p>
    Bavorská posádka pod velením obrista Kűnigla pozostávala z jedného batalióna pechoty a
         dvoch stotín granátnikov, z trinástich diel, dvoch mažiarov a štyridsiatich ôsmich
         dvojitých hákovníc.
    <sup>
     [
     <a class="footnote" href="#ftn.id2583112" name="id2583112">
      113
     </a>
     ]
    </sup>
   </p>
   <p>
    Časť posádky predstavovala mužstvo, ktoré pri dobytí Linca Rakúšanmi bolo sa zaviazalo,
         že proti Rakúšanom viac bojovať nebude. Trenck poslal svojho najstaršieho kapitána baróna z Erlachu
    <sup>
     [
     <a class="footnote" href="#ftn.id2583127" name="id2583127">
      114
     </a>
     ]
    </sup>
    ku Kűniglovi, obviňujúc časť jeho vojska z porušenia kapitulácie. Oznámil mu
         rozkaz, ktorý bol dostal od poľného maršala, aby mesto Cham zaujal.
   </p>
   <p>
    Obrist Kűnigl, ktorý mal podľa rozkazu mesto brániť, žiadal dvadsaťštyri hodín na
         rozmyslenie, lebo dúfal, že dostane v tom čase pomoc z Ambergu, vzdialeného len na desať
         hodín cesty.
   </p>
   <p>
    Trenck mu to povolil, ale hneď potom postavil stráže na päť hodín vzdialenosti aj od
         Ambergu, aj od Straubingu.
   </p>
   <p>
    Termín prešiel a Trenck dostal od maršala Khevenhűllera opätovný rozkaz, aby mesto Cham
         zajal. Pri rekognoskovaní mesta skoro by bol Trenck býval usmrtený, keď popri ňom idúcemu
         zástavníkovi do pŕs strelili.
   </p>
   <p>
    Trenck žiadal od Kűnigla, aby mu príslušný strelec bol vydaný. Kűnigl odpovedal
         prostredníctvom poručíka, že ten strelec dezertoval, a žiadal pritom o dovolenie poslať ku
         Khevenhűllerovi jedného dôstojníka s depešami, aby sa s ním v tejto veci priateľsky
         pokonal.
   </p>
   <p>
    Trenck videl, že Bavor chce len získať čas, a tak mu povolil šesťhodinovú lehotu.
         Dôstojníka však zadržal pri sebe a pohrozil mu, že ak obrist Kűnigl nevydá obidvoch
         strelcov do zajtrajšej desiatej rannej hodiny, dá ho pred jeho očami obesiť.
   </p>
   <p>
    V ustanovenú hodinu obrist Kűnigl žiadal dôstojníka späť. Trenck sa ho dal spýtať, či mu
         chce mesto vydať, alebo nie.
   </p>
   <p>
    Kűnigl odpovedal, že ľutuje, ale že ešte neobedoval.
   </p>
   <p>
    Trenck nahnevane zvolal:
   </p>
   <p>
    — Ale ani poobedovať ti nedám!
   </p>
   <p>
    Ihneď porobil podivné poriadky. Trom pandúrom dal oholiť brady a fúzy a prikázal im
         obliecť si ženské šaty.
    <sup>
     [
     <a class="footnote" href="#ftn.id2583229" name="id2583229">
      115
     </a>
     ]
    </sup>
    Keď už boli pristrojení ako sedliacke ženy z okolia, vydal im rozkazy a oni sa
         hneď vzdialili.
   </p>
   <p>
    Obidve delá dal večer postaviť na kopci Katzenberg a pripraviť na útok. Príslušné
         rozkazy dostalo aj všetko mužstvo.
   </p>
   <p>
    Tri dni hrozil veľký vietor.
   </p>
   <p>
    Trenck pozoroval predmestie, hovoriac:
   </p>
   <p>
    — Bude to veselé!
   </p>
   <p>
    Mesto, chránené zo všetkých strán sčiastky vodou, sčiastky hradbami, malo pevnú bránu,
         pred ktorou za šiancami boli umiestnení granátnici. Pred bránou stálo asi dvadsať domov,
         ktoré predstavovali ulicu a akési predmestie. Na toto miesto dával Trenck pozor.
   </p>
   <p>
    O chvíľu vybúšil na troch rozličných miestach v tejto ulici požiar, ktorý víchor náhle
         rozniesol na všetky strechy, takže celé predmestie stálo v plameni. Granátnici vybehli zo
         šiancov, aby hasili požiar. Trenck čakal iba na to.
   </p>
   <p>
    Na čele pandúrov a Chorvátov urobil rýchly útok na horiace predmestie.
   </p>
   <p>
    Hrozné to javisko! — Dym, plameň, krik a treskot zbraní!
   </p>
   <p>
    — Napred, junáci! Nijaký pardon! — volal Trenck a jeho mužstvo napredovalo s holými
         šabľami.
   </p>
   <p>
    Nepriateľ sa utiahol za šiance. Trenck a jeho mužstvo preskakujú šiance, nepriateľ uteká
         do mesta, vyťahujúc za sebou v najväčšej tiesni bránu.
   </p>
   <p>
    Tri delá, ktoré zanechal nepriateľ na mieste, boli napochytro obrátené proti bráne,
         začala sa kanonáda a dve na Katzenbergu postavené delá strieľajú na mesto.
   </p>
   <p>
    Za kanonády zastavil Trenck útok a pozoroval mesto.
   </p>
   <p>
    Z jednej strechy vyšľahol plameň, potom z druhej a z tretej. Zvony zvonia na poplach,
         víchor buráca, nárek a krik obyvateľstva preráža povetrie. Požiar vzbĺka na všetkých
         stranách a malé mesto razom aj na päťdesiatich miestach horí hrozným plameňom. Traja za
         ženy preoblečení pandúri vykonali rozkaz veliteľa.
   </p>
   <p>
    Teraz znova začal Trenck útok, pandúri ako mačky sa driapu na hradby. V meste úžasný
         zmätok! Všetko uteká, chcejúc sa zachrániť. A uprostred tohto prehrozného hrmotu prihodil
         sa úžasný výbuch, zatriasla sa zem a celé mesto, domy sa rúcali, pochovávajúc ľudí a
         dobytok pod svojimi zrúcaninami. Vežu, v ktorej bol sklad pušného prachu, vyhodilo do
         povetria a jej rumy usmrcujú a zraňujú mnohých.
   </p>
   <p>
    Vojaci i mešťania utekajú k rozobranému mostu; zostali z neho len tri brvná, cez ktoré
         sa odvažujú prebehnúť, aby zachránili len svoj holý život, lebo sa už pandúri vrútili do
         horiaceho mesta, mordujúc a rabujúc.
   </p>
   <p>
    Trenck, sprevádzaný jediným husárom, cvalom letí na koni za utekajúcou posádkou. Dohoní
         ju v blízkom lese a komanduje:
   </p>
   <p>
    — Stojte!
   </p>
   <p>
    A oni zastali.
   </p>
   <p>
    — Dolu zbrane!
   </p>
   <p>
    A sedemstosedemdesiatdva vojakov pred jediným mužom zloží zbrane a päť zástav.
   </p>
   <p>
    Potom rozkázal svojmu husárovi postaviť sa im na čelo a zajatí Bavori nasledujú ho v
         tupej rezignácii.
   </p>
   <p>
    Trenck sa vrátil do horiaceho mesta. Aký to úžasný pohľad! Dym a oheň, vraždenie a krv,
         rumy a mŕtvoly! — Hnev dobýjajúcich bol nesmierny a Trenck bol sotva vstave utíšiť ich.
         Konečne sa mu to podarilo. Rabovanie sa skončilo a začalo sa s delením koristi. Bola
         hojnejšia ako kedykoľvek predtým.
   </p>
   <p>
    Mestečko Cham ležalo v zrúcaninách, obyvatelia sa sčiastky rozutekali, sčiastky
         potopili, mnohí boli pobití a všetci orabovaní.
   </p>
   <p>
    V meste bola v službe dcéra stareny, ktorá vyliečila Trencka. Keď ju pandúri zlapali,
         Trenck ju obdaroval a prepustil domov k jej matke do Pasova.
   </p>
   <p>
    V noci povstal krik a zvada na pohorenisku. Trenck vstal, obliekol sa, vybehol von,
         zhromaždil svojich ľudí okolo seba, lebo si myslel, že ich nepriateľ znova napadol. Bola to
         však zvada medzi pandúrmi pri deľbe koristi, a to pre jeden kalich.
   </p>
   <p>
    Trenck ho vzal do ruky, zahrešiac:
   </p>
   <p>
    — Dočerta! Odkiaľ ho máte? Mne sa zdá, že vy, lotri, ste chrám vylúpili!
   </p>
   <p>
    Vtom sa priblížil staručký kňaz, žalujúc, že skapalo jedenásť kalichov a jedna
         monštrancia, ktoré si vojaci medzi sebou podelili.
   </p>
   <p>
    — Junáci! — volá Trenck, — či je to pravda, čo tento kňaz hovorí? Odkiaľ máte tie
         nádoby? Hovorte pravdu!
   </p>
   <p>
    Nato predstúpil jeden z pandúrov:
   </p>
   <p>
    — Gospodine, pravda je, že máme tie nádoby, ale my sme ich našli skryté v jednej
         pivnici. Chrám sme neorabovali.
   </p>
   <p>
    — Tak teda nech bude vaša korisť. Ja ju však od vás odkúpim. Vydajte mi kalichy a
         povedzte, čo za ne žiadate.
   </p>
   <p>
    Pandúri na to pristali a kalichy jeden za druhým vyšli na svetlo. Trenck ich vyjednal za
         stopäťdesiat dukátov, ktoré pandúrom vyplatil. Ináč by ich bol popudil proti sebe, keby
         azda ich korisť, ktorú oni pokladali za počestnú, násilne bol chcel odobrať. Následky toho
         by boli bývali veľmi povážlivé.
   </p>
   <p>
    Neskoršie odovzdal Trenck kalichy kardinálovi, pasovskému biskupovi, ktorý mu
         stopäťdesiat dukátov vrátil, ale u cisárovnej Márie Terézie podal žalobu za profanáciu
         posvätných vecí. A tak bol ihneď vydaný rozkaz prísne vyšetriť obžalobu a nemilosrdne
         potrestať obristlieutenanta. Horšie následky celej veci sa ukázali neskoršie.
    <sup>
     [
     <a class="footnote" href="#ftn.id2583537" name="id2583537">
      116
     </a>
     ]
    </sup>
   </p>
   <p>
    Hneď potom dostal Trenck rozkaz vybrať sa so svojím zborom do Čiech, tam obsadiť
         priesmyky pohraničných vrchov a prekaziť napredovanie nepriateľa.
   </p>
   <p>
    *
   </p>
   <p>
    Od rakúskeho vojska, ktoré zaplavilo Bavorsko, zakúsila táto krajina všetky ťažkosti
         vojny, ako boli najmä represálie, lebo medzitým kurfirst Karol Albrecht sa dal vyhlásiť za
         českého kráľa a rakúskeho kniežaťa a obsadil Prahu.
   </p>
   <p>
    Okrem toho v decembri 1741 ponáhľal sa do Manheimu,
    <sup>
     [
     <a class="footnote" href="#ftn.id2583583" name="id2583583">
      117
     </a>
     ]
    </sup>
    aby tam čakal na výsledok voľby cisára vo Frankfurte. Vplyv Španielska a
         Francúzska, zmluva s pruským kráľom, ako aj neutralita Anglicka a Hannoveru
    <sup>
     [
     <a class="footnote" href="#ftn.id2583600" name="id2583600">
      118
     </a>
     ]
    </sup>
    pomohli mu k tomu, že bol vyvolený za nemeckého cisára pod menom Karol VII., a
         to 12. februára 1792.
   </p>
   <p>
    Pruský kráľ vybojoval Olomouc a jeho jazda robila nábehy až k Viedni. Nato sa obrátil
         proti Brnu,
    <sup>
     [
     <a class="footnote" href="#ftn.id2583630" name="id2583630">
      119
     </a>
     ]
    </sup>
    chcejúc tam vybojovať citadelu. Preto žiadal od svojho spojenca saského
         kurfirsta ťažké, na dobýjanie pevnosti potrebné delá, avšak vodcovia saského pomocného
         vojska odopreli poslušnosť. Princ Karol Lotrinský sa ponáhľal so štyridsiatimi tisícami
         mužov na obranu Brna, načo pruský kráľ Moravu opustil a obrátil sa do Čiech.
   </p>
   <p>
    Začiatkom apríla 1742 vtiahol do Čiech princ Karol v dvoch kolónach proti Chrudimi a
         Čáslavi, majúc v úmysle vziať magazíny v Poděbradoch a v Nymburku, odraziť nepriateľskú
         armádu a vtrhnúť do Prahy. Pri Čáslavi a Chotusiciach
    <sup>
     [
     <a class="footnote" href="#ftn.id2583668" name="id2583668">
      120
     </a>
     ]
    </sup>
    zrazili sa obidve armády 17. mája, šťastie však slúžilo Prusom. Porážku
         Rakúšanov zapríčinila jazda, ktorá sa predčasne dala na lúpež a chýbala jej vojenská
         disciplína.
   </p>
   <p>
    V tejto bitke bol rakúsky generál Pollandt
    <sup>
     [
     <a class="footnote" href="#ftn.id2583693" name="id2583693">
      121
     </a>
     ]
    </sup>
    ťažko ranený a zajatý.
   </p>
   <p>
    Kráľ Fridrich poctil ho svojou návštevou a šľachetný starec ho ubezpečoval, že by
         spokojne umrel, keby mohol pomeriť kráľa s Máriou Teréziou.
   </p>
   <p>
    — Pane! — zvolal Pollandt, — Francúzsko klame Vašu Jasnosť. Kardinál Fleury
    <sup>
     [
     <a class="footnote" href="#ftn.id2583719" name="id2583719">
      122
     </a>
     ]
    </sup>
    chce Prusko využitkovať, aby cieľ Francúzska dosiahol. Môžem na to zaopatriť
         dôkazy.
   </p>
   <p>
    Fridrich sa zarazil.
   </p>
   <p>
    Chorý ho prosil o dovolenie, aby smel poslať do Viedne list.
   </p>
   <p>
    Fridrich vyhovel jeho prosbe a Pollandt s veľkou námahou predriekal pisárovi do pera
         list, na ktorý o šesť dní prišla odpoveď s veľmi dôležitou prílohou. Bol to pôvodný list
         Fleuryho Márii Terézii, v ktorom cisárovnej sľuboval pokoj, celistvosť jej ríše a garanciu
         za Moravu, keď prepustí už aj tak stratené Čechy a krajinu povyše Enže. Sasko sa vraj má
         uspokojiť s Magdeburgom a francúzska, rakúska, saská a bavorská cisárska armáda majú sa
         spojiť proti Prusku.
   </p>
   <p>
    Ako to Fridrich prečítal, ihneď svojmu vyslancovi Podewilovi
    <sup>
     [
     <a class="footnote" href="#ftn.id2583771" name="id2583771">
      123
     </a>
     ]
    </sup>
    poslal rozkaz, aby uzavrel už skôr začaté vyjednávanie.
   </p>
   <p>
    A tak Hyndfort menom Márie Terézie a Podewil menom Fridricha napriek francúzskym
         intrigám podpísali 11. júna Vratislavský pokoj.
   </p>
   <p>
    Rakúsko odstúpilo Prusom Horné a Dolné Sliezsko, s výnimkou Tešína, Opavy, Krnova a
         ďalej aj grófstva Kladsko.
   </p>
   <p>
    Na prvú zvesť o tom francúzsky generál Belleisle ponáhľal sa z Prahy ako bez duše k
         pruskému kráľovi a robil mu mnohé výčitky.
   </p>
   <p>
    Fridrich hrdo pozrel na neho, ukázal mu list Fleuryho a zanechajúc ho vravel:
   </p>
   <p>
    — Fallacem fallere non est fallacia!
    <sup>
     [
     <a class="footnote" href="#ftn.id2583825" name="id2583825">
      124
     </a>
     ]
    </sup>
   </p>
   <p>
    Maršal s prekvapením pustil list na zem a uháňal preč.
   </p>
   <p>
    Odteraz obrátila Mária Terézia všetku svoju vojenskú moc na spätné dobytie Čiech, kde
         Francúzi ako spojenci Bavorov sa pod maršalom Belleislom hrali na pánov.
   </p>
   <p>
    Princ Karol spojený s Lobkowitzom, napredujúc proti Soběslavi, chcel napadnúť maršala Broglia,
    <sup>
     [
     <a class="footnote" href="#ftn.id2583857" name="id2583857">
      125
     </a>
     ]
    </sup>
    ten sa však stiahol za Vltavu. Krumlov, Písek a Plzeň holdovali Rakúšanom,
         ktorí sa 27. júna utáborili na pol ceste pred Prahou a zavreli francúzsku armádu v Prahe.
   </p>
   <p>
    Takýto obrat veci preveľmi znepokojil francúzsky dvor. Kardinál Fleury, deväťdesiatročný
         starec, v premnohých listoch ubezpečoval Máriu Teréziu o svojej pokojamilovnosti. Cisárovná
         sa osvedčila:
   </p>
   <p>
    — Ja som sa ponížila v listoch pánu kardinálovi, ktoré by boli obmäkčili kameň, ale on
         zavrhol moje ponuky. Teraz ani ja nemám slova pre neho. Nech sa obráti na mojich spojencov.
         Jedine táto milosť buď mu povolená!
   </p>
   <p>
    Mária Terézia na ďalšie listy Fleuryho ani neodpovedala, ale ten jeho list, v ktorom
         všetku vinu uvalil na maršala Belleisla, dala uverejniť v tlači. Nato nasledovalo
         osvedčenie Márie Terézie na veľmoci v tomto zmysle: Pretože Francúzsko garanciu
         pragmatickej sankcie nesplnilo, ba koná proti viedenskému traktátu, ktorým mu Lotrinsko
         bolo odstúpené, všetky svoje práva na Lotrinsko tým stratilo, atď.
   </p>
   <p>
    Francúzska armáda zavretá v Prahe ocitla sa v dosť nepriaznivom položení.
   </p>
   <p>
    2. júla maršal Belleisle navrhol maršalovi Königseggovi,
    <sup>
     [
     <a class="footnote" href="#ftn.id2583926" name="id2583926">
      126
     </a>
     ]
    </sup>
    že mu odovzdá Prahu s podmienkou slobodného odchodu s čestnými vojenskými
         znakmi.
   </p>
   <p>
    Königsegg chcel, aby sa celá francúzska armáda dala do zajatia, čomu sa Belleisle
         rozhodne postavil na odpor.
   </p>
   <p>
    Z Viedne na dopyt princa Karola prišla odpoveď:
   </p>
   <p>
    — Nie mi je dosť jeho meč, chcem ho mať zajatého, toho lupiča a zloducha!
   </p>
   <p>
    A zároveň zakázala cisárovná akékoľvek podobné vyjednávanie s nepriateľom.
   </p>
   <p>
    Vo Francúzsku bolo rozhodnuté, aby Maillebois
    <sup>
     [
     <a class="footnote" href="#ftn.id2583976" name="id2583976">
      127
     </a>
     ]
    </sup>
    so svojím štyridsaťtisíc mužov rátajúcim zborom tiahol z Vestfálska do Čiech
         Beleislovi na pomoc. Maillebois 14. septembra došiel do Amberku, kde sa spojil so
         Seckendorfom, slúžiacim v bavorskej službe, a so saským grófom, komandujúcim francúzskemu
         oddielu.
   </p>
   <p>
    Königsegg zanechal pri Prahe pozorujúci zbor a tiahol proti Mailleboisovi.
   </p>
   <p>
    Broglio využil túto príležitosť a rýchlo vyviedol z Prahy dvanásťtisíc mužov, aby sa
         pripojil k Mailleboisovi. Očakával ho v Teplej,
    <sup>
     [
     <a class="footnote" href="#ftn.id2584019" name="id2584019">
      128
     </a>
     ]
    </sup>
    lež nadarmo, lebo princ Karol a Khevenhűller, ktorí sa medzitým premiestnili z
         Bavorska, obsadili pohraničné priesmyky. Pri nich slúžil aj Trenck, ktorý strážil priesmyk
         zvaný Rosshaupt (Rozvadov
    <sup>
     [
     <a class="footnote" href="#ftn.id2584039" name="id2584039">
      129
     </a>
     ]
    </sup>
    ), preto Maillebois nemohol napredovať. Broglio obsadil Děčín a Litoměřice a s
         ostatným vojskom sa vrátil do Prahy.
   </p>
   <p>
    Bavorsko tak získalo výhodu, že aj keď na krátky čas, jednako len Rakúšania vyprázdnili
         krajinu.
   </p>
   <p>
    Rakúske a francúzske predstráže stáli osem dní pri Jindřichovom Hradci (Neuhauss
    <sup>
     [
     <a class="footnote" href="#ftn.id2584096" name="id2584096">
      130
     </a>
     ]
    </sup>
    ) na dostrel.
   </p>
   <p>
    Trenck premýšľal dňom i nocou, ako by mohol znepokojovať nepriateľské komando v
         Jindřichovom Hradci. Konečne mu skrsla pochabá myšlienka. Dal v celom okolí nachytať mačky
         a chcel im na chvosty popriväzovať horiace fakle, a tak ich popúšťať pri Jindřichovom
         Hradci. Bolo prichystaných do dvesto mačiek toho večera, keď sa nepriateľ práve dával na
         pochod, aby sa stiahol späť. No Trenck s celým svojím mačacím fígľom utŕžil iba smiech.
   </p>
   <p>
    Maillebois, bez toho žeby bol Belleisla z Prahy vyslobodil, s prázdnymi výhovorkami
         odtiahol do Horného Falcka. Khevenhűller a s ním aj Trenck šli za ním.
   </p>
   <p>
    Knieža Lobkowitz obkľúčil Prahu zo všetkých strán, no jeho voje boli priďaleko rozložené
         a chorý, podagrou trpiaci, ale energický maršal Belleisle, donútený k zúfalému kroku, v
         noci 16. decembra so štrnásťtisíc mužmi a tridsiatimi delami znenazdania odtiahol z Prahy.
         Lobkowitz nemohol všetky svoje voje napochytre zhromaždiť. Francúzi ho predstihli o
         dvadsaťštyri hodín a vykonali za desať dní svoj pamätný spiatočný pochod do Chebu, kam,
         pravda, dotiahli v dosť poľutovaniahodnom stave.
   </p>
   <p>
    Po krátkom odpočinku zanechajúc v Chebe posádku, tiahol maršal rovno k Rýnu, ktorý
         prekročil pri Špýre.
    <sup>
     [
     <a class="footnote" href="#ftn.id2584157" name="id2584157">
      131
     </a>
     ]
    </sup>
   </p>
   <p>
    V Prahe bol zanechal generála Cheverta
    <sup>
     [
     <a class="footnote" href="#ftn.id2584173" name="id2584173">
      132
     </a>
     ]
    </sup>
    s maličkým zborom na ochranu chorých a ranených.
   </p>
   <p>
    Lobkowitz chcel, aby sa táto malá posádka na milosť a nemilosť poddala. Chevert však
         pohrozil, že ak mu nebude povolený slobodný a počestný vojenský odchod, podpáli Prahu na
         všetkých uhloch a sám sa pod jej zrúcaninami pochová.
   </p>
   <p>
    Lobkowitz povolil konečne kapituláciu a Chevert vytiahol z Prahy 3. januára 1743 s
         vojenskou hudbou.
   </p>
   <p>
    Tak teda celé Čechy, okrem Chebu, kde sa posádka poddala až 8. septembra 1743 po
         statočnom odpore, prišli zase pod vládu Márie Terézie.
   </p>
   <p>
    Rakúšania medzitým zase vtiahli do Bavorska. Predvoj viedol Trenck, ktorý obsadil
         Deggendorf. Odtiaľ postupoval na Niederalteich a Ranshofen a vtiahol do mesta Braunau.
    <sup>
     [
     <a class="footnote" href="#ftn.id2584226" name="id2584226">
      133
     </a>
     ]
    </sup>
    V Bavorsku sa rakúske vojsko rozložilo na svoje zimné stanovisko. Pandúri
         dostali povolenie odísť na zimu do svojej domoviny, Slavónie, a Trenck prosil tiež o
         dovolenku. I dostal ju.
   </p>
   <p>
    *
   </p>
   <p>
    Vo Viedni slávili spätné dobytie Prahy slávnostným tedeum v chráme svätého Štefana a
         rytierskymi hrami. 2. januára 1743 dámy usporiadali prekrásny „karusel“,
    <sup>
     [
     <a class="footnote" href="#ftn.id2584256" name="id2584256">
      134
     </a>
     ]
    </sup>
    čelo viedla sama Mária Terézia na koni. Divákmi boli najvyšší hodnostári a
         diplomati.
   </p>
   <p>
    Na tribúne padla do očí kolosálna postava Trencka a jeho popálená, jazvami, rezmi a
         pušným prachom poznačená tvár, a pozornosť vzbudil najmä jeho divý pozor, lebo vo Viedni s
         obdivom hovorili o jeho hrdinských skutkoch, šialenej neohrozenosti a šťastí. Z Viedne
         navštívil svojho staručkého otca v Levoči, ležiaceho na smrteľnej posteli. Lekári mu
         nesľubovali viac ako tri týždne života. Trenck by sa rád bol pobavil pri otcovi, ale dostal
         rozkaz, aby sa z Viedne ponáhľal rýchlo do Slavónie, kde sa práve bol ľud vzbúril a počet
         vzbúrencov udával sa na štyritisíc chlapov, keďže generál Engelshofen, ktorý mal vzburu
         potlačiť, nemal viac ako deväťsto mužov.
   </p>
   <p>
    Trenckovi dobre boli známe okolnosti v Slavónii a poznal tamojší ľud. A tak podľa
         rozkazu cisárovnej mal spoločne s Engelshofenom povstanie potlačiť.
   </p>
   <p>
    Trenck prišiel do vzbúrenej vlasti, kde ľudia boli nespokojní s tým, že cisárska vláda
         zavedie novoty. Trenck šiel rovno do Pleternice a zhromaždil tam sto pandúrov, s ktorými
         ako s predvojom cisárskeho vojska postavil sa tak, že povstalcov rozdelil na dve čiastky.
   </p>
   <p>
    Trenckovo meno nahnalo ihneď povstalcom taký strach, že spomedzi seba vyslali k nemu
         tridsaťšesť mužov, aby s ním vyjednávali. Medzi týmito vyjednávačmi, ako sa dozvedel
         Trenck, boli štyria hlavní buriči, ostatní tridsiati dvaja boli zvedení.
   </p>
   <p>
    Trenckova predstráž zmocnila sa celej deputácie, a už na druhý deň bol hlavný burič Mato
         Lučić sťatý a rozštvrtený, druhý obesený, tretí a štvrtý boli zastrelení.
   </p>
   <p>
    Ostatní tridsiati dvaja boli poslaní na galeje. Následok tohto náhleho súdu bol ten, že
         celý povstalecký zbor sa rozutekal a vrátil sa bývalý pokoj. Aby však ani ostatní povstalci
         nezostali bez trestu, musel sobocký okres
    <sup>
     [
     <a class="footnote" href="#ftn.id2584364" name="id2584364">
      135
     </a>
     ]
    </sup>
    postaviť do poľa 550 chlapov, Horná Hranica 700, Stredná 700 a Dolná Hranica
    <sup>
     [
     <a class="footnote" href="#ftn.id2584380" name="id2584380">
      136
     </a>
     ]
    </sup>
    560, ktorí boli ihneď odvedení k cisárskemu vojsku.
   </p>
   <p>
    Nato nastalo verbovanie pandúrov pre Trenckov zbor s veľmi priaznivým výsledkom, lebo
         tí, ktorí sa boli z vojny domov vrátili, doviezli so sebou znamenitú korisť. Sotva päť
         týždňov minulo, už mal Trenck pohromade sedemsto pandúrov a sto husárov, ktorých on sám
         ozbrojil, čo sa mu ľahko podarilo, keďže i on prišiel z Bavorska obťažený korisťou. Jeho
         nepriatelia rozchyrovali, že po Dunaji na lodiach priviezli mu množstvo nábytku a z dolného
         Dunaja dopravili do Slavónie na jeho majetky.
   </p>
   <p>
    Za svojej dovolenky bol Trenck raz na obede pri barónovi Pajačevićovi,
    <sup>
     [
     <a class="footnote" href="#ftn.id2584422" name="id2584422">
      137
     </a>
     ]
    </sup>
    kde sa práve zdržiaval aj istý schudobnený a hlúpy barón Schygray, s ktorým
         páni vystrájali rozličné žarty.
   </p>
   <p>
    Bola reč o slivovici a Trenck hovoril zo žartu, že on na svojich majeroch do
         tridsaťtisíc zlatých dostane ročite za slivovicu z kravského hnoja.
   </p>
   <p>
    Schygray to bral za pravdu a prosil Trencka, aby ho naučil umeniu páliť slivovicu z
         kravského hnoja.
   </p>
   <p>
    Trenck odpovedal, že vďačne.
   </p>
   <p>
    Nato sa ozval so smiechom Pajačević:
   </p>
   <p>
    — Kravským hnojom vás ja zaopatrím, milý Schygray, a dám vám zo svojich majerov
         tridsaťtisíc vozov.
   </p>
   <p>
    Schygray vykríkol radostne:
   </p>
   <p>
    — Hnoj by som už mal, keby som už len aj drevo dostať mohol!
   </p>
   <p>
    — Dobre, — odvetí Trenck, — odo mňa dostanete tridsaťtisíc siah dreva. — Schygray, ktorý
         to všetko bral naozaj, žiadal od Trencka písomné potvrdenie.
   </p>
   <p>
    Trenck, pokračujúc ďalej vo svojom, napísal na karotku, ktorú doručil Schygrayovi, toto:
   </p>
   <p>
    — Ja, nižšie podpísaný, splnomocňujem týmto písmom baróna Schygrayho, aby si v lese
         zvanom Čierna hora tridsaťtisíc siah dreva bezplatne s poukázaním na toto moje
         splnomocnenie dal narúbať.
   </p>
   <p>
    Celý vtip záležal v tom, že rečená Čierna hora sa rozprestierala za hranicou v Turecku,
         ale nie na Trenckových majetkoch, čo Schygray nevedel. Následok bol taký, že Trenck za
         takýto žart musel neskoršie zaplatiť štyridsaťpäťtisíc zlatých pokuty.
   </p>
   <p>
    Medzitým dostal Trenck vyzvanie od dvorskej vojenskej rady, aby sa so svojím zborom
         dostavil k nastávajúcej vojenskej výprave. Trenck aj s pandúrmi opustil Slavóniu.
   </p>
   <p>
    *
   </p>
   <p>
    Rakúsko všetky svoje vojenské sily obrátilo teraz proti Bavorsku.
   </p>
   <p>
    Cisár Karol VII. mal zložiť ťažkú pokutu za to, že zo svojho kurfirstovského stolca
         siahol na cisársku hodnosť. Kardinál Fleury zosnul 30. januára 1743 a pre Francúzsko
         nastalo zhubné panovanie, lebo do vlády sa začali miešať metresky — kráľovské milovnice.
   </p>
   <p>
    Anglicko a Holandsko vstúpili do zväzku s Rakúskom, Rusko a Anglicko uzavreli spolok na
         útok i na obranu. Prusko sa ukázalo uspokojené, Sasko podobne k pokoju naklonené, no a
         sardínskeho kráľa Karola Emanuela nebolo sa čo obávať.
   </p>
   <p>
    Karol VII. bol v nebezpečenstve, že s cisárskou korunou, ktorú si vymodlikal takrečeno
         pomocou cudzích krajín, stratí aj svoje vlastné krajiny. Nebol ani vojak a vojvodca, ani
         štátnik a diplomat. Jeho slabý duch sa vyznačoval len pobožnostkárstvom, a neskoršie bol do
         svojej rezidencie v Mníchove dosť ťažko späť uvedený len pomocou svojho vojvodcu
         protestanta, znamenitého Seckendorfa. Proti Seckendorfovi pri tom všetkom klerikálna strana
         v Mníchove neprestávala roztrusovať hanopisy.
   </p>
   <p>
    Seckendorf, ktorý — ako sa sám priznal — bol by veľmi potreboval peniaze, potravinové
         články a vojsko, radil Karolovi, aby sa zmieril s Rakúskom. Ten však ďalej pokračoval vo
         vojne a s maršalom Brogliom ako aj s princom Contim
    <sup>
     [
     <a class="footnote" href="#ftn.id2584579" name="id2584579">
      138
     </a>
     ]
    </sup>
    ustanovili vojenský plán.
   </p>
   <p>
    V rozhodujúcej chvíli sa však Broglio osvedčil, že nedostal od svojej vlády
         splnomocnenie, aby napadol Rakúšanov, a tak vojnu začali Rakúšania.
   </p>
   <p>
    Khevenhűller prepadol francúzsku posádku v Griesbachu,
    <sup>
     [
     <a class="footnote" href="#ftn.id2584610" name="id2584610">
      139
     </a>
     ]
    </sup>
    princ Karol postúpil proti hlavnej bavorskej armáde pri Simpachu a porazil ju
         9. mája 1743. V bitke bol zajatý bavorský komandant Minuzzi.
   </p>
   <p>
    Od toho času Rakúšania postupovali víťazne napred, vyhnali Francúzov z Dingelsingu,
         Landau a z Deggendorfu. Broglio a saský gróf sa zdržiavali začas pasívne v Straubingu,
    <sup>
     [
     <a class="footnote" href="#ftn.id2584635" name="id2584635">
      140
     </a>
     ]
    </sup>
    potom odtiahli na druhú stranu Rýna.
   </p>
   <p>
    Nato 8. júna ušiel Karol po druhýkrát z Mníchova, ktorý 12. júna Rakúšania obsadili už
         po tretí raz. Avšak Seckendorf uzavrel s Khevenhűllerom prímerie, následkom čoho Rakúšania
         obsadili Bavorsko. Komisár gróf Goës tam zaviedol aj rakúsku správu, Bärnklau dostal
         veliteľstvo nad posádkami. Medzitým princ Karol Lotrinský dal sa do prenasledovania
         nepriateľa, ustupujúceho k Rýnu. Vtom prišla pre nemeckého cisára veľmi vážna zvesť:
         Anglicko a Holandsko ešte v jeseni 1742 postavilo armádu v Holandsku, ktorá na znak obrany
         pragmatickej sankcie mala mať meno Pragmatická armáda. Táto armáda v počte päťdesiattisíc
         mužov prešla Rýn a postupovala proti Frankfurtu. Sám anglický kráľ Juraj II. so svojím
         druhorodeným synom, kniežaťom z Cumberlandu, pripojil sa k nej. Pri Datlingu došlo k bitke,
         v ktorej spojenci zvíťazili a Karola VII. by boli mohli osobne zajať, keby anglický veliteľ
         lord Stair
    <sup>
     [
     <a class="footnote" href="#ftn.id2584680" name="id2584680">
      141
     </a>
     ]
    </sup>
    nebol veľkodušne vyhlásil Frankfurt za neutrálne mesto.
   </p>
   <p>
    Kráľovi Jurajovi dostala sa tá česť, že mohol hodovať na mieste víťazstva, kým cisár
         Karol vo Frankfurte bedákal.
   </p>
   <p>
    Francúzi, utekajúci pod vodcovstvom de Noaia,
    <sup>
     [
     <a class="footnote" href="#ftn.id2584716" name="id2584716">
      142
     </a>
     ]
    </sup>
    prešli rieku Mohan, potom sa utiahli za Rýn, kde sa spojili s Brogliovou
         armádou, aby chránili Alsasko, ktoré ohrozoval napredujúci Karol Lotrinský a zaumienil si
         preniesť vojnu ta, aby svojim požiadavkám na Lotrinsko dodal závažnosti.
   </p>
   <p>
    Vtedy sa zjavil aj Trenck so svojím zborom. Prešiel cez Rýn a hrdinsky bojoval pri
         dobývaní mosta cez rieku Lech.
   </p>
   <p>
    Nato dostal od maršala rozkaz, aby cez Schwarzwald prenikol do Altbreisachu a odtiaľ
         chránil rakúske krajiny pred útokom nepriateľa. Pritom mal Alsasko znepokojovať a sužovať
         kontribucionálnymi patentmi. Zároveň dostal rozkaz, aby vo svojom zbore držal prísnu
         disciplínu, aby nechodili žaloby na neho. Preto veliteľ pandúrov predniesol k svojim ľuďom
         reč. Vyhrážal sa im pod pokutou smrti, aby piate a šieste prikázanie svedomite zachovávali
         a cudzieho majetku sa nedotýkali. Keď sa však niektorí aj proti rozkazu jednako len
         dopustili lúpeže, náhlym súdom dal ich hneď obesiť; tí však išli na popravisko chladnokrvne
         s fajkou v ústach.
   </p>
   <p>
    *
   </p>
   <p>
    Trenck dotiahol 9. júna 1743 do Altbreisachu, ktorého hradby na rozkaz Márie Terézie
         boli zborené krátko predtým, takže tu stál len samotný zámok. Rakúska posádka sa
         presťahovala do blízkeho Freiburgu.
   </p>
   <p>
    Trenck obsadil so sto pandúrmi a dvadsiatimi piatimi husármi Neuburg, aby odtiaľ mohol
         robiť výpady cez Rýn do Alsaska, lebo Francúzi zajali všetky lode a začali tak
         nepriateľstvo proti Rakúšanom.
   </p>
   <p>
    Prvou korisťou na francúzskej pôde bolo štyridsaťosem volov, s ktorými pandúri
         preplávali cez Rýn. Nato rozoslal Trenck po celom Alsasku svoj patent v nemeckej a
         francúzskej reči.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523460" name="ftn.id2523460">
        1
       </a>
       ]
      </sup>
      Slavónia je východná časť bývalého chorvátskeho kráľovstva, medzi Drávou, Sávou a
               Dunajom. Obyvateľstvo tvoria zväčša katolícki Chorváti, na východe pravoslávni Srbi.
               Do roku 1918 tvorila Slavónia s Chorvátskom kráľovstvo v rámci svätoštefanskej
               koruny. Hlavné mesto Osiek.
     </p>
    </div>
    <div class="footnote">
     <p>
      <sup>
       [
       <a class="para" href="#id2523488" name="ftn.id2523488">
        2
       </a>
       ]
      </sup>
      Mierom v Požarevaci 20. 7. 1718.
     </p>
    </div>
    <div class="footnote">
     <p>
      <sup>
       [
       <a class="para" href="#id2523498" name="ftn.id2523498">
        3
       </a>
       ]
      </sup>
      <span class="emphasis">
       <em>
        Harambaša, turecky arambaša
       </em>
      </span>
      — zbojnícky kapitán, tiež veliteľ
               úradných sluhov, dozerajúcich na bezpečnosť ciest, no často sami harambašovia
               znepokojovali a ozbíjali cestujúcich
     </p>
    </div>
    <div class="footnote">
     <p>
      <sup>
       [
       <a class="para" href="#id2506342" name="ftn.id2506342">
        4
       </a>
       ]
      </sup>
      <span class="emphasis">
       <em>
        Pleternica
       </em>
      </span>
      — jeden z majetkov Fraňa Trencka v južnej časti
               Slavónie pri rieke Olave. Majetok Pleternica a Prestovac kúpil Trenckov otec Ján von
               der Trenck roku 1723. Ešte za života svojho otca kúpil Fraňo Trenck za 40 000 zlatých
               domínium Pakrac. Majetok Welika získal Trenck od rodiny Walseck, od baróna von Imsen
               a grófa von Gossau.
     </p>
    </div>
    <div class="footnote">
     <p>
      <sup>
       [
       <a class="para" href="#id2506370" name="ftn.id2506370">
        5
       </a>
       ]
      </sup>
      <span class="emphasis">
       <em>
        Ján Henrich von der Trenck, pôvodom z Pruska
       </em>
      </span>
      — slúžil v
               rakúskych službách v Taliansku, potom bol veliteľom cisárskej posádky v slavónskom
               Brode, nakoniec až do svojej smrti veliteľom posádky v Levoči, kde aj ako plukovník
               14. 2. 1743 zomrel a je pochovaný v tamojšom farskom kostole. Niektoré pramene
               uvádzajú, že zomrel ako podplukovník.
     </p>
    </div>
    <div class="footnote">
     <p>
      <sup>
       [
       <a class="para" href="#id2506414" name="ftn.id2506414">
        6
       </a>
       ]
      </sup>
      <span class="emphasis">
       <em>
        Keď Trencka prepustili pre neporiadnosť z vojska
       </em>
      </span>
      (ako
               zástavníka — Fähnrich, 1727 — 1731) — žil na svojom majetku v Prestovaci. Tu sa z
               otcovej vôle oženil s Jozefou, dcérou veliteľa Petrovaradína, generála Jána Františka
               baróna Tillier, honosiacou sa nezvyčajnou krásou, s ktorou splodil štyri deti. Všetky
               deti aj s matkou zomreli ešte pred Trenckovým odchodom do Ruska (1737). Pozri K.
               Wurzbach: Biographisches Lexikon des Kaiserthums Oesterreich, 1883, písmeno T, s.
               124.
     </p>
    </div>
    <div class="footnote">
     <p>
      <sup>
       [
       <a class="para" href="#id2506437" name="ftn.id2506437">
        7
       </a>
       ]
      </sup>
      V rokoch 1738 — 1740 slúžil Fraňo Trenck v ruskej armáde, najprv ako ritmajster,
               napokon ako major. Trenckov otec, veliteľ Levoče, poslal svojho syna do Ruska po
               trápnej afére s baronesou von S. Na rozkaz svojho pána priniesol Fraňov sluha
               baronese nočník a vylial na ňu jeho obsah. Takto sa Trenck pomstil za to, že baronesa
               prezradila jeho pomer s istou vydatou grófkou. Za tento brutálny čin odsúdili Trencka
               do väzenia. Jeho otec ho chcel najprv poslať do Pruska, aby sa naučil poriadku,
               napokon dal súhlas, aby sa jeho syn dal naverbovať do ruskej armády. Pozri: Fraňo
               Trenck: Merkwürdiges Leben und Taten (1745, 1748).
     </p>
    </div>
    <div class="footnote">
     <p>
      <sup>
       [
       <a class="para" href="#id2506478" name="ftn.id2506478">
        8
       </a>
       ]
      </sup>
      Pamflet (1747) kvalifikuje vlastný Trenckov životopis ako vystatovanie sa. Pri
               opisovaní svojich činov vraj musel byť Trenck opitý, pretože videl všetko
               dvojnásobne. O jeho zranení v bitke sa tu píše ako o ľahkom (oštep vraj vnikol do
               chrbta len na prst hlboko).
     </p>
    </div>
    <div class="footnote">
     <p>
      <sup>
       [
       <a class="para" href="#id2506501" name="ftn.id2506501">
        9
       </a>
       ]
      </sup>
      Fraňo Trenck bol pre neznášanlivosť a neporiadnosť odsúdený na smrť, no trest
               smrti mu zmenili na vyhostenie z Ruska a zákaz návratu (8.2.1740). Trenck sa vrátil k
               otcovi do Levoče na konci mája 1740, odkiaľ sa pobral na svoje majetky do
               Slavónie.
     </p>
    </div>
    <div class="footnote">
     <p>
      <sup>
       [
       <a class="para" href="#id2506536" name="ftn.id2506536">
        10
       </a>
       ]
      </sup>
      Ich meno sa odvodzuje od slova bandérium, čiže prápor, ozbrojený sprievod. Pôvodne
               to boli príslušníci panskej policajnej služby, neskoršie pešiaci, ktorí sa znamenite
               osvedčili v drobnej vojne pod barónom Trenckom. Od roku 1756 premenili zbor pandúrov
               na 53. cís. kráľ. peší pluk.
     </p>
    </div>
    <div class="footnote">
     <p>
      <sup>
       [
       <a class="para" href="#id2506610" name="ftn.id2506610">
        11
       </a>
       ]
      </sup>
      <span class="emphasis">
       <em>
        Osiek
       </em>
      </span>
      — chorv. Osijek, hlavné mesto slavónskeho Chorvátska,
               na rieke Dráve
     </p>
    </div>
    <div class="footnote">
     <p>
      <sup>
       [
       <a class="para" href="#id2506989" name="ftn.id2506989">
        12
       </a>
       ]
      </sup>
      <span class="emphasis">
       <em>
        Poľný podmaršal Ascanio markíz z Guadagni
       </em>
      </span>
      — veliaci generál v
               Slavónii
     </p>
    </div>
    <div class="footnote">
     <p>
      <sup>
       [
       <a class="para" href="#id2507015" name="ftn.id2507015">
        13
       </a>
       ]
      </sup>
      Porta osmanská, čiže Vysoká je turecká vláda. Podľa východnej obyčaje vykonávali
               sa ľudové zhromaždenia a súdy pred bránami a kráľovskými palácmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2507069" name="ftn.id2507069">
        14
       </a>
       ]
      </sup>
      <span class="emphasis">
       <em>
        Ľudovít Ondrej gróf von Khevenhuller von Aichelberg auf
                  Franckenburg
       </em>
      </span>
      (1683 — 1744) — generálny adjutant princa Eugena
               Savojského, neskoršie generál a poľný maršal, ktorý viedol rakúsku armádu vo vojne o
               rakúske dedičstvo v Bavorsku. Významným prameňom pre tento čas je jeho vlastný
               životopis Biographie des Feldmarschalls Khevenhuller (Breslau u. Leipzig,
               1744).
     </p>
    </div>
    <div class="footnote">
     <p>
      <sup>
       [
       <a class="para" href="#id2507144" name="ftn.id2507144">
        15
       </a>
       ]
      </sup>
      <span class="emphasis">
       <em>
        Gvardián
       </em>
      </span>
      (z tal.) — predstavený františkánskeho, kapucínskeho
               a minoritského kláštora
     </p>
    </div>
    <div class="footnote">
     <p>
      <sup>
       [
       <a class="para" href="#id2507179" name="ftn.id2507179">
        16
       </a>
       ]
      </sup>
      Z politických dôvodov, pre zločin porušenia mieru.
     </p>
    </div>
    <div class="footnote">
     <p>
      <sup>
       [
       <a class="para" href="#id2507233" name="ftn.id2507233">
        17
       </a>
       ]
      </sup>
      Ilova sa vlieva do Čazmy a tá do rieky Sávy.
     </p>
    </div>
    <div class="footnote">
     <p>
      <sup>
       [
       <a class="para" href="#id2507286" name="ftn.id2507286">
        18
       </a>
       ]
      </sup>
      <span class="emphasis">
       <em>
        Karol VI., Jozef František
       </em>
      </span>
      (1685 — 20.10.1740) —
               rímsko-nemecký cisár, český a uhorský kráľ, druhý syn cisára Leopolda I. Bol miernej
               povahy, vládnuť nemal veľké schopnosti. Celý život bojoval za uznanie pragmatickej
               sankcie, v dôsledku čoho zanedbával správu ríše, ktorá hospodársky aj vojensky
               upadala. Prejavilo sa to až po smrti Eugena Savojského v novej vojne s Turkami (1737
               — 1739). Rakúsko stratilo všetky krajiny získané roku 1718 za Dunajom a Sávou.
     </p>
    </div>
    <div class="footnote">
     <p>
      <sup>
       [
       <a class="para" href="#id2507314" name="ftn.id2507314">
        19
       </a>
       ]
      </sup>
      Proti zákazu lekárov (trpel pakostnicou) pobral sa cisár na začiatku októbra 1740
               do svojho poľovníckeho kaštiela pri Čakaturne v Uhorsku na poľovačku jeleňov (pri
               Neziderskom jazere, maď. Förtö). Prechladol a z poľovačky ho odniesli chorého do
               letoviska Favority pri Viedni. Skoro nato vo veku 55 rokov zomrel (20.10.1740). Pozri
               Jozef Svátek: Česko-moravská kronika.
     </p>
    </div>
    <div class="footnote">
     <p>
      <sup>
       [
       <a class="para" href="#id2507341" name="ftn.id2507341">
        20
       </a>
       ]
      </sup>
      <span class="emphasis">
       <em>
        Grocka
       </em>
      </span>
      — mesto v Srbsku, juhovýchodne od Belehradu, na pravom
               brehu rieky Dunaj, kde Rakúšanov roku 1739 porazili Turci.
     </p>
    </div>
    <div class="footnote">
     <p>
      <sup>
       [
       <a class="para" href="#id2507356" name="ftn.id2507356">
        21
       </a>
       ]
      </sup>
      <span class="emphasis">
       <em>
        Princ Eugen Savojský
       </em>
      </span>
      (1663 v Paríži — 1736 vo Viedni) —
               pôvodom Talian, výchovou Francúz, najväčší vojvodca rakúskych Habsburgovcov. Keď ho
               neprijal do vojenských služieb Ľudovít XIV., vstúpil roku 1683 ako dvadsaťročný do
               rakúskej armády a postupne získaval najvyššie hodnosti, až sa stal v rokoch 1696 —
               1697 hlavným veliteľom v tureckej vojne. Skvelé víťazstvo dosiahol pri Zente nad
               Tisou (11.9.1697). V ďalšej vojne s Tureckom (1716 — 1718) dobyl víťazstvo pri
               Petrovaradíne (5.8.1716) a Belehrade (15.8.1717). Vo vojne s Francúzskom dosiahol
               víťazstvo pri Hochstädte (24.8.1704), pri Oudenarde (11.7.1708) a v najkrvavejšej
               bitke 18. storočia pri Malplaquete (11.7.1709). Po celý život zostal neženatý a
               zomrel sedemdesiattriročný.
     </p>
    </div>
    <div class="footnote">
     <p>
      <sup>
       [
       <a class="para" href="#id2507398" name="ftn.id2507398">
        22
       </a>
       ]
      </sup>
      <span class="emphasis">
       <em>
        Viliam Reinhard gróf Neipperg
       </em>
      </span>
      (1684 — 1774) — vychovávateľ
               vojvodu Františka Štefana Lotrinského, ako poľný zbrojmajster bojoval proti Turkom.
               1.9.1739 uzavrel bez vládneho súhlasu Belehradský mier, nepriaznivý pre Rakúsko, za
               čo ho odsúdili na pevnostné väzenie. No už roku 1741 sa stal hlavným veliteľom
               cisárskej armády v Sliezsku, kde v bitke pri Molvici (10.4.1741) bol porazený
               Fridrichom II. a odvolaný z veliteľstva.
      <span class="emphasis">
       <em>
        Fridrich Henrich gróf
                  Seckendorf
       </em>
      </span>
      (1673 — 1763) — poľný maršal a diplomat, roku 1717 bojoval
               pod Eugenom pri Belehrade. Pred svojou smrťou ho princ Eugen navrhol za svojho
               nástupcu vo veliteľstve proti Turkom. No vo vojnovej výprave roku 1737 nemal pre
               neporiadky v armáde šťastie. Turci zatlačili Rakúšanov až k rieke Orlave. Seckendorf
               zložil velenie a až do cisárovej smrti bol vo vyšetrovacej väzbe v Štajerskom Hradci.
      <span class="emphasis">
       <em>
        Juraj Ollivier Wallis
       </em>
      </span>
      (1673 — 1744) — od roku 1739 guvernér v
               Srbsku a maršal vo vojne proti Turkom. Spoločne s grófom Neippergom vyjednal bez
               vyššieho rozkazu mier v Belehrade (1739), za čo bol uväznený na Špilberku (1740). Pri
               nástupe Márie Terézie bol prepustený na slobodu.
     </p>
    </div>
    <div class="footnote">
     <p>
      <sup>
       [
       <a class="para" href="#id2504835" name="ftn.id2504835">
        23
       </a>
       ]
      </sup>
      23.7.1739 bol maršal gróf Wallis pri Grocke Turkami na hlavu porazený. 18.9.1739
               uzavrel gróf Neipperg ponižujúci mier, ktorým Turkom vydal Belehrad, celé Srbsko a
               malú Valachiu. Potupným Belehradským mierom bola habsburská ríša pripravená o všetky
               výsledky skvelých víťazstiev, ktoré nad Turkami dosiahol Eugen Savojský.
     </p>
    </div>
    <div class="footnote">
     <p>
      <sup>
       [
       <a class="para" href="#id2504866" name="ftn.id2504866">
        24
       </a>
       ]
      </sup>
      Tu sa Tomášik dopustil omylu, pretože Mária Terézia nebola vtedy pri otcovej
               smrteľnej posteli. V deň smrti svojho otca bola chorá. Karol VI. zavolal k sebe
               mladšiu dcéru, 22-ročnú arcivojvodkyňu Máriu Annu, svojho zaťa veľkovojvodu Františka
               Štefana Toskánskeho a jeho brata, vojvodu Karola Alexandra Lotrinského. Vo dne v noci
               ho ošetrovala jeho manželka, cisárovná Alžbeta Kristína. Mária Terézia čakala v tom
               čase ďalšie, už štvrté dieťa (budúci cisár Jozef II.).
     </p>
    </div>
    <div class="footnote">
     <p>
      <sup>
       [
       <a class="para" href="#id2504893" name="ftn.id2504893">
        25
       </a>
       ]
      </sup>
      Posledné slová: Barcelona, Barcelona, Belehrad, Belehrad! sa vzťahujú na cisárovu
               mladosť, strávenú v Španielsku, najmä na vernosť Kataláncov. Spomienka na Belehrad sa
               vzťahuje na stratu tejto pevnosti vo vojne s Turkami.
     </p>
    </div>
    <div class="footnote">
     <p>
      <sup>
       [
       <a class="para" href="#id2504920" name="ftn.id2504920">
        26
       </a>
       ]
      </sup>
      Mladá cisárovná Mária Terézia, vtedy 23-ročná (narodila sa 13.5.1717), ukázala sa
               hneď na začiatku svojej vlády ako statočná a inteligentná vladárka, ktorá
               rozhodnosťou a odvahou prekonala svojich starých ministrov (zväčša už
               sedemdesiatročných). S prekvapujúcou odhodlanosťou uviedla do poriadku najhoršie
               sociálne prípady, medziiným urobila poriadok aj v zásobovaní v hlavnom meste, za čo
               si získala srdcia obyvateľov Viedne. Pozri: Eva Priesterová: Stručné dějiny Rakouska,
               1946, čes. preklad 1954.
     </p>
    </div>
    <div class="footnote">
     <p>
      <sup>
       [
       <a class="para" href="#id2504951" name="ftn.id2504951">
        27
       </a>
       ]
      </sup>
      <span class="emphasis">
       <em>
        Ignác Felix gróf von Törring-Jettenbach
       </em>
      </span>
      (1682 — 1763) —
               bavorský štátnik a vysoký dôstojník. Roku 1735 sa stal veliteľom štábu v Mníchove a
               poľným maršalom vo vojne o rakúske dedičstvo. Velenie nad bavorskou armádou po ňom
               získal maršal Seckendorf.
     </p>
    </div>
    <div class="footnote">
     <p>
      <sup>
       [
       <a class="para" href="#id2504971" name="ftn.id2504971">
        28
       </a>
       ]
      </sup>
      <span class="emphasis">
       <em>
        Karol VII. Albrecht
       </em>
      </span>
      (1697 — 1745) — bavorský kurfirst (od
               roku 1726) a rímsko-nemecký cisár. Od roku 1722 bol manželom Márie Amálie, dcéry
               cisára Jozefa I., a preto si robil nároky na časť rakúskych krajín. Roku 1731
               protestoval proti Pragmatickej sankcii a neuznal ju. Nadarmo vyjednával o zasľúbenie
               svojho syna s Máriou Teréziou (1734) a potom s Márion Annou (1733 až 1739). Po smrti
               Karola VI. vystúpil s nárokmi na rakúsky trón s podporou poslednej vôle Ferdinanda
               I., ktorý potomstvu svojej dcéry Anny, manželky bavorského vojvodu Albrechta V.,
               poistil nástupníctvo vo svojich krajinách v prípade vymretia potomstva svojich synov.
               Karol Albrecht sa dal v Prahe korunovať na českého kráľa (19.12.1741). Za nemeckého
               cisára bol zvolený vo Frankfurte nad Mohanom 24.1.1742. No na udržanie koruny už
               nemal sily, bol vytlačený z Bavorska, jeho generál Seckendorf bol porazený pri
               Simpachu (9.5.1743) a Bavorska sa zmocnila rakúska armáda. Karolovi VII. zostal iba
               titul bez krajiny a moci. Historické pramene uvádzajú jeho meno rozličným spôsobom,
               raz Albert, inokedy Albrecht. Na proklamácii, vydanej k Čechom v Prahe 8.12.1741, je
               podpísaný ako Carl Albrecht.
     </p>
    </div>
    <div class="footnote">
     <p>
      <sup>
       [
       <a class="para" href="#id2505021" name="ftn.id2505021">
        29
       </a>
       ]
      </sup>
      <span class="emphasis">
       <em>
        Ján Juraj Kristián Lobkowitz
       </em>
      </span>
      (1686 — 1755) — od roku 1734
               rakúsky generál jazdy, roku 1739 poľný maršal a veliteľ v Sedmohradsku, potom veliteľ
               v Čechách, kde bojoval proti francúzskym okupantom.
     </p>
    </div>
    <div class="footnote">
     <p>
      <sup>
       [
       <a class="para" href="#id2505067" name="ftn.id2505067">
        30
       </a>
       ]
      </sup>
      Fridrich barón von der Trenck (1726 — 1794). Rod Trenckovcov bol usadený od čias
               nemeckých rytierov v Královci (Königsberg, dnes Kaliningrad). Fridrichov otec zomrel
               roku 1740 ako pruský generálmajor jazdy v Královci. Fridrich, mladší bratanec Fraňa
               Trencka, bojoval vo vojne o rakúske dedičstvo ako pobočník kráľa Fridricha II. Bol
               obvinený zo styku so svojím bratancom Fraňom, ktorý stál na nepriateľskej strane, a
               odsúdený na dlhé roky väzenia. Po svojom vyslobodení z väzenia sa Fridrich usiloval
               zachrániť svojho príbuzného Fraňa z väzenia, no Fraňo mu nedôveroval a z lakomstva ho
               ešte ohrozoval. Vlastnou príčinou väznenia Fridricha Trencka bol jeho pomer so
               sestrou kráľa Fridricha II. Amáliou, ktorá zomrela roku 1787, päťdesiatštyriročná,
               ako abatiša kláštora v Quedlinburgu. Po prepustení z magdeburského väzenia odišiel do
               Viedne, a keď sa uchádzal o dedičstvo po svojom mŕtvom bratancovi Fraňovi, bol
               zatvorený do blázinca. Potom odišiel do Cách a žil na svojich majetkoch v Uhorsku.
               Ako údajný pruský špión bol popravený v Paríži.
     </p>
    </div>
    <div class="footnote">
     <p>
      <sup>
       [
       <a class="para" href="#id2505202" name="ftn.id2505202">
        31
       </a>
       ]
      </sup>
      <span class="emphasis">
       <em>
        Karol Alexander, princ Lotrinský
       </em>
      </span>
      (1712 — 1780) — rakúsky
               vojvodca, brat cisára Františka I. Vojenskú kariéru začal v nešťastnej vojne s
               Turkami (1737 — 1739). Vo vojne o rakúske dedičstvo ako hlavný veliteľ v Čechách
               (1742) bol porazený Prusmi v bitke pri Chotusiciach (v máji 1742), no proti Bavorom a
               Francúzom sa mu darilo. Ako adlatus grófa Khevenhűllera dobyl víťazstvo nad
               Seckendorfom pri Simpachu, roku 1744 prekročil Rýn a zmocnil sa veľkej časti Elsaska.
               Potom vyhnal Prusov z Čiech, no bol porazený pri Hohenfriedbergu (4.5.1745) a pri
               Žďáre (Zárov, 30.9.1745). Za manželku mal sestru Márie Terézie Máriu Annu (1744),
               ktorá zomrela v mladom veku (1744).
     </p>
    </div>
    <div class="footnote">
     <p>
      <sup>
       [
       <a class="para" href="#id2505345" name="ftn.id2505345">
        32
       </a>
       ]
      </sup>
      Grófsky rod Harrachovcov, so sídlom v Čechách a v Rakúsku, pochádza z vladyckého
               rodu Harachérov z Harachu v južných Čechách (dedina Harachy neďaleko Rožmberka a
               Kaplíc). Ján Jozef Filip z Harrachu bol od roku 1739 prezidentom dvorskej vojenskej
               rady, zomrel roku 1764. Alojz Tomáš z Harrachu bol dolnorakúsky zemský maršal a
               minister, zomrel roku 1742. Jeho syn Fridrich Gervas bol ministrom a najvyšším českým
               kancelárom, zomrel roku 1749.
     </p>
    </div>
    <div class="footnote">
     <p>
      <sup>
       [
       <a class="para" href="#id2505411" name="ftn.id2505411">
        33
       </a>
       ]
      </sup>
      Na začiatku vojny s Tureckom ponúkol Trenck svoje služby aj so 4000 pandúrmi
               vrchnému veliteľovi grófovi Seckendorfovi. No ten jeho ponuku na radu princa
               Sachsen-Hildburghausena odmietol. Vo svojom životopise Trenck vystatovačne tvrdí, že
               by bol do dvoch týždňov získal väčšiu armádu, ako mal princ, a bol by s ňou dobyl
               celú Bosnu. Neznámy anonym v pamflete (1747) o tom pochybuje, pretože vraj vtedy
               Trenck sedel vo väzení.
     </p>
    </div>
    <div class="footnote">
     <p>
      <sup>
       [
       <a class="para" href="#id2505433" name="ftn.id2505433">
        34
       </a>
       ]
      </sup>
      <span class="emphasis">
       <em>
        Kuronsko
       </em>
      </span>
      — ruská gubernia, patriaca k pobaltským. V 16.
               storočí bolo vytvorené kuronské vojvodstvo, dedičné v rode posledného veľmajstra radu
               Nemeckých rytierov Gotharda Kettlera. Jeden z jeho nástupcov, Fridrich Viliam Kettler
               (1698 až 1711), si vzal za manželku neter Petra Veľkého, Annu Ivanovnu, aby získal
               ochranu Ruska.
     </p>
    </div>
    <div class="footnote">
     <p>
      <sup>
       [
       <a class="para" href="#id2505460" name="ftn.id2505460">
        35
       </a>
       ]
      </sup>
      <span class="emphasis">
       <em>
        Bender
       </em>
      </span>
      — stará turecká pevnosť na rieke Dnestri, blízko
               Odesy
     </p>
    </div>
    <div class="footnote">
     <p>
      <sup>
       [
       <a class="para" href="#id2505476" name="ftn.id2505476">
        36
       </a>
       ]
      </sup>
      V pamflete na vlastný životopis Fraňa Trencka, ktorý napísal roku 1747 neznámy
               anonym, bezpochyby nejaký pruský dôstojník, účastník sliezskych vojen, s podtitulom
               „unparteische Notata“, hodnotí Trencka veľmi negatívne. Hovorí, že Trenck nemal u
               pluku v Rusku ani jedného priateľa, pretože bol neznášanlivý, neporiadny a nezniesol
               nad sebou nijakú autoritu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505495" name="ftn.id2505495">
        37
       </a>
       ]
      </sup>
      <span class="emphasis">
       <em>
        Burkhard Krištof gróf Műnnich
       </em>
      </span>
      (1683 — 1767) — poľný maršal a
               štátnik nemeckého pôvodu, od roku 1720 bol v ruských službách. V tureckej vojne dobyl
               roku 1737 Očakov a roku 1739 Chotín. V novembri 1740 zosadil regenta Birona a až do
               mája 1741 bol ministrom. Po nastúpení cárovnej Alžbety v decembri 1741 bol najprv
               odsúdený na smrť, potom poslaný na Sibír a iba za Petra III. dostal milosť
               (1762).
     </p>
    </div>
    <div class="footnote">
     <p>
      <sup>
       [
       <a class="para" href="#id2505517" name="ftn.id2505517">
        38
       </a>
       ]
      </sup>
      <span class="emphasis">
       <em>
        Očakov
       </em>
      </span>
      — turecká pevnosť v blízkosti Odesy, ruská armáda ju
               dobyla roku 1737, no čoskoro ju opustila
     </p>
    </div>
    <div class="footnote">
     <p>
      <sup>
       [
       <a class="para" href="#id2505532" name="ftn.id2505532">
        39
       </a>
       ]
      </sup>
      <span class="emphasis">
       <em>
        Astrachán
       </em>
      </span>
      — stará tatárska pevnosť v delte Volgy, bývalé
               sídlo tatárskych chánov
     </p>
    </div>
    <div class="footnote">
     <p>
      <sup>
       [
       <a class="para" href="#id2505555" name="ftn.id2505555">
        40
       </a>
       ]
      </sup>
      <span class="emphasis">
       <em>
        Anna Ivanovna
       </em>
      </span>
      (1730 — 1740) — ruská cárovná. Narodila sa roku
               1694. Šestnásťročnú ju vydal Peter Veľký za kuronského vojvodu Fridricha Viliama,
               ktorý skoro po svadbe zomrel (1711). Za jej vlády rozhodovali Nemci: Löwenwald,
               Lascy, Műnnich atď., tisíce ruských šľachticov bolo vypovedaných na Sibír alebo
               popravených.
     </p>
    </div>
    <div class="footnote">
     <p>
      <sup>
       [
       <a class="para" href="#id2505576" name="ftn.id2505576">
        41
       </a>
       ]
      </sup>
      Vo vlastnom životopise píše Trenck, že za svojej vojenskej služby v Rusku (1738 —
               1740) kúpil si od manželky plukovníka Cuminga otrokyňu Senepu, dcéru tureckého
               generála, zajatú pri Očakove. K nej pribudli ďalšie dve otrokyne: židovské dievča
               Rebeka z Chotína a Marusia z Valachie. Obidve dievčatá mali vtedy štrnásť
               rokov.
     </p>
    </div>
    <div class="footnote">
     <p>
      <sup>
       [
       <a class="para" href="#id2505626" name="ftn.id2505626">
        42
       </a>
       ]
      </sup>
      Belehradský mier 18. 9. 1739.
     </p>
    </div>
    <div class="footnote">
     <p>
      <sup>
       [
       <a class="para" href="#id2505749" name="ftn.id2505749">
        43
       </a>
       ]
      </sup>
      Celú túto pasáž označuje anonym (1747) za výmysel.
     </p>
    </div>
    <div class="footnote">
     <p>
      <sup>
       [
       <a class="para" href="#id2505768" name="ftn.id2505768">
        44
       </a>
       ]
      </sup>
      <span class="emphasis">
       <em>
        Juraj II. August
       </em>
      </span>
      (1683 — 1760) — kráľ Veľkej Británie a
               hannoverský kurfirst (1726 — 1760). Pre svoju spravodlivosť a miernosť bol Juraj II.
               vážený a milovaný.
     </p>
    </div>
    <div class="footnote">
     <p>
      <sup>
       [
       <a class="para" href="#id2505811" name="ftn.id2505811">
        45
       </a>
       ]
      </sup>
      Bol to gróf Perusa, bavorský vyslanec vo Viedni.
     </p>
    </div>
    <div class="footnote">
     <p>
      <sup>
       [
       <a class="para" href="#id2505829" name="ftn.id2505829">
        46
       </a>
       ]
      </sup>
      <span class="emphasis">
       <em>
        Filip V.
       </em>
      </span>
      (1700 — 1746) — vojvoda z Anjou, vnuk Ľudovíta XIV.,
               posledný Habsburg na španielskom tróne. O ríšu musel bojovať s cisárom Leopoldom I. a
               jeho nástupcami Jozefom I. a Karolom VI. vo vojne o španielske dedičstvo (1701 —
               1713), ktorá bola ukončená mierom v Utrechte. Filip V. bol veľkým milovníkom pokoja a
               pohodlia.
     </p>
    </div>
    <div class="footnote">
     <p>
      <sup>
       [
       <a class="para" href="#id2505854" name="ftn.id2505854">
        47
       </a>
       ]
      </sup>
      <span class="emphasis">
       <em>
        Karol Emanuel
       </em>
      </span>
      (1701 — 1773) — sardínsky kráľ, vo vojne o
               rakúske dedičstvo sa pripojil zmluvou z roku 1742 na stranu Márie Terézie
     </p>
    </div>
    <div class="footnote">
     <p>
      <sup>
       [
       <a class="para" href="#id2505873" name="ftn.id2505873">
        48
       </a>
       ]
      </sup>
      <span class="emphasis">
       <em>
        Ľudovít XV.
       </em>
      </span>
      (1710 — 1773) — pravnuk Ľudovíta XIV. Vládu
               nastúpil roku 1715. Veľký vplyv na neho mali najmä panie de Pompadour a
               Dubarry.
     </p>
    </div>
    <div class="footnote">
     <p>
      <sup>
       [
       <a class="para" href="#id2505906" name="ftn.id2505906">
        49
       </a>
       ]
      </sup>
      <span class="emphasis">
       <em>
        Filip Ľudovít Sinzendorf
       </em>
      </span>
      (1671 — 1742) — minister
               zahraničných vecí a štátny sekretár
     </p>
    </div>
    <div class="footnote">
     <p>
      <sup>
       [
       <a class="para" href="#id2505956" name="ftn.id2505956">
        50
       </a>
       ]
      </sup>
      <span class="emphasis">
       <em>
        Pálffy
       </em>
      </span>
      — starý grófsky a kniežací uhorský rod. Ján Pálffy (†
               1751) sa zúčastnil na tureckej a francúzskej vojne. Roku 1740 bol hlavným veliteľom v
               Uhorsku, roku 1741 palatínom. Rudolf Pálffy, poľný maršal, zomrel roku 1768.
     </p>
    </div>
    <div class="footnote">
     <p>
      <sup>
       [
       <a class="para" href="#id2506005" name="ftn.id2506005">
        51
       </a>
       ]
      </sup>
      <span class="emphasis">
       <em>
        Fridrich II. Veľký
       </em>
      </span>
      — kráľ pruský (1740 — 1786), mal podľa
               otcovej vôle prísnu vojenskú výchovu. Keď otec neschválil jeho sobáš s dcérou
               anglického kráľa Juraja II., pokúsil sa o útek do Anglicka (1730). No chytili ho a
               odsúdili na smrť. Na príhovor Karola VI. dostal milosť, zmieril sa s otcom a vzal si
               za manželku Alžbetu Kristínu. Za odstúpenie Sliezska ponúkol Márii Terézii pomoc
               proti jej nepriateľom. Nečakal na výsledok rokovania, vpadol 16.12.1740 do Sliezska,
               zmocnil sa pevnosti Hlohova (9.3.1741), porazil Neippergovu armádu pri Molvici
               (10.4.1741) a obsadil Sliezsko až po rieku Nisu, všade ochotne prijímaný
               protestantským obyvateľstvom. Po krátkom prímerí v októbri a novembri 1741 zmocnil sa
               ostatnej časti Sliezska a Kladska, vpadol na Moravu a do Čiech, kde pri Chotusiciach
               porazil znova rakúske vojsko (12.5.1742) a donútil tak Máriu Teréziu, tiesnenú
               zároveň Bavormi a Francúzmi, k mieru (28.7.1742). Týmto mierom získal celé Sliezsko,
               okrem tešínskeho kniežatstva a časti kniežatstva opavského, krnovského a niského. Na
               tejto situácii nezmenila nič ani druhá sliezska vojna (1744 — 1745), ani vojna
               sedemročná (1756 — 1763).
     </p>
    </div>
    <div class="footnote">
     <p>
      <sup>
       [
       <a class="para" href="#id2578068" name="ftn.id2578068">
        52
       </a>
       ]
      </sup>
      <span class="emphasis">
       <em>
        Fridrich Viliam I.
       </em>
      </span>
      (1713 — 1740) — pruský kráľ, usiloval sa
               vytvoriť hospodársky a vojensky silné Prusko a zorganizoval dobre vycvičenú armádu.
               Bol chýrečný tabakovými kolégiami pri pive a fajke so svojimi priateľmi a záľubou pre
               postupimskú gardu (Leibregiment der langen Kerle). Po smrti zanechal značný štátny
               poklad.
     </p>
    </div>
    <div class="footnote">
     <p>
      <sup>
       [
       <a class="para" href="#id2578123" name="ftn.id2578123">
        53
       </a>
       ]
      </sup>
      <span class="emphasis">
       <em>
        Hlohov
       </em>
      </span>
      — sídlo kniežatstva rovnakého mena, ktorému vládli
               kedysi Piastovci. Územie kniežatstva sa rozprestieralo na obidvoch brehoch rieky
               Odry.
      <span class="emphasis">
       <em>
        Brašov
       </em>
      </span>
      (Kronstadt, rum. Brassov) — mesto v Sedmohradsku,
               založené v 13. storočí nemeckými rytiermi.
      <span class="emphasis">
       <em>
        Freiburg
       </em>
      </span>
      — niekdajšie
               hlavné mesto župy Breisgau, vzdialené 17 km na východ od rieky Rýna.
      <span class="emphasis">
       <em>
        Breisgau
       </em>
      </span>
      (Breisachgau) — juhozápadná časť badenského
               veľkovojvodstva. Od čias Rudolfa Habsburského „popredná rakúska krajina“
               (Vorland).
     </p>
    </div>
    <div class="footnote">
     <p>
      <sup>
       [
       <a class="para" href="#id2578181" name="ftn.id2578181">
        54
       </a>
       ]
      </sup>
      <span class="emphasis">
       <em>
        Berg
       </em>
      </span>
      — vojvodstvo v západnom Nemecku (2975 km2), roku 1423
               bolo spojené s Jűlichom. Fridrich Viliam I. sa nadarmo usiloval zaistiť nástupníctvo
               v obidvoch krajinách, lebo r. 1738 pridelil cisár Karol VI. tieto krajiny
               falcko-sulzbašskému rodu. R. 1742 sa Fridrich II. vzdal nárokov na Jűlich.
     </p>
    </div>
    <div class="footnote">
     <p>
      <sup>
       [
       <a class="para" href="#id2578201" name="ftn.id2578201">
        55
       </a>
       ]
      </sup>
      <span class="emphasis">
       <em>
        Leopold I., knieža anhaltsko-desavský, zvaný tiež der Alte
                  Dessauer
       </em>
      </span>
      (1676 — 1747) — pruský maršal (1712), v druhej sliezskej vojne
               zvíťazil nad Rakúšanmi pri Kesseldorfe (15. 12. 1745). Viedol jednoduchý vojenský
               spôsob života a mal povesť drsného, ale spravodlivého veliteľa.
     </p>
    </div>
    <div class="footnote">
     <p>
      <sup>
       [
       <a class="para" href="#id2578236" name="ftn.id2578236">
        56
       </a>
       ]
      </sup>
      <span class="emphasis">
       <em>
        Anton Ota, markíz Botta-Adorno
       </em>
      </span>
      (1688 — 1774) — rakúsky poľný
               maršal, ktorý slúžil pod Eugenom Savojským. Nejaký čas bol rakúskym diplomatom v
               Rusku, guvernérom Janova a veliteľom v sedemročnej vojne.
     </p>
    </div>
    <div class="footnote">
     <p>
      <sup>
       [
       <a class="para" href="#id2578264" name="ftn.id2578264">
        57
       </a>
       ]
      </sup>
      <span class="emphasis">
       <em>
        Gróf Gustáv Gotter
       </em>
      </span>
      (1692 — 1762) — pruský diplomat. Ako dobrý
               priateľ Eugena Savojského mal na viedenskom dvore veľkú dôveru. Z toho dôvodu ako
               splnomocnenec Fridricha II. vyjednával roku 1740 s Máriou Teréziou o odstúpení
               Sliezska Prusku.
     </p>
    </div>
    <div class="footnote">
     <p>
      <sup>
       [
       <a class="para" href="#id2578422" name="ftn.id2578422">
        58
       </a>
       ]
      </sup>
      <span class="emphasis">
       <em>
        František Lotrinský
       </em>
      </span>
      (1745 — 1765, narodil sa 12. 8. 1708) —
               cisár rímsko-nemecký, vojvoda lotrinský a veľkovojvoda toskánsky. 12. 2. 1736 sa
               oženil s Máriou Teréziou a mal s ňou päť synov a jedenásť dcér. Jeho manželka ho
               duševnými vlastnosťami prevyšovala, hoci bol jej radcom a prvým ministrom. Za
               rímsko-nemeckého cisára bol proti hlasom Pruska a Falcka vyvolený 13. 9. 1745. Zomrel
               v Inšpruku na infarkt.
     </p>
    </div>
    <div class="footnote">
     <p>
      <sup>
       [
       <a class="para" href="#id2578567" name="ftn.id2578567">
        59
       </a>
       ]
      </sup>
      <span class="emphasis">
       <em>
        Placet
       </em>
      </span>
      (lat.) — súhlasím, schvaľujem. Spis dvorskej vojnovej
               rady vo Viedni, aby generál Guadagni podporoval formovanie Trenckovho pandúrskeho
               zboru, je datovaný 27. 2. 1741.
     </p>
    </div>
    <div class="footnote">
     <p>
      <sup>
       [
       <a class="para" href="#id2578754" name="ftn.id2578754">
        60
       </a>
       ]
      </sup>
      <span class="emphasis">
       <em>
        Ernest Gideon s. pán Laudon
       </em>
      </span>
      (1717 v Tootzene v Livónii — 1790
               v Novom Jičíne na Morave). Pochádzal z chudobnej škótskej šľachtickej rodiny,
               usadenej v Livónii. Roku 1732 vstúpil do ruskej armády ako kadet, v rokoch 1738 —
               1739 sa zúčastnil na vojne o poľský trón, v rokoch 1738 — 1739 bojoval proti Turkom.
               Keď sa uchádzal o prijatie do pruskej armády, bol odmietnutý. Preto vstúpil do
               rakúskej armády. Za sedemročnej vojny slúžil ako podplukovník chorvátskeho pluku pod
               generálom Brownom, za statočnosť bol povýšený na plukovníka, generálmajora, stal sa
               podmaršalom a poľným zbrojmajstrom a bol menovaný ríšskym barónom na majetku Malé
               Bečváry (kouřimský kraj) v Čechách. Roku 1769 sa stal vojenským veliteľom na Morave,
               r. 1778 poľným maršalom a nakoniec vrchným veliteľom rakúskej armády. Laudon bol po
               Eugenovi Savojskom najznamenitejším rakúskym generálom v 18. storočí, medzi vojakmi
               bol aj napriek veľkej prísnosti obľúbený.
     </p>
    </div>
    <div class="footnote">
     <p>
      <sup>
       [
       <a class="para" href="#id2579139" name="ftn.id2579139">
        61
       </a>
       ]
      </sup>
      <span class="emphasis">
       <em>
        Maxmilián Ulysses, ríšsky gróf von Browne
       </em>
      </span>
      (1705 — 1757) —
               rakúsky poľný zbrojmajster, vynikajúci veliteľ vo vojne proti Francúzsku a Turecku.
               Po Belehradskom mieri dostal velenie v Sliezsku, roku 1743 velil avantgarde v
               Bavorsku a zaslúžil sa o vyhnanie Francúzov z Bavorska.
     </p>
    </div>
    <div class="footnote">
     <p>
      <sup>
       [
       <a class="para" href="#id2579195" name="ftn.id2579195">
        62
       </a>
       ]
      </sup>
      <span class="emphasis">
       <em>
        Rezno
       </em>
      </span>
      (Regensburg, lat. Castra Regina) — strategicky dôležité
               mesto na Dunaji, striehnúce na cestu do Viedne i do Čiech cez Cham
     </p>
    </div>
    <div class="footnote">
     <p>
      <sup>
       [
       <a class="para" href="#id2504737" name="ftn.id2504737">
        63
       </a>
       ]
      </sup>
      <span class="emphasis">
       <em>
        Olomouc
       </em>
      </span>
      — bývalé sídelné mesto údelných kniežat, od čias
               Přemysla Otakara II. kráľovské mesto, potom sídlo biskupa, neskôr významná pevnosť.
               Za sliezskych vojen r. 1741 sa mesto Olomouc vzdalo Prusom. Roku 1758 ho Prusi opäť
               obliehali, no tentoraz sa udržalo.
     </p>
    </div>
    <div class="footnote">
     <p>
      <sup>
       [
       <a class="para" href="#id2580058" name="ftn.id2580058">
        64
       </a>
       ]
      </sup>
      <span class="emphasis">
       <em>
        Kurt Krištof gróf Schwerin
       </em>
      </span>
      (1684 — 1757) — jeden z najlepších
               veliteľov Fridricha II. Za vojnové zásluhy bol povýšený do grófskeho stavu a menovaný
               poľným maršalom. V druhej sliezskej vojne sa zúčastnil na dobytí Prahy (16. 9. 1744).
               Padol za sedemročnej vojny v bitke pri Prahe (6. 5. 1757).
     </p>
    </div>
    <div class="footnote">
     <p>
      <sup>
       [
       <a class="para" href="#id2580077" name="ftn.id2580077">
        65
       </a>
       ]
      </sup>
      Na vpáde do Sliezska a na bitke pri Molvici sa zúčastnil generallieutenant Leopold
               II. Maxmilián, princ z Anhalt-Dessau (1700 — 1751), syn Leopolda I. z Anhalt-Dessau,
               „starého Dessavského“.
     </p>
    </div>
    <div class="footnote">
     <p>
      <sup>
       [
       <a class="para" href="#id2580097" name="ftn.id2580097">
        66
       </a>
       ]
      </sup>
      <span class="emphasis">
       <em>
        Olava
       </em>
      </span>
      (Ohlau) — mesto na rieke Olave, dobyté 1741 Prusmi, r.
               1742 pripadlo pruskému kráľovstvu
     </p>
    </div>
    <div class="footnote">
     <p>
      <sup>
       [
       <a class="para" href="#id2580132" name="ftn.id2580132">
        67
       </a>
       ]
      </sup>
      <span class="emphasis">
       <em>
        Molvica
       </em>
      </span>
      (Mollvitz) — dedina blízko Vratislavi. 10. 4. 1741 tu
               zvíťazilo vojsko Fridricha II. nad rakúskym vojskom.
     </p>
    </div>
    <div class="footnote">
     <p>
      <sup>
       [
       <a class="para" href="#id2580164" name="ftn.id2580164">
        68
       </a>
       ]
      </sup>
      <span class="emphasis">
       <em>
        Názvy plukov Althann-Dragoner, Römer-Dragoner,
                  Seherr-Cűrassiere.
       </em>
      </span>
      Pluky boli nazývané menami zaslúžilých hodnostárov.
               Bola to identifikácia plukov namiesto neskorších radových čísiel. Poľný podmaršal
               (Feldmarschalleutnant) Karol Joachim von Römer prestúpil r. 1734 zo saských do
               rakúskych služieb, v rokoch 1737 — 1739 bojoval proti Turkom.
     </p>
    </div>
    <div class="footnote">
     <p>
      <sup>
       [
       <a class="para" href="#id2580190" name="ftn.id2580190">
        69
       </a>
       ]
      </sup>
      Starý panský rod Schulenburgovcov pochádzal z Altmarku v Nemecku.
     </p>
    </div>
    <div class="footnote">
     <p>
      <sup>
       [
       <a class="para" href="#id2580222" name="ftn.id2580222">
        70
       </a>
       ]
      </sup>
      <span class="emphasis">
       <em>
        Opolie
       </em>
      </span>
      (Oppeln) — bývalé hlavné mesto opoľského kniežatstva,
               ležiace na rieke Odre, kolíska sliezskych Piastovcov, ktorí tu vybudovali hrad a
               kaštieľ. R. 1742 mesto pripadlo pruskému kráľovstvu.
     </p>
    </div>
    <div class="footnote">
     <p>
      <sup>
       [
       <a class="para" href="#id2580256" name="ftn.id2580256">
        71
       </a>
       ]
      </sup>
      <span class="emphasis">
       <em>
        Rupert Scipio Lentulus
       </em>
      </span>
      (1714 — 1786) — slúžil najprv v
               rakúskej armáde, r. 1746 prestúpil do armády pruskej, kde sa r. 1757 stal generálom.
      <span class="emphasis">
       <em>
        Generál Mikuláš František Grünne
       </em>
      </span>
      (1701 — 1751) — pochádzal z
               holandskej šľachty a bol veľkým obľúbencom Františka, manžela Márie Terézie.
     </p>
    </div>
    <div class="footnote">
     <p>
      <sup>
       [
       <a class="para" href="#id2580299" name="ftn.id2580299">
        72
       </a>
       ]
      </sup>
      <span class="emphasis">
       <em>
        Breh
       </em>
      </span>
      (Brieg) — bývalé hlavné mesto brežského kniežatstva a
               sídlo kniežat z Brehu.
      <span class="emphasis">
       <em>
        Strelín
       </em>
      </span>
      (Strehlen) — bývalé hlavné mesto
               strelínskeho kraja, leží na rieke Olave, pripadlo pruskému Sliezsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2580329" name="ftn.id2580329">
        73
       </a>
       ]
      </sup>
      <span class="emphasis">
       <em>
        Kladská Nisa
       </em>
      </span>
      (Neisse) — pramení na moravsko-sliezskej
               hranici. Mesto Nisa leží v úrodnej nížine pri ústí rieky Belej do Kladskej Nisy. Nad
               mestom sa vypína mohutná pevnosť, najsilnejšia v celom Sliezsku, ktorú Prusi dobyli
               po štrnásťdňovom obliehaní. Rakúšania ju márne obliehali v sedemročnej vojne.
     </p>
    </div>
    <div class="footnote">
     <p>
      <sup>
       [
       <a class="para" href="#id2580389" name="ftn.id2580389">
        74
       </a>
       ]
      </sup>
      <span class="emphasis">
       <em>
        Sobotka
       </em>
      </span>
      (Zobtenberg) — osamotený vrch (718 m) v Sliezsku, na
               východ od Svidnice
     </p>
    </div>
    <div class="footnote">
     <p>
      <sup>
       [
       <a class="para" href="#id2580414" name="ftn.id2580414">
        75
       </a>
       ]
      </sup>
      Vo svojej autobiografii rozpráva Trenck o tom, že pandúri zajali veľa vozov s
               potravinovými článkami a 3000 ľudí, ktorých dal Trenck vypalicovať a potom ich
               prepustil na slobodu. Anonym v pamflete (1747) nazýva pandúrov zbojníkmi a vrahmi,
               Trencka vodcom zbojníckej bandy.
     </p>
    </div>
    <div class="footnote">
     <p>
      <sup>
       [
       <a class="para" href="#id2580437" name="ftn.id2580437">
        76
       </a>
       ]
      </sup>
      <span class="emphasis">
       <em>
        Svidnica
       </em>
      </span>
      (Schweidnitz) — mesto na rieke Bystrici (Weistritz),
               Vratislavským mierom (1741) bolo mesto i celé kniežatstvo svidnické pripojené k
               Prusku.
     </p>
    </div>
    <div class="footnote">
     <p>
      <sup>
       [
       <a class="para" href="#id2580467" name="ftn.id2580467">
        77
       </a>
       ]
      </sup>
      <span class="emphasis">
       <em>
        Ján Daniel von Menzel
       </em>
      </span>
      — uhorský husársky plukovník. Narodil
               sa 1698 v Lipsku, zomrel 26. 6. 1744 pri Stochstadte, neďaleko Wormsu. Chýrečný
               veliteľ ľahkých dobrovoľníckych zborov, ktoré úspešne operovali najmä v malej vojne
               (Parteigänger). Do rakúskych služieb prešiel zo saskej armády, slúžil ako major pod
               generálom Neippergom v Sliezsku. Ako podplukovník bojoval pod maršalom Khevenhűllerom
               v Bavorsku a vynikal v odvahe a statočnosti, podobne ako jeho sok, barón Trenck. Keď
               skúšal hĺbku rieky Rýna neďaleko Wormsu, zastrelila ho stráž pri Stochstadte.
     </p>
    </div>
    <div class="footnote">
     <p>
      <sup>
       [
       <a class="para" href="#id2580509" name="ftn.id2580509">
        78
       </a>
       ]
      </sup>
      <span class="emphasis">
       <em>
        Kladsko
       </em>
      </span>
      (Glatz) — mesto, ležiace na rieke Nise, sa vzdalo
               kráľovi Fridrichovi II. 9. 1. 1742, pevnosť kapitulovala až 26. 4. 1742
     </p>
    </div>
    <div class="footnote">
     <p>
      <sup>
       [
       <a class="para" href="#id2580600" name="ftn.id2580600">
        79
       </a>
       ]
      </sup>
      <span class="emphasis">
       <em>
        Pasov
       </em>
      </span>
      (Passau) — významná pohraničná pevnosť na rieke Dunaj,
               sídlo biskupa. Obsadením Pasova a Oberhausu získali Rakúšania otvorenú cestu do
               Mníchova.
     </p>
    </div>
    <div class="footnote">
     <p>
      <sup>
       [
       <a class="para" href="#id2580625" name="ftn.id2580625">
        80
       </a>
       ]
      </sup>
      <span class="emphasis">
       <em>
        Nymfenburg
       </em>
      </span>
      — Nymphenburg, dedina v Bavorsku, na západ od
               Mníchova. 28.5.1741 bola tu uzavretá zmluva medzi bavorským kurfirstom Karolom
               Albrechtom a španielskymi Bourbonmi o vzájomnej pomoci pri získavaní niektorých
               rakúskych krajín a cisárskej koruny pre kurfirsta.
     </p>
    </div>
    <div class="footnote">
     <p>
      <sup>
       [
       <a class="para" href="#id2580654" name="ftn.id2580654">
        81
       </a>
       ]
      </sup>
      <span class="emphasis">
       <em>
        Fridrich August II.
       </em>
      </span>
      (1696 — 1763) — kurfirst saský a kráľ
               poľský, zúčastnil sa na vojne o rakúske dedičstvo v prvých dvoch sliezskych vojnách,
               no bez územného zisku.
     </p>
    </div>
    <div class="footnote">
     <p>
      <sup>
       [
       <a class="para" href="#id2580684" name="ftn.id2580684">
        82
       </a>
       ]
      </sup>
      <span class="emphasis">
       <em>
        Linec
       </em>
      </span>
      — Linz, mesto na Dunaji s francúzskou posádkou pod
               Segurom, ktorý mesto vydal 23. 1. 1742. Posádka bola prepustená so všetkými
               vojenskými poctami, no s podmienkou, že Francúzi sa stiahnu za Rýn, Bavori do Horného
               Falcka a celý rok nebudú bojovať proti Rakúsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2580714" name="ftn.id2580714">
        83
       </a>
       ]
      </sup>
      <span class="emphasis">
       <em>
        Štajerský Hradec
       </em>
      </span>
      (Graz) — bývalé hlavné mesto štajerského
               vojvodstva, na rieke Mure
     </p>
    </div>
    <div class="footnote">
     <p>
      <sup>
       [
       <a class="para" href="#id2580741" name="ftn.id2580741">
        84
       </a>
       ]
      </sup>
      <span class="emphasis">
       <em>
        Glacis
       </em>
      </span>
      — po česky „koliště“, násyp na vonkajšom obvode
               pevnosti, mierne naklonený smerom k nepriateľovi a celkom holý, aby sa obrancova
               paľba mohla na ňom čo najviac uplatniť
     </p>
    </div>
    <div class="footnote">
     <p>
      <sup>
       [
       <a class="para" href="#id2580854" name="ftn.id2580854">
        85
       </a>
       ]
      </sup>
      Lord John Carmichael Hyndfort po bitke pri Molvici bol britským vyslancom v
               pruskom tábore a uplatnil sa (na osoh Pruska) na mierových rokovaniach vo Vratislavi
               r. 1742.
     </p>
    </div>
    <div class="footnote">
     <p>
      <sup>
       [
       <a class="para" href="#id2580878" name="ftn.id2580878">
        86
       </a>
       ]
      </sup>
      <span class="emphasis">
       <em>
        Diéta
       </em>
      </span>
      — zhromaždenie všetkej uhorskej šľachty, na rozdiel od
               komitétneho zhromaždenia (snemu). Zástoj uhorskej šľachty nebol taký vrelý, ako to
               opisuje literatúra.
     </p>
    </div>
    <div class="footnote">
     <p>
      <sup>
       [
       <a class="para" href="#id2580912" name="ftn.id2580912">
        87
       </a>
       ]
      </sup>
      Insurekcia bola až do r. 1848 všeobecná branná pohotovosť všetkej uhorskej šľachty
               aj s jej poddanstvom na obranu krajiny. Kým trvala vojna na uhorskom území,
               vydržiavali insurekciu na útraty šľachty.
     </p>
    </div>
    <div class="footnote">
     <p>
      <sup>
       [
       <a class="para" href="#id2581002" name="ftn.id2581002">
        88
       </a>
       ]
      </sup>
      <span class="emphasis">
       <em>
        Arciknieža Jozef, neskorší cisár a kráľ Jozef II.
       </em>
      </span>
      (1780 —
               1790) — narodil sa 13. 9. 1741 vo Viedni a tu aj 20. 7. 1790 zomrel
     </p>
    </div>
    <div class="footnote">
     <p>
      <sup>
       [
       <a class="para" href="#id2581038" name="ftn.id2581038">
        89
       </a>
       ]
      </sup>
      <span class="emphasis">
       <em>
        Ybbs
       </em>
      </span>
      (Ips) — mesto v Dolnom Rakúsku, pri ústí rieky Ybbs do
               Dunaja
     </p>
    </div>
    <div class="footnote">
     <p>
      <sup>
       [
       <a class="para" href="#id2581124" name="ftn.id2581124">
        90
       </a>
       ]
      </sup>
      <span class="emphasis">
       <em>
        Charles Louis Auguste Fouquet de Belle-Isle
       </em>
      </span>
      (1684 — 1761) —
               francúzsky maršal a diplomat, hlavný osnovateľ vojny proti Rakúsku a o rakúske
               dedičstvo. Pričinil sa o zvolenie Karola VII. za rímsko-nemeckého cisára. Prehovoril
               Karola VII., aby tiahol do Čiech a dal sa korunovať za českého kráľa. Prahu dobyl 26.
               11. 1741 a držal ju v moci celý rok. Francúzi ustúpili z Prahy 17. 12. 1742. Pre
               svoje smelé plány Belle-Isla nazývali „le maréchal d’imagination“
               (maršal-rojko).
     </p>
    </div>
    <div class="footnote">
     <p>
      <sup>
       [
       <a class="para" href="#id2581146" name="ftn.id2581146">
        91
       </a>
       ]
      </sup>
      <span class="emphasis">
       <em>
        Karol Herman gróf Ogilvi
       </em>
      </span>
      (1679 — 1751) — poľný zbrojmajster,
               bol od r. 1733 veliteľom pevnosti Praha, ktorú však nemohol r. 1741 ubrániť proti
               útokom Francúzov, Bavorov a Sasov, kapituloval 26. 11. 1741
     </p>
    </div>
    <div class="footnote">
     <p>
      <sup>
       [
       <a class="para" href="#id2581204" name="ftn.id2581204">
        92
       </a>
       ]
      </sup>
      <span class="emphasis">
       <em>
        Stein an der Donau
       </em>
      </span>
      — mesto na rieke Dunaj. Stockerau, Ybbs,
               Enns, mestá na ceste z Viedne do Linca.
     </p>
    </div>
    <div class="footnote">
     <p>
      <sup>
       [
       <a class="para" href="#id2581234" name="ftn.id2581234">
        93
       </a>
       ]
      </sup>
      <span class="emphasis">
       <em>
        Klaus a Windischgarten
       </em>
      </span>
      — mestá ležiace v doline rakúskych
               vápencových Álp.
      <span class="emphasis">
       <em>
        Spittal
       </em>
      </span>
      — mesto v Korutanoch, na rieke Dráve.
               Strategický význam mali priesmyky nazývané podľa týchto miest.
     </p>
    </div>
    <div class="footnote">
     <p>
      <sup>
       [
       <a class="para" href="#id2581295" name="ftn.id2581295">
        94
       </a>
       ]
      </sup>
      <span class="emphasis">
       <em>
        Schärding
       </em>
      </span>
      — mesto v Hornom Rakúsku, na rieke Inn
     </p>
    </div>
    <div class="footnote">
     <p>
      <sup>
       [
       <a class="para" href="#id2581311" name="ftn.id2581311">
        95
       </a>
       ]
      </sup>
      <span class="emphasis">
       <em>
        Isar
       </em>
      </span>
      národná bavorská rieka, tečie cez Mníchov a ústi pri
               Deggendorfe do Dunaja.
      <span class="emphasis">
       <em>
        Baltling
       </em>
      </span>
      je vlastné mesto Plattling na
               ľavom brehu rieky Isar, bolo dobyté Trenckovým zborom v januári 1742.
     </p>
    </div>
    <div class="footnote">
     <p>
      <sup>
       [
       <a class="para" href="#id2581547" name="ftn.id2581547">
        96
       </a>
       ]
      </sup>
      <span class="emphasis">
       <em>
        Deggendorf
       </em>
      </span>
      — mesto v dolnom Bavorsku, na ľavom brehu Dunaja,
               nad ústím rieky Isar
     </p>
    </div>
    <div class="footnote">
     <p>
      <sup>
       [
       <a class="para" href="#id2581644" name="ftn.id2581644">
        97
       </a>
       ]
      </sup>
      <span class="emphasis">
       <em>
        Landshut
       </em>
      </span>
      — mesto v dolnom Bavorsku, na rieke Isar
     </p>
    </div>
    <div class="footnote">
     <p>
      <sup>
       [
       <a class="para" href="#id2581663" name="ftn.id2581663">
        98
       </a>
       ]
      </sup>
      <span class="emphasis">
       <em>
        Ján Leopold Bärnklau
       </em>
      </span>
      (1700 — 1746) sa ako plukovník
               vyznamenal vo vojne s Turkami r. 1738 a potom ako generál vo vojne o rakúske
               dedičstvo. Pochádzal zo starej nemeckej rytierskej rodiny, ktorá sa v 15. storočí
               presťahovala do Čiech. Bola to rodina Pernklo (z nem. Bärnklau) zo Šenraitu.
     </p>
    </div>
    <div class="footnote">
     <p>
      <sup>
       [
       <a class="para" href="#id2581838" name="ftn.id2581838">
        99
       </a>
       ]
      </sup>
      <span class="emphasis">
       <em>
        Reichenhall
       </em>
      </span>
      — kúpeľné mesto na rieke Saalach v hornom
               Bavorsku, neďaleko Berchtesgadenu
     </p>
    </div>
    <div class="footnote">
     <p>
      <sup>
       [
       <a class="para" href="#id2581860" name="ftn.id2581860">
        100
       </a>
       ]
      </sup>
      <span class="emphasis">
       <em>
        Mercy
       </em>
      </span>
      — francúzsky panský rod pochádzajúci z Lotrinska
     </p>
    </div>
    <div class="footnote">
     <p>
      <sup>
       [
       <a class="para" href="#id2581902" name="ftn.id2581902">
        101
       </a>
       ]
      </sup>
      <span class="emphasis">
       <em>
        Ján Jozef gróf Herberstein
       </em>
      </span>
      (1715 — 1760) — bojoval v
               Sliezsku, stal sa podmaršalom a zomrel na zranenie, utrpené v bitke pri
               Torgave
     </p>
    </div>
    <div class="footnote">
     <p>
      <sup>
       [
       <a class="para" href="#id2581930" name="ftn.id2581930">
        102
       </a>
       ]
      </sup>
      <span class="emphasis">
       <em>
        Mníchov
       </em>
      </span>
      — München, hlavné mesto bavorského kráľovstva, sídlo
               kurfirsta a neskoršieho kráľa Karola VII., leží na rieke Isar. Vo vojne o rakúske
               dedičstvo bolo v moci rakúskej posádky až do roku 1744.
     </p>
    </div>
    <div class="footnote">
     <p>
      <sup>
       [
       <a class="para" href="#id2581961" name="ftn.id2581961">
        103
       </a>
       ]
      </sup>
      <span class="emphasis">
       <em>
        Harcourt
       </em>
      </span>
      — starý francúzsky panský rod
     </p>
    </div>
    <div class="footnote">
     <p>
      <sup>
       [
       <a class="para" href="#id2582113" name="ftn.id2582113">
        104
       </a>
       ]
      </sup>
      <span class="emphasis">
       <em>
        Vilshofen
       </em>
      </span>
      — mesto v dolnom Bavorsku, pri ústí rieky Vils do
               Dunaja
     </p>
    </div>
    <div class="footnote">
     <p>
      <sup>
       [
       <a class="para" href="#id2582172" name="ftn.id2582172">
        105
       </a>
       ]
      </sup>
      <span class="emphasis">
       <em>
        Amberg
       </em>
      </span>
      — bývalé hlavné mesto Horného Falcka, na východ od
               Norimberka na rieke Vils
     </p>
    </div>
    <div class="footnote">
     <p>
      <sup>
       [
       <a class="para" href="#id2582187" name="ftn.id2582187">
        106
       </a>
       ]
      </sup>
      <span class="emphasis">
       <em>
        Niederaltreich
       </em>
      </span>
      — mesto v dolnom Bavorsku, má starý
               benediktínsky kláštor, založený r. 731
     </p>
    </div>
    <div class="footnote">
     <p>
      <sup>
       [
       <a class="para" href="#id2582221" name="ftn.id2582221">
        107
       </a>
       ]
      </sup>
      <span class="emphasis">
       <em>
        Andrássy de Czik-Szent-Király et Kraszna Horka
       </em>
      </span>
      — starý
               maďarský panský rod. Karol Andrássy, generál vo vojsku Márie Terézie, r. 1780 bol
               povýšený do grófskeho stavu. Forgách de Ghymes et Gács, starý maďarský panský rod,
               neskôr grófsky, pôvodom siaha až do čias vojvodcu Gejzu.
      <span class="emphasis">
       <em>
        Ignác
                  Forgách
       </em>
      </span>
      (1702 — 1772) bol rakúskym zbrojmajstrom a vyznamenal sa vo
               vojne o rakúske dedičstvo, najmä v bitkách pri Ingolstadte (1743) a Weissenburgu
               (1744).
     </p>
    </div>
    <div class="footnote">
     <p>
      <sup>
       [
       <a class="para" href="#id2582256" name="ftn.id2582256">
        108
       </a>
       ]
      </sup>
      Kaštieľ Diesenstein leží na česko-bavorskej hranici, Trenck ho dobyl 25. 7.
               1742.
     </p>
    </div>
    <div class="footnote">
     <p>
      <sup>
       [
       <a class="para" href="#id2582332" name="ftn.id2582332">
        109
       </a>
       ]
      </sup>
      <span class="emphasis">
       <em>
        Diškrécia
       </em>
      </span>
      (discretion) — vzdanie sa na milosť a
               nemilosť
     </p>
    </div>
    <div class="footnote">
     <p>
      <sup>
       [
       <a class="para" href="#id2582905" name="ftn.id2582905">
        110
       </a>
       ]
      </sup>
      <span class="emphasis">
       <em>
        Au
       </em>
      </span>
      — mesto na rieke Inn v Bavorsku
     </p>
    </div>
    <div class="footnote">
     <p>
      <sup>
       [
       <a class="para" href="#id2582972" name="ftn.id2582972">
        111
       </a>
       ]
      </sup>
      <span class="emphasis">
       <em>
        Prior
       </em>
      </span>
      — predstavený kláštora. Kláštor v Niederaltreichu bol
               pod vojenskou ochranou nepriateľa. Podľa medzinárodného vojenského práva salvaguardia
               (tal.) platila za nedotknuteľnú a jej porušenie malo za následok prísne
               represálie.
     </p>
    </div>
    <div class="footnote">
     <p>
      <sup>
       [
       <a class="para" href="#id2583072" name="ftn.id2583072">
        112
       </a>
       ]
      </sup>
      <span class="emphasis">
       <em>
        Cham
       </em>
      </span>
      — mesto v Hornofalckom okrese, neďaleko ústia rieky Cham
               do Regenu. Malo veľký strategický význam, pretože kontrolovalo cestu z Bavorska do
               Čiech.
     </p>
    </div>
    <div class="footnote">
     <p>
      <sup>
       [
       <a class="para" href="#id2583112" name="ftn.id2583112">
        113
       </a>
       ]
      </sup>
      Ťažká hákovnica mala hlaveň dlhú 1,5 — 2 metre a dva háky (dvojhákovnica).
     </p>
    </div>
    <div class="footnote">
     <p>
      <sup>
       [
       <a class="para" href="#id2583127" name="ftn.id2583127">
        114
       </a>
       ]
      </sup>
      <span class="emphasis">
       <em>
        Erlach
       </em>
      </span>
      — starý švajčiarsky rod, nazývaný podľa hradu Erlach,
               v bernskom kantóne
     </p>
    </div>
    <div class="footnote">
     <p>
      <sup>
       [
       <a class="para" href="#id2583229" name="ftn.id2583229">
        115
       </a>
       ]
      </sup>
      O dobytí mesta Cham píše Johann Brunner. Obsahuje životopis Fraňa Trencka a
               opísanie bezohľadného dobytia mesta (9. 9. 1741). Autor knižky píše, že ktorýsi
               mešťan vystrelil na chorvátskeho zástavníka — vyjednávateľa, ktorý sa priblížil k
               mestskému múru. Trenck preto pokladal ozbrojených mešťanov za franktirérov a podľa
               toho s nimi po dobytí mesta zaobchodil. Autor monografie pochybuje o preoblečení
               pandúrov za ženy, pretože to bolo zbytočné. Vtedy dúchal silný vietor, ktorý po
               bombardovaní z vrchu Katzenberg spôsobil veľký požiar mesta. Meno Trenck sa tu píše
               francúzskym pravopisom „Trenk“, ako sa aj barón podpisoval. Touto formou píše meno
               svojho hlavného hrdinu aj Samo Tomášik. Ukrutnosti, napáchané v meste, vysvetľuje K.
               Wurzbach: Biographisches Lexikon des Kaiserthums Oesterreich, 1883 ako odvetu za to,
               že šľachta z okolia Chamu pripravovala proti Trenckovi zradu na hostine, kde mali byť
               Trenck i jeho dôstojníci povraždení.
     </p>
    </div>
    <div class="footnote">
     <p>
      <sup>
       [
       <a class="para" href="#id2583537" name="ftn.id2583537">
        116
       </a>
       ]
      </sup>
      V súdnom procese, ktorý trval dva roky, žaloba na plukovníka Trencka znela: pre
               násilné smilstvo, kostolnú lúpež, znesväcovanie kostolného riadu, pre neznabožstvo,
               kruté správanie k obyvateľstvu, pre nespravodlivé zaobchádzanie s podriadenými
               dôstojníkmi a mužstvom a pre podvody so štátnym majetkom.
     </p>
    </div>
    <div class="footnote">
     <p>
      <sup>
       [
       <a class="para" href="#id2583583" name="ftn.id2583583">
        117
       </a>
       ]
      </sup>
      <span class="emphasis">
       <em>
        Mannheim
       </em>
      </span>
      — mesto pri ústí rieky Neckar do Rýna, v rokoch 1720
               — 1778 sídlo kurfirstov
     </p>
    </div>
    <div class="footnote">
     <p>
      <sup>
       [
       <a class="para" href="#id2583600" name="ftn.id2583600">
        118
       </a>
       ]
      </sup>
      <span class="emphasis">
       <em>
        Hannover
       </em>
      </span>
      — mesto v severnom Nemecku na rieke Leine, do r.
               1866 samostatné kráľovstvo. Za vojny o rakúske dedičstvo stál kráľ — kurfirst
               hannoverský Juraj II. August (1727 — 1760) na strane Márie Terézie, za sedemročnej
               vojny už po boku Fridricha II.
     </p>
    </div>
    <div class="footnote">
     <p>
      <sup>
       [
       <a class="para" href="#id2583630" name="ftn.id2583630">
        119
       </a>
       ]
      </sup>
      Na vrchu Špilberk (283 m) bol postavený hrad „castrum Spilberch“. Tu bol väznený
               r. 1740 poľný maršal Juraj Ollivier gróf Wallis za kapituláciu Belehradu (1739). Brno
               bolo r. 1742 dva mesiace márne obliehané Prušiakmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2583668" name="ftn.id2583668">
        120
       </a>
       ]
      </sup>
      <span class="emphasis">
       <em>
        Chotusice
       </em>
      </span>
      — mestečko v Čechách, neďaleko Čáslavi, pamätné
               bitkou, v ktorej 17. 5. 1742 rakúske vojsko porazil Fridrich II.
     </p>
    </div>
    <div class="footnote">
     <p>
      <sup>
       [
       <a class="para" href="#id2583693" name="ftn.id2583693">
        121
       </a>
       ]
      </sup>
      Generál poľný maršal barón Pollandt bol v bitke pri Chotusiciach ranený a zajatý,
               v zajatí zomrel koncom mája 1742.
     </p>
    </div>
    <div class="footnote">
     <p>
      <sup>
       [
       <a class="para" href="#id2583719" name="ftn.id2583719">
        122
       </a>
       ]
      </sup>
      <span class="emphasis">
       <em>
        André Hercule de Fleury
       </em>
      </span>
      (1653 — 1744) — francúzsky kardinál a
               štátnik, vychovávateľ Ľudovíta XV. R. 1740 podľahol vplyvu vojnovej strany a súhlasil
               s podporou bavorských nárokov na rakúske dedičstvo. Takto zapríčinil vojnové
               neúspechy v rokoch 1742 — 1743.
     </p>
    </div>
    <div class="footnote">
     <p>
      <sup>
       [
       <a class="para" href="#id2583771" name="ftn.id2583771">
        123
       </a>
       ]
      </sup>
      <span class="emphasis">
       <em>
        Henrich gróf Podewils
       </em>
      </span>
      (1695 — 1760) — pruský minister, od r.
               1730 minister zahraničných vecí. Zúčastnil sa prvej a druhej sliezskej vojny,
               dojednal Vratislavský mier (1742) i Drážďanský mier (1745).
     </p>
    </div>
    <div class="footnote">
     <p>
      <sup>
       [
       <a class="para" href="#id2583825" name="ftn.id2583825">
        124
       </a>
       ]
      </sup>
      <span class="emphasis">
       <em>
        Fallacem fallere non est fallacia
       </em>
      </span>
      — vierolomníka klamať nie
               je podvod
     </p>
    </div>
    <div class="footnote">
     <p>
      <sup>
       [
       <a class="para" href="#id2583857" name="ftn.id2583857">
        125
       </a>
       ]
      </sup>
      <span class="emphasis">
       <em>
        François Marie de Broglie
       </em>
      </span>
      (1671 — 1745) — francúzsky diplomat
               a maršal, r. 1741 veliteľ francúzskej armády v Čechách. Úspešne sa bránil v Prahe
               proti útokom rakúskeho vojska a opustil Prahu, až keď mal za Mailleboisa prevziať
               velenie nad bavorskou armádou.
     </p>
    </div>
    <div class="footnote">
     <p>
      <sup>
       [
       <a class="para" href="#id2583926" name="ftn.id2583926">
        126
       </a>
       ]
      </sup>
      <span class="emphasis">
       <em>
        Kristián Móric gróf Königgseg
       </em>
      </span>
      (1705 — 1778) už vo svojich
               tridsiatich rokoch bol generálmajorom, r. 1741 bol povýšený na poľného podmaršala.
               Vyjednávanie s maršalom Belleislom viedol 2. 7. 1742 v kaštieli v Komořanoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2583976" name="ftn.id2583976">
        127
       </a>
       ]
      </sup>
      <span class="emphasis">
       <em>
        Jean-Baptiste François Desmarets Maillebois
       </em>
      </span>
      (1682 — 1762) —
               francúzsky markíz a maršal. Keď mal r. 1742 vyslobodiť z kritickej situácie
               Belleisla, ktorý bol po svojom odchode z Prahy prenasledovaný Rakúšanmi, prenikol iba
               k Chebu.
     </p>
    </div>
    <div class="footnote">
     <p>
      <sup>
       [
       <a class="para" href="#id2584019" name="ftn.id2584019">
        128
       </a>
       ]
      </sup>
      Mailleboisov postup smeroval pôvodne k mestečku Teplá v Čechách. Až 26. 9. 1742
               bol tento zámer zmenený a nahradený postupom údolím rieky Ohře.
     </p>
    </div>
    <div class="footnote">
     <p>
      <sup>
       [
       <a class="para" href="#id2584039" name="ftn.id2584039">
        129
       </a>
       ]
      </sup>
      <span class="emphasis">
       <em>
        Rozvadov
       </em>
      </span>
      (Rosshaupt) — dedina v Čechách, na bavorsko-českej
               hranici, v masíve Českého lesa, dôležitý priechod z Čiech do Bavorska, neďaleko mesta
               Přimdy. Tamojší pohraničný priechod obsadila 16.9.1742 chorvátska pechota generála
               poľného strážmajstra Helfreicha. Francúzska armáda maršala Broglieho ovládala v
               prvých dňoch mája 1742 krajinu na ľavom brehu rieky Vltavy. V tom čase operoval v
               Čechách aj Trenckov zbor, majúci 140 pandúrov. Po druhý raz Trenck bojoval v Čechách
               r. 1744, vtedy sa zúčastnil na dobytí Týna nad Vltavou (9.10.1744) pod velením
               poľného podmaršala Ghilányiho. Pozri Výročnú správu Občanské záložny v Týně nad
               Vltavou z roku 1931: Tom. Macháček: Boje v Týně nad Vltavou 5. června 1742 a 9.října
               1744 (s. 25 — 32).
     </p>
    </div>
    <div class="footnote">
     <p>
      <sup>
       [
       <a class="para" href="#id2584096" name="ftn.id2584096">
        130
       </a>
       ]
      </sup>
      <span class="emphasis">
       <em>
        Neuhauss
       </em>
      </span>
      — Jindřichův Hradec. Hrad z konca 12. storočia,
               založený bol Vítkovcom Henrykom (Jindřich), praotcom pánov z Hradca. Po ňom sa hrad
               nazýval Jindřichovým hradom, hoci sa Henryk písal „de Novo castro“.
     </p>
    </div>
    <div class="footnote">
     <p>
      <sup>
       [
       <a class="para" href="#id2584157" name="ftn.id2584157">
        131
       </a>
       ]
      </sup>
      <span class="emphasis">
       <em>
        Speyer
       </em>
      </span>
      (Špýr) — mesto pri ústí Speyerbachu do Rýna, sídlo
               biskupa
     </p>
    </div>
    <div class="footnote">
     <p>
      <sup>
       [
       <a class="para" href="#id2584173" name="ftn.id2584173">
        132
       </a>
       ]
      </sup>
      <span class="emphasis">
       <em>
        François Chevert
       </em>
      </span>
      (1695 — 1769) — francúzsky generál, výborný
               taktik. Po Belleislovom ústupe z Prahy bol vymenovaný za veliteľa posádky.
     </p>
    </div>
    <div class="footnote">
     <p>
      <sup>
       [
       <a class="para" href="#id2584226" name="ftn.id2584226">
        133
       </a>
       ]
      </sup>
      <span class="emphasis">
       <em>
        Braunau
       </em>
      </span>
      — hornorakúske mesto na rieke Inn
     </p>
    </div>
    <div class="footnote">
     <p>
      <sup>
       [
       <a class="para" href="#id2584256" name="ftn.id2584256">
        134
       </a>
       ]
      </sup>
      <span class="emphasis">
       <em>
        Karusel
       </em>
      </span>
      (tal. carosello) — vojenská hra talianskeho pôvodu. Z
               Francúzska sa rozšírila v 17. a 18. storočí do celej Európy a stala sa dvorskou
               zábavou, ktorá zamenila rytierske turnaje. Víťazov hier odmieňali dámy vencom ako pri
               turnajoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2584364" name="ftn.id2584364">
        135
       </a>
       ]
      </sup>
      <span class="emphasis">
       <em>
        Subotica
       </em>
      </span>
      (Theresienstadt, Szabadka) — slobodné kráľovské
               mesto v bývalej uhorskej Báčsko-bodrožskej stolici
     </p>
    </div>
    <div class="footnote">
     <p>
      <sup>
       [
       <a class="para" href="#id2584380" name="ftn.id2584380">
        136
       </a>
       ]
      </sup>
      <span class="emphasis">
       <em>
        Vojenská hranica
       </em>
      </span>
      (Krajina, Militärgränze) — územie na južnej
               hranici rakúskeho mocnárstva, vytvorené už koncom 14. storočia na obranu proti
               Turkom. Vojenská hranica sa vysoko cenila ako živý múr proti Turkom a neskoršie ako
               spoľahlivá ochrana proti revolúcii v Uhorsku a Chorvátsku. Pretože Slavónia nemala
               vlastnú domácu šľachtu, vykonávali úradnú moc prisťahovalci (Nemci, Maďari,
               Chorváti).
     </p>
    </div>
    <div class="footnote">
     <p>
      <sup>
       [
       <a class="para" href="#id2584422" name="ftn.id2584422">
        137
       </a>
       ]
      </sup>
      <span class="emphasis">
       <em>
        Pejačevic
       </em>
      </span>
      (Pejaczevich) — starý panský rod pochádzajúci z
               Bulharska
     </p>
    </div>
    <div class="footnote">
     <p>
      <sup>
       [
       <a class="para" href="#id2584579" name="ftn.id2584579">
        138
       </a>
       ]
      </sup>
      <span class="emphasis">
       <em>
        Louis François de Bourbon — princ Conti
       </em>
      </span>
      (1717 — 1776), poľný
               podmaršal, bojoval vo vojne o rakúske dedičstvo pod maršalom Belleislom v Bavorsku,
               r. 1745 v Nemecku
     </p>
    </div>
    <div class="footnote">
     <p>
      <sup>
       [
       <a class="para" href="#id2584610" name="ftn.id2584610">
        139
       </a>
       ]
      </sup>
      <span class="emphasis">
       <em>
        Griesbach
       </em>
      </span>
      — mesto v dolnom Bavorsku, v podhorí Álp
     </p>
    </div>
    <div class="footnote">
     <p>
      <sup>
       [
       <a class="para" href="#id2584635" name="ftn.id2584635">
        140
       </a>
       ]
      </sup>
      <span class="emphasis">
       <em>
        Straubing
       </em>
      </span>
      — mesto v Bavorsku, na rieke Dunaj
     </p>
    </div>
    <div class="footnote">
     <p>
      <sup>
       [
       <a class="para" href="#id2584680" name="ftn.id2584680">
        141
       </a>
       ]
      </sup>
      <span class="emphasis">
       <em>
        John gróf (earl) de Stair Dabrymple
       </em>
      </span>
      (1673 — 1747) — anglický
               maršal a diplomat, získal si zásluhy o víťazstvo v bitke pri Dettingene na rieke
               Mohan (27. 6. 1743), v ktorej bola porazená bavorsko-francúzska armáda pod velením
               maršala Noailla armádou anglického kráľa Juraja II.
     </p>
    </div>
    <div class="footnote">
     <p>
      <sup>
       [
       <a class="para" href="#id2584716" name="ftn.id2584716">
        142
       </a>
       ]
      </sup>
      <span class="emphasis">
       <em>
        Adrien Maurice, vojvoda de Noailles
       </em>
      </span>
      (1678 — 1766) — prekročil
               vo vojne o rakúske dedičstvo v marci 1743 na čele silného vojska rieku Rýn, ale bol
               porazený vojskom anglického kráľa Juraja II. (generál lord Stair) 27. 6. 1743 pri
               Dettingene
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2584820">
       </a>
       Ďalšie osudy baróna Trencka
      </h2>
     </div>
    </div>
   </div>
   <p>
   </p>
   <p>
   </p>
   <p>
    Tomášikov román sa končí, ale osudy baróna Trencka pokračujú ďalej. Trenck má pred sebou
         ešte dva slávne roky (1743 — 1745), v ktorých na čele svojho pandúrskeho zboru, s chýrečnou
         tureckou muzikou a s ukoristenými nepriateľskými zástavami, ktoré mu ako osobitnú milosť
         hlavný veliteľ princ Karol povolil nosiť na čele jeho zboru, vyzdvihol slávu rakúskych
         zbraní vo vojne vo francúzskom Alsasku (1743) a v Čechách proti ustupujúcim Prusom (1744 —
         1745).
   </p>
   <p>
    Po Bavorsku, kde Trenck a jeho pandúri nazbierali najviac vavrínov, a po kratšom pobyte
         v Sliezsku a v Čechách, sa pred „červenými kapucínmi“ otvárala čarovná francúzska krajina,
         o ktorej doteraz počuli len chýry.
   </p>
   <p>
    Na konci roku 1743 sa rakúska armáda pod veliteľstvom princa Karola a jeho
         najschopnejšieho maršala Trauna k francúzskej hranici iba priblížila. Po dobytí Bavorska,
         keď Mária Terézia po mierovom podpise s kráľom Fridrichom II. vo Vratislavi a Berlíne
         (28.7.1742) mala krytý chrbát, rakúske velenie sa rozhodlo presunúť vojnu zo starobylej
         nemeckej pôdy na územie Francúzska. Česká a uhorská kráľovná chcela Francúzom, ktorí pred
         dvoma rokmi vyrabovali českú krajinu a z Prahy si urobili svoje druhé sídelné mesto,
         odplatiť oko za oko, zub za zub. Kráľovská vojenská rada vo Viedni vydala rozkaz prekročiť
         rieku Rýn a potrestať kráľa Ľudovíta XV. v jeho vlastnom brlohu.
   </p>
   <p>
    V hlavnom stane rakúskej armády, usadenom pri rieke Rýne, sa uvažovalo o tom, ako to
         vykonať čo najlepšie. Francúzske brehy Rýna boli obsadené redutami a opevnenými mestami,
         oblaky dymu čoskoro zvestovali, že nepriateľ je na stráži. Boli predostreté návrhy
         prepadnúť Francúzsko zboku, cez Švajčiarsko, a sám plukovník Trenck sa touto myšlienkou
         zaoberal veľmi vážne. Napokon, sa rakúske velenie svojho úmyslu vzdalo, pretože Švajčiarsko
         oficiálnu žiadosť o prechod cez jeho územie odmietlo.
   </p>
   <p>
    V noci medzi 3. a 4. septembrom 1743 sa tisícpäťsto Trenckových pandúrov preplavilo na
         člnkoch na ostrov Rheinmarck. Po krátkej krvavej bitke, v ktorej Trenck vlastnou rukou
         usmrtil francúzskeho veliteľa pevnosti, generála grófa Creve-Coera, zaviala na ostrove
         rakúska zástava. Ďalej ako na tento ostrov sa Rakúšania tohto roku nedostali, a aj keď sa
         vojna začala úspešne, nedosiahla zamýšľané ciele. Francúzi získali čas. Stiahli z
         vnútorných častí krajiny armádu a posilnili ňou brehy Rýna pozdĺž celej nemeckej hranice.
         Hlavný veliteľ francúzskej armády maršal de Coigny urobil všetko, čo bolo v jeho silách,
         aby zabránil nepriateľovi v prechode cez rieku.
   </p>
   <p>
    Čo sa nepodarilo roku 1743, mohlo sa uskutočniť na budúci rok! Medzitým rakúska armáda
         hľadala pohodlné zimoviská, tentoraz už na nepriateľskom území. Rakúski vojaci sa tešili na
         chýrečnú francúzsku kuchyňu a ešte väčšmi na pivnice naplnené vínom, slovom na blahobytný
         život, ktorý strávia uprostred rajskej francúzskej krajiny.
   </p>
   <p>
    Väčšia časť Trenckovho zboru sa rozchádzala na zimnú dovolenku. Sám veliteľ sa
         pripravoval na návrat do svojej domoviny v Slavónii, aby si oddýchol a naverboval nových
         regrútov. No ešte predtým sa zastavil vo Viedni, kam bol úradne predvolaný, aby sa
         zodpovedal zo svojich činov.
   </p>
   <p>
    Plukovník pandúrov mal veľa nepriateľov a ešte viac závistníkov. Zapríčinil si to
         sčiastky sám svojou neznášanlivou a panovačnou povahou, sčiastky mu niektorí velitelia
         závideli jeho vojnové vavríny.
   </p>
   <p>
    Najvýstižnejší obraz tohto nezvyčajného muža, jedného z najväčších vojnových dobrodruhov
         zo začiatku 18. storočia, nám zanechal jeho príbuzný, barón Fridrich von der Trenck.
         Fridrich Trenck (1726 — 1794), vojak a básnik, píše o svojom o pätnásť rokov staršom
         bratancovi (Merkwürdige Lebensgeschichte, 1786), že to bol mimoriadne nadaný muž, ktorý
         vedel plynne rozprávať siedmimi rečami, dobre sa vyznal v hudbe a pekne spieval. V
         spoločnosti sa správal neobyčajne slušne a nikto by v ňom nebol predpokladal vlastnosti,
         ktorými oplýval vo víre bitiek. Inakšie to bol človek tvrdého srdca, ktorý nepoznal
         zľutovanie s nepriateľmi, ale ani s vlastnými podriadenými. Okrem iných negatívnych
         vlastností ovládala ho chorobná vášeň k peniazom a v dôsledku toho bol nezvyčajne chamtivý
         a lakomý. V tridsiatom prvom roku svojho života vlastnil už dva milióny zlatých, a pritom
         neutratil denne ani zlatý. Svojim ľuďom, kam prišiel, dovolil bezohľadne zbíjať a lúpiť a
         potom vykupoval od nich korisť za malú cenu. Beda dôstojníkovi, ktorý mu neponúkol svoju
         časť. Takého odvážlivca posielal do najťažších bitiek a potom si privlastnil jeho majetok.
   </p>
   <p>
    Príroda obdarila Trencka herkulovským vzrastom, súmerným telom a príjemnou tvárou. Kde
         sa tento muž zjavil, vzbudzoval živý záujem a údiv. Móric Jókai v románe Dobrodružstvá
         rytiera Trenka nemá pravdu, keď hovorí, že Fraňo Trenck bol mrzkej tváre. Iba v neskorších
         rokoch ho vybuchnutý pušný prach tak dokaličil (po spomínanom dobytí kaštieľa Diesenstein v
         Bavorsku 25. 7. 1742), že jeho tvár bola rozrytá čiernymi škvrnami a nadobudla démonický
         výraz. Ako vojak bol Trenck vynikajúci veliteľ, ktorý vedel vojenskú situáciu vždy dobre
         hodnotiť a využívať ju na prospech veci.
   </p>
   <p>
    Trenck sa nevyhýbal nijakému nebezpečenstvu, vždy stál na čele svojho dobrovoľníckeho
         zboru, v každej chvíli vzor odvahy a statočnosti svojim chlapom, ktorých nevedel udržať na
         uzde ani jeden veliteľ, iba on.
   </p>
   <p>
    Preto sa nečudujme, že muž takýchto povahových kvalít mal aj veľa osobných nepriateľov,
         ktorí čakali na prvú príležitosť, aby mu podložili nohu. Jedným z jeho najväčších
         nepriateľov, hneď od začiatku prvej sliezskej vojny, bol plukovník barón Ján Daniel von
         Menzel. Po škriepke, do ktorej sa dostal s veliteľom armády grófom Neippergom, bol Trenck
         zosadený z veliteľského miesta a na čelo pandúrskeho zboru postavil Neipperg Menzela, vtedy
         ešte majora. Trenck tento zásah hlavného veliteľa do jeho kompetencie prijal ako ťažkú
         urážku, pretože pandúrsky pluk zorganizoval na želanie Jej kráľovskej Výsosti Márie Terézie
         a bol ňou do neho dosadený ako komandant. V skutočnosti maršal Neipperg urobil to, čo by
         vykonal každý veliteľ, keby jeho dôstojník porušil disciplínu. A napokon, ktorý hlavný
         veliteľ by bol nadšený takou spoločnosťou, akú predstavoval „parteigänger“ Trenck so svojím
         zborom divých samopašníkov.
   </p>
   <p>
    Napätý pomer medzi Trenckom a Menzelom sa prenášal aj na ich zbory. Trenckovi pandúri sa
         nesmeli stretnúť s Menzelovými husármi a Menzelovi husári nesmeli prísť do styku s
         Trenckovými pandúrmi.
   </p>
   <p>
    Dlho čakal Menzel na príležitosť, až sa mu napokon nadarila. Ohovoril Trencka u generála
         Jána Fridricha von Berlichingen, a ten o tom poslal reláciu do Viedne.
   </p>
   <p>
    A tak ako zvyčajne, aj toho roku sa Trenck tešil na dovolenku vo Viedni. Buchot kanónov
         a treskot pušiek chcel vymeniť aspoň na chvíľu za dráždivý smiech dievčat a zvádzavý džavot
         dám zo vznešeného sveta.
   </p>
   <p>
    Aké prekvapenie! Namiesto dvorských bálov a pestrosti viedenského teátra čakala na neho
         vojenská komisia (v decembri 1743). Musel sa smiať, z čoho ho obviňovali. Jeho veci sa
         ujala sama kráľovná, a tak si mohol spokojne oddýchnuť.
   </p>
   <p>
    Vojenské zásluhy plukovníka Trencka boli väčšie ako jeho prečiny, pre ktoré ho zahnali
         po prvý raz pred súdnu stolicu. Miestne noviny Wiener Diarium sa rozplývali nadšením nad
         jeho vojnovými činmi. Na uliciach lutnisti spievali o ňom balady, z úst do úst sa šírili
         neuveriteľné zvesti o najstatočnejšom a najsmelšom dôstojníkovi Jej kráľovského Veličenstva
         Márie Terézie. Len jedno hrýzlo Trencka pri srdci, že tie isté noviny, ktoré vynášali do
         neba jeho osobu, oslavovali aj „toho oplana“ Menzela.
   </p>
   <p>
    Inokedy Trenck, prv ako odcestoval do Slavónie, navštívil Levoču. Toho roku po prvý raz
         po toľkých rokoch urobil vo svojom cestovnom poriadku zmenu — jeho otec bol už vyše pol
         roka nebohý (zomrel 14. 2. 1743). Po nepokojnom živote, plnom bitiek na rozličných
         bojiskách Európy, uložili telo cisárskeho podplukovníka pod kameň farského kostola v
         Levoči.
   </p>
   <p>
    Pandúrsky plukovník sa ponáhľal domov. Bolo treba uviesť do poriadku gazdovstvo a
         porátať cennosti, ktoré sa po Dunaji dopravovali na jeho majetky v Slavónii za vojny. Mohol
         byť spokojný. Jeho nepriatelia prišli na psí tridsiatok! S patentom kráľovskej vojnovej
         rady vo vrecku, podľa ktorého mohol na každého zverbovaného muža vynaložiť osemdesiat
         zlatých, postavil do šiestich týždňov dvetisícpäťsto nových pandúrov a stotridsať husárov.
         Meno Trenck malo taký cveng, že sa pod jeho zástavy hrnuli aj poddaní tureckého sultána až
         spoza druhého brehu rieky Sávy.
   </p>
   <p>
    Nuž, musel to byť pohľad na junákov — pandúrov, keď v máji 1741 pochodovali pred
         kráľovnou a jej dvorom! Pruské noviny prskali jedom, vraj pohani, Turci a Tatári,
         zababušení ako medvede. Trenck síce nikdy nedbal veľmi na pána boha, aj keď ho vychovali
         jezuiti v Požehe a Šoproni, no taká urážka ho pálila ako žeravé uhlíky. ,Moji ľudia,‘
         bránil sa vo svojej autobiografii, ,sú práve takí kresťania a veria v toho istého boha ako
         ktorýkoľvek obyvateľ Viedne a Berlína.‘
   </p>
   <p>
    Viedenským „birgrom“ išli oči vypadnúť pri takom divadle.
   </p>
   <p>
    Na jar 1744 (6. 4.) sa Trenckovi pandúri predstavili v nových zelených uniformách, s
         červenými alebo žltými kapucňami. S touto novou posilou došiel Trenck v máji toho istého
         roku z Viedne do Alt Breisachu na Rýne, kde zimoval zvyšok jeho pandúrov. Keď sa pandúri
         dopočuli o príchode svojho veliteľa a pána, zbiehali sa zo všetkých strán, padali na kolená
         a bozkávali jeho nohy. Trenck sa s prekvapením dozvedal, že Menzelovi vojaci rozchyrovali o
         ňom zvesti, že sa už nevráti a že je mŕtvy.
   </p>
   <p>
    Z týchto niekoľkých čŕt si možno urobiť predstavu, ako sa nepriatelia usilovali obrať o
         slobodu veliteľa pandúrov. V skutočnosti Trenck nebol lepší, ani horší ako ktorýkoľvek iný
         veliteľ vo vojne, a predsa jeho meno vláčili pred stolicu vojenského audítora. Ako to bolo
         možné?
   </p>
   <p>
    Ak chceme pochopiť situáciu okolo Trencka, musíme vziať do úvahy osobné vlastnosti tohto
         muža, jeho prchkosť, neznášanlivosť, celkový egocentrizmus jeho povahy. Trenck ako
         „parteigänger“ sa správal vo svojom zbore ako malý kráľ, ktorý rozhodoval o živote a smrti
         priateľov a nepriateľov. Aj keď bol pridelený pod vyššie velenie, operoval so svojím zborom
         sám. Nerád skláňal hlavu pod inou autoritou, ale beda, ak niektorý z jeho podriadených
         porušil disciplínu. Pandúr-nepandúr, dal spalicovať každého, kto sa mu nepozdal. Dôstojníka
         bez rozhodnutia vyššieho velenia degradoval a na mieste vyradil z pluku. Takýmto spôsobom
         síce očistil pluk od šľachtických povaľačov a neschopných dôstojníkov, ale narobil si tým
         veľa nepriateľov, ktorí mu neskoršie podkopali pôdu pod nohami. S jeho metódou vedenia
         vojny nesúhlasil ani taký dôstojník, akým bol kapitán Gideon Laudon, neskorší poľný maršal
         a vrchný veliteľ cisárskej armády. Keď sa vyliečil z ťažkého zranenia, utŕženého v Alsasku
         a po vojne v Sliezsku, vystúpil Laudon z Trenckovho zboru a stal sa jedným z obžalobcov
         svojho bývalého veliteľa.
   </p>
   <p>
    Udrela hodina H! Rakúska armáda prekročí rieku Rýn a dá sa na pochod do zasľúbenej zeme!
   </p>
   <p>
    Karol Lotrinský zvolal do svojho stanu poradu veliteľov. Medzi pozvanými bol generál
         uhorskej jazdy Nádasdy, poľný maršal von Traun, ktorému skladal poklony vo svojom
         životopise aj taký bojovník, akým bol Fridrich II., ďalej destinovaný veliteľ mosta kapitán
         Fromb a plukovník pandúrov barón Trenck.
   </p>
   <p>
    Prvú úlohu, od ktorej závisí osud celého podujatia, vykoná obrist Trenck! Oči veliteľa
         armády Karola Lotrinského spočinuli na obrovskej postave veliteľa pandúrov, akoby
         zvažovali, či je tento muž súci na takú veľkú úlohu.
   </p>
   <p>
    Trenckovou zohyzdenou tvárou preletel úsmev. Opäť jeho deň! O jedenástej v noci 30. júna
         1744 sa prepraví pri dedine Schreck na druhý breh rieky a vybuduje predmostie. Druhý pokus
         pri Biberichu pod Mohučom urobí generál Bärnklau. Na iných miestach sa podniknú fingované
         útoky, aby prekabátili nepriateľa.
   </p>
   <p>
    Trenck sa cítil na vrchole slávy. Zhromaždil svojich ľudí a držal k nim reč. — Junáci, —
         začal, — čaká vás jedinečná príležitosť! Všetko, o čom sa vám doteraz len snívalo, stane sa
         skutočnosťou. — Mária Terézia! Živio! — jasali Trenckovi vojaci.
   </p>
   <p>
    O jedenástej v noci nasadlo v najväčšej tichosti, ako kŕdeľ divých duchov, do
         tridsiatich člnkov tisíctristo pandúrov. Prvá loď s veliteľom Trenckom odrazila od brehu.
   </p>
   <p>
    Bez straty jediného muža sa presunul Trenckov zbor na druhú stranu rieky. S výkrikmi
         Alah! Alah! vyrazili červenokabátnici proti bavorským a francúzskym strážam. Ich útok bol
         taký prudký a prekvapujúci, že nik z nepriateľov nestačil vytiahnuť šabľu z pošvy. Tí, čo
         zostali nažive, bežali s desom v očiach do tábora, vzdialeného pol hodiny od rieky. Im za
         chrbtom pandúri. Rútili sa ako stádo pekelných diablov a zmietli všetko, čo sa im postavilo
         do cesty. Nepriateľ nevládal ani vystreliť. Kto mohol, utekal, aby si zachránil aspoň holý
         život.
   </p>
   <p>
    Pandúrom padol do rúk celý francúzsky tábor, so všetkým svojím bohatstvom, aj so
         šiatrami. Medzi pandúrmi — ako neskoršie písal ich veliteľ — boli aj osemdesiatroční a
         deväťdesiatroční chlapi a bežali ako kone. Takých junákov mal Trenck a nie div, že všade,
         kam prišli, zaplavili krajinu ako veľká voda.
   </p>
   <p>
    Po Trenckovi prešli rieku Chorváti z Karlovca a hraničiari z Varaždínska pod generálom
         de Strafoldo. Viezli sa na tých istých loďkách, na ktorých sa hodinu predtým preplavil
         Trenckov zbor.
   </p>
   <p>
    Prechod celej rakúskej armády po moste pri Schrecku trval tri dni (1. — 3.7.1744).
         Prekvapenie Francúzov, ktorí sa spočiatku nezmohli na najmenší odpor, bolo také veľké, že v
         prvých chvíľach si nevedeli so situáciou rady. Ako je to možné? Rakúšania na francúzskej
         pôde! Pred dvoma rokmi boli Francúzi pánmi Prahy! A dnes…
   </p>
   <p>
    Vojenské umenie Karola Lotrinského žiarilo na horizonte slávy. Prechod rakúskej armády
         cez Rýn bol zapísaný zlatým písmom do análov vedenia vojny ako čin, z ktorého sa budú učiť
         všetky pokolenia budúcich veliteľov armády. Pomerne mladý a málo skúsený veliteľ dal lekciu
         takým vojvodcom, akými boli velitelia spojenej francúzsko-bavorskej armády maršal von
         Seckendorf a maršal de Coigny. Rakúske zbrane triumfovali!
   </p>
   <p>
    Konečne na francúzskej pôde! Na ťažkosti zimoviska na nemeckom brehu Rýna sa zabudlo.
         Dediny a mestá, plné mlieka a medu, otvárali brány Trenckovým pandúrom.
   </p>
   <p>
    Na pomoc ustupujúcej armáde sa ponáhľal s armádou desaťtisíc mužov sám kráľ Ľudovít XV.
         Ale čo, neborák! Cestou sa najedol orechov a veľa nechýbalo, že nezomrel. Nechali ho v
         Métach a velenie prevzal vojvoda de Noailles. Medzitým sa napredujúcemu rakúskemu vojsku
         blížila ďalšia pomoc. Na ceste bolo dvadsaťtisíc čerstvých síl a s nimi aj početné delá.
   </p>
   <p>
    A práve vtedy, keď Trenck so svojimi pandúrmi preháňal po alsaských vŕškoch a rovinách
         francúzskych vojakov, rozšírila sa správa, že kráľovnej vpadol do chrbta Fridrich!
         Vierolomník! To, čo nikto nečakal, stalo sa skutočnosťou. Pruský kráľ porušil mier!
         Šestnásťtisíc Prusov postupovalo cez Kladsko do Čiech, osemdesiattisíc ďalších pochodovalo
         zo Saska a Lužice.
   </p>
   <p>
    Nad Rakúšanmi v Alsasku sa sťahovali mračná. Francúzsko-bavorsko-pruskí spojenci
         pripravovali odrezanie rakúskej armády od jej základní v Bavorsku a Rakúsku. Armáda
         generála Bathyániho, ktorá strážila okupované Bavorsko, nestačila sama na presilu
         nepriateľov. Karol Lotrinský si bol vedomý toho, že keď nezabezpečí prechod cez Rýn a
         rýchlo nevyprázdni Alsasko, beda bude rakúskym zbraniam. Nezostáva nijaká iná alternatíva
         ako brániť dedičné rakúske krajiny! Sen o dobytí Paríža sa prenechá na šťastlivejšie časy.
   </p>
   <p>
    Trenck operoval s generálom Nádasdym. Mali držať dôležité mesto Saverne (Zabern) v
         Alsasku. Krátko predtým sa Trenck vyrovnal s chýrečným francúzskym parteigängerom Jacquom.
         Zrazili sa dvaja rovnakí rytieri. Obaja rozkazovali dobrovoľníckym zborom, obaja mali na
         svojom účte dostatok neporátaných víťazných bitiek. Rakúsky parteigänger, nedbajúc na chýr
         svojho francúzskeho súpera, prepadol 11. augusta 1744 mlyn pri Pfalzburgu, v ktorom bolo
         usalašených dvesto Jacquových ľudí, aj s ich veliteľom. Požiar osvetľoval dielo skazy a kto
         z Francúzov si neratoval život útekom, zahynul v mlynskom potoku alebo pod šabľami pandúrov
         a chorvátskych husárov. Trenck ukoristil Jacquovu pušku a jeho koňa. Obidve veci poslal ako
         víťazné trofeje princovi Karolovi a ako čin pomsty za to, že Jacques dva dni predtým
         dorúbal cisársky dobrovoľnícky zbor pod slávnym veliteľom Geschreiom.
   </p>
   <p>
    Francúzsky vojvoda Harcourt, domrzený nad porážkou výkvetu francúzskych parteigängerov,
         ponáhľal sa, aby zničil Nádasdyho pluk (päťtisíc mužov). Trenckovi pandúri šli na pomoc
         Nádasdymu, odrážajúc úspešne neustále útoky nepriateľa. No ešte skôr, ako sa zjavili
         pandúri, Nádasdy urobil poriadok s Francúzmi sám, a to dôkladne, po husársky, na otvorenom
         poli.
   </p>
   <p>
    Rakúšanom, zatvoreným v meste Saverne, hrozilo obkľúčenie. Z lesa, v susedstve mesta,
         vyrazili Trenckovi, Bärnklauovi a Nádasdyho vojaci. V bitke, ktorá sa rozvinula medzi nimi
         a nepriateľom, stratili Francúzi do deväťsto ľudí (13. 8. 1744) a v samom meste porúbali
         pandúri a husári ešte tisícpäťsto nepriateľských vojakov. Beda bolo obyvateľom mesta, ktorí
         krátko predtým volali: „Vive le roi! Nech žije kráľ!“ Mesto Saverne bolo bez milosti dané
         za obeť červenému kohútovi. Neporušené zostali iba dva domy v meste a kaštieľ kardinála
         Rohana. Jeden z nich bol v majetku kupca, ktorého dcéru si zaľúbil veliteľ pandúrov.
   </p>
   <p>
    Rakúsky spisovateľ Eduard Breier vo svojom románe Trenk, der Parteigänger (1853) si
         zvolil Saverne za miesto, v ktorom sa odohráva jedna z epizód, majúca dôležitý význam v
         živote veliteľa pandúrov. Jednak je to nový Trenckov ľúbostný vzťah k dcére miestneho kupca
         Antoine, jednak pokračujúci vzťah k markíze d’Aubertovej, preoblečenej za francúzskeho
         dôstojníka. Iné trenckiády uvádzajú skutočné meno tejto markízy, vlastne barónky
         Lestocqueovej. D’Aubertová a Lestocqueová sú jedna a tá istá žena, s ktorou sa Trenck
         zoznámil pred rokmi a ktorá neskoršie hrá v jeho živote úlohu jedinej ženy, ku ktorej tento
         drsný a surový človek cítil ozajstnú náklonnosť.
   </p>
   <p>
    V svojej autobiografii, napísanej vo väzení, zmieňuje sa Trenck len stručne o kupeckej
         dcére v Saverne, jej meno však neuvádza, ani nijakú ľúbostnú avantúru. Podrobnosti v
         románoch, aj u Breiera, sú básnickými fikciami.
   </p>
   <p>
    Na svoje si prišli aj pandúri. Nikde nezískali takú korisť ako v tomto meste. Preto sa
         im nepáčilo, že majú opustiť zasľúbenú zem, v ktorej nadobudli viac koristi ako predtým vo
         všetkých krajinách dovedna. Trenck vynakladal všetko svoje umenie na to, aby im vysvetlil,
         že sa nedá nič robiť, že teraz treba obrátiť zbrane proti Prusom, ktorí pandúrov podceňujú
         a vysmievajú sa im. — Pamätáte sa, junáci, — pokračoval, — čo Prusi vystrájali s našimi,
         keď ich zajali pri Strelnej (1741)? — A pandúri, tieto veľké deti, ochotné za dobré slovo
         svojho baťušku-veliteľa dať si odťať hlavu, vyhadzovali od radosti čapice do vzduchu. Na
         Prusa! Pomstia svojich pohanených bratov!
   </p>
   <p>
    Aj tentoraz strčili Trencka do bryndze. Zostal so svojimi červenokabátnikmi na chvoste
         armády a robil „arírgardu“. Takýmto spôsobom, na prekvapenie nepriateľa, prešla 24. augusta
         1744 celá rakúska armáda v poriadku a bez porážky cez Rýn. Ústup cez Rýn bol rovnako
         majstrovským kúskom ako jeho prechod. Obdiv vynikajúcich taktických schopností Karola
         Lotrinského nemal v očiach Francúzov hraníc.
   </p>
   <p>
    24. septembra toho roku prešiel Trenck neďaleko obce Klenčí bavorskú hranicu a zastal na
         českej pôde. Medzitým Prusi (16.9.1744) obsadili Prahu a držali v moci južné Čechy,
         významný spoj medzi českým kráľovstvom a Bavorskom, ktoré bolo vtedy obsadené rakúskou
         armádou.
   </p>
   <p>
    Ľahké zbory generála Nádasdyho a Ghilányiho vedno s pandúrmi plukovníka Trencka dostali
         rozkaz znepokojovať Prusov a rušiť ich cesty v Čechách. Bolo treba ničiť všetko, čo mohlo
         posilniť nepriateľa, ktorý už po druhý raz vierolomne okupoval Čechy a Moravu, tieto
         dôležité zásobárne rakúskeho mocnárstva. Mária Terézia vydala rozkaz, aby obyvateľstvo
         všade, kde sa ukáže nepriateľ, zakopávalo potraviny a majetok do zeme, a keby to bolo
         treba, má ničiť, čo môže, po vojne vraj dostane náhradu. A hľa, roľníci v Čechách a na
         Morave vybudovali zo svojho odhodlania mocnejší múr ako mestské hradby. Vidly, kosy a
         sekery začali svoj tanec ako pred tristo rokmi, za slávnych husitských čias. Okolnosti
         nútili nepriateľa, že obkolesoval na noc svoje vojenské tábory navŕšenými hlinenými valmi,
         aby sa chránil pred útokmi domácich ľudí.
   </p>
   <p>
    Najväčšmi trpela pruská armáda vnútornými chorobami, nie na bitevnom poli. Vojaci, a
         najmä študenti z Prahy, ktorých Fridrich II. zaradil po dobytí mesta násilím do vojska,
         opúšťali pri prvej príležitosti svoje zástavy a ukrývali sa v hore alebo po dedinách. Hlad,
         zima a choroby kosili Prusov väčšmi ako nepriateľské guľky a Trenckovi pandúri. A čo
         najhoršie — na päty Prusov sa lepili ľahké uhorské zbory. Kde sa zjavil Prus, mal na chrbte
         pandúra alebo husára. Fridrich zastal niekoľko ráz na výhodnom mieste, očakávajúc bitku, no
         Karol Lotrinský a jeho maršal Traun vedeli dobre, čo robiť a ako sa správať. Prusi
         vyprázdnia českú kotlinu aj bez bitky! Víťazstvo padne tentoraz do lona Rakúšanom bez
         straty jediného muža!
   </p>
   <p>
    Generáli Nádasdy a Ghilányi a im po boku plukovník Trenck operovali neďaleko Tábora a
         Bechyně v južných Čechách.
   </p>
   <p>
    9. októbra 1744 vyhnali pod velením poľného podmaršala Ghilányiho Prusov z Týna nad
         Vltavou. Trenckovi pandúri dobyli most a dorúbali všetkých Prusov, s ktorými sa stretli v
         meste. Štyridsať nepriateľských vojakov, ktorí zostali nažive, poslal Trenck ako trofej
         princovi Karolovi do hlavného stanu. Vo svojom životopise Trenck dodáva, že si jeho vojaci
         mohli za statočnosť, ktorú preukázali v bitke, rozdeliť medzi seba na počesť kráľovnej
         všetku korisť, zanechanú nepriateľom v meste.
   </p>
   <p>
    O statočnosti a odvahe pandúrov pri dobývaní Budějovíc dlho kolovali chýry medzi
         miestnym obyvateľstvom. Keď pruský veliteľ mesta generál Kreuz odmietol kapituláciu,
         rozkázal Trenck prekročiť v noci 20. októbra 1744 Vltavu. S výkrikmi Mária Terézia! Alah!
         Alah! rútili sa červenokabátnici proti mestským múrom. Mnohí z nich našli v ľadových vodách
         rieky smrť, ale mesto po päťhodinovom boji dobyli. Bolo to skutočne „remarkábl“, keď
         pandúri v poslednej chvíli života, ešte skôr ako ich zaliali chladné vlny Vltavy, vyrazili
         z pŕs vojnový pokrik: Mária Terézia! Ráno 21. októbra pochodovalo tisíc pruských zajatcov
         aj s ich veliteľom medzi špaliermi nastúpených pandúrov a odhadzovalo pod nohy plukovníka
         Trencka zbrane a čapice. Nijaká satisfakcia by neuspokojila Trenckových vojakov väčšmi ako
         tento spôsob kapitulácie. Konečne bola odčinená hanba, ktorú Prusi pred tromi rokmi
         navŕšili na pandúrov pri Strelnej. Od toho času bolo možno vidieť, ako pandúri pri
         rozličných príležitostiach robili parádu s vysokými fyzilierskymi čapicami, podobnými
         biskupským mitrám, a častejšie sa nimi vystatovali pred Prusmi.
   </p>
   <p>
    Princ Karol na znak osobitnej svojej priazne ponúkol Trenckovi, že ak chce, môže zaradiť
         svoj pluk do pravidelnej armády. Trenck prijal milostivú ponuku ad deliberandum, no bol
         hneď na čistom, že vec nechá, ako je. Doterajší spôsob vedenia vojny vyhovoval naturelu
         jeho mužov i jemu samému lepšie ako prísna disciplína pravidelnej armády.
   </p>
   <p>
    Južné Čechy sa postupne očisťovali od nepriateľa a zbavovali pliagy vojny. 23. októbra
         1744 sa vzdal Tábor (aj s posádkou tisícsedemsto mužov), 24. októbra čakalo jadro
         nepriateľskej armády, rozložené pri Konopišti, na bitku, ktorú Karol Lotrinský neprijal. Za
         jedinú noc spálili Prusi všetky drevené ploty a chalupy v dedine, aby sa zohriali, ale
         márne.
   </p>
   <p>
    Bolo treba zmocniť sa hlavných zásobovacích stredísk, umiestnených v Pardubiciach a
         Kolíne. Uhorská jazda ničila pekárne a sklady múky. 2. novembra prekvapil Trenck v dedine
         Dobropul (Dobré Pole, neďaleko Kostelca nad Čiernymi Lesy) vybraný oddiel Altanhaltského
         pluku pod obristom Schwerinom práve vo chvíli, keď dopekal chlieb. Ešte teplý chlieb
         rozdelili Trenckovi vojaci medzi seba a miestnych roľníkov.
   </p>
   <p>
    Fridrich márne čakal na bitku a potom ustúpil za rieku Labe. Každý jeho vojak zo strachu
         pred domácim obyvateľstvom niesol so sebou snop slamy napichnutý na bodáku, aby sa mal kde
         vyspať. Na päty mu jednostaj šliapali pandúri a husári. 9. novembra prekročili Prusi pri
         Kolíne Labe a pokračovali v pochode na sliezsku hranicu. Posádky zanechali iba v Kolíne a
         Pardubiciach, aby chránili prechody cez rieku Labe a vojenské magazíny, zriadené v týchto
         mestách.
   </p>
   <p>
    Ani na ústupe sa Fridrich nevzdal svojho šialeného plánu odtrhnúť od českého kráľovstva
         územie, rozprestierajúce sa na sever od rieky Labe a pripojiť ho k svojej ríši. Čechom
         hrozilo, ako už viac ráz v minulosti, nebezpečenstvo, že ich krajina bude roztrhnutá na
         niekoľko častí. Pre dynastické záujmy monarchov budú Česi vytretí z mapy Európy!
   </p>
   <p>
    Trenck nebol v Čechách po prvý raz. Bojoval na juhu roku 1741, keď sa jeho mačaciemu
         koncertu smiala celá rakúska armáda. Všetci sa rehotali, len pruskému štábu, keď sa
         dozvedel, akú pascu na neho nastavil rakúsky Trenck, nebolo do smiechu.
   </p>
   <p>
    Trenckov zámer sa síce neuskutočnil, spôsobil iba smiech, môže však slúžiť ako
         ilustrácia na to, aké metódy boja používal tento veliteľ.
   </p>
   <p>
    Trenckova hviezda žiarila celý rok 1744. Vŕšil jeden úspech na druhý, predtým v Alsasku,
         teraz v českej kotline. Aj keď nadišla jeseň, Trenckovi a jeho vojakom bolo horúco. Nemali
         čas vnímať novembrové vetry a pľušte. V noci z 13. na 14. novembra sa útočilo na Kolín.
         Plukovník pandúrov zoskočil zo svojho nízkeho koníka, na ktorom chodil na čele svojho
         pluku, a v jednom šíku so svojimi vojakmi atakoval násypy, ktoré niekoľko dní predtým
         vybudovali okolo mesta mešťania a roľníci, pozháňaní z celého okolia.
   </p>
   <p>
    O dvanástej v noci, keď sa už zdalo, že víťazstvo je blízko a zajmú samého pruského
         kráľa, ktorý sa zúčastnil na bitke pri Kolíne, priletela šesťfuntová delová guľa a bác,
         prerazila Trenckovu ľavú nohu.
   </p>
   <p>
    Ťažko raneného baťušku-veliteľa odniesli jeho vojaci z bojiska.
   </p>
   <p>
    Štyri mesiace preležal barón v biede a bolesti na lôžku, nevládny ako lazar. Niekedy sa
         zdalo, že to nevydrží a bude treba amputovať nohu. Odviezli ho do Znojma a liečili ho
         najlepší lekári. Sama kráľovná poslala svojho osobného lekára, aby ošetril vážnu jeho
         „blesúru“.
   </p>
   <p>
    Medzitým sa stala čudná vec. Už či od dlhého ležania a nečinnosti, a či od prevaľovania
         myšlienok v hlave, tento muž, ktorý sa nebál nikoho na svete, ani človeka, ani boha, ani
         diabla, ktorému nebolo nič sväté, okrem rozkazu Jej Veličenstva kráľovnej Márie Terézie,
         začal uvažovať o svojom živote a skutkoch, ktorých sa v minulosti dopustil. Jeho nohe
         hrozila otrava krvi a nebezpečenstvo, že sa už nikdy nepostaví nielen na jednu, ale ani na
         druhú nohu. Pre všetky prípady dal vyhotoviť testament. V ňom väčšiu časť svojho imania
         poručil Márii Terézii, zvyšok svojmu jedinému príbuznému, pruskému bratancovi Fridrichovi
         Trenckovi, ktorý vo vojne stál na druhej strane barikády.
   </p>
   <p>
    Vyskúšal ešte posledný prostriedok, ktorý sa mu núkal. Dal sa zaviesť k istému
         chýrečnému lekárovi do Čáslavi. A ten ho vyliečil. Trenck potom síce chodil, ale až do
         smrti kríval.
   </p>
   <p>
    No nič to! Hlavná vec, že mohol zase vysadnúť na koňa a cválať do dymu bitiek.
   </p>
   <p>
    Medzitým Prusi vyprázdnili Čechy. Pruská posádka, zatvorená v Prahe, urobila 25.
         novembra 1744 pokus pretrhnúť obkolesenie. Strhli sa pouličné bitky, pri ktorých pandúrom a
         husárom pomáhali aj pražskí mešťania. Pandúri pod zástupcom veliteľa podplukovníkom barónom
         d’Olne prenasledovali nepriateľa až po Landshut.
   </p>
   <p>
    Škoda, že nebolo takých rokov viac! Bez jedinej bitky vytlačila rakúska armáda Prusov z
         celej krajiny a očistila kráľovstvo od nepriateľa. Za tri mesiace vojny bol zneškodnený
         mocný a dovtedy neporazený nepriateľ. Ukázalo sa, že aj takého stratéga, akým bol pruský
         Fridrich, možno poraziť. Prusi nemali pokoj ani v zime. Za celú zimu 1744 — 1745 podnikala
         uhorská jazda výpady proti Prusom, bojujúcim pod kniežaťom Leopoldom von Dessau. Pruský
         nepriateľ bol prenasledovaný až pod brány Vratislavi.
   </p>
   <p>
    Takto sa skončil rok vojny husárov a pandúrov — rok 1744.
   </p>
   <p>
    13. januára 1745 sa dal nedoliečený Trenck odviezť zo Znojma do Viedne a o štyri dni
         neskôr už stál, opierajúc sa o barle, pred Jej Veličenstvom Máriou Teréziou a princom
         Karolom. Aj napriek veľkým bolestiam v nohách sa cítil najšťastnejším človekom na svete.
         Máloktorému spomedzi návštevníkov kráľovnej bola preukázaná taká pocta, že mohol pri
         audiencii sedieť pohodlne v kresle. A Trencka vtisla do kresla sama kráľovná.
   </p>
   <p>
    Trenckova oddanosť Márii Terézii bola bezhraničná. Bol hotový vyliať za panovnicu
         poslednú kvapku krvi. No aj Mária Terézia vedela, akého vojaka má v tomto mužovi, ktorý
         sedí teraz pred ňou dokaličený a vyschnutý v tvári a pred ktorým sa triasla polovica
         Európy. Bola vojna a vo vojne bolo treba vojakov. Trenck bol prvým vojakom v ríši. Popri
         svojich zlých vlastnostiach mal aj veľa osobnej príťažlivosti a hrdosti, vlastnosti,
         ktorými imponoval. Zaiste prednosti jeho povahy prevažovali nad zlými, inakšie by si ho
         nevážili takí ľudia, ako bol vrchný veliteľ poľný maršal Ľudovít Ondrej, gróf von
         Khevenhűller, kým žil, a po jeho smrti (1744) princ Karol Lotrinský.
   </p>
   <p>
    V marci sa Trenck rozlúčil s Viedňou a odcestoval do Slavónie. Tu, krivkajúc na
         nedoliečenej nohe, behal po dedinách a mestách a verboval nových regrútov do vojny. Kým bol
         vzdialený od svojej vlasti, vládli v Slavónii zbojníci. Prepadali na riekach lode a na
         cestách vozy, páni im platili bohaté výkupné. No len čo sa ukázal v krajine Trenck, utiahli
         sa do hustých hôr a lesov. Trenck zverboval osemsto vojakov a vybral sa s nimi do Sliezska.
   </p>
   <p>
    Vďaka hrdinskosti a nebojácnosti pandúrov dobyl Trenck mesto Kozlie. Do rúk víťaza padlo
         štyristo zajatcov, z toho devätnásť dôstojníkov, ďalej dvadsaťsedem diel, vyše sto vozov
         munície, zásob a potravín.
   </p>
   <p>
    Trenckovo meno letelo Európou. Noviny vo Viedni, Berlíne a v Paríži boli preplnené
         správami o Trenckových bravúrach a činoch jeho vojakov. Najväčšmi Trencka hrýzlo, že ho
         nepriateľ vyhlasoval za vodcu zbojníkov. Vo svojom životopise sa ponosuje, že tým sa noviny
         v Berlíne a Paríži nevystatovali, čo vystrájali Francúzi a Prusi v Prahe a českej krajine,
         keď ju okupovali. A len čo sa ukážu v niektorej pruskej dedine pandúri, spustí sa krik a
         bedákanie v celej Európe! Keď sa zmocnil za jeden a pol hodiny pevnosti Kozlie a zajal
         toľké množstvo vojakov a materiálu Trenck, vraj to nič, také bezvýznamné mesto. No keď po
         ťažkom a dlhom boji dobyli Prusi mesto späť, vyrástlo odrazu na mesto s významnou
         strategickou hodnotou. Aký význam prikladal Berlín Trenckovej prítomnosti v Sliezsku,
         vyplýva z rozkazu, ktorý udelil kráľ Fridrich jednému zo svojich najlepších veliteľov,
         generálovi von Nassau, aby napochytre vyprázdnil Čechy a obrátil sa so štrnástimi tisícami
         vojakov proti Trenckovi v Sliezsku.
   </p>
   <p>
    Nová vojna preniesla Trencka na sklonku roku 1745 zo Sliezska na Moravu a do Čiech.
   </p>
   <p>
    Obe nepriateľské armády stáli vedľa seba a striehli jedna na druhú v severných Čechách.
         Bolo očividné, že tentoraz sa rakúske velenie bitke nevyhne.
   </p>
   <p>
    A naozaj, 30. novembra 1745 sa pri dedine Žďár (Zárov, Soor), neďaleko Trutnova,
         rozpútala prudká bitka. Posledná bitka, na ktorej sa zúčastnil plukovník pandúrov.
   </p>
   <p>
    Pruské zbrane slávili aj teraz víťazstvo, no jadro rakúskej armády ostalo neporušené a
         schopné ďalšieho boja. Na začiatku bitky nadobudlo rakúske vojsko prevahu a zdalo sa, že
         víťazstvo bude jeho. Nakoniec však vavríny zbierali Fridrichovi generáli. Za bitky opustil
         pruský kráľ tábor a zanechal ho ako korisť nepriateľovi. Do tábora sa vrútili husári
         generála Nádasdyho a pandúri plukovníka Trencka. Do ich rúk padla bohatá korisť. Okrem
         kráľovej korešpondencie sa zmocnili vojenskej pokladnice s 80 000 dukátmi a Trenck získal
         aj osobný kráľov strieborný servis. Celá korisť, získaná v kráľovskom tábore, odhadovala sa
         na dva milióny zlatých. Keď kráľ Fridrich dostal správu, čo sa stalo, vyjadril sa, že
         rabovačka tábora pomohla pruskému víťazstvu.
   </p>
   <p>
    Prípad Žďár sa stal príkladom, ako sa fantázia stáva skutočnosťou. Rakúska justícia
         využila tajomné okolnosti, zastierajúce vyčínanie Nádasdyho a Trenckových pandúrov v
         nepriateľskom tábore, a najmä v šiatri kráľa Fridricha, a z domnienok a chýrov vytvorila
         fakty.
   </p>
   <p>
    Po víťazstve pri Žďári ustúpili Prusi z Čiech a rakúske ľahké zbory ich prenasledovali
         až po ich zimoviská v Sliezsku.
   </p>
   <p>
    25. decembra 1745 bol podpísaný Drážďanský mier.
   </p>
   <p>
    Veru drahý mier. Znamenal koniec krvavej vojny, ale aj definitívnu stratu najcennejšej
         perly rakúskej koruny — Sliezska.
   </p>
   <p>
    Trenck dostal dovolenku a pripravoval sa na cestu domov. Ako každý rok na zimu, vracal
         sa aj teraz cez Viedeň, hoci vedel, že sa nad jeho hlavou sťahujú čoraz tmavšie mrákavy.
         Mária Terézia, donútená veľkým množstvom vážnych ponôs, ktoré sa nazhromaždili proti jej
         najoddanejšiemu dôstojníkovi, rozkázala zostaviť osobitnú vojenskú komisiu a vyšetriť vec
         vracajúceho sa hrdinu.
   </p>
   <p>
    No aj tentoraz vyšli Trenckovi nepriatelia na psí tridsiatok.
   </p>
   <p>
    Komisia predpísala Trenckovi malú peňažitú pokutu a Trenck mohol odísť pokojne domov.
         Pripravovala sa vojna v Holandsku a bolo treba ďalších vojakov. Trenck naverboval nových
         šesťsto mužov.
   </p>
   <p>
    Začínala sa jar 1746.
   </p>
   <p>
    Trenckovi nepriatelia nezložili ani teraz ruky do lona. Vo Viedni sa trúsili zvesti o
         Žďári. Trenck sa smial. Vraj najväčšiu vinu na porážke pri Žďári má veliteľ pandúrov!
         Miesto toho, aby sa ponáhľal na pomoc bojujúcej armáde, raboval kráľovský tábor. Nazdajú
         sa, že vojna je stajňa, aby si v nej robil každý, čo chce. Zaumienil si, že ak sa z toho
         dostane so zdravou kožou, porobí taký poriadok, že sa budú pozerať.
   </p>
   <p>
    No len čo sa zjavil vo Viedni, dal ho vojenský súd, poverený jeho prípadom, ihneď
         zatvoriť. Najprv mu vykázali domáce väzenie. Pravda, plukovník nedbal na nijaké zákazy a
         príkazy, vozil sa v koči po najživších uliciach Viedne, kedy sa mu zapáčilo. Možno, že by
         sa nebolo nič stalo, keby…
   </p>
   <p>
    Raz v opere, ktorú poctilo návštevou aj Jej Veličenstvo kráľovná, nadarila sa nemilá
         vec. Trenck zbadal v susednej lóži von Gossaua, jedného z dôstojníkov, ktorého vyhodil pre
         zbabelosť z pluku a ktorý teraz proti nemu na súde najväčšmi vyčíňal. Jeho uši zachytili
         posmešky na jeho adresu.
   </p>
   <p>
    Reagoval tak, ako vedel. Vrútil sa do susednej lóže a na všeobecné prekvapenie, pred
         očami celého divadla a samej kráľovnej, zdrapil posmešníka za prsia a chcel ho vyhodiť cez
         zábradlie do parteru.
   </p>
   <p>
    Len horko-ťažko sa podarilo okolostojacim dôstojníkom premôcť zúrivého útočníka.
         Zavolaná stráž ho odviedla spútaného do vojenskej väznice.
   </p>
   <p>
    Udalosti šli jedna za druhou. Predsedom súdu, ktorý súdil nešťastného baróna, sa stal
         gróf Löwenwald. Tradovalo sa, že raz, keď čakali v predsieni princa Karola na audienciu,
         Löwenwald urazil Trencka a ten mu za to podložil nohu. A tak teda muž, ktorého Trenck
         kedysi zosmiešnil, teraz má byť jeho sudcom.
   </p>
   <p>
    Svorka nepriateľov robila všetko, čo bolo v jej silách, aby nenávideného dôstojníka
         odstránila z ľudskej spoločnosti. Jeho nežičlivci vedeli dobre, čo by s nimi bolo, keby sa
         obžalovaný dostal na slobodu. Keď sa na súde čítalo svedectvo princa Karola o bitke pri
         Žďári a predseda súdu sa o ňom posmešne vyjadril, vyrútil sa na neho obžalovaný a svojím
         zvyčajným spôsobom ho chytil za prsia, vyzdvihol do výšky, a kým sa prítomní spamätali,
         odkrivkal k otvorenému obloku a usiloval sa vyhodiť ho na ulicu. Len s vynaložením všetkých
         síl sa podarilo strážcom vytrhnúť polomŕtveho sudcu zo železných rúk krívajúceho obra.
   </p>
   <p>
    Trenckovo srdce nedovolilo, aby nepotrestal človeka, ktorý sa opovážil zľahčiť a uraziť
         jedného z mála ľudí, ktorých si v živote ctil a vážil. Princ Karol v písomnom svedectve
         potvrdzoval, že Trenck nemohol do bitky pri Žďári zasiahnuť, pretože ordonanc, ktorý bol
         poslaný za ním, cestou zablúdil a k veliteľovi pandúrov sa dostal až po bitke. Okrem toho
         Trenck mal rozkaz čakať v zálohe, kým mu nedoručia rozkaz.
   </p>
   <p>
    Jeho osud bol spečatený.
   </p>
   <p>
    Vo väzení spútali premoženého leva železnou reťazou, nedbajúc na rany, ktoré utŕžil za
         česť a slávu svojej kráľovnej.
   </p>
   <p>
    Priatelia obžalovaného, ktorých mal ešte vždy dosť, mu radili, aby neľutoval peniaze a
         podplatil sudcov, že si pomôže v ťažkom položení. To isté mu odkázal aj princ Karol. No
         väzeň hrdo odmietol. Jeho bratanec Fridrich poznamenáva, že to z chorobného lakomstva, lebo
         nechcel ochudobňovať svoju pokladnicu.
   </p>
   <p>
    Súdny proces sa preťahoval pätnásť mesiacov (od 28. 4. 1746 až do júla 1747) a stál
         obžalovaného osemdesiattisíc zlatých. Vo svojom životopise sa Trenck ponosuje, že ho
         urobili žobrákom a človekom, ktorým pohŕda svet.
   </p>
   <p>
    Súdny výrok znel na trest smrti.
   </p>
   <p>
    Čakalo sa na podpis kráľovnej Márie Terézie. No panovnica rozhodla inakšie. Pôvodné
         súdne uzavretie zmenila na doživotný trest (20. 8. 1747). Úplne anulovať súdny výsledok jej
         nedovoľovalo náboženské a občianske presvedčenie, lebo na súde neboli vyvrátené dva činy,
         ktorým panovnica prikladala obzvlášť veľký význam: násilné smilstvo na mlynárovej dcére vo
         Vratislavi a podvod s erárnymi peniazmi. Iba po rokoch, keď už nebolo plukovníka pandúrov
         medzi živými, sa dokázalo, že aj tieto posledné dve obvinenia boli falošné.
   </p>
   <p>
    Na Trencka čakala štátna väznica na Špilberku (od jari 1748). Mária Terézia bola ochotná
         aj teraz zrušiť svoje rozhodnutie, ak by odsúdený požiadal o milosť. Na to však hrdý
         šľachtic nepristal.
   </p>
   <p>
    Strážcovia zbadali, že sa s ním stala zmena. A možno sa čudovať, keď si uvedomíme, že
         bývalý plukovník rozhodoval kedysi o svojom osude a živote ľudí sám, že nikomu na svete
         neskladal účty, a teraz ho obmedzovali na každom kroku? Do srdca sa mu zahryzol červík
         nespokojnosti. Ako sa správať, aby si zachoval dôstojnosť? Trenck nikdy v živote
         neustupoval pred nebezpečenstvom, tobôž neskláňal hlavu pred svojimi nepriateľmi. Od
         mladosti žil v bratskom spojenectve so smrťou. Stretal sa s ňou v bitkách a ani teraz nemal
         pred ňou strach.
   </p>
   <p>
    Jediným človekom, s ktorým mu bolo dovolené pravidelne sa stýkať, bol jeho spovedník z
         kapucínskeho kláštora dole spod hradu. Viedol s ním dlhé učené dišputy o bohu a ľuďoch, o
         tom, čo treba robiť, aby si človek zadovážil večnú blaženosť, a to bol jediný spôsob, ako
         zabiť čas v bezútešnej opustenosti a samote. V niektorých chvíľach ho prepadala túžba
         odčiniť všetky tie hanebnosti a mrzké činy, ktorých sa dopustil za svojho ešte nie tak
         dlhého života. Cham, Deggendorf, Vilshofen, to boli miesta, ktoré ťažili jeho svedomie
         najväčšmi.
   </p>
   <p>
    Koľkokrát sa spytoval seba samého, prečo ho dobrý pán boh za všetky jeho zlé skutky tak
         ochraňuje a prečo museli jeho bratia, oveľa lepší a poriadnejší ako on, tak skoro opustiť
         toto mizerné, a predsa také pekné slzavé údolie. Jeho starší brat vydýchol nešťastnou
         náhodou pod kolesami voza, na ktorom sa viezol ako mladý zástavník roku 1725, druhý brat,
         na ktorom si otec toľko zakladal, zomrel takisto mladý, vo veku dvadsiatich dvoch rokov, o
         krátky čas po úmrtí svojho staršieho brata, ako pobočník generála baróna Uffela (10. 12.
         1732 na záškrt).
   </p>
   <p>
    Otcovi, veliteľovi pevnosti v slavónskom Brode, zostalo teraz iba jedno jediné dieťa —
         on, nehodný syn Fraňo, v čase smrti svojho druhého brata zástavník v pluku číslo osem
         uhorského palatína Mikuláša Pálffyho de Erdödy (od roku 1727).
   </p>
   <p>
    Stará mať aj matka zomreli od žiaľu nad stratou najstaršieho syna roku 1726, Fraňo
         zostal poslednou radosťou jeho zostarnutého otca, ktorú na svete ešte mal. Roku 1723
         zakúpil otec pre svojho syna panstvo Prestovac a Pleternicu v Slavónsku. Neskoršie Fraňo k
         týmto majetkom pridružil kúpou ešte domíniá Pakrac, Veliku a Nostar, takže napokon okrem
         týchto hlavných jeho majetkov rátalo jeho imanie na dvesto majerov a dedín.
   </p>
   <p>
    Musí sa smiať, keď mu prídu na um zámery jeho otca. Otec chcel mať zo svojho posledného
         syna statkára!
   </p>
   <p>
    Ešteže tí zbojníci! Pliaga krajiny, s ktorými si nevedel nikto rady. Zbíjali pútnikov na
         cestách a šľachtu nútili platiť poplatky. Začal proti nim vojnu, a keď jeho pandúr
         zastrelil konského kmína, volali ho na kráľovský úrad do Osieka. Ten naničhodník von
         Sazzenthal, audítor, mu narátal tisícsedemsto pokuty, ej, radšej odišiel k otcovi do
         Levoče.
   </p>
   <p>
    Ani nevedel ako, a stal sa ritmajstrom v husárskom pluku. Chodil s ožratým Cummingom po
         slovenských mestách a dedinách, kým nezverbovali dvestopäťdesiat husárov, a potom hybaj na
         Kyjev a do vojny za česť a slávu ruskej cárovnej Anny, ktorá napokon, keď sa to tak vezme,
         bola Trenckovou vzdialenou príbuznou.
   </p>
   <p>
    Potom vpád do Valachie, už ako major dragúnskeho pluku Orlovského.
   </p>
   <p>
    Na škriepky s dôstojníkmi nechce ani myslieť. Boh je mu svedok, že všetko iba jeho krv!
         Keď ho obrist Mayer urazil pred mužstvom, čo mal robiť, vylepil mu také zaucho, že len. V
         máji toho roku bozkal ruku svojho vyše sedemdesiatročného otca v Levoči, ktorý dávno
         oplakal svojho posledného syna ako mŕtveho.
   </p>
   <p>
    A späť do Slavónie a nová vojna so zbojníkmi. Nateraz mu to neprešlo tak ľahko ako
         posledný raz. Sazzenthal z Osieku mu poriadne zakúril u generála — guvernéra Guadagniho, že
         pri prenasledovaní zbojníkov prekročil protizákonne tureckú hranicu. Kto to kedy videl, aby
         sa uhorský magnát, barón, musel v noci skrývať ako kmín a zbojník, potajomky sa predierať
         cez hranicu do Chorvátska a do Viedne! Prosil o milosť princa Karola Lotrinského, hodil sa
         pred ním na kolená, aj pred kráľovnou, najmilostivejšou Máriou Teréziou. Ani teraz ho však
         neopustilo šťastie. Jej Veličenstvo prijalo jeho ponuku, že na vlastné trovy postaví do
         poľa tisíc ozbrojených pandúrov a povedie ich do vojny proti nepriateľom trónu.
   </p>
   <p>
    Usmieva sa v duchu, aké to boli vtedy časy — jeho zbor pandúrov, v čele turecká muzika s
         bubnami a trúbami, on na koni, za ním jeho harambašovia v pestrých uniformách. Viedenskí
         „birgri“ len tak oči vyvaľovali. V novinách o ňom písali, že vraj najväčší hrdina ríše.
         Skladali o ňom piesne, rozchyrovali o ňom bájky, že vraj guľky od neho bočia. No nebola to
         pravda. Koľko ráz mal už dušu na jazyku, v kaštieli Diesenstein v Bavorsku mu pušný prach
         dokaličil tvár, takže vyzerá ani čert. Pri Kolíne len čo mu šesťfuntová guľa nerozdrúzgala
         úplne ľavú nohu, ani teraz nie je ešte v poriadku a bude krívať do smrti. Eh, krivý čert!
         Všetko najhoršie mu sypú na hlavu, aj to, o čom sa mu ani nesnívalo! Keby žil dlhšie, mohol
         by sa aspoň radovať z toho, že jeho turecká muzika s trúbami a mosadznými puklicami bola
         prvou vojenskou hudbou na svete. Od neho ju potom prevzali všetky armády v Európe. Nuž čo!
         Všetka sláva, poľná tráva!
   </p>
   <p>
    Zostali mu iba kapucíni spod hradu v Brne a festunk Špilberk, kde ho držia, kým
         nevypustí svoju hriešnu dušu, alebo kým neskloní hlavu a nebude pokorne prosiť. Figu
         drevenú! 24. septembra 1749 napísal v osemdesiatich dvoch paragrafoch svoj posledný list v
         živote — testament. A o desať dní nato, 4. októbra 1749, vo svojich nedožitých tridsiatich
         deviatich rokoch, oblečený na vlastné želanie do kapucínskeho habitu a s vyholenou tonzúrou
         ako mních, vypustil dušu.
   </p>
   <p>
    Po celý život bojoval statočne a s otvorenou helmou proti zjavným nepriateľom, ale pred
         intrigami svojich tajných nepriateľov a pred vášňami svojej vlastnej povahy musel
         kapitulovať. Muž navyknutý na slobodný život nevydržal v prostredí, ktoré obmedzovalo jeho
         slobodnú vôľu a pohyb. Zomrel, zožieraný hnevom nad svojou bezmocnosťou a premožený
         vodnatieľkou. Pochovali ho v krypte kapucínskeho kostola, medzi tých príslušníkov rádu,
         ktorí mu tri razy v živote poskytli azyl. Tentoraz to bol azyl posledný. Po búrkach života
         doplávala konečne jeho loď do bezpečného prístavu, ako hlása heslo rodu Trenckovcov, vyryté
         na truhle: Per procellas ad portum (Búrkami k prístavu)!
   </p>
   <p>
    Na jeho zabalzamovanú mŕtvolu chodia sa teraz pozerať turisti z celého sveta a obdivujú
         jedného z najväčších dobrodruhov rakúskej ríše zo začiatku 18. storočia.
   </p>
   <p>
   </p>
  </div>
 </body>
</html>
