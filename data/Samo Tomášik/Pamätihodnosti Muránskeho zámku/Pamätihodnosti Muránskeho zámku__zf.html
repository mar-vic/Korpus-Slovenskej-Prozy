<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523354">
       </a>
       Predhovor
      </h2>
     </div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Najjasnejšiemu princovi Augustovi zo Sachsen-Coburg-Gothu, vojvodovi saskému, c.
            k. a kráľ. saskému generálovi, rytierovi Zlatého rúna a Veľkokríža vojvodského
            Sasko-Ernestovho domáceho radu, ako aj iných vysokých radov, majiteľovi panstiev na
            Muráni, v Sitne, Čabrade, na Fiľakove a Blhu etc. etc. v Uhorsku, majiteľovi Ebenthalu,
            Dürnkrutu a Walterskirchenu v Dolnom Rakúsku čo najúctivejšie venuje
            spisovateľ.
     </em>
    </span>
   </p>
   <p>
    *
   </p>
   <p>
    <span class="emphasis">
     <em>
      Princ August zo Sachsen-Coburg-Gothu, vysoký priaznivec a mecén pekných umení
            a vied, ktorý aj venovanie tohto diela veľmi vďačne schválil, zomrel v lete roku 1881 v
            Ebenthale, úprimne oplakávaný vysokými a najvyššími kruhmi. Jeho ľudskosť a vľúdna
            dobrota, jeho živý záujem o výtvarné umenie, o maliarstvo a hudbu, ako i jeho mierny a
            priateľský spôsob zaobchádzania s poddanými si zachovajú vždy večnú spomienku. — Taktiež
            duchovenstvo všetkých konfesií z koburgovských vojvodských panstiev uchová vo vďačnej
            spomienke všetky výhody, ktoré im svojou nezvyčajnou dobrotou zvečnený tak často
            poskytol.
     </em>
    </span>
    Spisovateľ.
   </p>
   <p>
    *
   </p>
   <p>
    <span class="emphasis">
     <em>
      Muránsky zámok hral v histórii Uhorska významnú úlohu od polovice 15. storočia až
            do začiatku 18. storočia.
     </em>
    </span>
   </p>
   <p>
    <span class="emphasis">
     <em>
      Najvyšší lesk a ozajstný rozkvet dosiahol, keď na hrade mali svoje sídlo
            krajinský palatín Fraňo Wesselényi a jeho heroická manželka Mária Széchyová. A pretože
            menovaný palatín mal na deje vtedajších časov veľký vplyv, musí historik udalosti
            odohravšie sa na Muráni nevyhnutne zviazať — aspoň v krátkosti — s tými, čo prebiehali v
            celej vlasti a v celej monarchii v ich historickom vývine. A o to som sa usiloval,
            opierajúc sa o historické pramene, ktoré som mal k dispozícii a ktoré tiež presne
            uvádzam.
     </em>
    </span>
   </p>
   <p>
    <span class="emphasis">
     <em>
      Významnejšie udalosti na Muráni som objasnil svojim krajanom už skorej vo
            viacerých slovenských novelách, teraz som sa odhodlal vypísať tieto pamätihodnosti v
            nemeckom jazyku, pretože — ako viem — až doteraz nebola uverejnená nijaká nemecká
            monografia o Muránskom zámku.
     </em>
    </span>
   </p>
   <p>
    <span class="emphasis">
     <em>
      V Chyžnom dňa 15. júna 1881
     </em>
    </span>
   </p>
   <p>
    <span class="emphasis">
     <em>
      Spisovateľ
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523494">
       </a>
       Muráň v moci husitov
      </h2>
     </div>
    </div>
   </div>
   <p>
   </p>
   <p>
   </p>
   <p>
    Prvá zmienka v uhorských dejinách o Muránskom zámku pochádza asi z roku 1440, z čias,
         keď sa na skalnatom ostrohu usadili českí husiti.
    <sup>
     [
     <a class="footnote" href="#ftn.id2523514" name="id2523514">
      1
     </a>
     ]
    </sup>
    Títo bojovníci boli azda prví, ktorí si vyhľadali široké skalisté úbočie,
         obkľúčené strmými bralami, uznali ho za veľmi súce na vybudovanie mocného a nedobytného
         skalného hradu, aj ho dôkladne opevnili.
   </p>
   <p>
    Stalo sa totiž po smrti kráľa Albrechta, že jeho vdova Alžbeta dala slávnostne korunovať
    <sup>
     [
     <a class="footnote" href="#ftn.id2506357" name="id2506357">
      2
     </a>
     ]
    </sup>
    za uhorského kráľa svojho syna Ladislava, narodeného 22. februára 1440 po smrti
         jeho otca. Pri tomto slávnom akte gróf Cilly vyslovil za dieťa, ktoré malo vtedy len tri
         mesiace, korunovačnú prísahu, zatiaľ čo Mikuláš Ujlaky držal v ruke ríšsky meč, opretý o
         vankúš, v ktorom bolo zabalené dieťa. — No proti nemu väčšina uhorských stavov na čele s
         veszprémskym biskupom Šimonom Rozgonyim zvolila za kráľa poľského Vladislava.
   </p>
   <p>
    Kráľ Albrecht, zosnulý 18. októbra 1439 v Neszmély, pred svojou smrťou vymenoval v
         testamente dieťaťu, ktoré sa malo narodiť, v prípade, že by to bol chlapec, za poručníkov
         vojvodu Fridricha Štajerského, neskoršieho nemeckého cisára, vojvodu Alberta Rakúskeho,
         slavónskeho bána Ladislava Goru, Mikuláša Ujlakyho a Jána Hunyadiho pre Uhorsko, Menharta z
         Hradca a Oldřicha z Rožmberka pre Čechy a Jána Cimburka pre Moravu.
   </p>
   <p>
    Po korunovácii dieťaťa, ktorú vykonal jágerský biskup, neskorší ostrihomský arcibiskup
         Dionýzius Széchy, a keď krajinu napadol kráľ Vladislav so silným uhorsko-poľským vojskom,
         ušla kráľovná-vdova Alžbeta s chlapcom a korunovačnými klenotmi najprv do Bratislavy, potom
         do Viedne, dala sa pod ochranu cisára Fridricha III. Rakúskeho a usadila sa vo Viedenskom
         Novom Meste.
    <sup>
     [
     <a class="footnote" href="#ftn.id2506409" name="id2506409">
      3
     </a>
     ]
    </sup>
    Okrem toho zavolala vo vojnách skúseného husitského vodcu, českého šľachtica
         Jána Jiskru z Brandýsa s jeho vojenskými zbormi, aby bránil práva jej syna na uhorský trón.
         Čoskoro nato mu odovzdala svoje vdovské sídlo hrad Zvolen.
   </p>
   <p>
    Jiskra našiel v Hornom Uhorsku mocného spojenca a verného vazala kráľovnej-vdovy Jána
         Pankráca, liptovského vrchného išpána, pána Skalice a Váhu. Obidvaja vodcovia sa dohovorili
         tak, že Pankrác udrží západnú časť Horného Uhorska, od Liptova až po Bratislavu, Jiskra
         vybojuje pre kráľovnú Alžbetu za pomoci svojich husitov východnú časť, od Zvolena po
         Košice, a obidvaja budú získanú krajinu úporne brániť proti každému protivníkovi.
   </p>
   <p>
    Husiti boli vtedy známi po celej Európe ako skúsení bojovníci
    <sup>
     [
     <a class="footnote" href="#ftn.id2506474" name="id2506474">
      4
     </a>
     ]
    </sup>
    a často vstupovali do cudzích služieb; tak napríklad bojovali s Poliakmi proti
         križiakom atď. Mali osobitnú vojenskú taktiku, vyskúšanú v mnohých krvavých bitkách pod
         slávnym vodcom, českým zemanom Jánom Žižkom z Trocnova, ktorý je v histórii známy ako
         pomstiteľ Jána Husa, odsúdeného na upálenie na hranici. Víťazil, aj keď bol slepý, ba ešte
         aj na smrteľnej posteli naháňal hrôzu svojim nepriateľom. Husiti, ozbrojení kopijami,
         oštepmi, kosami atď., ťahali na svojich vojnových výpravách pohyblivé vozové hradby a
         vedeli ich dobre zavrieť na obranu, ale aj rýchlo a obratne otvoriť, keď bolo treba vyraziť
         do útoku; proti nepriateľskej, ťažko opancierovanej a útočiacej jazde používali mocné cepy,
         obité železnými klincami, a takýmto spôsobom pod vodcovstvom Jána Žižku porážali na hlavu
         veľké, vo vojne skúsené armády cisára Žigmunda, menovite pri Prahe roku 1420, kde padol
         výkvet rytierstva a kde sa musel sám cisár zachrániť rýchlym útekom z Čiech. Žalostne sa
         skončili aj všetky veľké križiacke výpravy vedené proti husitom, najmä pri Domažliciach
         roku 1431, kde kardinál Julián proti nim viedol križiacku výpravu pozostávajúcu z
         dvestotisíc mužov a zozbieranú zo všetkých nemeckých krajín, no bol porazený, a keď utekal,
         stratil svoj kardinálsky klobúk, ktorý potom bujní táboriti na dlhej palici v triumfálnom
         pochode niesli do Prahy.
   </p>
   <p>
    Jiskra z Brandýsa prišiel teda na výzvu kráľovnej-vdovy Alžbety so svojím vojskom,
         naverbovaným v Čechách, ktoré, pravda, musel sám platiť a vydržiavať, do Horného Uhorska.
         Jeho kapitáni sa volali: Valgatha, Talafúz, Komorovszký, Radkovec, Uderský, Čejka, Ribald a
         Kerský.
   </p>
   <p>
    Títo velitelia priviedli o krátky čas takmer celé Horné Uhorsko pod Jiskrovu vládu. Keď
         sa im dal dobrovoľne naverbovať domáci ľud, a keď pritiahli aj z Poľska celé húfy
         bojovníkov, aby sa zamestnávali vojnovým remeslom pod Jiskrovými zástavami, vojenské zbory
         rýchlo rástli a Jiskrovo meno sa stalo obávaným.
   </p>
   <p>
    Aksamit dobyl Spiš, Valgatha Zvolenskú a Gemerskú stolicu, sám Jiskra si podmanil Šariš,
         Abauj a Zemplín. Talafúz spoločne s Pankrácom zaujal Liptov a Trenčín. Majitelia hradov
         vzdávali sa väčšinou dobrovoľne a stali sa ihneď Jiskrovými spojencami a vazalmi
         kráľovnej-vdovy.
   </p>
   <p>
    Kráľ Vladislav poslal síce svojho vojvodcu Mikuláša Perényiho s uhorským vojskom proti
         Jiskrovi, no Perényi bojoval nešťastne a bol opätovne porazený pri Košiciach. Čoskoro sa
         Jiskra pevne usadil v Košiciach.
   </p>
   <p>
    Z Košíc sa Jiskra obrátil k Jágru, mestu a pevnosti, ktoré bránil tamojší bojovný biskup
         Šimon Rozgonyi. Tento magnát sa pokúšal získať Jiskru na stranu kráľa Vladislava a z toho
         dôvodu mu ponúkol za manželku dcéru svojho brata Juraja. Jiskra sa síce s pannou oženil, no
         aj naďalej zostal, ako aj predtým, verným vazalom kráľovnej Alžbety a obsadil Jáger.
   </p>
   <p>
    Valgatha, ktorý prenikol zo Spiša k Muráňu, usadil sa pevne na tomto skalnatom hrade,
         pripravil sa hneď na obranu a zabezpečil proti prípadnému prepadnutiu. Husiti boli veľkými
         majstrami na zlepšovanie starých hradov ako aj na zakladanie nových pevností a zámkov.
   </p>
   <p>
    Valgatha zanechal na Muráni posádku a dal sa potom na dobývanie malohontských a
         gemerských hradov a kaštieľov. Mnohí hradní páni sa dobrovoľne stavali po bok Valgathovi,
         ako napríklad Derenczényi z Drienčan, ktorý sa stal jeho najvernejším spojencom, za čo
         napokon prišiel do skazy. Naproti tomu iní, ako Széčovci z Blhu a Rimavskej Seči, páni
         Lorándfy zo Žirkoviec (Serke) a Hodejova (Várgéd),
    <sup>
     [
     <a class="footnote" href="#ftn.id2506635" name="id2506635">
      5
     </a>
     ]
    </sup>
    Bebék na Krásnej Hôrke, pán siedmich zámkov, ako sa nazýval, mocne mu
         odporovali, no boli nakoniec prinútení poddať sa.
   </p>
   <p>
    Kráľ Vladislav sa rozhodol vyhnať z Európy Turkov, a aby sa riadne pripravil a mohol
         postaviť mocnú armádu, zvolal 1. apríla 1444 do Budína krajinský snem, kam pozval aj
         obidvoch svojich mocných odporcov Pankráca a Jiskru, zabezpečiac ich ochrannými
         sprievodnými listami. S dôverou v kráľove slová prišli obidvaja do Budína, no Pankrác bol
         ihneď vzrušenými magnátmi spútaný a uvrhnutý do žalára, zatiaľ čo všetci jeho služobníci
         boli obesení. Jiskru na schôdzke, ktorá nasledovala hneď po tejto udalosti, búrlivo
         žiadali, aby sa bez výhrad a ihneď poddal kráľovi Vladislavovi. Nato Jiskra pred celým
         zhromaždením a bez strachu odpovedal, že nikdy nezruší slovo dané dedičnému kráľovi
         Ladislavovi, aj keby musel ihneď svoju vernosť zaplatiť životom.
    <sup>
     [
     <a class="footnote" href="#ftn.id2506688" name="id2506688">
      6
     </a>
     ]
    </sup>
    Rozzúrení magnáti by ho boli bývali bez všetkého rozsekali na mieste, keby ho
         sám kráľ nebol zachránil. Prepustil ho a tajne ho dal odprevadiť svojím poľským oddielom až
         do Raabu.
   </p>
   <p>
    Onedlho podnikol kráľ bez Jiskrovej a Pankrácovej pomoci nešťastnú výpravu proti Turkom,
         lebo padol s výkvetom uhorskej šľachty po krvavej bitke pri Varne.
    <sup>
     [
     <a class="footnote" href="#ftn.id2506710" name="id2506710">
      7
     </a>
     ]
    </sup>
   </p>
   <p>
    Po jeho smrti vyvolili obidve strany za kráľa Ladislava a Pankráca prepustili z väzenia.
         No magnáti si ešte predtým postavili svoje výhrady, totiž aby Ladislav bol po druhý raz
         korunovaný a aby cisár Fridrich vrátil korunovačné insígnie. Do toho času bolo uhorské
         kráľovstvo rozdelené medzi týchto sedem generálnych kapitánov: Jána Hunyadiho, Mikuláša
         Ujlakyho, Emericha Bebéka z Plešivca, Juraja Rozgonyiho, Jána Pankráca, Michala Országha a
         Jána Jiskru.
   </p>
   <p>
    Cisár Fridrich vyhlásil, že druhá korunovácia je zbytočná, a tej istej mienky bol aj
         Jiskra. Okrem toho bol český vojvodca nespokojný s ponúknutým kapitanátom, keďže v
         skutočnosti menom kráľa Ladislava ovládal takmer celé Horné Uhorsko. Hnev a nepriateľstvo
         medzi Jiskrom a Hunyadim zo dňa na deň rástli a skoro vzplanuli v jasné vojnové plamene.
   </p>
   <p>
    Hunyadi rozkázal svojmu vojvodcovi Székelymu, aby okamžite napadol Jiskru, no ten
         porazil Székelyho pri Košiciach. Nato vytiahol Ján Hunyadi sám proti Jiskrovi, utrpel však
         aj on porážku pri Lučenci roku 1451.
    <sup>
     [
     <a class="footnote" href="#ftn.id2506760" name="id2506760">
      8
     </a>
     ]
    </sup>
   </p>
   <p>
    Na druhej strane sa však Hunyadi zmocnil geniálnym spôsobom opevneného tábora,
         obsadeného pri Drienčanoch Jiskrovým veliteľom na Muráni Valgathom. Husitský vodca rozložil
         totiž svoj tábor pod drienčanským hradom a opevnil ho tak dokonale, že mu nemohol nič
         urobiť ani Hunyadi s celou svojou presilou. A tak dal Hunyadi krížom cez úzku dolinu
         postaviť vysoký násyp z hliny, ten zadržal vodu malého potoka Blhu a zatopil Valgathov
         tábor. Valgatha sa musel rýchlo z tábora prebiť a zanechať hrad svojho priateľa
         Derenczényiho svojmu osudu. Hunyadi prenasledoval Valgathu ďalej, kým husitský vodca
         nepadol v boji a kým sa jeho vojaci nestiahli po lesných cestách na Muránsky zámok. Hrad
         Drienčany bol zničený. Zvyšky hlineného valu možno vidieť ešte dnes; v uhorskej histórii sa
         nazývajú „aggeres Hunyadiani“, čiže Hunyadiho násypy.
   </p>
   <p>
    Skoro nato odňal Hunyadi husitom Zvolenský zámok, rožňavský kaštieľ na rieke Slanej,
         Spišský hrad a viaceré iné zámky a hrady.
   </p>
   <p>
    23. novembra 1457 zomrel v Prahe mladučký kráľ Ladislav a uhorské stavy jednomyseľne
         vyvolili za kráľa Mateja, syna Jána Hunyadiho, muža, ktorý kráľovstvu preukázal cenné
         služby.
   </p>
   <p>
    Jiskra bol iného náhľadu. Domnieval sa, že uhorská koruna právom náleží poľskému kráľovi
         Kazimírovi, ktorý mal za manželku sestru mŕtveho kráľa Ladislava. Zišiel sa s Kazimírom a
         vyzval ho, aby sa uchádzal o uhorský trón.
   </p>
   <p>
    Také vyčíňanie nemohol kráľ Matej ponechať bez povšimnutia. Zhromaždil proti husitom
         silnú vojenskú moc a na jej čelo postavil brata bojovného jágerského biskupa Rozgonyiho a
         Héderváryho. Ich vojnové výpravy sa skončili šťastlivo, lebo odňali husitom jeden po druhom
         zámky Vadna a Galgócz v Boršóde, ktoré bránil Komorovszký, potom dobyli Myšľu, ležiacu na
         východ od Košíc, a Sečovce v Zemplíne.
   </p>
   <p>
    Husitskí kapitáni Aksamit, Talafúz a Uderský zhromaždili potom svoje vojská v Šarišskom
         Potoku, spoliehajúc sa na tamojšiu pevnosť; kráľovskí vojvodcovia Rozgonyi, Madár i
         Héderváry na nich zaútočili a vtedy sa rozvinula rozhodujúca, veľmi krvavá bitka, v ktorej
         padlo viacero husitských vojvodcov, menovite Aksamit a Uderský. Uhri sa zmocnili zámku a
         husiti utrpeli ťažkú porážku. — Talafúz, o všetko pripravený a blúdiac sem-tam, mohol sa
         len horko-ťažko zachrániť, kým sa nedostal na poľskú hranicu. Dlhý čas znelo v ústach ľudu
         porekadlo: chudobný ako Talafúz.
   </p>
   <p>
    Šebastián Rozgonyi využil svoje víťazstvo a odobral husitom kaštiele Pata pri Gyöngyöši,
         ďalej Sajó Németi (Nemecké), Gemer, Rimavskú Seč, Žirkovce, Hodejov, Blh, Ožďany, Skalník atď.
    <sup>
     [
     <a class="footnote" href="#ftn.id2506879" name="id2506879">
      9
     </a>
     ]
    </sup>
   </p>
   <p>
    Nakoniec prišiel rad na Muránsky zámok. Sem poslal kráľ Matej svojho vojvodcu Štefana
         Zápoľského s významnou vojenskou mocou a okrem toho do Levoče prišiel kráľovský rozkaz, aby
         zo všetkých síl podporovali Zápoľského pri dobývaní Muránskeho zámku a pri budovaní druhej
         pevnosti proti nemu. Zápoľskému sa podarilo husitom hrad aj napriek ich zúfalému odporu
         vyrvať a úplne ich z okolia vypudiť.
   </p>
   <p>
    Jiskrovo položenie bolo povážlivé; vedel, že je nevyhnutné, aby sa s kráľom pomeril a
         vyhľadal jeho milosť. Toto zmierenie sa podarilo uskutočniť prostredníctvom cisára
         Fridricha, keď Jiskra napísal kráľovi Matejovi tento list:
    <sup>
     [
     <a class="footnote" href="#ftn.id2506921" name="id2506921">
      10
     </a>
     ]
    </sup>
   </p>
   <p>
    „Vidím, že Ťa podivuhodné riadenie božie z väzenia na trón pozdvihlo a naozaj, musel by
         som byť bludár a odľud, keby som ďalej prelieval krv Tvojich poddaných a staval sa proti
         božským rozhodnutiam. Sluší sa, aby som sa poklonil Tvojej cnosti a zásluhám Tvojho otca a
         vzal na zreteľ nespravodlivú popravu Tvojho brata a Tvoju veľkodušnosť, ako aj Tvoju
         múdrosť, získanú v takej hojnosti už v mladosti. S obdivuhodnou vytrvalosťou si zničil
         podstatnú časť vojska, ktoré pod mojou ochranou a mojím menom šírilo v Tvojom kráľovstve
         skazu a biedu. Teraz som zostal jediný, ktorý sa Ti môže postaviť na odpor. Vedz, že som
         ochotný odovzdať Ti Tvoju krajinu a vydať Ti všetky mestá a kaštiele, ktoré som dobyl a
         ktoré ešte vlastním, ba som ochotný sám sa poddať Tvojmu žezlu.“
   </p>
   <p>
    Čoskoro nato poctil kráľ Matej Jiskru svojou milosťou a prijal ho do uhorského
         magnátskeho stavu; dostal od kráľa kaštiele Solymós a Lippa
    <sup>
     [
     <a class="footnote" href="#ftn.id2506959" name="id2506959">
      11
     </a>
     ]
    </sup>
    a okrem toho mu vyplatil ešte 25 000 dukátov. Jeho kapitánom Brcalovi,
         Bartošovi, Talafúzovi, Korbelovi, Zelenkovi a Komorovszkému dal kráľ Matej vyplatiť
         šestnásťtisíc dukátov. Všetci títo bojovníci opustili ihneď Horné Uhorsko a zaradili sa do
         tzv. Čiernej légie, zriadenej Jiskrom, ktorej príslušníci nosili na čiapke umrlčiu lebku.
         Táto légia sa potom vyznamenala slávou za tureckých vojen, ktoré čoskoro nasledovali. Sám
         Jiskra bojoval ešte roku 1467 proti valašskému vojvodovi Štefanovi, no tentoraz nešťastne,
         lebo zomrel hrdinskou smrťou na bojisku. Jeho potomkovia žili v Uhorsku až do 17. storočia.
   </p>
   <p>
    Jána Pankráca vymenoval kráľ Matej roku 1464 za sedmohradského vojvodu.
   </p>
   <p>
    Štefan Zápoľský, ktorý dobyl roku 1461 Muránsky zámok,
    <sup>
     [
     <a class="footnote" href="#ftn.id2507002" name="id2507002">
      12
     </a>
     ]
    </sup>
    dostal ho od kráľa do daru. Od Zápoľského ho kúpil okolo roku 1500 jeho
         podveliteľ a priateľ Tornallyai.
   </p>
   <p>
    Ešte sa treba zmieniť o tom, že dlhá, dvadsaťosemročná prítomnosť husitov
    <sup>
     [
     <a class="footnote" href="#ftn.id2507030" name="id2507030">
      13
     </a>
     ]
    </sup>
    mala veľký vplyv na Gemer, aj na celé Horné Uhorsko v náboženskej oblasti, lebo
         domáci ľud si čoskoro navykol na husitské služby božie a husitské náboženské učenie sa dosť
         rýchlo rozšírilo do horných slovenských stolíc; takým spôsobom možno husitov pokladať za
         skutočných predchodcov reformácie.
   </p>
   <p>
    Kráľ Matej sa dosť často zabával na Zvolenskom zámku, okolitá krajina sa mu veľmi páčila
         a ako vášnivý poľovník navštevoval odtiaľ husté pralesy pri Hrone. Na Kráľovej holi, kde
         raz obedoval s poľovníckou spoločnosťou, dal údajne do plochej skaly, ktorá mu slúžila za
         stôl, vytesať na pamiatku tieto latinské slová: „Hic fuit Mathias rex, et comedit ova sex“
         (Tu raz sedel kráľ Matej a na obed zjedol šesť vajec).
   </p>
   <p>
    Na Kráľovej holi sa zastavil aj kráľ Belo IV. kedysi roku 1241, keď utekal pred Tatármi
         po prehratej bitke na rieke Slanej s bratmi Bebékovcami. Stadiaľ potom pokračoval v ceste
         cez Liptov do Turca. Z týchto tatárskych čias
    <sup>
     [
     <a class="footnote" href="#ftn.id2504460" name="id2504460">
      14
     </a>
     ]
    </sup>
    sa zachovalo veľa povestí medzi domácim ľudom. Či Kráľova hoľa získala meno po
         kráľovi Belovi alebo po kráľovi Matejovi, to je nevyriešená otázka.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523514" name="ftn.id2523514">
        1
       </a>
       ]
      </sup>
      Bartholomaeides: Notitia Comitatus Gömöriensis (Vedomosti Gemerskej stolice).
               Najstaršie dokumenty, ktoré z toho času o Muráni máme, svedčia o tom, že hrad bol v
               moci Čechov.
     </p>
    </div>
    <div class="footnote">
     <p>
      <sup>
       [
       <a class="para" href="#id2506357" name="ftn.id2506357">
        2
       </a>
       ]
      </sup>
      Engel: Geschichte III. Th. s. 27.
     </p>
     <p>
      Konachich: Suplem. I.
     </p>
     <p>
      T. Križko: Sokol, 1865.
     </p>
    </div>
    <div class="footnote">
     <p>
      <sup>
       [
       <a class="para" href="#id2506409" name="ftn.id2506409">
        3
       </a>
       ]
      </sup>
      Rytier Ján Jiskra z Brandýsa bojoval vo svojej mladosti v Taliansku na Adriatickom
               mori proti Turkom. Roku 1437 ho cisár Žigmund poslal s jeho táboritmi do Srbska proti
               Turkom a z toho dôvodu mu zveril kráľ Albrecht tiež velenie nad českomoravským
               vojskom v tureckej vojne. — Po prvý raz sa Jiskra stretol s malým, vtedy štvorročným
               Ladislavom vo Viedenskom Novom Meste a dojatý v slzách, bozkal kráľovu detskú ruku.
               Pritom kráľovský almužník povedal dieťaťu, že ono je jeho najvyšším veliteľom, načo
               dieťa vzalo meštek s peniazmi a všetko, čo v ňom bolo, darovalo Jiskrovi. Bolo tam
               len šesť malých medených mincí, ktoré dal Jistra zaliať do zlata a nosil vždy so
               sebou na hrdle. — Pozri Jiříčkove Geschichtliche Forschungen, Engel: Geschichte,
               Hornyánszky. — Aeneas Sylvius.
     </p>
    </div>
    <div class="footnote">
     <p>
      <sup>
       [
       <a class="para" href="#id2506474" name="ftn.id2506474">
        4
       </a>
       ]
      </sup>
      Na husitských vojenských zástavách bol vyobrazený kalich a to isté aj nad každou
               bránou husitského kostola. Ich kňazi tiahli spoločne s vojskom do vojny a pred bitkou
               mu podávali večeru Pána. Do bitky išli husiti so spevom bojovej piesne: „Kdož jste
               boží bojovníci a zákona jeho — Bijte, zabijte, žádného neživte!“ Na svoje vojenské
               výpravy brali často so sebou aj ženy a deti, ktoré vozili na vojnových vozoch. Na
               miestach, kde bývali, obkolesili kostoly pevnými múrmi a strieľňami, aby sa bránili
               proti útoku nepriateľov. Takéto zvyšky múrov a kalichy nad kostolnými bránami,
               vyobrazené podľa husitského zvyku, bolo možno vidieť ešte začiatkom 19. storočia na
               starých evanjelických kostoloch v Tisovci, Ratkovej, Kameňanoch, Rimavskom Brezovom,
               Kraskove atď. Pozri Bartholomaeidesove Notitia a iných historických
               spisovateľov.
     </p>
    </div>
    <div class="footnote">
     <p>
      <sup>
       [
       <a class="para" href="#id2506635" name="ftn.id2506635">
        5
       </a>
       ]
      </sup>
      Timon Hist.: Matej Bebék, zakladateľ siedmich skalnatých hradov. Medzi bebékovské
               pevnosti sa ráta aj kaštieľ v Nižnej Slanej, nazývaný Murančok. Bolo to vari posmešné
               meno na rozdiel od muránskej skalnej pevnosti.
     </p>
    </div>
    <div class="footnote">
     <p>
      <sup>
       [
       <a class="para" href="#id2506688" name="ftn.id2506688">
        6
       </a>
       ]
      </sup>
      Engel III., 67.
     </p>
    </div>
    <div class="footnote">
     <p>
      <sup>
       [
       <a class="para" href="#id2506710" name="ftn.id2506710">
        7
       </a>
       ]
      </sup>
      Pri Varne padol aj bojovný jágerský biskup Šimon Rozgonyi. Pozri Engel III., pag.
               84.
     </p>
    </div>
    <div class="footnote">
     <p>
      <sup>
       [
       <a class="para" href="#id2506760" name="ftn.id2506760">
        8
       </a>
       ]
      </sup>
      Engel III., 221.
     </p>
    </div>
    <div class="footnote">
     <p>
      <sup>
       [
       <a class="para" href="#id2506879" name="ftn.id2506879">
        9
       </a>
       ]
      </sup>
      Husitské pevnosti v Gemeri, dobyté Šebastiánom Rozgonyim, boli zrúcané, okrem
               hradu Blh, ktorý kráľ ako dar venoval Rozgonyimu. Bonfinius Rer. Hung. Dec. III. Lib.
               X., pag. 519. Bartholomaeides: Matej venoval Blh Šebastiánovi Rozgonyimu,
               sedmohradskému vojvodovi, roku 1463 za vynikajúce zásluhy, ktoré mu preukázal.
     </p>
    </div>
    <div class="footnote">
     <p>
      <sup>
       [
       <a class="para" href="#id2506921" name="ftn.id2506921">
        10
       </a>
       ]
      </sup>
      Hornyánszky, s. 114. — Bonovič IV., 38.
     </p>
    </div>
    <div class="footnote">
     <p>
      <sup>
       [
       <a class="para" href="#id2506959" name="ftn.id2506959">
        11
       </a>
       ]
      </sup>
      Engel III., 248. — P. Križko: Sokol, 1865.
     </p>
    </div>
    <div class="footnote">
     <p>
      <sup>
       [
       <a class="para" href="#id2507002" name="ftn.id2507002">
        12
       </a>
       ]
      </sup>
      Kaprinay Hung. Dipl. Pars II., pag. 575: Kráľ Matej Korvín poslal levočským
               mešťanom rozkaz, v ktorom píše, že si želá a rozkazuje, aby pomáhali Štefanovi
               Zápoľskému, vyslanému pod hrad Litvu alebo Likavu, pri budovaní zrubu pod horami
               proti muránskym Čechom. Zápoľský sa vari najprv opevnil na vrchu oproti hradu, aby sa
               zabezpečil v prípade prepadnutia, a len potom zaútočil na hrad.
     </p>
    </div>
    <div class="footnote">
     <p>
      <sup>
       [
       <a class="para" href="#id2507030" name="ftn.id2507030">
        13
       </a>
       ]
      </sup>
      Thuroczius Chron. pag. 264: Keď Česi v týchto krajoch dvadsaťosem rokov nielen
               natrvalo bývali, ale aj uzavierali manželstvá s domácimi dievkami a stavali domy,
               akoby nikdy nemienili odísť, atď. Schwandtner Script. Hung. Tom. I. Ep. 44: Preláti a
               baróni uhorského kráľovstva písali roku 1449 dekanovi Mikulášovi, svojmu vyslancovi
               na rímskom dvore, tento list: „Napokon vieš, že na Hornej zemi vzrástol počet českých
               zbojníkov, ktorí okrem iného zla, ktoré veľmi ťažko znášame, priniesli so sebou a
               rozširujú husitské kacírstvo, takže v spišských a šarišských stoliciach je veľmi
               mnoho farností, v ktorých sa už podáva naozaj pod obojakým spôsobom, bude treba proti
               nim pripravovať čo najskôr vojnu.
     </p>
    </div>
    <div class="footnote">
     <p>
      <sup>
       [
       <a class="para" href="#id2504460" name="ftn.id2504460">
        14
       </a>
       ]
      </sup>
      Kráľa Belu IV. v nešťastnej bitke s Tatármi, vedenej roku 1241 na rieke Slanej na
               močaristej rovine Móga pri Onóde, zachránili bratia Ditrich a Filip Bebékovci;
               obidvaja sa stali jeho vernými sprievodcami na jeho úteku cez Kráľovu hoľu. Potom sa
               500 000 Tatárov usadilo po celej krajine a strašne ju spustošilo. — Na tento tatársky
               vpád a pustošenie sa viaže veľa ľudových povestí, napr. že sa prestrašení obyvatelia
               usilovali zachrániť pred psohlavými Tatármi (psohlavcami) útekom do hustej hory a do
               vrchov a že Tatári volali ženy z úkrytov volaním: „Hana, poď von, psohlavci už
               odišli.“ — Ľud ich volal psohlavcami preto, že Mongoli, ako je známe, majú nižšie
               čelo, šikmo položené oči a predĺženú bradu. — Pamiatkou na Tatárov je pochmúrna
               dolina, nazývaná Hladomra, ležiaca hlboko v hore pri Chyžnom, v ktorej zomrela hladom
               veľká časť obyvateľstva, ukrývajúca sa tam pred nepriateľom. — Obyvatelia Chyžného
               siali vtedy na holiach ovos a pohánku, ešte roku 1836 sa na kopcoch našli kusy
               rozlámanej radlice a bolo možno rozoznať polia obrábané kedysi pluhmi.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504508">
       </a>
       Muránsky zámok - obávané zbojnícke hniezdo
      </h2>
     </div>
    </div>
   </div>
   <p>
   </p>
   <p>
   </p>
   <p>
    Okolo roku 1500 bol Muránsky zámok v majetku veľmi bohatej a vznešenej rodiny
         Tornallyaiovcov. Jakub Tornallyai zanechal jediného, iba štvorročného syna Jána, ktorému
         poručil hrad so všetkým svojím imaním a zároveň v testamente určil za chlapcovho tútora a
         správcu panstva Mateja Bašu z Čoltova, svojho blízkeho príbuzného.
    <sup>
     [
     <a class="footnote" href="#ftn.id2504534" name="id2504534">
      15
     </a>
     ]
    </sup>
   </p>
   <p>
    Tento Bašo bol naskrz lakomý človek. Odstránil, olúpil a usmrtil každého, kto sa
         postavil do cesty jeho zločinným plánom, alebo kto preukázal lásku a oddanosť opustenému
         chlapcovi. Zavolal na hrad obidvoch svojich bratov, Martina a Demetera, a s nimi aj
         viacerých spriatelených šľachticov; chlapca poslal pod zámienkou, aby získal rytierske
         vychovanie a mohol byť vycvičený v rytierskom remesle do Poľska k Jánovi Tarnovskému,
         vznešenému a s nebohým Tornallyaiom spriatelenému magnátovi.
   </p>
   <p>
    Skoro nato Bašo naverboval a na svojom zámku postupne nazhromaždil čoraz väčšiu skupinu
         bitkárov, pozostávajúcu z chýrečných zbojníkov a zločincov rozličných národností, Maďarov,
         Slovákov, Rusínov, Poliakov, a aby ich mohol platiť a vydržiavať, zorganizoval ich na
         spôsob zbojníckych bánd. Tieto skupiny zbíjali a vypaľovali od roku 1528 okolité osady a
         mestá v Gemeri a na Spiši, prepadávali majetky šľachty, nepriateľsky zmýšľajúcej o Bašovi,
         najmä ničili majetky mocných Bebékovcov a tiež ulúpili zvony z veže v Rimavskej Sobote, aby
         z nich dali liať delá. Zbojníci z Muránskeho zámku podnikali veľké nájazdy až do Poľska, do
         Sliezska, ba až do Moldavska a takýmto spôsobom zhromažďovali na hrade veľké poklady.
   </p>
   <p>
    Krajinskej vláde a samému kráľovi Ferdinandovi prichádzala jedna ponosa za druhou na
         bezočivého lúpežného rytiera. Nakoniec, keď sa jeho zločiny zavŕšili nočným prepadom
         kláštora, dostihla ho trestajúca Neméza.
   </p>
   <p>
    Na Spiši stál na jednom vrchu oproti Hrabušiciam kartuziánsky kláštor „Na skale“,
         latinsky zvaný Lapis refugii, čiže Skala útočišťa. Sem zhromaždili susední mešťania a
         šľachtici svoje cennosti, aby ich tu ukryli, pretože verili, že ich poklady budú na tomto
         tichom, vznešenom a posvätnom mieste najlepšie ukryté a zabezpečené pred každou kmínskou
         bandou. Rovnako aj kláštorný kostol vlastnil veľa drahocenných predmetov zo zlata, striebra
         a drahokamov. To všetko bolo dobre známe Bašovi. Už dávno bažil po tom, aby odviezol všetky
         tieto poklady do opatery na Muránsky zámok. — Na jeho rozkaz vytiahol z hradu silný oddiel
         zbojníkov cez Hranovnicu na Spiš, odtiaľ sa pustil na juh smerom na kláštor a skryl sa v
         blízkej hore. Neskoro v noci, keď kláštorní bratia upadli do hlbokého spánku, vydriapali sa
         zbojníci na múry, vylomili brány a vrútili sa do kostola. Úplne ho vylúpili a zničili v ňom
         všetko, čo bolo cenné, potom kláštor zapálili, až celý zhorel. Od toho času zostal kláštor
         v zrúcaninách. Po čine odtiahli zbojníci, bez najmenšej výčitky svedomia, hrdo a triumfálne
         na svoj hrad Muráň.
    <sup>
     [
     <a class="footnote" href="#ftn.id2504642" name="id2504642">
      16
     </a>
     ]
    </sup>
   </p>
   <p>
    S odporom a desom rozprával ľud o mrzkom čine Mateja Bašu. Šľachta volala po pomste a
         odplate, vysoké duchovenstvo, do hĺbky srdca zarmútené a zatrpknuté, obrátilo sa s
         naliehavou prosbou na kráľa, aby zvolal čo najskôr krajinský snem, kde by sa rokovalo o
         tom, ako vykoreniť zbojníctvo, ktoré sa veľmi rozmnožilo, a najmä o tom, aké kroky
         podniknúť na potrestanie dvoch lúpežných rytierov, ktorí zabudli na svoju česť a boha, Bašu
         na Muráni a Balassu v Leviciach.
   </p>
   <p>
    Kráľ Ferdinand zvolal snem roku 1548 a pred zhromaždenými stavmi držal ostrihomský
         arcibiskup plamennú reč proti bezohľadnému zbojníkovi a hanobiteľovi kostolov Bašovi na
         Muráni. Nato bol Bašo výrokom krajinského snemu vyhlásený za zradcu a nepriateľa vlasti a
         bolo rozhodnuté viesť proti nemu aj proti Balassovi vojenskú výpravu.
    <sup>
     [
     <a class="footnote" href="#ftn.id2504693" name="id2504693">
      17
     </a>
     ]
    </sup>
    Kráľ potvrdil rozhodnutie snemu a zároveň vymenoval za vrchného veliteľa
         vojenského zboru, povereného exekúciou, grófa Mikuláša Salma.
   </p>
   <p>
    Bašo, informovaný o blížiacom sa nebezpečenstve, rozhodol sa bezočivo a opovážlivo
         postaviť sa na odpor kráľovskému vojsku vo svojej, ako sa domnieval, nedobytnej pevnosti.
         Pripravoval sa na zúfalý odpor, vrchné velenie zveril svojmu vo vojenských veciach
         skúsenému bratovi Martinovi, naverboval ešte viac ozbrojeného mužstva, zhromažďoval
         proviant a muníciu, opevnil a rozšíril hradné múry, a predovšetkým dal nanovo vybudovať
         východnú časť múrov.
   </p>
   <p>
    V Gemeri mal Bašo úhlavného nepriateľa
    <sup>
     [
     <a class="footnote" href="#ftn.id2504728" name="id2504728">
      18
     </a>
     ]
    </sup>
    v mocnom Fraňovi Bebékovi, ktorého majetky viac ráz ozbíjal a zničil. A práve
         tento Bebék dostal kráľovský rozkaz, aby hlavnému veliteľovi Salmovi pri obliehaní
         Muránskeho zámku zo všetkých síl pomáhal. Bebék okamžite vyhlásil šľachtickú insurekciu v
         Gemerskej stolici, vytiahol so silným pomocným zborom proti Muráňu a rozložil si tábor v
         doline pod hradom, kde až do príchodu grófa Salma držal obsadené všetky cesty vedúce na
         hrad; dal krížom cez chodníky a cesty narúbať stromy a vztýčiť nad nimi strážne veže. Okrem
         toho rozkázal vyrovnať a rozšíriť cestu vedúcu hore popri potoku na hrad, aby sa mohlo
         ľahšie vytiahnuť ťažké delostrelectvo.
   </p>
   <p>
    Gróf Salm sa oneskoril s príchodom, lebo kráľovský veliteľ cestou na Muráň z rozhodnutia
         snemu napadol práve tak chýrečného zbojníckeho vodcu Balassu v Leviviach, dobyl jeho hrad a
         rozrúcal ho. Konečne Salm pritiahol z Tisovca. Jeho delá mohli dopraviť na hrad len s
         nadľudskou námahou a pomocou byvolieho a volského záprahu po zlých horských cestách,
         rozmoknutých ustavičným dažďom. Skoro nato dorušal do tábora cez Spiš ešte pomocný zbor s
         ťažkým delom zo Šarišského hradu a podriadil sa rozkazu vrchného veliteľa. Povozy a
         paholkov na dopravu streliva a batožín poslali spišské mestá.
   </p>
   <p>
    Po krátkej porade sa rozhodlo, aby sa jednotlivé vojenské oddiely pohli hore na hrad. A
         hneď sa aj začalo dopravovať s veľkou námahou a s najväčším vypätím síl zvierat, vojska a
         roľníkov po lesnej ceste ťažké delostrelectvo, strelivo a zásoby potravín. Na vŕšku, na
         severnej strane oproti hradu, bolo umiestnené ťažké delo. Aby bolo zabezpečené proti
         nepriateľským guliam a chránené pred možným prepadom z hradu, bolo spevnené priekopami a
         valom z vykopanej zeme. Toto miesto dodnes nazýva ľud „nemecké šiance“.
   </p>
   <p>
    Na východ od hradnej brány stála dopredu vyčnievajúca skala, ktorú dal Bašo dôkladne
         opevniť a zabezpečiť delami. Táto predná bašta bola významná aj preto, lebo dole, rovno na
         dnešnej ceste, bol dobrý prameň pitnej vody, ktorú dopravovali na hrad, lebo tam boli len
         kamenné nádrže na vodu a cisterny na dážď a roztopenú snehovú vodu.
   </p>
   <p>
    Gróf Salm umiestnil ťažké delostrelectvo na nemecké šiance, gemerských strelcov a
         insurgentov na východnú stranu pod velenie Fraňa Bebéka; na západnú stranu postavil
         uhorských pešiakov; sám so španielskym pomocným zborom zaujal miesto na severnej strane,
         práve uprostred medzi Bebékom a Uhrami. Generála Horvatinovitsa vymenoval za
         plukovníka-vachtmajstra obliehajúcej armády a ten dal prísne strážiť dňom a nocou všetky
         cesty a chodníčky vedúce na hrad a nikoho nevpúšťať dnu.
   </p>
   <p>
    Bašo sa nechcel nečinne prirezať na všetky tieto prípravy a zariadenia, preto dal
         obrátiť delá proti bebékovským šiancom a strieľať proti nim, aby osvedčil svoje pohŕdanie
         nepriateľskými prípravami. Predsa však, keď videl, že je čoraz väčšmi zovretý, a keď gule
         obliehateľov vždy hustejšie padali do hradného priestoru, začal zmýšľať inakšie a poslal
         vlastného brata Martina ku grófovi Salmovi ako parlamentára. Tomu ospravedlňoval svoje
         mrzké činy a usiloval sa vyprosiť si milosť kráľa Ferdinanda a zabudnutie všetkého, čo sa
         stalo. Okrem toho žiadal, aby mu bol odovzdaný do trvalého majetku Muránsky zámok — hoci
         dedič žil v Poľsku — a aby jeho jazde a pešiakom bol vyplatený z kráľovskej pokladnice
         zadržaný žold. — Všetky tieto bezočivé požiadavky Salm s hlbokým opovrhnutím odmietol a
         parlamentára s ostrou výstrahou odoslal na hrad.
   </p>
   <p>
    Ešte pred obliehaním sa Bašo usiloval pomocou prostredníka vyjednávať s kráľovnou —
         vdovou Izabelou Zápoľskou, a žiadať jej ochranu, no keď jej radcovia, mních Juraj a
         Petrovics, žiadali, aby Bašo vydal najprv Muránsky zámok, na čo Bašo na nijaký spôsob
         nechcel pristať, vyjednávanie stroskotalo.
   </p>
   <p>
    Keď už bombardovanie hradu trvalo niekoľko dní, ustanovil Salm útok na vonkajší múr pod
         hradnou bránou, práve na ten, ktorý bol delostreľbou silne poškodený. Po úpornej a
         rozhorčenej bitke kráľovskí vojaci dobyli baštu predného múru a všetkých jej obrancov
         pritom dorúbali. Odtiaľ potom strieľali na blízky hradný múr, do ktorého o krátky čas
         prebili široký otvor. — V tom istom čase preukázalo sedem smelých Španielov osobitné
         hrdinstvo a obdivuhodnú obratnosť, keď sa znenazdajky a ako mačky vyšplhali na hrad,
         pridržiavajúc sa výčnelkov brál a krovísk, a preskočili múry práve v tej chvíli, keď
         bašovskí vojaci boli zamestnaní na iných ohrozených miestach. Keď vojaci spozorovali
         smelých votrelcov, zhŕkli sa okolo nich, obkľúčili ich s obnaženými šabľami i strhla sa
         medzi nimi urputná bitka. Dvaja Španieli boli usmrtení, ostatným piatim sa podarilo ustúpiť
         k múrom, a hoci bolo po nich vystrelené veľké množstvo guliek, nezranení sa vrátili po
         skalných stenách a kroviskách do tábora, kde podali správu o stave opevňovacích zariadení.
   </p>
   <p>
    Čoskoro po tejto udalosti dal Salm rozkaz na všeobecný útok, najmä proti otvorenej diere
         v blízkosti hradnej brány. Na dané znamenie zaduneli delá, k múrom pristavili obliehacie
         rebríky a rozpútala sa divá, krvavá bitka. V jej priebehu bol hradný veliteľ Martin Bašo
         ťažko zranený guľkou, ktorá mu prebila kolenný kĺb a rozdrvila nohu. Ako neschopného boja
         odniesli ho do východnej hradnej veže. No aj kráľovské vojsko stratilo veľa dôstojníkov a
         vojakov. Statočný veliteľ Horvatinovits práve vtedy, keď posmeľoval svojich vojakov do
         útoku, bol smrteľne zranený do pŕs. Španielsky veliteľ Castelluvio, keď už stál na hradných
         múroch, bol zrazený ohromným kyjakom, no keďže bol oblečený do panciera, na všeobecný úžas
         padol na zem nezranený. Druhý španielsky kapitán, menom Zapata, bol strelený do čela a hneď
         zomrel. Keď padlo a bolo zranených ešte viac dôstojníkov, veliteľov a veľký počet vojakov,
         stratili obliehatelia odvahu a na veľkú nespokojnosť hlavného veliteľa ustupovali na svoje
         staré miesta. Na jeho rozkaz zaujali potom predchádzajúce postavenie.
   </p>
   <p>
    Keď boli po bitke obidve strany zamestnané odpratávaním ranených a mŕtvych, prešiel istý
         bašovský dôstojník s dvadsiatimi vojakmi na kráľovskú stranu, čo vzbudilo veľké
         prekvapenie. Tento dôstojník, menom Juraj Kováč, ubezpečoval grófa Salma, že medzi hradnou
         posádkou, i keď víťazila, vládne veľká skleslosť na mysli a demoralizácia, pretože veľa
         bašovských veliteľov, skúsených vo vedení vojny, bolo sčiastky zabitých, sčiastky ranených,
         najmä veliteľ a brat pána hradu Martin, ktorý viedol celú obranu a vlastnou statočnosťou a
         rozhodnosťou povzbudzoval vojakov k vytrvalosti a bojovnosti. Teraz leží neschopný boja a
         medzi dôstojníkmi sa nenájde nik, kto by jeho miesto zastal a roznecoval medzi posádkou
         odvahu a vieru vo víťazstvo.
   </p>
   <p>
    A veru také bolo skutočné položenie, ako rozprávali prebehlíci, ktorí na Bebékov
         príhovor dostali milosť. Všetci boli ihneď zaradení do kráľovského vojska. Medzitým sa na
         hrade nepokojne ponevierali bašovskí vojaci a zhromažďujúc sa vo väčších skupinkách hneď na
         jednom, hneď na druhom mieste, radili sa navzájom, čo robiť. Veľa vojakov spomedzi Slovákov
         a Rusínov sa rozhodlo okamžite a bez akejkoľvek výhrady odovzdať hrad kráľovskému vojsku, a
         keď sa k nim pripojil aj väčší počet poddôstojníkov, poslali potajomky ku grófovi Salmovi
         poslov.
   </p>
   <p>
    Bašovi bratia Demeter a ťažko ranený Martin sa so zdesením dozvedeli o zrade posádky a
         hneď to hlásili pánovi hradu Matejovi; ten bol celkom bezmocný a nemohol vinníkov pre ich
         veľký počet potrestať. Nevedel si rady a bál sa, že sprisahanci sa zmocnia jeho osoby a
         vydajú ho kráľovskej strane. Usilovne premýšľal o nejakom pláne.
   </p>
   <p>
    Po dohode so sprisahancami rozkázal Salm otvoriť delostreleckú paľbu zo šiancov, kým
         pechota útočila v hustých radoch proti hradnej bráne. Vtedy povstalci otvorili násilím
         bránu a vítali kráľovských vojakov s hlasitým jasotom. Najväčší vinníci a najodhodlanejší
         spomedzi nich, najmä bašovskí dôstojníci, utekajúc vo veľkom strachu a zúfalstve, usilovali
         sa zachrániť v najodľahlejších vežiach a baštách.
   </p>
   <p>
    Kráľovské vojsko prúdilo v hustých radoch do hradu a za vedenia povstalcov valila sa
         masa vojakov do bašovského bydliska, pátrajúc s ozajstným hladom po ukrytých pokladoch; na
         čele so Španielmi vylámali všetky dvere vedúce do izieb a klenutých pivníc, poodtrhávali
         zámky a závory z truhiel a skríň, driapali a ničili všetko, usilovne hľadajúc peniaze a
         cenné veci. Dôstojníci im dovolili toto vyčíňanie, lebo by mu aj tak neboli mohli zabrániť,
         a len keď už všetko bolo prekutané a odvlečené, čo malo nejakú cenu, mohli opäť zaviesť
         poriadok a disciplínu.
   </p>
   <p>
    Napokon hradná brána bola dobre strážená, aby nemohol nikto uniknúť. Teraz vyvliekli
         všetkých bašovských vodcov z ich úkrytov a väčšinu z nich zatvorili spoločne s raneným
         Martinom. Ani sa nebránili, keď už boli vylámané dvere a dali sa odzbrojiť. Všetkých
         predviedli ku grófovi Salmovi a ten rozkázal nasadiť im hneď putá a uvrhnúť do väzenia.
         Obyčajným vojakom udelil milosť a časť z nich zaradil pod kráľovské zástavy, ostatným
         dovolil odísť pokojne domov.
   </p>
   <p>
    Radosť grófa Salma a Fraňa Bebéka zo šťastného dobytia skalnej pevnosti kalila podivná
         okolnosť, že totiž nikde nemohli nájsť hlavného zločinca Mateja Bašu. Všetky veže a bašty,
         všetky komory a pivnice, stajne a magazíny prezreli s najväčšou pozornosťou, no darmo,
         nemohli ho nájsť a nikto nevedel povedať, kam mohol zmiznúť.
   </p>
   <p>
    Matej Bašo ušiel tajnou chodbou na východnej strane hradu práve vtedy, keď videl, že
         sprisahaná posádka vyjednáva prostredníctvom poslov s grófom Salmom.
   </p>
   <p>
    O niekoľko dní prišiel na hrad istý pastier z Telgártu, postavou obor, ozbrojený
         valaškou a s dlhým nožom za opaskom, ktorý hnal pred sebou zajatca, s rukami zviazanými za
         chrbtom. Zajatec, trasúci sa na celom tele a s hlavou ovisnutou na prsia, bol privedený
         pred grófa. Bol síce oblečený v sedliackom šate, no Bebék, keď lepšie preskúmal jeho tvár,
         poznal v ňom na svoje veľké prekvapenie
    <sup>
     [
     <a class="footnote" href="#ftn.id2505774" name="id2505774">
      19
     </a>
     ]
    </sup>
    ujdeného Mateja Bašu. Salm rozkázal, aby mu boli položené najťažšie putá a aby
         ho zatvorili do osobitného väzenia.
   </p>
   <p>
    Pastier vysvetľoval, ako do jeho koliby prišiel preoblečený Bašo s dvoma sprievodcami a
         ako mu ponúkol veľa dukátov, ak ho bezpečne prevedie cez Spiš a cez vrchy do Poľska.
         Pastier súhlasil a zavolal svojich kamarátov. Keď prišli, vzal sekeru a rozsekol jednému z
         Bašových sprievodcov hlavu, druhý vyskočil k dverám, no keď ho dostihol, aj toho usmrtil,
         kým druhý pastier držal Bašu. Potom ho hodili na zem a zviazali mu ruky remeňom. Pastier sa
         na neho rozkričal s výzvou:
   </p>
   <p>
    „Teraz vstaň hore, zbojník, dostaneš odmenu, akú si zaslúžiš!“
   </p>
   <p>
    Salm a Bebék pastiera bohato odmenili.
   </p>
   <p>
    Netrvalo dlho a Salm vymenoval súd, ktorý odsúdil na smrť mečom štrnásť Bašových
         veliteľov, medzi nimi aj jeho dvoch bratov, ťažko raneného Martina a Demetera, Fraňa
         Tárnokyho, Ondreja Beju, Petra Sörényiho, atď. — Mateja navrhovali niektorí členovia súdu
         pokutovať prísnejším trestom smrti, dať ho rozštvrtiť a lámať kolesom; Salm to nedovolil,
         ale zostril jeho trest tým spôsobom, že sa musel prizerať, ako jeho veliteľom a obidvom
         jeho bratom bude sťatá hlava, on sám bude pozbavený hlavy na samý ostatok.
   </p>
   <p>
    Po vykonanej exekúcii boli všetci popravení hodení do spoločnej jamy, Matej Bašo ešte
         navyše v ťažkých reťaziach,
    <sup>
     [
     <a class="footnote" href="#ftn.id2505860" name="id2505860">
      20
     </a>
     ]
    </sup>
    do ktorých bol predtým zakovaný.
   </p>
   <p>
    Čo sa týka Tornallyaiovho dediča, niet o ňom zmienky, azda zomrel ešte v mladosti. Syna
         popraveného Mateja Bašu
    <sup>
     [
     <a class="footnote" href="#ftn.id2505896" name="id2505896">
      21
     </a>
     ]
    </sup>
    odviedol so sebou gróf Salm a poskytol mu dobrú výchovu. Do svojej vlasti sa
         vrátil ako dospelý mládenec a dostal späť otcovské dedičstvo v dedine Čoltovo.
   </p>
   <p>
    Muránsky zámok dobyl gróf Salm v auguste 1549. Keď boli vykonané v mene kráľa Ferdinanda
         potrebné poriadky a keď bola na Muráni ponechaná silná posádka, vracal sa gróf Salm 15.
         augusta, päť mesiacov po tom, ako vytiahol z Viedne, so svojím vojenským zborom triumfálne
         k Jágru.
   </p>
   <p>
    Ešte treba povedať, že dobytie Muráňa malo významné následky v náboženskej oblasti. Gróf
         Salm bol totiž evanjelického vyznania, ako aj značná časť kráľovskej posádky hradu. A tak
         Salm povolal okolo roku 1560 evanjelického duchovného Cypriána Friedta, pochádzajúceho z
         Olomouca, za zámockého kaplána na Muráň
    <sup>
     [
     <a class="footnote" href="#ftn.id2505942" name="id2505942">
      22
     </a>
     ]
    </sup>
    s titulom „regius in arce Murán concionator“, totiž kráľovský hradný kazateľ.
         Tohto kňaza vyvolili vtedy už evanjelické náboženské obce muránskeho, ratkovského, blžského
         a malohontského dištriktu za svojho prvého superintendenta.
   </p>
   <p>
    Po Salmovi bol taktiež evanjelického vyznania Melchior Maschko de Niederlais, kráľovský
         hradný kapitán na Muráni. Ten vlastným podpisom potvrdil vieroučné artikuly muránskej
         evanjelickej superintendencie a rozkázal náboženským obciam, aby sa podľa nich verne
         správali.
   </p>
   <p>
    Podobne aj Maschkov nasledovník barón Július von Herberstein bol evanjelického vyznania
         a ten 21. februára 1585 poslal všetkým náboženským obciam muránskej superintendencie tie
         isté vieroučné artikuly na podpísanie. Tak sa stalo, že v tom čase boli na Muráni dvaja
         evanjelickí kňazi, jeden na hrade, zároveň aj ako superintendent, druhý v dedine.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504534" name="ftn.id2504534">
        15
       </a>
       ]
      </sup>
      Bartholomaeides: Matej Bašo, určený za poručníka syna Jakuba Tornallyaiho, si
               nielen privlastnil hrad Muráň, vylúčiac z vlastníctva chlapca, ale ešte z neho urobil
               hniezdo zbojníkov a znepokojoval odtiaľ celé Horné Uhorsko. — Roku 1530 spustošil
               celý Spiš, prechádzajúc mestami a dedinami, vymáhal od ľudí veľké sumy peňazí,
               odháňal stáda statku a znepokojoval obzvlášť poddaných.
     </p>
    </div>
    <div class="footnote">
     <p>
      <sup>
       [
       <a class="para" href="#id2504642" name="ftn.id2504642">
        16
       </a>
       ]
      </sup>
      Matrica 24 Regalium Scepus: 29. júla 1548 Matej Bašo obsadil a vyplienil kláštor
               Skalu útočiska (Lapis refugii, Kláštorisko pri Spišskej Novej Vsi).
     </p>
     <p>
      Spišskonovoveská kronika: Anno 1548 vyraboval Matej Bašo z Muráňa kartuziánsky
               kláštor „Offenstein“ (Kláštorisko), potom ho Levočania vypálili a pobrali, čo zvýšilo
               po Muránčanoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2504693" name="ftn.id2504693">
        17
       </a>
       ]
      </sup>
      Bartholomaeides: Keď Matej Bašo vystrájal takéto veci, bol obžalovaný roku 1548 na
               sneme a vyhlásený za nepriateľa vlasti.
     </p>
    </div>
    <div class="footnote">
     <p>
      <sup>
       [
       <a class="para" href="#id2504728" name="ftn.id2504728">
        18
       </a>
       ]
      </sup>
      Výpravu proti Matejovi Bašovi a dobytie Muránskeho zámku grófom Salmom podrobne a
               presne opisuje Istvánfy, ktorý žil v časoch Wesselényiho. Istvánfy bol gemerským
               stoličným notárom, hoci býval v Turnianskej stolici, ale keď sa konala v Rožňave,
               Plešivci alebo v Gemeri nejaká kongregácia, chodieval na ňu tento učený muž podľa
               starej obyčaje peši cez horu, nesúc svoje papiere a úradné dokumenty v koženej taške,
               prehodenej cez plecia. Napokon bol aj on obžalovaný, že sa zúčastnil Wesselényiho
               sprisahania, a bol uväznený v Košiciach. — V jeho dejinách pokračoval Kazy.
     </p>
     <p>
      Spišskonovoveská kronika: Roku 1549 rozkázal kráľ Ferdinand dobyť Muráň, lebo
               kapitán Matej Bašo na ňom drží zbojníkov, ktorí zbíjajú na cestách a zabíjajú veľa
               ľudí. Kráľovskými veliteľmi boli: Mikuláš gróf Salm, Julius Wolf, pán z Burbonu, a
               Fraňo Bebék, ktorý rozkázal priviezť k Muráňu delá. Iné delá priviezli zo Šariša cez
               Spišskú Novú Ves (Neudorf).
     </p>
     <p>
      Matrica 24 Regalium: Matrika 24 kráľovských miest: Roku 1549 prišlo do Spišskej
               Novej Vsi 24 zástupcov kráľovských miest. Na obliehanie hradu Muráň poslali 20 vozov,
               120 koní a 60 paholkov.
     </p>
     <p>
      Istvánfy Hist. Lib. XVI. pag. 184 seq.: Bašo žil v otvorenom nepriateľstve so
               svojimi susedmi a najmä s Fraňom Bebékom, mužom ráznym a neznášajúcim príkorie, a kde
               sa mu len nadarila príležitosť, napádal jeho majetok a pustošil ho ohňom a mečom.
     </p>
     <p>
      Po dobytí Levíc a iných balassovských majetkov obrátil sa Salm k Muráňu.
     </p>
     <p>
      Fraňo Bebék, už predtým vyzvaný kráľom Ferdinandom a dychtivý po zavedení
               poriadku, pritiahol k hradu o tri dni skôr a obsadil všetky cesty vedúce na hrad.
     </p>
     <p>
      Salm krátko predtým posilnil svoje vojsko novými zbormi a delami, privezenými zo
               Šarišského hradu.
     </p>
     <p>
      Salm s veľkými ťažkosťami a len pomaly priviedol svoje vojsko k Muráňu, idúc po
               horských cestách so skalnatým a nerovným terénom a zdržiavaný ustavičným dažďom a
               hlbokým blatom. Delá a nákladné vozy, naložené potrebným materiálom, mohol pritiahnuť
               na vozoch a kárach s veľkou námahou vojakov a volov. K vrchu Muráňu, pomenovanému
               podľa hradu, prišli všetci unavení a zoslabení.
     </p>
     <p>
      Na vrch (Šiance) priviezli po veľkej a namáhavej práci statku, sedliakov a vojakov
               a pod velením horlivého Bebéka osem diel na kolesách a v noci ich opevnili násypmi a
               pletivom, zhotoveným z dreva zovšadiaľ pozháňaného. Za veliteľa delostrelectva bol
               vymenovaný Bebék.
     </p>
     <p>
      Horvatinovits sa stal veliteľom tábora a stráží.
     </p>
     <p>
      A tak rozkázal svojmu vlastnému bratovi Martinovi, aby šiel vo verejnom záujme do
               tábora k Salmovi.
     </p>
     <p>
      No Salm všetky jeho návrhy ako nespravodlivé a nedôstojné, predostreté veľmi
               naničhodným človekom, vzápätí odmietol, Martina čo najprísnejšie pokarhal a poslal
               späť k bratovi.
     </p>
     <p>
      Bašta stojaca na skale oproti hradu, ktorú vybudoval Bašo, bola z väčšej časti
               zrúcaná, a keď boli porúbaní jej obrancovia, rozhodlo sa, že budú strieľať do
               hradných múrov z tej istej skaly. Za krátky čas prestrelili v nich dosť veľký otvor.
     </p>
     <p>
      Tieto predné hradby, ktoré vybudoval Bašo pred hradnou bránou, opisuje Istvánfy
               takto: Muráň je vybudovaný na veľmi vysokej skale, nad ktorou vyčnieva rovnako vysoká
               skala z južnej strany, medzi skalami je jediný vchod do hradu, ku ktorému vedie
               kamenistá cesta. Túto skalu, na najvyššom vrchole ktorej stála pevnosť, dal Bašo
               strážiť najvernejšími vojakmi; táto skala na západnej strane prečnieva výškou hrad;
               tu na úbočí hory je aj prameň s dostatkom vody.
     </p>
     <p>
      Sedem španielskych pešiakov sa vyškriabalo po skalnatom brale a po krovinatom
               poraste hore.
     </p>
     <p>
      Rozpútala sa krutá a krvavá bitka.
     </p>
     <p>
      Martinovi Bašovi prerazila guľa holennú kosť.
     </p>
     <p>
      Z našich bol Horvatinovits ťažko ranený do pŕs, no Gašpar Castelluvio, veliteľ
               španielskych vojakov, zrazený z múru jaseňovým oštepom, spadol dolu, zostal však
               živý, lebo ho zachránil železný pancier, do ktorého bol oblečený. Zapatu zasiahla
               guľa do čela a na veľkú žalosť svojich vojakov zomrel.
     </p>
     <p>
      A tak naši, hoci bojovali veľmi statočne, keď ochrancovia zranili alebo zabili
               niekoľkých dôstojníkov a veliteľov, boli na Salmovu a Bebékovu veľkú nespokojnosť
               zatlačení späť.
     </p>
     <p>
      Skoro po tejto udalosti prešiel na našu stranu Juraj Kováč s dvadsiatimi
               bašovskými vojakmi, a keď za nich orodoval Bebék, Salm všetkým odpustil.
     </p>
     <p>
      Rusíni a Valasi, ktorí boli na hrade, otvorili podľa dohody bránu.
     </p>
     <p>
      Španieli s pomocou sprisahancov vylámali zámky a vylúpili železné skrine, hľadajúc
               zlato, striebro a cenné veci Bašovcov.
     </p>
     <p>
      Bašo, veľmi vyľakaný udalosťami, utekajúc s dvoma spoločníkmi akousi starou a
               tajnou chodbou, ktorá nebola nikomu známa, dostal sa nepozorovane z hradu na odľahlý
               chodník.
     </p>
     <p>
      Akýsi pastier oviec ihneď usmrtil dvoch Bašových sprievodcov a druhov, jeho samého
               spútal a takto poviazaného priviedol do tábora k Salmovi.
     </p>
     <p>
      Spišská kronika: „Zbojníci ušli z hradu a s nimi aj sám Bašo; toho zlapali v
               Telgárte (Tiergarten) a sťali mu hlavu pod hradom.“
     </p>
     <p>
      „Tiergarten“ je totiž miestne meno Telgártu (Švermova), nesprávne preložené do
               nemčiny, lebo zverinec v tejto obci nikdy nebol. Tjelgart, pôvodne Dielgard, znamená
               horský uzol alebo rozvodie, podobne ako Diel pri Polhore a Dielik pri Muráni;
               porovnaj so „Stargardom“, čo znamená starý hrad, kaštieľ vybudovaný na úbočí hory. —
               V Telgárte boli až do konca 13. storočia na dolnom konci, pri prameni kyselky,
               kúpele; možno, že tieto kúpele patrili niekdajšiemu majiteľovi Muránskeho zámku, no
               keďže ich v lete hojne navštevovala stoličná šľachta a hostia, zneužívajúc
               pohostinstvo miestneho obyvateľstva, žiadali bezplatné služby, nechali Telgárčania
               kúpele úmyselne spustnúť.
     </p>
    </div>
    <div class="footnote">
     <p>
      <sup>
       [
       <a class="para" href="#id2505774" name="ftn.id2505774">
        19
       </a>
       ]
      </sup>
      Istvánfy: A keď ho Bebék zazrel, zaradoval sa.
     </p>
     <p>
      Niektorí sa usilovali o to, aby sa nad Matejom ako vodcom zbojníkov a vyhláseným
               kráľovým nepriateľom vykonala ostrejšia poprava ako hrdelná, aby bol potrestaný buď
               tým, že jeho kosti bude lámať koleso, alebo jeho telo bude rozštvrtené na štyri kusy.
     </p>
     <p>
      Prvý spomedzi všetkých bol popravený stratou hlavy František Tárnoky, potom
               vlastní Bašovi bratia: Martin, stále ešte ranený, a Demeter a s nimi takým istým
               spôsobom bolo popravených ostatných štrnásť dôstojníkov. Salm sa uspokojil s tým, že
               Mateja sťali posledného spomedzi všetkých.
     </p>
    </div>
    <div class="footnote">
     <p>
      <sup>
       [
       <a class="para" href="#id2505860" name="ftn.id2505860">
        20
       </a>
       ]
      </sup>
      Asi roku 1836 hľadali niektorí ľudia na hrade poklady a medzi inými
               starožitnosťami našli tiež nezvyčajne mocné a ťažké putá a v nich ľudskú holennú
               kosť. Domnievali sa, že putá boli prikované na nohu Mateja Bašu a že s nimi bol aj
               pochovaný. Putá nechali potom aj s inými starožitnosťami uložené na hrade. Pri
               prameni našli aj starobylý neporušený pohár na vodu, ozdobený maľbami a so
               španielskym nápisom. Pravdepodobne ho tu zabudol nejaký španielsky vojak. Tento pohár
               je v majetku Samuela Reussa, evanjelického farára v Revúcej.
     </p>
    </div>
    <div class="footnote">
     <p>
      <sup>
       [
       <a class="para" href="#id2505896" name="ftn.id2505896">
        21
       </a>
       ]
      </sup>
      Istvánfy: Jeho syna (Bašovho), ešte chlapca, odviezol so sebou a vychovával ho
               medzi svojimi chovancami, a keď dospel, vrátili mu jeho majetok a prepustili
               ho.
     </p>
    </div>
    <div class="footnote">
     <p>
      <sup>
       [
       <a class="para" href="#id2505942" name="ftn.id2505942">
        22
       </a>
       ]
      </sup>
      Bartholomaeides: Cyprián Fried, kráľovský kazateľ na Muránskom zámku a
               superintendent Muránskeho dištriktu, pomohol pri zostavení Muránskych artikulov.
               Melchior Maschko de Niederlais, zvaný aj kapitán a správca kráľa Mateja, podpísal ich
               vlastnou rukou, potvrdil pečaťou a na zhromaždení rozkázal, aby sa spravovali podľa
               nich. Tieto články potvrdil aj Július barón von Herberstein, nasledovník predošlého,
               a predložil ich cirkvám, aby ich podpísali 21. februára 1585 podľa nového
               kalendára.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506002">
       </a>
       Bocskayovi hajdúsi obliehajú Muránsky zámok, no bez výsledku. — Juraj Széchy
      </h2>
     </div>
    </div>
   </div>
   <p>
   </p>
   <p>
   </p>
   <p>
    Za vlády Ferdinanda I. sa protestantizmus v Uhorsku v priebehu vojny s prudko
         napredujúcimi Turkami a ich chránencom, protikráľom Zápoľom, veľmi rýchlo rozšíril. Za
         slobodomyseľnej Maximiliánovej vlády, ktorá všetkým jeho poddaným poskytla naozaj plnú
         slobodu svedomia a vyznania, sa natoľko upevnil a skonsolidoval, že v čase, keď nastúpil na
         trón kráľ Rudolf, s malými výnimkami všetci magnáti, veľké množstvo strednej šľachty,
         kráľovské slobodné mestá a široká masa vidieckeho obyvateľstva boli protestanti. Tak sa
         stalo, že si privlastnili staré kostoly a usporiadali ich podľa nového rítu. Súčasne s tým
         vybudovali početné latinské alebo stredné školy, ktoré čoskoro dosiahli veľký rozkvet a
         chýrečnosť. Rímskokatolícki biskupi a preláti sa len s námahou a s veľkým vypätím síl
         bránili vo svojich mestách a na svojich majetkoch proti šíriacemu sa novému učeniu.
    <sup>
     [
     <a class="footnote" href="#ftn.id2506018" name="id2506018">
      23
     </a>
     ]
    </sup>
   </p>
   <p>
    Po Maximiliánovej smrti sa jezuiti domnievali, že obdobie vlády kráľa Rudolfa — od roku
         1576 do roku 1608 — je vhodné na to, aby v Uhorsku násilím nastolili protireformáciu. Kráľ
         im bol veľmi naklonený, žil vtedy v Prahe, úplne ponorený do tajomstva alchýmie a
         astrológie.
   </p>
   <p>
    Najprv sa jezuiti usilovali o to, aby odobrali protestantom staré kostoly, čo sa,
         pravda, mohlo stať iba vojenskou silou; a vojenskú pomoc na to im ochotne poskytovali
         cisársko-kráľovskí velitelia.
   </p>
   <p>
    Tak sa aj stalo roku 1606, že cisársko-kráľovský generál gróf Belgiojoso vojenskou mocou
         odobral evanjelikom v Levoči kostol, čo spôsobilo naozaj veľké rozhorčenie a zatrpknutosť
         medzi protestantmi v Hornom Uhorsku. Také isté násilné rozhodnutia v Sedmohradsku a v
         potiskej krajine boli prvou príčinou nasledujúcej bocskayovskej náboženskej vojny.
   </p>
   <p>
    Štefan Bocskay, narodený roku 1558, ako reformovaný evanjelik a úhlavný nepriateľ
         jezuitov nahovoril svojho príbuzného, knieža Žigmunda Báthoryho na to, aby vyhnal jezuitov
         zo Sedmohradska. Keď ich opäť zavolal naspäť kardinál Ondrej Báthory, aby začali tuho
         prenasledovať protestantov v Sedmohradsku, utiahol sa Bocskay na svoj majer v Bihárskej
         stolici. No aj na týchto jeho majetkoch cisársko-kráľovské vojsko bezohľadne utlačovalo
         jeho spoluvercov. Skoro nato sa vydal Bocskay osobne do Prahy, aby sa požaloval kráľovi. No
         nielen vôbec nič nedosiahol, ale ešte bol urážlivým spôsobom odmietnutý. A keď potom roku
         1604 na bratislavskom sneme boli na radu arcikniežaťa obnovené staré prísne zákony proti
         protestantom, vzbĺkol hnev na najvyššiu mieru: protestanti siahli po zbrani a Štefan
         Bocskay sa im postavil na čelo. Pod jeho zástavy sa stavali najviac obyvatelia hajdúskych
         miest. S ich pomocou na hlavu porazil cisárskeho vojvodcu Jána Jakuba Barbiána, grófa
         Belgiojosu pri Diósegu v Bihárskej stolici, takže ten len horko-ťažko ušiel so svojou
         manželkou na Spiš, prenasledovaný po celej ceste hajdúchmi, kým nenašiel útulok na Spišskom
         hrade u grófa Krištofa Turzu.
   </p>
   <p>
    Cisársky generál Basta síce skoro nato porazil pri Ožďanoch bocskayovských kapitánov
         Tarjána a Blasiusa Németha, no sám Bocskay s hlavnou armádou prenikol víťazne ku Košiciam,
         kde ho prijímali obyvatelia s veľkým nadšením. Generál Basta, tlačený zo všetkých strán,
         musel sa stiahnuť až po Bratislavu.
   </p>
   <p>
    V tom čase podnikli bocskayovskí kapitáni, posilnení insurgentskou šľachtou a vidieckym
         ľudom, vojenskú výpravu proti Muránskemu zámku, ktorého majiteľom bol vtedy gróf Roththal.
         Ten získal hrad kúpou od kráľovského fiškusa na konci 16. storočia. Aj napriek tomu uhorská
         vysoká šľachta bola voči nemu ako cudzincovi nepriateľsky naladená a pokladala túto jeho
         akvizíciu za ozajstnú urážku krajinských zákonov. Ešte roku 1608 na krajinskom sneme bola
         roththalovská kúpa Muránskeho zámku zaradená medzi krajinské ponosy.
   </p>
   <p>
    Cisárski generáli pre významné postavenie Muránskeho zámku posilnili jeho posádku, a keď
         bocskayovskí velitelia zistili, že by túto skalnú pevnosť prepadom a útokom nedobyli,
         rozhodli sa, že ju obľahnú a posádku vyhladujú.
   </p>
   <p>
    Gróf Roththal v najvyššej biede a núdzi vyprosil si pomoc od cisárskych veliteľov, a tak
         sem pritiahol z Liptova generál Fridrich Kollonicz, aby oslobodil obľahnutú pevnosť.
         Obliehatelia sa museli napokon stiahnuť a odísť. Hrad zostal potom až do konca
         bocskayovskej vojny v moci kráľovských vojsk.
   </p>
   <p>
    Štefan Bocskay, posilnený tureckými pomocnými zbormi, tiahol medzitým s početnou armádou
         až do Bratislavy a dobyl takmer celé Horné Uhorsko. Jeho najvýznamnejšími veliteľmi boli
         Juraj Széchy, Štefan Illyésházy, Žigmund Forgách a Ondrej Ostrosith. — Turci a Tatári
         spustošili na tejto vojenskej výprave Rakúsko, Moravu a Štajersko.
   </p>
   <p>
    Roku 1605 zvolal Bocskay krajinský snem do Szerencsa a tu bol vymenovaný za knieža
         Uhorska a Sedmohradska. Súčasne zložil prísahu, že bude verne ochraňovať krajinské zákony,
         slobody a šľachtické prerogatívy. Potom sa vydal na pozvanie vezíra Muhammada do Budína,
         kde mu tento vysoký turecký veliteľ odovzdal korunu, darovanú mu sultánom, a ostatné
         korunovačné odznaky a chcel ho aj slávnostne vyhlásiť za uhorského kráľa.
   </p>
   <p>
    Bocskay prijal sultánove dary a odovzdal ich do opatery svojmu najlepšiemu priateľovi Széchymu,
    <sup>
     [
     <a class="footnote" href="#ftn.id2578231" name="id2578231">
      24
     </a>
     ]
    </sup>
    no preukázal sa natoľko skromným, že vyhlásil, že pokým žije legitimný kráľ
         Uhorska, nemá byť korunovaný druhý.
   </p>
   <p>
    14. júna 1606 došlo konečne k chýrečnej viedenskej zmluve, ktorú sprostredkovali
         bocskayovskí splnomocnenci Štefan Illyésházy a Juraj Széchy s arcikniežaťom, neskorším
         kráľom Matejom. Zmluva bola po ratifikácii kráľom Rudolfom a kniežaťom Bocskayom zapísaná
         medzi krajinské zákony.
   </p>
   <p>
    O krátky čas po mierovej zmluve zomrel Štefan Bocskay v Košiciach koncom decembra 1606 v
         päťdesiatom roku svojho života, bez dedičov. Na jeho sekretára Michala Kátaya padlo
         podozrenie, že ho otrávil. Rozhnevaní hajdúsi ho 27. januára 1607 usmrtili na hlavnom
         košickom námestí.
   </p>
   <p>
    Bocskayovské poklady si rozdelili medzi seba jeho vojvodcovia, a veľmi sa obohatil najmä
         Juraj Széchy, ktorý bol prítomný pri Bocskayovej smrti.
   </p>
   <p>
    Juraj Széchy, až dosiaľ majiteľ Rimavskej Seči a Blžského hradu (Balogh), okolo roku
         1620 kúpil od grófa Roththala za 100 000 florénov hrady Ľupču a Muráň a býval od tých čias
         na Muráni.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506018" name="ftn.id2506018">
        23
       </a>
       ]
      </sup>
      Franc. Kazy Hist. regni Hung. pag. 217.
     </p>
    </div>
    <div class="footnote">
     <p>
      <sup>
       [
       <a class="para" href="#id2578231" name="ftn.id2578231">
        24
       </a>
       ]
      </sup>
      Bartholomaeides: Vynikajúcu vojenskú skúsenosť preukázal Juraj Széchy. Najprv
               totiž stál na čele Bocskayovho vojska, potom bol pokladaný za jeho najlepšieho
               priateľa. Pri podpisovaní mierovej zmluvy medzi cisárom a Bocskayom zastupoval
               Bocskayovu stranu — bol prítomný pri Bocskayovej smrti, zúčastnil sa na jeho pohrebe
               a podľa Istvánfyho mal podiel na roznesení jeho pokladov.
     </p>
     <p>
      Juraj Széchy, keď stál po skončení prvej vojny s Bethlenom na cisárovej strane,
               bol poctený mnohými hodnosťami a vyznačený úradmi. Bol vymenovaný za hlavného strážcu
               kráľovských dverí, za rytiera Zlatého rúna a konečne za hlavného generála Hornej zeme
               uhorského kráľovstva. Odkúpil hrady a vlastníctvo Muráňa a Ľupče stoličným dekrétom
               od ich dočasných majiteľov a stal sa sám ich vlastníkom. — Roku 1619 sa stal hlavným
               gemerským išpánom (comes), dosadili ho sem na otcovo miesto.
     </p>
     <p>
      Dal si potvrdiť dedičné vlastníctvo Muránskeho zámku a zaplatil zaň sto tisíc
               florénov.
     </p>
     <p>
      Timon Epit. chron. rer. hung.
     </p>
     <p>
      Spányik: Hist. pragm. R. H. Corp. Iur. Hung. 1606. Conclusa pag. 87.
     </p>
     <p>
      Juraj Zavadsky: Diarium rer. hung. Krištof Genersich: Merkwűrd. d. k. fr. St.
               Käsmark.
     </p>
     <p>
      Istvánfy píše vo svojich dejinách aj to, že Bocskay zveril Jurajovi Széchymu do
               opatery korunu, ktorú dostal do daru od tureckého sultána. A Kazy, ktorý pokračuje v
               Istvánfyho dejinách, tvrdí, že pôvodcom, ktorý roznietil nepriateľstvo v prvej
               bethlenovskej vojne, bol Juraj Széchy.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578354">
       </a>
       Mária Széchyová a jej ľúbostné dobrodružstvo
      </h2>
     </div>
    </div>
   </div>
   <p>
   </p>
   <p>
   </p>
   <p>
    So Széchyovcami nastala slávna epocha Muránskeho zámku. Juraj Széchy mal za manželku
         bohatú dedičku Máriu Drugethovú z Humenného (de Homona), jej starý šľachtický rod vlastnil
         v Zemplínskej stolici rozsiahle majetky. Prostredníctvom nej sa dostal do spojenia s
         najvznešenejšími rodinami v krajine a bol pokladaný za jedného z najbohatších magnátov v
         Uhorsku. Zadovážil si veľké zásluhy o kráľa a vlasť pri podpísaní mieru s Bocskayom, na
         ktorom i jemu samému záležalo, a bol obdarený priazňou kráľa Mateja. Vymenoval ho za
         dedičného vrchného išpána v Gemeri, za vrchného strážcu kráľovských dverí, za rytiera
         Zlatého rúna, za kráľovského tajného radcu atď., a zastával všetky tieto hodnosti s veľkým
         úspechom. Venoval tiež veľa tisíc na skrášlenie Muránskeho zámku, lebo v ňom dal vybudovať
         znamenité budovy, vztýčiť nové bašty a veže, vykopať hlbokú studňu, založiť záhrady, atď.
   </p>
   <p>
    No keď raz pri zábave v Zemplínskej stolici šiel tento vznešený a mocný magnát so svojím
         sluhom do hory na poľovačku a prekvapený búrkou ukryl sa do stodoly pri dedine Brekov, bol
         svojím vlastným služobníkom vo svojich štyridsiatich ôsmich rokoch v spánku zastrelený.
    <sup>
     [
     <a class="footnote" href="#ftn.id2578414" name="id2578414">
      25
     </a>
     ]
    </sup>
    — Jeho mŕtvolu doviezli na Muránsky zámok a uložili v cínovej truhle v tamojšej
         krypte pod hradným kostolom, kde odpočívala až do konca 18. storočia. Jeho manželka-vdova
         žila ešte sedemnásť rokov. Mala s ním deväť detí, z ktorých zomreli v útlom veku štyria
         synovia a jedna dcéra; nažive zostali štyri dcéry: Mária, Barbora, Katarína a Eva.
   </p>
   <p>
    Najstaršia dcéra Mária, ktorá hrala na Muránskom zámku vynikajúcu úlohu, vydala sa
         najprv za sedmohradského grófa Štefana Bethléna, vnuka chýrečného sedmohradskébo kniežaťa
         Gabriela Bethléna. Jej svadba sa slávila roku 1627 v Jelšave. Už roku 1631 zomrel jej
         manžel a mladá, bezdetná vdova nasadla na koňa a prišla s malou spoločnosťou, všadiaľ na
         koni, zo Sedmohradska až na hrad Muráň. Jej druhá sestra Barbora sa vydala vo svojom
         trinástom roku za grófa Adama Thurzu na Ľupču, Katarína za Jána Liszta z Kopčian (de
         Köpcseny, Kittsee) a najmladšia Eva za grófa Gabriela Illyésházyho roku 1641.
   </p>
   <p>
    Stálym bydliskom grófa Illyésházyho bol Muránsky zámok. Keď sa práve v tom čase Juraj
         Rákóczi, sedmohradský knieža, postavil na odpor cisárovi-kráľovi a zmocnil sa so svojou
         armádou roku 1644 celého Horného Uhorska, pripojil sa k nemu aj Illyésházy a bojoval s ním
         spoločne proti kráľovskej armáde vedenej Mikulášom Eszterházym. Keď Eszterházy nemohol
         odporovať náporu Rákócziovcov, stiahol sa do Liptova a poslal jedného zo svojich vodcov —
         Fraňa Wesselényiho — ako zámockého veliteľa hradu Fiľakova s rozkazom, aby menovanú pevnosť
         čo najlepšie bránil proti povstalcom a držal ju stoj čo stoj.
   </p>
   <p>
    Wesselényi bol statočný a skúsený bojovník, ktorý sa vyznamenal v bitkách s Turkami pri
         Jágri, Hatvane, Szolnoku, Vacove a Heveši. Oženil sa so Žofiou Bosňákovou,
    <sup>
     [
     <a class="footnote" href="#ftn.id2578545" name="id2578545">
      26
     </a>
     ]
    </sup>
    dcérou bývalého veliteľa hradu Fiľakova a paňou hradu Strečna na Váhu. Za
         Wesselényiho sa vydala z otcovej vôle, ich povahy sa však nijako nezhodovali. Wesselényi
         bol sveták a ctižiadostivý muž, bažil po vojnových činoch, sláve a poctách a pritom bol
         panovačný a bezohľadný. Žofia, naopak, bola nežná, pobožná, domácka, nenáročná a
         dobročinná. No aj tak bola svojmu manželovi oddaná z celého srdca, vždy myslela len na jeho
         početné vojnové nebezpečenstvá a často sa za neho modlila. Následkom prudkého prechladnutia
         zomrela ešte v mladom veku.
   </p>
   <p>
    Na Muráni bola paňou hradu Eva Illyésházyová, a keď sa k nej prisťahovala jej ovdovená
         sestra Mária, všetci ju prijali láskave. Gróf Illyésházy sa správal k svojej švagrinej tiež
         veľmi prívetivo a vychádzal jej vo všetkých jej želaniach a zábavách v ústrety,
         predpokladajúc, že ako on aj ona bude zachovávať vernosť a oddanosť kniežaťu Rákóczimu.
   </p>
   <p>
    Mária Széchyová bola veľká krásavica, obdivovaná mužským svetom, oslavovaná a ospevovaná
         vo veršoch neskorším dvorským básnikom a komorníkom Štefanom Gyöngyösym. Bola si dobre
         vedomá svojich telesných predností, bola panovačná a bažila po vláde a mimoriadne
         obľubovala romantické dobrodružstvá. Na koni jazdila ako amazonka a rada sa oddávala lovu
         rýb a poľovačke; oblečená ako bohyňa Diana, smelo klusala na koni.
   </p>
   <p>
    K jej tajným ctiteľom patril aj kráľovský veliteľ Fiľakova Wesselényi. Tento veľmož ju
         vraj poznal ešte za života svojej prvej manželky, lebo tá bola s Máriou Széchyovou
         spriatelená, na smrteľnej posteli mu vraj sama Máriu odporučila za ženu, azda preto, že
         vybadala jeho silnú náklonnosť k Márii.
   </p>
   <p>
    Len čo dobrosrdečná Žofia Bosňáková zatvorila oči, myslel už Wesselényi na ľúbostné
         dobrodružstvo s Máriou Széchyovou. No vec nebola taká ľahká a skrývala v sebe isté
         nebezpečenstvo. Ako vohľač nemohol vystupovať otvorene, ba oficiálne sa musel osvedčovať
         ako nepriateľ a sok stúpenca rákócziovskej strany Illyésházyho a usilovať sa čo najväčšmi o
         to, aby mu vydrapil z rúk preslávny Muránsky zámok. Vedel, že ho bude môcť získať iba v tom
         prípade, ak sa mu podarí dobyť srdce a ruku krásnej Márie Széchyovej. Napochytre sa
         rozhodol a napísal jej ľúbostný list tohto obsahu:
    <sup>
     [
     <a class="footnote" href="#ftn.id2578667" name="id2578667">
      27
     </a>
     ]
    </sup>
   </p>
   <p>
    „Neznámy služobník prejavuje svoju oddanosť, poslušnosť a vernú lásku! Hoci som sa až do
         tohto času vnútorne veľmi spaľoval, predsa som nesmel svoje pocity vyjaviť navonok. Teraz
         sa osmeľujem — odpusť mi — dlhšie sa už nemôžem zdržať. Ak nebudeš mať so mnou zľutovanie,
         zahyniem. Predsa však, Ty nemáš srdce divého zvieraťa a ani z ocele, ale mierne a
         milostivé. A keby Ťa môj žiaľ nedojímal, neber za zlé tento môj list. Ach, ako sa poteší
         moje srdce, keď ho vezmeš do svojej jemnej ruky!! Aké nádeje vo mne z toho vzbĺknu? Buď mi
         len takou, akou som si Ťa v svojej láske zasľúbil, lebo ja som Ťa skôr ľúbil ako videl.
         Obidvaja sme v podobnom položení. Ty žiješ ako osirotená, žialiaca hrdlička, a rovnako tak
         aj ja prežívam svoje dni života. Bárs by si pomyslela na náklonnosť môjho srdca, aby si doň
         sama prenikla a každá iná bola z neho vytvorená. Moje srdce je ranené lúčmi Tvojej krásy.
         Ako veľmi závidím tomuto môjmu listu! — Dostane sa k Tebe, ja nie! Budem žiť pri mojej
         veliteľke, ak sa jej bude páčiť; ak nie, budem stratený. Prosím Ťa, ak nie si prázdna
         všetkej milosti, urč nejaké miesto a poskytni mi možnosť, aby som mohol s Tebou prehovoriť
         niekoľko slov, kde by sa mohlo uspokojiť moje rozbúrené srdce, kde by som Ti mohol
         prezradiť pocity svojho srdca a presvedčiť Ťa o úprimnosti svojich úmyslov a vernosti
         svojho srdca. Ak označíš presne miesto, nebudem mať ohľad na nijaké nebezpečenstvo a prídem
         celkom určite. Fraňo Wesselényi.“
   </p>
   <p>
    List bol napísaný, ale teraz bola ťažkosť v tom, ako ho poslať na Muránsky zámok a do
         pravých rúk. Lebo práve bola vojna. Wesselényi a Illyésházy stáli ako vyhlásení nepriatelia
         proti sebe, Muránsky zámok bol prísne strážený, každé spojenie s vonkajším svetom bolo
         veľmi ťažké a za prípadnú korešpondenciu s nepriateľom hrozila smrť.
   </p>
   <p>
    Na hrade žila ako kľúčiarka istá pani Kürtyčka (von Kürty), tá vlastnila v Hrachove,
         neďaleko Rimavskej Soboty, malý majer, odkiaľ sa častejšie vozila pre panstvo na Muráň
         zelenina. Bolo práve leto, a tak poslala do Hrachova pisára Nagya po uhorky. O jeho
         príchode do Hrachova dostal ihneď správu Wesselényi, ktorý sa vtedy zdržiaval v Rimavskej
         Sobote. Posla dal zatvoriť a naháňaním strachu, vyhrážaním sa, darmi a veľkými sľubmi ho
         napokon, keď si ho najprv zaviazal prísahou, naklonil k tomu, že vezme so sebou list a
         vlastnoručne ho odovzdá Márii Széchyovej, ale inakšie zachová o všetkom úplnú mlčanlivosť.
         Nagy vyrezal vnútrajšok jednej uhorky a vložil do nej list. Keď došiel na hrad, bol
         dôkladne prezretý, a keď pri ňom nič podozrivé nenašli, pustili ho ďalej cez bránu. Bez
         úhony odovzdal Márii Széchyovej list, a nikto o tom nemal ani najmenšieho tušenia.
   </p>
   <p>
    Wesselényiho ľúbostné vyznanie bolo pre mladú vdovu prekvapujúce a dosť trápne, pretože
         obsahovalo naliehavú žiadosť o tajnú schôdzku. No zároveň aj pochopila, že tu nejde len o
         získanie jej srdca, ale aj o dobytie hradu. To sa jej videlo spočiatku veľmi háklivé a
         nebezpečné, aby hrala dvojakú hru. Dlho so sebou bojovala uvažujúc, čo by mala robiť.
         Nemohla nebrať na zreteľ láskavé a pekné správanie sa jej sestry Evy k nej, sestra
         vychádzala v ústrety každému jej želaniu a ochotne sa starala o jej pohodlie a zábavu. No
         jednako si ťažkala, že keď sa to tak vezme, ako najstaršia zo sestier má vlastne väčšie
         právo na vlastníctvo hradu než ostatné sestry, a obzvlášť najmladšia z nich, Eva.
         Domnievala sa, že nie je ani najmenej súca na to, aby vedľa Evy hrala skromnú úlohu. A
         skutočne, zdalo sa jej, že sa narodila, aby vládla a žiarila. Okrem toho mala dojem, že
         Illyésházy jej nedôveruje a dáva sledovať jej reči a činy, čím sa cítila často zarmútená a
         urazená.
   </p>
   <p>
    Také úvahy zatisli napokon do úzadia všetky prípadné pochybnosti a strach pred
         nebezpečenstvom. Vzala papier a odpovedala Wesselényimu takto:
   </p>
   <p>
    „Celkom neočakávane som dostala ja neznáma Tvoj list, na ktorý teraz úprimne odpovedám.
         Nech Ti boh žehná a sprevádza šťastím Tvoje predsavzatie! Nepochybujem ani najmenej o
         pravdivosti Tvojho vyznania, ani o úprimnosti Tvojej náklonnosti ku mne. Aj ja by som si
         želala, aby sme sa mohli zoči-voči niekde zísť, no neviem veru, ako by sa to dalo vykonať!
         Lebo bez všetkých svedkov by sme sa mohli len veľmi ťažko zísť, a ako ľahko by sme sa mohli
         prezradiť! Medzitým sa budem usilovať, aby som vymyslela niečo, čo by bolo priaznivé Tvojej
         náklonnosti ku mne a Tvojej požiadavke. Potom Ti po svojom služobníkovi oznámim, ako by sa
         dala táto vec vyriešiť, aby nám v našom vdovskom stave na radosť slúžila.“
   </p>
   <p>
    S veľkou netrpezlivosťou očakával Wesselényi vo Fiľakove odpoveď Márie Széchyovej. O päť
         dní prišiel na koni ku Fiľakovu jej verný služobník Kádaš a čakal neďaleko hradu. Keď o tom
         dostal Wesselényi správu, sadol ihneď na koňa, docválal na určené miesto a chopil sa
         dychtivo doručeného listu. Najprv sa ho nepríjemne dotklo, že list bol zapečatený žltým
         voskom, no čoskoro sa uspokojil, keď ho otvoril a našiel v ňom zelenú pečiatku. Keď list
         niekoľko ráz prečítal, posla bohato obdaroval a sľúbil mu 1000 dukátov, ak mu bude i
         naďalej nápomocný v uskutočňovaní jeho zámerov. Nato sa vrátil čo najrýchlejšie do Fiľakova
         a odoslal po tom istom Kádašovi nový list vedno s malými hodinkami ako dar pre Máriu. — O
         niekoľko dní dostal od Márie Széchyovej list, v ktorom mu oznamovala, že na budúcu sobotu
         bude lapať ryby v potoku, tečúcom z tisoveckých vrchov do doliny, aby ta prišiel s
         niekoľkými ľuďmi, pretože úplne sami sa nemôžu zísť pre ľudské reči.
   </p>
   <p>
    V určený deň prišiel Wesselényi so siedmimi sprievodcami, sčiastky dôstojníkmi, sčiastky
         obyčajnými vojakmi, na koňoch lesnými chodníčkami, aby ich nikto nevidel a nepoznal, až na
         miesto na severnom svahu vrchu, položeného medzi Tisovcom a Muráňom a nazývaného Dielik.
         Zastal v hore na výšine, odkiaľ mal dobrý výhľad na potok, vinúci sa dolinou. Vtom on a
         jeho sprievodcovia boli prekvapení podivuhodným divadlom: na protiľahlom strmom skalnatom
         brehu pasovali sa medzi sebou dva bručiace ohromné medvede. Hneď sa dali do seba, hneď sa
         prenasledovali odvážnymi skokmi z jedného skalného útesu na druhý, pričom váľali do
         závratnej hĺbky balvany. — Zrazu počuli zvuk bubnov a trúb a zazreli, ako zostupuje dolu
         vrchom po neďalekom horskom chodníku vojenský oddiel, vedený grófom Illyésházym. Bolo to
         pre nich nemilé prekvapenie. Pomýšľali už na zradu, že ich azda chcú obkolesiť a zajať.
         Začali sa radiť o zúfalej obrane a prípadnom úniku z hroziaceho nebezpečenstva. Skoro sa
         však na svoj nemalý úžas presvedčili, že oddiel, nepristavujúc sa nikde cestou, pokračuje
         pokojne v ceste na Muráň. No aj tak sa im zdalo čakanie pridlhým a Wesselényi už bol
         netrpezlivý, keď konečne pricválal na koni služobník a sprostredkovateľ Kádaš a oznámil
         Wesselényimu, že to bol skutočne Illyésházy, ktorý priviedol Rákóczimu sedemsto mužov
         pomocných zborov z putnockého kraja. Zastavil sa na Muráni a celkom neočakávane sa zjavil v
         zámku, kde jeho paniu, pripravujúcu sa práve na výjazd von, trocha zadržal. Kádaš prosil
         Wesselényiho, aby ráčil mať trochu strpenia, lebo jeho pani naisto o chvíľu príde a ako
         darček mu posiela hodinky so zelenou stužkou.
   </p>
   <p>
    Mladý gavalier sa uspokojil a veľmi sa tešil. Po dlhom čakaní spozoroval konečne s
         vytržením dámu svojho srdca, oblečenú v peknom poľovníckom obleku, ako cvála hore po ceste
         popri potoku, za ňou jej dve sprievodkyne, z ktorých jedna niesla sieťku, druhá udicu s
         prútom. Wesselényi vyskočil v okamihu na koňa a išiel im v ústrety. Obidve komorné zostali
         naboku. Wesselényi vykonal pred dámou vojenský pozdrav, zoskočil z koňa a chcel pomôcť
         Márii Széchyovej. Tá ako vycvičená jazdkyňa zoskočila sama, načo Wesselényi, mnoho ráz sa
         ukloniac, sňal z hlavy klobúk a rozprestrel na trávu vojenský plášť. Kádaš medzitým
         odviedol koňa nabok.
   </p>
   <p>
    Wesselényi vzal Máriu za ruku a prosil ju čo najúslužnejšie, aby si ráčila sadnúť na
         kabát, čo ona aj urobila. Sám si kľakol vedľa nej na jedno koleno a zatiaľ čo s veľkou
         úľubou pozeral do jej krásnej, očarujúcej tváre, rozvinul sa medzi nimi tento rozhovor:
   </p>
   <p>
    — Po dlhom čakaní, — začal Wesselényi, — je moja radosť z tvojej prítomnosti nevýslovná.
         Ach, ako rád by som ťa chcel presvedčiť o mojej vernosti a úprimnosti! Nepohŕdaj mojou
         vernosťou, keď si ma už uznala za hodného, aby som ťa tu obťažoval. — Páni na Muráni
         odpadli od nášho najmilostivejšieho kráľa, hoci ich rod má čo ďakovať práve tejto
         kráľovskej dynastii za povýšenie do grófskeho stavu. Žiaľbohu, oni sa nielen odtrhli od
         svojich dobrodincov, ale sa aj so zbraňou v ruke postavili proti nim! Najmilostivejšia
         pani, vari by si sa i ty zaradila medzi tých nevďačníkov? Ty, ktorej dobrota a láskavosť
         vedia zaplašiť všetky ľudské vášne a zlé skutky? — Tvoje meno, tvoja veľkodušnosť, tvoja
         vernosť kráľovi večne by sa oslavovali v celom svete, keby si bola ochotná vydať Muránsky
         zámok kráľovskej strane! Za to by ťa neminula odmena, lebo ak teraz vlastníš zámok spoločne
         so sestrami a švagrami, potom by si, a to mi ver, bola sama paňou nad všetkým.
   </p>
   <p>
    Mária Széchyová na to odpovedala:
   </p>
   <p>
    — Nie je v mojej moci, aby som hockomu vydala, Muránsky zámok alebo hockoho do neho
         vpustila, pretože tam je každý povinný držať s Rákóczim. Hradnú bránu silno strážia, kľúč
         od nej si berie každý večer do opatery moja najmladšia sestra.
   </p>
   <p>
    Potom už ďalej rozprával Wesselényi v žarte:
   </p>
   <p>
    — Si teraz mojou zajatkyňou, milá môjho srdca! Zahrniem ťa slávou na Fiľakove, milostivá
         pani grófka, a budem tam s tebou užívať svoje životné šťastie.
   </p>
   <p>
    Nato Mária neohrozene a odhodlane odpovedala:
   </p>
   <p>
    — Ak sa to tvojej cti a vojenskej sláve náležitým vidí ľstivo sa správať, môžeš to
         urobiť. Ale aký osoh z toho môžeš mať? Takým spôsobom určite na Muránsky zámok neprídeš,
         ale naisto sa staneš odstrašujúcim príkladom, ako málo my ženy môžeme dôverovať mužom.
   </p>
   <p>
    Wesselényi sa rýchlo spamätal a veľmi ju prosil, aby mu odpustila jeho nevhodný žart,
         potom jej slávnostne sľúbil manželstvo a večnú lásku a tento svoj sľub tiež ihneď potvrdil
         prísahou na svoj rytiersky meč.
   </p>
   <p>
    Mária vravela potom ostýchavo a akosi zmätene:
   </p>
   <p>
    — Statočný rytier! Manželstvo je dielo božie. Ak to bude božia vôľa, nebudem sa brániť,
         ale pomôžem ti čistou a vernou láskou. Budem zároveň premýšľať, akým spôsobom by som ti
         mohla vedno s mojou rukou odovzdať aj Muránsky zámok! Ak bude naša obojstranná láska
         úprimná, potom nám aj pán boh pomôže, aby sme uskutočnili náš úmysel.
   </p>
   <p>
    Ešte ďalej sa radili a rozprávali o svojich plánoch do budúcnosti a Wesselényi, dojatý
         Máriiným pôvabom a láskavosťou, chcel ju objať a pobozkať, no ona sa mu rýchlo vykrútila z
         náručia a ponúkla mu svoje kadere so slovami:
   </p>
   <p>
    — Vezmi si tieto kadere, čas nečaká, pridlho sme sa tu zabavili, ale aby nekleslo do
         zabudnutia, čo nám je drahé, darujem ti toto na pamiatku, nech ti to pripomína moju
         osihotenú osobu. A že som ti nedovolila viac dôvernosti, stalo sa preto, že chcem predísť
         ohováračkám.
   </p>
   <p>
    Nato zakývala na svojho služobníka Kádaša a ten jej ihneď priviedol koňa. Vyšvihla sa s
         obdivuhodnou ľahkosťou do sedla a rýchlo odklusala. — Wesselényi ju chcel nasledovať a len
         s námahou sa jeho sprievodcom podarilo zadržať ho.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578414" name="ftn.id2578414">
        25
       </a>
       ]
      </sup>
      Miesto zavraždenia Juraja Széchyho uvádzajú správy rozlične: Melchior Matthaei,
               pastor v Červenici v Šariši, píše vo svojom denníku: 31. augusta roku Pána 1625 bol
               vznešený pán Juraj Széchy zabitý v Brekove, dedine položenej pod hradom, keď nocoval
               v akejsi stodole. Jeho služobník alebo zbrojnoš ho trikrát zasiahol.
     </p>
     <p>
      Diarium Johannis Molczányi et Fabiani Behm: 31. augusta 1625 bol zastrelený
               vznešený pán Juraj Széchy z hradu Blh zradou svojho služobníka N. Léthyho medzi 11. a
               12. hodinou v noci, keď nocoval v stodole.
     </p>
     <p>
      Matricula 24. Reg. Golcziana, fol. 528: Vznešený pán Juraj Széchy, pán na Muráni,
               Ľupči atď., zomrel 1. septembra 1625 v Trebišove, meste na Hornej zemi, zastrelený
               dvoma výstrelmi do pŕs, nocujúc a odpočívajúc v akejsi stodole.
     </p>
     <p>
      Bartholomaeides sa domnieva, že je to zámok Brekov pri Trebišove, a píše ďalej:
               Jeho mŕtvola bola dopravená do kaplnky na Muránskom zámku a uložená do nádhernej
               cínovej truhly.
     </p>
     <p>
      Toho istého roku zomreli na mor aj dvaja bratia Juraja Széchyho.
     </p>
    </div>
    <div class="footnote">
     <p>
      <sup>
       [
       <a class="para" href="#id2578545" name="ftn.id2578545">
        26
       </a>
       ]
      </sup>
      Žofia Bosňáková sa vydala za Wesselényiho podľa vôle svojho otca, ktorý bol
               hradným veliteľom; po otcovej smrti bývala na hrade Strečno nad Váhom; nazdávala sa,
               že ju manžel zanedbáva a veľmi si to brala k srdcu; verila, že si ho opäť získa
               zbožnými modlitbami. Za hradom Strečno stála kaplnka s obrazom Bohorodičky. Sem išla
               raz v noci za treskúcej zimy, oblečená ako kajúcnica, sandále na holých nohách,
               hodila sa pred obrazom na kolená a modlila sa dlho a vrúcne, kým jej neprítomnosť na
               hrade nezbadali a neodviedli ju. Skoro potom ju premohla prudká horúčka a zomrela. Po
               vyše dvesto rokoch, keď už kaplnka bola v zrúcaninách, našli jej mŕtvolu vyschnutú
               ako múmiu (azda bola nabalzamovaná). Dodnes je uložená pod sklom v dedinskom kostole.
     </p>
     <p>
      Žofia Bosňáková mala s Fraňom Wesselényim viac detí. Jej syn Ladislav Wesselényi
               sa oženil so Zuzanou Bakošovou, dcérou Gabriela Bakoša a Márie Bornemisszovej, no
               zomrel ešte v mladom veku.
     </p>
    </div>
    <div class="footnote">
     <p>
      <sup>
       [
       <a class="para" href="#id2578667" name="ftn.id2578667">
        27
       </a>
       ]
      </sup>
      Ľúbostné dobrodružstvo Márie Széchyovej a dobytie Muránskeho zámku Fraňom
               Wesselényim opisuje Fraňo Kazy, učený jezuita, ktorý pokračoval v Istvánfyho kronike
               od roku 1601. Jeho kniha, nazvaná Historia regni Hungariae (Dejiny kráľovstva
               uhorského), bola vytlačená v Trnave roku 1737. Podľa Kazyho dobyl Wesselényi hrad
               roku 1644 počas mierového rokovania c. kráľ. splnomocnencov so zástupcami
               rákócziovskej strany v Trnave. Jeho rozprávanie je dosť zaujímavé, preto ho uvádzam v
               preklade do slovenského jazyka z autorovej kvetnatej latinčiny. Kazy píše:
     </p>
     <p>
      Muránsky zámok sa vypína na vysokej skale a na južnej strane, kde viedla cesta pre
               ľudí a zvieratá, a kde sa zdalo, že príroda napodobňuje osobitným skalným výbežkom
               umelé opevnenie, bol všade mocne a dobre opevnený, preto ho nemohol dobyť ani
               vnútorný nepriateľ, ani vonkajšia sila. Na južnej strane sa dvíha v tej istej výške
               druhý vrchol kopca a na severnej strane opäť iný a ešte vyšší, a práve táto poloha
               hradu bola taká, že sa vysmievala každému nepriateľovi, ktorý sa usiloval dostať sa a
               vytiahnuť delo na tento strmý, vrchol kopca prevyšujúci hrad, hore trochu plochý, a
               teda vhodný na obliehanie. Na to by bolo treba značnej námahy a roboty, čo už samo
               odpudzovalo každú myšlienku na obliehanie. Wesselényi ani nemyslel na to, aby sa
               hradu zmocnil násilím. Vedel, že treba postupovať inými prostriedkami než zbraňami,
               bez hluku a násilia. Z toho dôvodu si vypožičal šípy boha ľúbosti a takto vyzbrojený
               vstúpil do Muránskej doliny. Na hrade vládla Mária Széchyová, na manželstvo už zrelá
               žena a tiež ľahko zraniteľná. Bola určená na to, aby ju dobyl Wesselényi, ktorému
               smrť práve vytrhla jeho manželku Žofiu Bosňákovú. Vložil list s vyznaním lásky do
               uhorky a naliehavo ju prosil, aby mu poskytla príležitosť sa s ňou stretnúť a
               pozhovárať sa. Neviem už, či iskry ľúbosti, ktorými zaľúbený muž naplnil svoj list,
               zapálili a rozohriali až dosiaľ chladné srdce ženy, alebo či to bola prirodzená
               vlastnosť tohto pohlavia, že je zvedavé na všetko nové a všetko chce vidieť a počuť.
               Azda to ju pohlo k tomu, že prisľúbila schôdzku ešte túžobnejším spôsobom, než prosil
               on. Vec zbytočne nepreťahovala, ale ihneď určila blízku horu ako miesto ich
               stretnutia a napísala mu, že ta príde na druhý deň. Nech len príde v určený čas na
               miesto, a ak má vo svojom srdci tajnú prosbu, má ju vysloviť.
     </p>
     <p>
      Wesselényi nezvyčajne spokojný s odpoveďou, ktorú dostal, netrpezlivo čakal na
               východ slnka, a keď sa priblížila určená hodina, prišiel na dohovorené miesto ešte
               pred stanoveným časom. Keď videl, ako sa žena jeho srdca približovala, ponáhľal sa
               jej v ústrety s veľkou prívetivosťou a radosťou. Keď si podľa obyčaje podali ruky a
               úctivo sa pozdravili, rozprúdil sa medzi nimi priateľský rozhovor, ktorý mohli počuť
               aj ich sprievodcovia. Tajne a bez svedkov obrátil Wesselényi reč na manželský zväzok.
               — Tento muž pochádzal zo starobylého uhorského rodu. Bol vznešenej postavy, pekných
               tvarov tela, jemného charakteru a obdarený všetkými dobrými vlastnosťami, ktoré sú
               také príťažlivé pre oči a srdce mladej ženy. A ona týmto zvodom ani nekládla odpor,
               bez dlhého rozmýšľania mu podala ruku, domnievajúc sa, že v ňom nájde muža, s ktorým
               jej nebude nič chýbať v šťastnom manželstve. Nakoniec ešte bolo treba, aby sa
               Wesselényi zasľúbil s hradom, lebo veril, že mu už právom náleží. A tak ju prosil,
               aby mu ho ráčila odovzdať. Ona sa jeho žiadosti síce nebránila, no nevedela, ako by
               sa to dalo uskutočniť. V ceste stál hradný veliteľ, ktorý bol švagrom Máriiným a
               ktorý stál už dlhšie na Rákócziho strane, takže spojenectvo s Rákóczim bolo pevnejšie
               ako príbuzenské zväzky. Čírym násilím by Wesselényi proti hradu nebol nič dosiahol. A
               tak sa našla druhá cesta, ktorá sa zdala síce ťažšou, ale láskou a vytúženým šťastím
               ľahšie dosiahnuteľnou. Dohovorili sa, že sľúbenec pripraví rebríky, po ktorých sa v
               nočnej tme jeho vojaci vyškriabu na skalnaté výšiny, nevesta zase ukáže vojakom tajný
               vchod do hradu. Obidvaja museli postupovať obozretne, aby sa im ich nebezpečné
               podujatie šťastne vydarilo. A tak, keď už si boli istí úspechom, podnikli odvážny
               čin. Wesselényi v spojení so šťastím, ktoré ho neopúšťalo, postupoval rýchlo napred.
               Rozkázal pristaviť rebríky a s najodvážnejšími mužmi po prekonaní mnohých ťažkostí
               vystupoval na vysokú skalu. Mária Széchyová, ktorá jednostaj striehla, vpúšťala
               očakávaných hostí sčiastky izbovými dvermi, sčiastky oblokom do svojej izby, odkiaľ
               sa potom rozišli do hradu, netušiaceho nič zlé. Keď dorúbali stráž a zmocnili sa
               hradnej brány, zvyšok dokončili rýchlo a bez ťažkostí. Takto Wesselényi dobyl
               Muránsky zámok pre cisára a pre seba samého. Lebo čoskoro dostal hrad od cisára na
               večné časy do daru ako odmenu za svoju námahu, aby z týchto skalísk mohol po
               rozličných stupňoch pôct a hodností dosiahnuť najvyššiu hodnosť v kráľovstve. — Toľko
               zaznamenáva Kazy.
     </p>
     <p>
      Wesselényiho dobytie Muránskeho zámku sa stalo obľúbenou témou románov, noviel,
               básní a ľudových rozprávok až po naše časy. — Tú istú udalosť opisuje Štefan
               Gyöngyösy, komorník a dvorský básnik u palatína Wesselényiho na Muránskom zámku, vo
               svojej maďarskej básni s názvom:
      <span class="emphasis">
       <em>
        Márssal társalkodó Murányi
                  Vénus…
       </em>
      </span>
      : Muránska Venuša a jej láska k Marsovi, alebo spomienka na to,
               ako vysoko urodzený gróf Fraňo Wesselényi z Hadadu, palatín kráľovstva uhorského,
               toho času vrchný veliteľ hradu Fiľakovo, v tajnom dohovore na uzavretie manželstva s
               vysokourodzenou a vznešenou grófkou Máriou z Rimavskej Seči podivuhodným spôsobom
               dobyl chýrečný Muránsky zámok. Toto opisuje v maďarských veršoch Štefan Gyöngyösy,
               komorník Ich vznešeností. 1674.
     </p>
     <p>
      Tento Gyöngyösy dostal do daru od Márie Széchyovej dedinu Babinec v Blžskej doline
               a tú neskoršie odkúpil gróf Štefan Koháry za 1200 florénov, ako to dokazuje stoličný
               protokol.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579335">
       </a>
       Láska požehnaná šťastím dobýva Muránsky zámok pokladaný za nedobytný
      </h2>
     </div>
    </div>
   </div>
   <p>
   </p>
   <p>
   </p>
   <p>
    Muránsky zámok sa v tom čase pokladal za pevnosť prvého radu a za nedobytný. Jeho význam
         zdôrazňovala ešte tá okolnosť, že to bola vlastne pohraničná pevnosť proti Turkom.
    <sup>
     [
     <a class="footnote" href="#ftn.id2579358" name="id2579358">
      28
     </a>
     ]
    </sup>
    Najbližší turecký paša sídlil v Jágri a od roku 1553 aj vo Fiľakove. Turecké
         nepravidelné vojsko, nazývané martaluzzi,
    <sup>
     [
     <a class="footnote" href="#ftn.id2579469" name="id2579469">
      29
     </a>
     ]
    </sup>
    často ničivo napádalo Gemerskú stolicu, vymáhalo výpalné a zapaľovalo dediny a
         mestá, lúpilo statok a ľudí a predávalo ich do otroctva v Konstantinopole, odtiaľ ešte
         ďalej do Ázie a Afriky.
    <sup>
     [
     <a class="footnote" href="#ftn.id2579492" name="id2579492">
      30
     </a>
     ]
    </sup>
   </p>
   <p>
    Roku 1556 porazili Turci v spojení s Bebékom pri Krásnej Hôrke cisárskeho veliteľa
         Buchheima, ktorý obliehal zámok. Ten potom so zvyškom porazenej armády utekal cez Dobšinú a
         cez vrch Čertova hlava (Teufelskopf) na Spiš. Turci zatiaľ vyplienili Dobšinú
    <sup>
     [
     <a class="footnote" href="#ftn.id2579549" name="id2579549">
      31
     </a>
     ]
    </sup>
    a odvliekli do otroctva stovky zajatých oboch pohlaví. — Prišli aj do Jelšavy a
         toto mesto taktiež vyplienili, spálili a odvliekli z neho na štyristo obyvateľov. Turecká
         jazda prenikla až po Muráň so zámerom prepadnúť hrad a dostať ho do svojej moci. No keď sa
         presvedčila o jeho nedobytnosti, odtiahla a z pomsty vylúpila a spálila dedinu Muráň.
         Odvliekla so sebou do otroctva toľko ľudí, koľko vládala.
    <sup>
     [
     <a class="footnote" href="#ftn.id2579585" name="id2579585">
      32
     </a>
     ]
    </sup>
   </p>
   <p>
    Roku 1605
    <sup>
     [
     <a class="footnote" href="#ftn.id2579606" name="id2579606">
      33
     </a>
     ]
    </sup>
    obliehali Muránsky zámok bocskayovskí hajdúsi, no na zvesť, že sa blíži
         cisársko-kráľovské vojsko, ustúpili a zanechali nedokončené dielo. — Odtiaľ odvodzuje pôvod
         ľudová povesť, že Muránsky zámok je nedobytný, čo tiež pohlo roku 1760 rákócziovský snem v
         Miškovci k rozhodnutiu „aby na Muránskom zámku bola uložená kráľovská koruna, ríšske
         odznaky a ríšsky archív“.
   </p>
   <p>
    Turecké lúpežné prepady a pustošenie stali sa podnetom k tomu, aby Gemerská stolica
         vybudovala mocné pohraničné stráže v Blhu a v Hucíne.
    <sup>
     [
     <a class="footnote" href="#ftn.id2579638" name="id2579638">
      34
     </a>
     ]
    </sup>
    Do Plešivca poslala Spišská stolica na ochranu posádku, vyzbrojila ju a
         zaopatrila všetkým potrebným. — Okrem toho boli vybudované na horských temenách v Jelšave
         (Mlynská hora), v Teplici a v Šiveticiach strážne pozorovateľne, z ktorých sa vyľakané
         obyvateľstvo upozorňovalo ohňovými signálmi na blížiacich sa Turkov, aby sa mohlo včas
         zachrániť aj so všetkým svojím imaním a statkom.
   </p>
   <p>
    V neskorom lete roku 1645 posádku Muránskeho zámku prenasledovala zlá choroba a zhubná
         červienka. A túto okolnosť využila Mária Széchyová na to, aby si ťažkala pred sestrou Evou
         na bolesti a žiadala si presťahovať sa zo starého bytu do východnej bašty, kde je vzduch
         predsa len čistejší a čerstvejší. Vydesená a o svoju sestru veľmi starostlivá Eva jej
         pripravila sama lieky a odprevadila ju do nového bydliska, ktoré si Mária vyvolila. Na
         budúci deň jej Mária ešte povedala, že si už nedá bielizeň sušiť v hradnej záhrade, lebo sa
         chce vyhnúť drsným poznámkam sedmohradských vojakov, ale na povale, no potrebovala by na to
         povrazy. Sestra Eva, netušiac nič zlé, jej odpovedala:
   </p>
   <p>
    — Povrazov je na hrade dosť, daj si ich navešať, koľko chceš.
   </p>
   <p>
    Mária Széchyová dala si priniesť mocné a dlhé povrazy, no nerozvešala ich na povalu.
         Ukryla ich do svojho vlastného lôžka, kde zostali cez deň. V noci zatvorila izbu, vytiahla
         z postele povrazy a s pomocou svojich komorných uplietla z nich pevný povrazový rebrík.
         Niekoľko ráz pomerala múry, a to tak, že na dlhý motúz zaviazala kameň a spúšťala ho pomaly
         z otvoreného obloka svojej izby, kým sa nedotkol pevnej zeme. Výška skaly aj s múrom, ktorý
         bol na nej vybudovaný, merala dvanásť siah a práve taký dlhý musel byť aj povrazový rebrík.
         Keď už bol dohotovený, ukryla ho pozorne do svojho lôžka. Medzitým odchádzal Kádaš pod
         rozličnými zámienkami raz do Blhu, raz do Hrachova, odnášal so sebou potajomky listy pre
         Wesselényiho a prinášal na ne odpovede. — Gróf Illyésházy sa v tom čase zdržiaval v
         Košiciach.
   </p>
   <p>
    Konečne priniesol Kádaš Wesselényimu dlho očakávanú správu, že všetko je už pripravené.
         Nech na budúci štvrtok o polnoci naisto čaká so silným sprievodom v blízkosti hradu a tam,
         kde uvidí v obloku určenej bašty svetlo, na tom mieste dole nájde povrazový rebrík, po
         ktorom sa môže so svojimi ľuďmi vyšplhať hore.
   </p>
   <p>
    Wesselényi zostavil z fiľakovskej posádky niekoľko sto mužov a vzal so sebou aj jedného
         odsúdenca, ktorý na trhu v Rimavskej Sobote zastrelil v opitosti ženu a svoj zločin mal
         odpykávať vo fiľakovskom väzení. Tento muž slúžil predtým ako vojak niekoľko rokov na
         Muránskom zámku a dobre poznal všetky cesty a chodníčky, ktoré viedli naň. Bol určený za
         vodcu a za to mu bola sľúbená sloboda a beztrestnosť.
   </p>
   <p>
    V určený čas pochodoval Wesselényi so svojím zborom do Tisovca a dal tam rozšíriť zvesť,
         že ide na Brezno a Banskú Bystricu. Za súmraku rozkázal vyraziť a obrátiť sa na Muráň.
   </p>
   <p>
    Neskoro večer toho istého dňa bolo počuť v dedine pod hradom Muráňom hlasný brechot
         psov. Roľníci, vyrušení zo spánku, videli dvoch cudzích jazdcov, ako cválajú popred ich
         chalupy. Vzbúrili celú obec, že v dedine sú zbojníci. Dedina bola hneď na nohách. Chlapi so
         sekerami a vidlami sa vyrútili do ulíc a Wesselényi, ktorý sa chcel presvedčiť, či v dedine
         nie sú rákócziovskí vojaci, musel sa so svojím sprievodom zachrániť rýchlym útekom. Stiahol
         sa k oddielu, ukrytému na okraji hory. Pretože ich sedliaci ďalej neprenasledovali,
         vojenský oddiel, keď sa v dedine všetko upokojilo, pokračoval v ceste na hrad.
   </p>
   <p>
    Keď boli na určenom mieste, rozmiestnil Wesselényi vojakov v blízkej hore pod ochranu
         stromov a rozkázal, aby dávali pozor pre prípad, že by boli prezradení a hradná posádka by
         na nich zaútočila.
   </p>
   <p>
    Bolo okolo jedenástej hodiny, teda pred dohovorenou polnočnou hodinou, a svetla nikde.
         Netrpezlivosť nedovoľovala Wesselényimu pokojne čakať. Plazil sa so svojím sprievodcom
         pozorne k hradnej bráne. Zámocká stráž zbadala, že je niekto dole a kričala:
   </p>
   <p>
    — Kto tam, ohlás sa, lebo strelím!
   </p>
   <p>
    Wesselényi a jeho sprievodca sa pritisli ku skale a ani sa nehýbali. Stráž sa nazdala,
         že sa mýlila, nuž nechcela nadarmo biť na poplach. O chvíľu sa obidvaja odplazili od
         hradnej brány, tesne pritisnutí ku skalnej stene, vyzerajúc svetlo v obloku, ale márne.
         Svetlo sa neukazovalo a ani povrazový rebrík nemohli nájsť. Wesselényi bol už veľmi
         znepokojený a netrpezlivý, keď sa pred ním konečne zjavil Kádaš a priviedol ho k spustenému
         rebríku. Wesselényi poslal svojho sprievodcu, aby obozretne a nehlučne priviedol mužstvo, a
         keď už bolo na mieste, vystúpil prvý na rebrík, za ním jeho ľudia.
   </p>
   <p>
    Keď skočil otvoreným oblokom do izby v bašte, kde na neho čakala Mária Széchyová, chopil
         sa prudko jej ruky, pokryjúc ju bozkami a začal Máriu zahŕňať lichôtkami. No ona ich
         odmietla a vravela krátko, ale rozhodne:
   </p>
   <p>
    — Teraz treba konať a nestrácať čas!
   </p>
   <p>
    Wesselényi rozdelil chytro rozkazy. Kádaš viedol ozbrojencov k hradnému prefektovi
         Matejovi Zondymu a vrchnému kapitánovi Szakolczaymu, a keď ich vyrušili zo spánku, boli
         zajatí a zatvorení. Ten istý osud stihol viacerých predných dôstojníkov. Potom zaklopali na
         dvere hradnej panej Evy Illyésházyovej a zobudili ju slovami:
   </p>
   <p>
    — Hrad je stratený a je v ňom kráľovské vojsko, ráčte preto bez odporu a dobrovoľne
         vydať kľúče od brány!
   </p>
   <p>
    Úbohá pani, vyľakaná a na celom tele sa trasúca, vstala z postele, a keď počula rinčanie
         zbraní predo dvermi, myslela, že aj jej život padol do nebezpečenstva. Rozkázala preto
         svojej starej komornej, spiacej v tej istej izbe a rovnako na smrť vyľakanej, aby im podala
         kľúč cez dvere.
   </p>
   <p>
    Mária Széchyová to predchádzajúci večer usporiadala tak, že pri bráne držalo stráž len
         zopár vojakov, lebo z nich niekoľkých odvolala pod rozličnými zámienkami k sebe a hostila
         ich. A tak sa zvyšok stráže neodvážil postaviť na odpor. Nato sa otvorila brána hradu a
         celý oddiel Wesselényiho vojska bez prekážky a bez jediného výstrelu za zvuku surmitov
         vstúpil do hradu, obsadil bránu a najdôležitejšie miesta hradu. — Hradná posádka, napoly
         oblečená, čiastočne bez zbraní, vybehla z kasární a úplne zmätená tým, čo sa stalo,
         bezradná a bez svojich veliteľov, vzdala sa ako bez duše na prvú Wesselényiho výzvu
         vojakom, ktorí proti nej držali vystreté pušky. Takýmto spôsobom
    <sup>
     [
     <a class="footnote" href="#ftn.id2579955" name="id2579955">
      35
     </a>
     ]
    </sup>
    dobyl Wesselényi Muránsky zámok pre kráľa, v skutočnosti však pre seba.
    <sup>
     [
     <a class="footnote" href="#ftn.id2580045" name="id2580045">
      36
     </a>
     ]
    </sup>
    — Eva Illyésházyová, veľmi zarmútená a plačúca, ihneď opustila hrad, zanechajúc
         tu všetky svoje drahocenné veci. S ňou odišli aj jej verní sluhovia a všetci stúpenci
         Rákócziho.
   </p>
   <p>
    Tretí deň po dobytí hradu dal sa Wesselényi zosobášiť s Máriou Széchyovou v kaplnke
         széchyovského jelšavského kaštieľa,
    <sup>
     [
     <a class="footnote" href="#ftn.id2580077" name="id2580077">
      37
     </a>
     ]
    </sup>
    keď ešte predtým na jeho veľkú spokojnosť prestúpila na katolícku vieru,
         podobne ako on zmenil svoju reformovanú vieru v chlapčenskom veku na radu kardinála
         Pázmányho. Tamojší evanjelický kňaz Štefan Köszeghy musel hneď opustiť hrad aj so svojou
         ťažko chorou ženou.
   </p>
   <p>
    O krátky čas bolo medzi kráľovskými a rákócziovskými veliteľmi dohodnuté prímerie a 16.
         decembra 1645 v Linci podpísaný mier, veľmi významný pre uhorských protestantov.
   </p>
   <p>
    Wesselényi si privlastnil svojvoľne nielen Muráň, ale aj všetky széchyovské majetky a
         kaštiele v Blhu, Rimavskej Seči a Ľupči. Na protesty, ktoré proti nemu pozdvihli jeho
         švagriné, vôbec nedbal. Sestry Márie Széchyovej ako aj Dionýz Széchy, ktorý ako mužský
         potomok széchyovského rodu chcel brániť svoje dedičné právo na hrad Blh, podali roku 1647
         na snem proti Wesselényiho násilnému činu písomnú ponosu, načo bola vyslaná snemovná
         komisia, aby zistila stav veci na Muránskom zámku. Podľa jej správy bol Wesselényi
         potvrdený ako držiteľ tohto hradu aj ako držiteľ ostatných majetkov, a to s pripomienkou,
         ako to komisia osobitne podčiarkla, že tento významný hrad získava náležitým spôsobom pre
         kráľa a má ho brániť proti prípadnému nepriateľovi. Čo sa týka sestier Márie Széchyovej,
         priznal im snem len toľko práva, že môžu navštevovať Muránsky zámok podľa svojej vôle a na
         ňom sa zdržiavať, no ich sprievod nesmie okrem ženskej časti rátať viac ako dvanásť
         neozbrojených mužov. — Sestra Katarína, manželka Jána Liszta z Kopčian, sa podrobila tomuto
         snemovnému výroku, nie však Eva Illyésházyová, ktorá proti nemu niekoľko ráz slávnostne
         protestovala a radšej všetok svoj hnuteľný majetok, ktorý vlastnila, zanechala na Muránskom
         zámku a už nikdy ho nezískala späť.
   </p>
   <p>
    Wesselényi bol kráľom Ferdinandom III. obdarený poctami a hodnosťami, bol povýšený do
         grófskeho stavu, vymenovaný za vrchného gemerského išpána, za vrchného veliteľa Horného
         Uhorska a roku 1655 za palatína.
    <sup>
     [
     <a class="footnote" href="#ftn.id2580284" name="id2580284">
      38
     </a>
     ]
    </sup>
    Vo svojom úrade udelil veľa šľachtických listov a zemani, ktorých on sám
         vymenoval, sa nazývali Wesselényiho zemani (v Kameňanoch pri Jelšave).
   </p>
   <p>
    V časoch Wesselényiho
    <sup>
     [
     <a class="footnote" href="#ftn.id2580305" name="id2580305">
      39
     </a>
     ]
    </sup>
    bol Muránsky zámok mocne opevnený, a čo sa týka veľkosti a množstva miestností
         v ňom sa nachádzajúcich, ako aj počtu osadenstva na hrade, vyrovnal sa malému mestečku.
         Hradná brána bola posilnená obzvlášť mocnou baštou so strážnou vežou a všadiaľ vôkol múrov
         sa vypínali viaceré veže a bašty. Bezprostredne za hradnou bránou, napravo od nej, boli
         umiestnené dlhé vojenské kasárne. Asi uprostred hradu bol panský palác s mnohými vedľajšími
         budovami. Pred palácom bolo voľné priestranstvo so stromovou alejou a malým kvetinovým
         záhonom, medzi nimi kolkáreň. Spojený s palácom stál hradný kostol a pod ním rodinná hrobka
         Széchyovcov, vedľa neho fara. Odtiaľ sa ťahal rad budúnkov smerom k zadnej časti hradu, v
         ktorej mali svoje bydliská a remeselnícke dielne rozliční remeselníci, kováči, zámočníci,
         murári, povrazníci, mäsiari a pekári. Na hrade sa konali tiež pravidelné týždenné trhy. Na
         východnej strane hradu, v blízkosti bašty, ktorou sa Wesselényi dostal do hradu, bol
         postavený dômyselný zdvihák, ktorý vynášal v mierových časoch na hrad všetky ťažké predmety
         ako stavebné drevo, skalu, soľ, múku, delá, strelivo, ba aj zvieratá a ľudí. — Pod hradom
         sa rozprestierala ovocná záhrada s mnohými slivkovými stromami, jeden druh sa ešte teraz
         volá Wesselényiho slivky.
   </p>
   <p>
    Veľkým nedostatkom hradu bolo málo dobrej pitnej vody, lebo jediný vodný prameň bol pod
         hradom a za obliehania sa mohli k nemu dostať len s ťažkosťami. V neskorších časoch sa
         používali cisterny a vodné nádrže rozličných tvarov a veľkostí, aby v nich nazhromaždili a
         uchovali dažďovú a snehovú vodu. Aby sa tomuto biednemu stavu odpomohlo, dala rodina
         Széchyovcov vyrúbať do skaly na nízko položenom mieste s nesmiernym nákladom a zdĺhavou,
         namáhavou robotou hlbokú studňu, o ktorej rozpráva povesť, že kačica, spustená do nej,
         vyplávala z potoka, čo pramenil hlboko v doline pod skalnatým hradným vrchom.
   </p>
   <p>
    Wesselényiho časy znamenali skvelú periódu Muránskeho zámku. Na hrade sa schádzali
         krajinskí hodnostári, magnáti, bohatá šľachta, delegáti z blízkych i vzdialených stolíc a
         kráľovských miest, ako aj vyslanci tureckého pašu z Jágra, poslovia sedmohradského
         kniežaťa, chorvátsky bán a veľa cudzích vyslancov a diplomatov. A palatínova manželka Mária
         Széchyová usporadúvala na ich počesť a rozptýlenie nádherné slávnosti a zábavy, poľovačky a
         chytanie rýb, lebo v okolitých vrchoch žilo vtedy veľa divej zveri a veľmi výhodná bola aj
         rybačka v horských potokoch a v rybníkoch pri Muránskej Dlhej Lúke a pri Jelšave. Niekedy
         prišla Mária Széchyová s väčšou spoločnosťou pánov a dám do Lubeníka (vlastne Ľubovníka,
         čiže miesta ľúbosti), kde vlastnila veľký majer. Často chodila na koni cez horu do Blhu,
         lebo cesta vtedy neviedla dolinou, ale cez horu na Polomu, Kraskovo, Drienčany a Blh.
   </p>
   <p>
    Wesselényi zvolával z Muránskeho zámku početné konventy alebo čiastkové snemy z
         najbližších stolíc. Tak roku 1646 do Rožňavy, 1647 do Levoče, 1648 do Prešova, 1650 do
         Košíc. 19. júna 1647 predsedal šľachtickému konventu v Jelšave. Vtedy vpadlo do Uhorska
         poľské vojsko pod vodcovstvom kniežaťa Lubomírskeho a spustošilo rákócziovské majetky ako
         odplatu za to, že Juraj Rákóczi II. podporoval svojimi pomocnými zbormi švédskeho kráľa
         Karola Gustáva v Poľsku a plienil tam mestá a dediny. Rákóczi si vyprosil v svojej
         stiesnenosti pomoc od Wesselényiho, ktorý z toho dôvodu zvolal do Jelšavy šľachtický
         konvent. Tu uzavreli proti útočiacim Poliakom šľachtickú insurekciu, no keď sa mala
         uskutočniť, Poliaci, keď už vykonali svoju pomstu, stiahli sa nerušene domov. Lubomírsky
         oznámil Rákóczimu iba tieto slová: „Vicem pro vice!“ (Oko za oko!).
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579358" name="ftn.id2579358">
        28
       </a>
       ]
      </sup>
      Bartholomaeides: Provinciálne zápisy dosvedčovali, že väčšia časť Gemerskej
               stolice bola poplatná Turkom, a prezrádzali ďalej, že od roku 1612 a v nasledujúcich
               rokoch zo 195 dvorcov iba osem bolo slobodných.
     </p>
     <p>
      Napokon ako pyšní a vysokomyseľní boli v tom čase Turci, je očividné z jednej
               cestovnej preukážky, udelenej niektorým kočišom z Ochtinej, ktorí sa chceli podujať
               na cestu na Dolnú zem, od jágerského pašu roku 1647. Pôvodná preukážka v maďarskom
               jazyku znie v slovenskom preklade takto:
     </p>
     <p>
      My, panujúci pán a veliteľ pohraničnej pevnosti Jáger a miest, ležiacich medzi
               Tisou a Dunajom, nášho veľkomožného a nepremožiteľného cisára vysokourodzený a
               statočný Arslan paša atď. — dávame na vedomie a vyrozumenie všetkým, na ktorých sa to
               vzťahuje, a síce poddaným ríše a domu nášho veľkomožného a nepremožiteľného,
               vznešeného a jasného cisára, našim premocným stavom, vysokourodzenému pašovi,
               statočným agom, statočným begliagom, statočným veliteľom pešiakov, statočným ermijom
               a čorbajom, statočným veliteľom hradov, statočným vajdom a podvajdom, statočným
               rámom, statočným a početným premocným pánom a mnohým mocným bojovníkom, že sme
               poddaným dediny menom Ochtiná odovzdali do rúk za účelom ich väčšej bezpečnosti
               overený naším erbom a potvrdený našou vážnosťou sprievodný list, sľubujúc im pri
               našej počestnej vojenskej tureckej viere a na našu česť ochranu, aby mohli v pokoji,
               bezpečne a bez strachu u nás sa zdržovať, slobodne cestovať po hradských alebo
               cestách, na poliach, v hore alebo na ktoromkoľvek inom mieste, s výnimkou, že nebudú
               so sebou nosiť zbraň; kto sa stavia proti nášmu všemohúcemu cisárovi, tomu nepomôžu
               žiadne prosby. Ak by sa pri vybavovaní vecí vyskytli nejaké ťažkosti alebo cudzí
               poddaní boli uväznení, sluší sa, aby ich vzali pod svoju ochranu a ujali sa ich
               veľkomožní páni a premocní bojovníci a agovia, menovaní v našom ctenom sprievodnom
               liste, aby mohli vo svojej oddanosti ostať v pokoji pod krídlami nášho všemocného
               cisára. Takto bolo písané 10. novembra 1647.
     </p>
     <p>
      P. S. Ak chcete holdovať, príďte sem čo najskôr, ak nechcete, potom neposielajte
               nijaké osvedčenie; toto nepokladajte za žart.“
     </p>
    </div>
    <div class="footnote">
     <p>
      <sup>
       [
       <a class="para" href="#id2579469" name="ftn.id2579469">
        29
       </a>
       ]
      </sup>
      Martaluzzi sa nazývala nepravidelná turecká pechota, ktorú vysielali obyčajne
               vtedy, keď bolo treba vyberať nezaplatené dane. Táto divá soldateska plienila mestá a
               dediny a správala sa ako rozzúrené zviera.
     </p>
    </div>
    <div class="footnote">
     <p>
      <sup>
       [
       <a class="para" href="#id2579492" name="ftn.id2579492">
        30
       </a>
       ]
      </sup>
      Palma Historia rerum Hungaricarum P. III: A tí státisíce ľudí obidvoch pohlaví
               alebo zabili, alebo odvliekli do tureckého zajatia.
     </p>
     <p>
      Turci vyhľadali najmocnejších mužov spomedzi svojich zajatcov, najmä Bosniakov, a
               poslali na 400 000 do Núbie v Afrike, do najhorúcejšej krajiny na zemeguli. Tam nieto
               rieky, potoka, ani prameňa, okrem jediného Nílu, prinášajúceho požehnanie pre Egypt.
               Tam nepadá rosa a len niekedy trocha dažďa. Pôda je tam veľmi vyschnutá, vietor páli
               ako plameň ohňa a najväčšia časť krajiny je smutná pustatina bez stromov a trávy.
               Niektorí z týchto neborákov sa pomiešali s Arabmi a Berbermi a ich potomkov možno
               ešte dnes rozoznať v Hornom Egypte podľa svetlejšej farby kože a formy tváre.
               Dôvodom, pre ktorý ta boli vyslaní, bolo, že boli určení na strážnu službu
               najvzdialenejších hraníc vtedajšej obrovskej tureckej ríše.
     </p>
    </div>
    <div class="footnote">
     <p>
      <sup>
       [
       <a class="para" href="#id2579549" name="ftn.id2579549">
        31
       </a>
       ]
      </sup>
      Bartholomaeides: Roku 1564 vyplienili Turci Dobšinú. Odvliekli do otroctva 350
               ľudí obidvoch pohlaví.
     </p>
     <p>
      Žigmund Paczelius, ev. farár v Dobšinej (zomrel 1627): Potom ich odvliekli ako
               statok do Fiľakova, mládež pekne vyzdobili a poslali na poctu sultána Solimana, pri
               ktorom zostala až do konca svojho života. Druhí boli predaní a odvedení do cudzích
               krajín.
     </p>
    </div>
    <div class="footnote">
     <p>
      <sup>
       [
       <a class="para" href="#id2579585" name="ftn.id2579585">
        32
       </a>
       ]
      </sup>
      Štítnická slovenská kronika: Roku 1556 v ten deň pred obrezaním P. J. Kr. Jelšava
               Turkami ukrutne zrabovaná a vypálená jest, kdežto odvedeno jest lidu na 400. — R. P.
               1562 v Neděli Laetare dedina pod Zámkom Muránem z gruntu všecka zrabovaná a vypálená
               jest.
     </p>
    </div>
    <div class="footnote">
     <p>
      <sup>
       [
       <a class="para" href="#id2579606" name="ftn.id2579606">
        33
       </a>
       ]
      </sup>
      Bartholomaeides: Roku 1605 obliehali hajdúsi Jakuba z Roththalu, uzavretého na
               hrade Muráň. No z nebezpečenstva ho vyslobodil Fridrich Kolonits, veliteľ cisárskeho
               vojska.
     </p>
    </div>
    <div class="footnote">
     <p>
      <sup>
       [
       <a class="para" href="#id2579638" name="ftn.id2579638">
        34
       </a>
       ]
      </sup>
      Bartholomaeides: Zo zápisov roku 1639 vyplýva, že pešie vojsko, zostavené z
               domáceho obyvateľstva a rozostavené na rozličných miestach v strážnych vežiach, malo
               za úlohu držať stráž a dávať pozor na výpady Turkov, ktoré sa opakovali aj tohto
               roku. Z takýchto staníc jedna bola v Hucíne (Gicze).
     </p>
     <p>
      Pohraničné pevnosti boli Košice, Putnok, Szendrö, Onod, Fiľakovo, Blh a k nim bol
               roku 1647 pripojený aj Muráň.
     </p>
     <p>
      Čo sa týka Muráňa, roku 1647 bolo ustanovené, aby zemskí páni podľa starého zvyku
               privážali na hrad ako na pohraničnú pevnosť drevo a všetok svoj majetok. — Na Muráň
               privážali mesačne 1200 voskových sviečok a tento počet dostal hrad aj roku
               1714.
     </p>
    </div>
    <div class="footnote">
     <p>
      <sup>
       [
       <a class="para" href="#id2579955" name="ftn.id2579955">
        35
       </a>
       ]
      </sup>
      Rok dobytia Muránskeho zámku Wesselényim uvádzajú správy rozlične: Palma not. rer.
               Hung. S. III. pag. 172 píše: Medzitým Rákóczi vpadol roku 1644 do Uhorska. — A Palmov
               komentátor pripojuje: Fraňo Wesselényi dobyl hrad Muráň a Máriu Széchyovú.
     </p>
     <p>
      Bartholomaeides not. Com. Gömör p. 619: Hrad Muráň prešiel do rúk Fraňa
               Wesselényiho roku 1645 v čase, keď bol kapitánom hradu Matej Zondi.
     </p>
     <p>
      Veľmi nápadná a chronologickému behu udalostí odporujúca je mramorová pamätná
               doska nad hradnou bránou s uvedeným dátumom 1651. Všetci historici sa zhodli na tom,
               že Wesselényi dobyl hrad počas rákócziovskej vojny. No Juraj Rákóczi vpadol do
               Uhorska roku 1644, dobyl Szathmár a Košice a roku 1645 sa prebil v neustálych bitkách
               s Mikulášom Eszterházym až po Bratislavu a dobyl Horné Uhorsko. — Práve v tomto čase
               sa Wesselényi zmocnil Muránskeho zámku, lebo práve v tom istom roku bolo s Rákóczim
               uzavreté prímerie a 16. decembra 1645 v Linci podpísaný mier; ale roku 1648 už
               Rákóczi zomrel, Wesselényiho ešte roku 1647 jeho švagriné obžalovali na krajinskom
               sneme, že si protiprávne privlastnil Muráň a všetky széchyovské majetky. Ešte sa
               treba zmieniť o tom, že Wesselényi sa oženil s Máriou Széchyovou začiatkom augusta
               1645 a hneď nato musel opustiť hrad evanjelický zámocký kňaz Štefan Közseghy, ktorý
               bol však ešte toho istého roku povolaný do Rožňavy, ako to dokazujú protokoly
               gemerského ev. seniorátu.
     </p>
     <p>
      Ako sa dostal na pamätnú tabuľu roku 1651? Pravdepodobne ju zavesili nie hneď v
               časoch Wesselényiho, ale oveľa neskoršie, po vojnových zmätkoch Thökölyho a Fraňa
               Rákócziho, a to najprv na tú istú baštu, ktorou Wesselényi vstúpil do hradu. Potom,
               keď baštu strhli, tabuľa ležala pri bráne, až ju napokon zamurovali nad hradnú bránu.
               Také je ústne podanie. Chybný nápis je asi zavinený časovým rozsahom 70 až 80 rokov,
               ak si vezmeme na pomoc nie písomné dokumenty, ale ľudskú pamäť.
     </p>
     <p>
      Aj rok smrti vdovy po Jurajovi Széchym, Márie Drugethovej z Humenného (de
               Homonna), uvádzajú správy rozlične. Niektoré poznamenávajú, že žila ešte v časoch,
               keď Wesselényi dobyl hrad, a že sa triasla na celom tele. V skutočnosti zomrela po
               dlhej chorobe ešte dva roky predtým a bola pochovaná roku 1643 za veľkých smútočných
               slávností do rodinnej hrobky pod hradným kostolom. Na pohrebe sa zúčastnila stoličná
               šľachta v mimoriadne veľkom počte.
     </p>
    </div>
    <div class="footnote">
     <p>
      <sup>
       [
       <a class="para" href="#id2580045" name="ftn.id2580045">
        36
       </a>
       ]
      </sup>
      Bartholomaeides: … lebo hoci si Wesselényi želal byť len veliteľom hradu, predsa
               bol rád, že mal hrad vo vlastníctve, a majetky prináležiace k nemu a k hradu Blh
               ulúpil s veľkou krivdou spáchanou na sestrách svojej manželky. A tak aj sestry Márie
               Széchyovej, aj mužskí potomci széchyovského rodu sa ponosovali na Wesselényiho na
               sneme roku 1647.
     </p>
    </div>
    <div class="footnote">
     <p>
      <sup>
       [
       <a class="para" href="#id2580077" name="ftn.id2580077">
        37
       </a>
       ]
      </sup>
      Palác Széchyovcov v Jelšave, na mieste ktorého sa dnes vypína impozantný kniežací
               koburgovský kaštieľ, bol pôvodne pavlánskym kláštorom, ktorý opustili mnísi
               pravdepodobne ešte za husitských čias. Ešte dnes možno rozoznať mníšske cely a
               kaplnku, v ktorej bola oddaná Mária Széchyová najprv s Bethlenom, potom s
               Wesselényim. — Dediny Mníšany a Kopráš prislúchali vtedy k majetku kláštora.
     </p>
     <p>
      Pokiaľ ide o Jelšavu, pred tatárskym vpádom to bola dedina so starým hradom,
               zvaným Hradovisko. Tento hrad, kde teraz naša mládež každý rok slávi majáles, bol za
               dávnych čias opevnený hlinenými múrmi a zásekmi, ktoré boli vyplnené ohromnými
               skalami. Takto budovali starí Slovania svoje hrady (hrad, hradište, hradová) a na
               tomto župnom hrade občas odbavovali svoje zasadania, župné zhromaždenia, ba i
               jarmoky.
     </p>
     <p>
      Oproti Hradovisku, na druhej strane Jelšavského potoka (pozn. autora: Muránka),
               stál v hore na vysokom kopci taktiež veľmi starý hrad, opevnený strážnymi vežami a
               obohnaný mocnými múrmi, volali ho Óvár, po slovensky Starý Hrad, a pod ním sa kedysi
               rozprestierala Stará Ves. Tento „Óvár“ ako ruinu uvádza už diplom kráľa Ondreja III.
               z roku 1299: Jelšava so zrúcaným hradom, stojacim na osamelom mieste.
     </p>
     <p>
      Po tatárskom vpáde sa obyvatelia malých obcí Stará Ves, Malá Vieska a Rudno
               presťahovali do Jelšavy. Tým sa mesto podstatne zväčšilo a v 14. storočí dostalo
               mestské privilégiá, obyvatelia svoje mesto opevnili múrmi a dvoma bránami. Dolná
               stála na ceste do Teplice, horná brána v susedstve panského kaštieľa.
     </p>
     <p>
      Najstarších obyvateľov Jelšavy nazývali okolo roku 1243 podľa vtedajšej obyčaje
               len ich krstnými menami Egruch a Eliáš. — Neskôr menujú dejiny Ilsvayovcov. Tí boli
               potomkami normandského Ratolda, ktorý prišiel za kráľa Kolomana ešte s viacerými
               normandskými rytiermi v jeho sprievode do Uhorska, keď Koloman roku 1097 slávil sobáš
               s dcérou sicílskeho grófa Rogera Buzillou. Najvznešenejší spomedzi nich boli Oliver a
               Ratold. Rolandovi potomci sa nazývali Lórándfyovci a vlastnili v Gemeri Žirkovce a
               Jesenské (Feledince) a iné. Leustachiovi synovia dostali Jelšavu a volali sa
               Ilsvayovci.
     </p>
     <p>
      Lehotzky Stemmatogr. Pars II. pag. 198: Roku 1283 bol majiteľom Jelšavy Dežo alebo
               Desider Ilsvay, Leustachov syn.
     </p>
     <p>
      Wagner: Jeho potomci dostali do majetku Jelšavu a chceli sa nazývať podľa nej.
     </p>
     <p>
      Majetok, ktorý kedysi náležal jelšavskému zámku „Óvár“, bol iste väčší, ako je
               teraz, pretože časť z neho, východnú, daroval kráľ Belo IV. rodine Bebékovcov —
               partes Castri Ilsva (čiže časť jelšavského hradu) — ako je to zaznačené v diplome.
               Možno to boli dediny Rozložná, Gočalkovce, Kunova Teplica; posledná dedina sa
               nevolala po Kumánoch, ako sa mnohí domnievajú, ale po Bebékovi, ktorý sa sám volal
               Kún a túto dedinu založil.
     </p>
     <p>
      Posledný Ilsvay bol roku 1520 gemerským hlavným išpánom a magistrom reg.
               pincernarum (hlavným kráľovským čašníkom), volal sa Juraj de Ilsva.
     </p>
     <p>
      A hádam tento Ilsvay daroval starobylému a v byzantskom slohu v 14. storočí
               vybudovanému rímskokatolíckemu kostolu v Chyžnom oltárne obrazy, vyzdobené
               znamenitými maľbami a drevorezbami; obrazy pochádzajú očividne od talianskych
               majstrov. — Inak tento kostol ešte vlastní prastarú krstiteľnicu, vykresanú z veľkého
               granitového kameňa a pripomínajúcu východný kresťanský obrad krstenia.
     </p>
     <p>
      Župný dom v Jelšave stál na mieste dnešných honvédskych kasární, bol však obrátený
               čelom do ulice.
     </p>
    </div>
    <div class="footnote">
     <p>
      <sup>
       [
       <a class="para" href="#id2580284" name="ftn.id2580284">
        38
       </a>
       ]
      </sup>
      Slovo „palatinus“ je skratka z plného titulu: Palatii regii Praefectus (veliteľ
               kráľovského paláca).
     </p>
    </div>
    <div class="footnote">
     <p>
      <sup>
       [
       <a class="para" href="#id2580305" name="ftn.id2580305">
        39
       </a>
       ]
      </sup>
      Dr. Gustáv Reuss opisuje Muránsky zámok z Wesselényiho čias takto: — K hradnej
               bráne, jedinému prístupu do hradu, vedie veľmi úzka cesta, vyrúbaná do skaly. —
               Všetko, čo potrebuje posádka, drevo, chlieb, atď., dopravujú až po múry somáre a
               odtiaľ sa dlhými reťazami vyťahuje hore. Za bránou je predný dvor a za ním sa dvíha
               opäť štyri stopy vysoký múr. Ešte dnes nachádzame pred hradnou bránou veľa ľudských
               kostí. Takmer uprostred hradu stál széchyovský palác a s ním spojený kostol s vežou.
               V najnižšej časti hradu sa nachádzala murovaná veža na pušný prach. Miesto, kde
               stála, možno poznať ešte dnes. Studne boli tri, v nich sa zhromažďovala dažďová voda.
               Štvrtá studňa mala podobu štvorca, bola vyrúbaná do skaly a bola veľmi hlboká. Vodu
               vyťahovali koženými hadicami, čo bolo veľmi namáhavé a zdĺhavé. Trvalo takmer hodinu,
               kým sa hadica naplnila vodou a dopravila ju hore. Takisto na severnú baštu vyťahovali
               drevo pomocou obrovského kolesa a na mocnej železnej reťazi. Väzenie bolo vybudované
               na severnej strane do štvorca a bolo na siahu vysoké. V strede predného väzenia bola
               dlhá priehlbeň, z ktorej viedla chodba do ostatných oddelení. A práve na tomto mieste
               našli ťažkú, pol centa vážiacu reťaz, s ľudskou holennou kosťou.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580472">
       </a>
       Sprisahanie na Muránskom zámku a jeho tragické následky
      </h2>
     </div>
    </div>
   </div>
   <p>
   </p>
   <p>
   </p>
   <p>
    Blížili sa vojnové a pre Uhorsko nebezpečné časy, keď zo štyroch kandidátov, navrhnutých
         kráľom Ferdinandom (Wesselényi, Csáky, Thököly, Rédey), bol za uhorského palatína snemom
         jednomyseľne zvolený Fraňo Wesselényi de Hadad et Muráň. Po smrti Ferdinanda III. nastúpil
         na trón mladý Leopold, vtedy ešte ani nie pätnásťročný a vlastne otcom určený pre duchovný
         stav. Túto okolnosť pokladal spupný turecký sultán Muhammad IV. za obzvlášť vhodnú na to,
         aby prepadol so svojou mocnou armádou Uhorsko a vytlačil odtiaľ rozptýlenú cisársku armádu.
         Vrchné velenie nad tureckými vojenskými zbormi dostal vo vojenských veciach skúsený a
         prefíkaný vezír Mehemed Köprili.
   </p>
   <p>
    V tom čase z celého uhorského kráľovstva prináležalo kráľovi Leopoldovi len trinásť
         hornouhorských stolíc, okrem časti dištriktu ležiacej na druhej strane Dunaja, a
         Chorvátsko. Celá zvyšná krajina bola pod sultánovou nadvládou.
   </p>
   <p>
    Zatiaľ čo Turci robili veľké vojnové prípravy, aby ešte tieto posledné zvyšky Uhorska
         uchvátili kráľovi, bola zalarmovaná celá Európa. Najprv pápež Alexander VII., aby dal
         európskym kniežatám dobrý príklad, venoval peňažitú výpomoc 700 000 tvrdých toliarov. Z
         nemeckej ríše prišlo 15 000 mužov ako pomocný zbor, z Francúzska 6000 pod vodcovstvom grófa
         Colignyho, potom prišli aj zo Španielska,, Toskánie, Mantovy, Benátok a z Janova sčasti
         pomocné zbory, sčasti významné peňažité sumy. Zo samého Uhorska sa postavilo pod kráľovské
         zástavy 20 000 insurgentov a z Chorvátska 15 000 mužov pod velením obidvoch statočných
         bratov Mikuláša a Petra Zrínskych.
   </p>
   <p>
    Bán Mikuláš Zrínsky začal vojenskú výpravu ešte v zime 1664 a vyrval Turkom dôležité
         pohraničné pevnosti Berzanicu, Baboczu, Päťkostolie a spálil zároveň osemtisíc krokov dlhý
         a pre Turkov veľmi dôležitý most pri Osieku. No keď mu cisársky vrchný veliteľ
         Montecucculi, ktorého niekoľko ráz žiadal o podporu a aktívnu spoluprácu, nechcel pomôcť a
         správal sa nerozhodne a nečinne,
    <sup>
     [
     <a class="footnote" href="#ftn.id2580570" name="id2580570">
      40
     </a>
     ]
    </sup>
    vznikli z toho medzi oboma stranami roztržky, obaja bratia Zrínskovci zložili
         velenie. Starší brat, bán Mikuláš, utiahol sa na svoj majetok v Chorvátsku, kde mal byť
         údajne na poľovačke roztrhaný diviakom. Mladší Peter odišiel do Mukačeva k svojmu zaťovi
         Fraňovi Rákóczimu.
   </p>
   <p>
    Palatín Wesselényi, nahnevaný na váhavosť a dlhú nečinnosť poľného maršala
         Montecucculiho, prosil naliehavo, aby ho zbavili vrchného velenia a zároveň vyhlásili za
         arcinepriateľa Uhorska.
   </p>
   <p>
    Nato sa Montecucculi, tiesnený zo všetkých strán, odhodlal na rozhodujúcu bitku a dobrou
         taktikou aj dokonalou disciplínou svojich zborov na hlavu porazil veľkú tureckú armádu pri
         Svätom Gotharde. Na bojovom poli zostalo 14 000 janičiarov,
    <sup>
     [
     <a class="footnote" href="#ftn.id2580610" name="id2580610">
      41
     </a>
     ]
    </sup>
    ktorí tvorili jadro tureckej armády. Ukoristených bolo 140 zástav, značné
         množstvo zbraní a munície a víťazom padol do rúk celý turecký tábor.
   </p>
   <p>
    Wesselényi a uhorskí magnáti žiadali búrlivo, aby vojna pokračovala ďalej a tak dlho,
         kým by navždy nevyhnali posledného Turka z Uhorska.
   </p>
   <p>
    Vo Viedni sa rozhodlo inakšie a desiaty deň po tomto víťazstve bol s Turkami uzavretý
         mier na dvadsať rokov. Víťaz aj porazený sa vzájomne obdarovali darmi. Cisár Leopold vraj
         poslal tureckému sultánovi do daru 200 000 florénov.
   </p>
   <p>
    Wesselényiho a všetku uhorskú šľachtu pre toto, ako sa nazdávali, predčasné a nedôstojné
         uzavretie mieru zachvátil hnev a nenávisť ku kancelárovi kniežaťu Lobkowitzovi. Medzi ním a
         palatínom — avšak už predtým jeden druhému nedôveroval — vznikli ostré spory, obviňovania a
         upodozrievania. Wesselényi obvinil viedenských ministrov, a najmä knieža Lobkowitza, že sa
         usiluje na každý spôsob obmedziť výsady Uhorska, urážať hodnostárov krajiny a vzbudzovať u
         kráľa nedôveru a nepriazeň voči nim.
   </p>
   <p>
    Keď vo Viedni zbadali všeobecnú nespokojnosť a hnev Uhrov proti predčasnému a pre
         krajinu veľmi škodlivému mierovému uzavretiu, podľa ktorého si mali Turci ponechať dôležité
         pevnosti Nové Zámky, Novohrad a Várad, dal kráľ Leopold zvolať najprednejších magnátov a
         oznámiť im prostredníctvom kancelára Lobkowitza,
    <sup>
     [
     <a class="footnote" href="#ftn.id2580738" name="id2580738">
      42
     </a>
     ]
    </sup>
    že mier je pre celú monarchiu veľmi potrebný a na pokračovanie vo vojne nie sú
         peniaze a napokon že záver vojny by bol veľmi neistý atď. Kancelárovo vysvetlenie nemalo na
         vzrušené mysle nijaký účinok.
   </p>
   <p>
    Okrem toho Uhrov veľmi hnevalo, že sa tak duchovné ako aj svetské hodnosti a úrady
         udeľujú cudzincom,
    <sup>
     [
     <a class="footnote" href="#ftn.id2580760" name="id2580760">
      43
     </a>
     ]
    </sup>
    že v krajine je rozmiestnené cisárske rakúske vojsko, že drží priveľa
         opevnených miest a že toto cudzie vojsko a jeho velitelia, ako Basta, Susa, Montecucculi
         atď., vykonávajú najhorší útlak a veľmi vydierajú obyvateľstvo, horšie ešte ako Turci. A
         konečne strpčovala vzrušené mysle aj tá okolnosť, že Fraňo Rákóczi I., keď prestúpil na
         rímskokatolícku vieru, zaujal základiny, ktorými jeho predkovia bohato obdarovali školu v
         Šarišskom Potoku, podstatne znížil jej príjmy a aj svojim bývalým spoluvercom odobral veľa
         kostolov. To isté urobili všetci magnáti, ktorí v tomto čase a ešte skôr zamenili svoje
         náboženstvo, Illyésházyovci, Eszterházyovci, Bathyányovci
    <sup>
     [
     <a class="footnote" href="#ftn.id2580828" name="id2580828">
      44
     </a>
     ]
    </sup>
    atď.
   </p>
   <p>
    Keďže pevnosť Nové Zámky dostali v zmysle vyššie uvedeného mierového uzavretia Turci a
         celá považská dolina sa tak otvorila lúpežným výpravám Turkov, rozhodlo sa, že sa vybuduje
         nová pevnosť a bude nazvaná kráľovým menom Leopoldov.
   </p>
   <p>
    Budovanie novej pevnosti postupovalo za veľkých slávností. Zúčastnilo sa na nich veľa c.
         k. veliteľov a generálov, palatín Wesselényi, početní magnáti a významnejšia šľachta. — Po
         slávnosti odišla všetka vysoká šľachta do Trenčianskych Teplíc. Wesselényi tam pozval aj
         svojho priateľa a priaznivca ostrihomského arcibiskupa Juraja Lippaya.
   </p>
   <p>
    Porada vysokej šľachty v trenčianskych kúpeľoch sa konala potajomky a jej účastníci boli
         zaviazaní najprísnejším mlčaním. Najbližšie udalosti ukázali dostatočne, že sa tu hovorilo
         a uvažovalo o vlastizradných návrhoch a plánoch.
    <sup>
     [
     <a class="footnote" href="#ftn.id2580885" name="id2580885">
      45
     </a>
     ]
    </sup>
   </p>
   <p>
    Po týchto rokovaniach zvolal palatín Wesselényi roku 1666 na Muránsky zámok snem, na
         ktorom sa zhromaždili početní magnáti a šľachta, vyslanci kráľovských slobodných miest, ako
         aj poslovia sedmohradského kniežaťa
    <sup>
     [
     <a class="footnote" href="#ftn.id2580914" name="id2580914">
      46
     </a>
     ]
    </sup>
    Michala Apaffyho.
   </p>
   <p>
    Pred plným zhromaždením držal predsedajúci palatín Wesselényi — ako zaznamenáva
         sedmohradský kancelár Ján Bethlén — sprisahaneckú reč, ktorú potom odovzdal v liste
         Apaffyho poslovi. Wesselényi medziiným povedal:
   </p>
   <p>
    — Keďže nám už nijaká iná nádej nezostáva a sám kráľ nám závidí našu slobodu zdedenú po
         predkoch, a keď už máme prísť úplne navnivoč, nech aspoň zomrieme ako Samson a v spoločnej
         záhube s tým nepriateľom, ktorý — olupujúc nás o majetok a posmievajúc sa nám — tak často
         dychtil po našej skaze. Najvyššia núdza nás núti k tomu, aby sme sa tentoraz sklonili pod
         presilou Turkov.
   </p>
   <p>
    Všetci prítomní sa ešte pred otvorením snemu zaviazali prísahou a vlastným podpisom k
         najprísnejšiemu mlčaniu a zachovaniu tajomstva o všetkých rečiach a rozhodnutiach. —
         Podmienky, na základe ktorých sa podrobujú Turkom a podľa ktorých budú platiť sultánovi
         ročne 60 000 dukátov daní, prijal v písomnom vyhotovení posol kniežaťa Apaffyho. Bolo
         uzavreté poslať Apaffymu nateraz 30 000 florénov. — Všetka korešpondencia a dokumenty sa
         majú ukryť na Muránskom zámku. Vynašli aj tajné písmo, ktorým sa mali vyhotovovať všetky
         dôležité správy. — Ďalej bol vymenovaný výbor, ktorý mal zo všetkých síl viesť dohovorené
         povstanie a ktorého úlohou bolo tiež zhromažďovať do spoločnej pokladnice peniaze. Tie boli
         zverené do opatery Márii Széchyovej na Muránskom zámku. Povinnosťou výboru bolo zvážať do
         opevnených miest zbrane a muníciu a cvičiť vojakov.
   </p>
   <p>
    Sprisahanci mali spoločníkov a dôverníkov nielen v Uhorsku, Chorvátsku a Sedmohradsku,
         ale aj v Rakúsku a v samotnej Viedni, ako aj v Štajersku, kde sa k nim pripojil námestník
         gróf Tattenbach.
   </p>
   <p>
    Áno, aj do Nemecka poslal Wesselényi správcu svojich majetkov Michala Bóryho, k
         mohučskému arcibiskupovi princovi Jánovi Filipovi pod zámienkou, že od neho prosí pomoc
         proti Turkom, ale v skutočnosti preto, aby ho nahovoril dorozumieť sa s ostatnými
         kurfirstmi a podporovať plány povstalcov. Lebo Wesselényi sa nazdával, že nemeckí kurfirsti
         sú nespokojní s cisárom a že sa usilujú dosiahnuť svoju úplnú nezávislosť. — Rovnako aj
         Apaffy poslal v takomto zmysle poslov k braniborskému kurfirstovi.
   </p>
   <p>
    Muránsky revolučný výbor navrhol takýto plán vojenských podujatí: Rákóczi má za úlohu
         postaviť na Tise armádu a stadiaľ vedno s kniežaťom Apaffym udrieť na Košice a banské
         mestá, a keď sa posilnia pomocnými zbormi povstaleckých magnátov, budú jednotlivo porážať a
         ničiť kráľovské vojenské oddiely, potom potiahnu cez Bratislavu priamo na Viedeň, a tu ako
         víťazi budú diktovať mierové podmienky.
   </p>
   <p>
    K tureckému sultánovi a jeho vezírovi bolo odoslané posolstvo s bohatými darmi a so
         žiadosťou, aby poslali čo najskôr uhorským povstalcom na pomoc vojsko. Rokovanie s Turkami
         sa preťahovalo bez vyhliadky na úspech, lebo vezír žiadal, aby Uhri vydali Turkom najprv
         všetky svoje opevnené mestá, načo povstalci nechceli nijako pristať, pretože by boli vydaní
         Turkom na milosť a nemilosť.
    <sup>
     [
     <a class="footnote" href="#ftn.id2581057" name="id2581057">
      47
     </a>
     ]
    </sup>
   </p>
   <p>
    Jeden zo sprisahancov, gróf Fraňo Nádasdy,
    <sup>
     [
     <a class="footnote" href="#ftn.id2581078" name="id2581078">
      48
     </a>
     ]
    </sup>
    najbohatší spomedzi uhorskej šľachty, ktorý vlastnil veľké majetky a veľa
         kaštieľov v Uhorsku a Rakúsku, vymyslel v dorozumení s Petrom Zrínskym a grófom Erazmom
         Tattenbachom smelý, ale šialený plán na zajatie cisárovej osoby. — Cisár Leopold sa vydal
         na cestu do Štajerského Hradca, aby odtiaľ odviezol svoju nevestu Margarétu, dcéru
         arcikniežaťa Ferdinanda. Nádasdy čakal na neho s päťsto husármi, ukrytý v hore neďaleko
         Pottendorfu, aby ho s celým jeho sprievodom zajal a ako zajatca odviezol na nejaký opevnený
         kaštieľ v Uhorsku alebo Chorvátsku. — Na cisárov príchod čakal až do druhého dňa, ale
         márne. Zbadali totiž husárov, ktorí sa potom premiestnili cez hranicu do Uhorska. Cisár
         prišiel neskoršie, obkolesený mocnou eskortou nemeckej jazdy. Napokon — oznamoval
         Tattenbach svojim spolusprisahancom — sobáš bol veľmi slávnostný, všetko sa dialo ticho a
         zdalo sa, že nikto nevedel o prípravných podujatiach. Cisársky pár sa vrátil do Viedne pod
         ochranou mocnej eskorty.
   </p>
   <p>
    Medzitým nespokojnosť
    <sup>
     [
     <a class="footnote" href="#ftn.id2581136" name="id2581136">
      49
     </a>
     ]
    </sup>
    v Uhorsku ešte vzrástla, keď trinásť hornouhorských stolíc poslalo ku kráľovi
         Leopoldovi do Viedne svojich vyslancov Melchiora Keczera, Michala Bornemissu a Ondreja
         Radicza, aby od neho vyprosili podporu svojich písomných žalôb. No všetky ich prosby boli
         po dlhom čakaní a prázdnej úteche úplne odmietnuté. — Montecucculi vraj Uhrov u kráľa vážne
         obvinil zo zrady
    <sup>
     [
     <a class="footnote" href="#ftn.id2581168" name="id2581168">
      50
     </a>
     ]
    </sup>
    a radil mu, aby mocou čo najskôr zlomil ich vzdorovitú myseľ a priviedol ich
         tak k poriadku.
   </p>
   <p>
    O krátky čas po svadbe cisára-kráľa bol Wesselényimu doručený list, v ktorom stálo, že
         Jeho Veličenstvo si želá, aby sa čo najskôr konala v Bratislave korunovácia kráľovnej.
   </p>
   <p>
    Palatín chcel všetkými možnými spôsobmi korunováciu prekaziť, a preto zvolal do
         Trebišova snem, kde zhromaždené stavy kráľovu žiadosť otvorene odmietli. Svoje rozhodnutie
         motivovali tým, že sa deputácia trinástich stolíc Horného Uhorska márne do Viedne unúvala,
         keďže Jeho Veličenstvo nebralo vôbec na zreteľ jej ponosy a prosby. — A vtedy niektorí
         ministri vo Viedni opäť naliehavo radili, aby sa proti Uhrom použili prísnejšie meradlá a
         aby sa zvolal do Bratislavy nový snem.
   </p>
   <p>
    Wesselényi netrpezlivo čakal na knieža Apaffyho s jeho armádou. Ten sa však nehýbal a
         turecký vezír opätovne žiadal, aby mu Uhri najprv vydali niektoré pevnosti. Nato
         zástupcovia Uhrov vyhľadali Apaffyho a žiadali ho, aby vyjednával s Turkami a aby medzi
         nimi konečne došlo k čestnému pokonaniu. Zároveň poslali vezírovi, sultánovým ministrom a
         pašovi do Budína bohaté dary.
    <sup>
     [
     <a class="footnote" href="#ftn.id2581216" name="id2581216">
      51
     </a>
     ]
    </sup>
   </p>
   <p>
    Snem, zvolaný roku 1667 z vôle kancelára Lobkowitza do Bratislavy, sa neuskutočnil, lebo
         aj tých niekoľko vyslancov, čo prišlo, celkom potichučky a kradmo sa opäť rozišlo.
   </p>
   <p>
    O to hlučnejší bol snem zvolaný palatínom toho istého roku do Banskej Bystrice.
    <sup>
     [
     <a class="footnote" href="#ftn.id2581279" name="id2581279">
      52
     </a>
     ]
    </sup>
    Wesselényi bol na ňom pozdravený s veľkým jasotom a pred plným zhromaždením po
         dlhšej ohnivej debate a ostrých výpadoch proti viedenským ministrom vyhlásil palatín osudné
         snemovné rozhodnutie:
   </p>
   <p>
    — Keď kráľ ani tentoraz nedovolí a nevyplní najsúrnejšie požiadavky krajiny, aby totiž
         všetko cudzie vojsko vyprázdnilo krajinu a Uhorsko dosiahlo úplnú nezávislosť od Viedne,
         potom nám nezostáva nič inšie ako hľadať pomoc u Sedmohradčanov a Turkov a postaviť sa na
         odpor proti našim utláčateľom so zbraňou v ruke, atď.
   </p>
   <p>
    Vtedy zasiahli Wesselényiho ako blesk z jasného neba tragické niobské správy: v Trnave
         zomrel jeho najlepší priateľ a priaznivec ostrihomský arcibiskup Juraj Lippay a cisárska
         vláda dostala od svojho vyslanca v Konstantinopole, ktorému tlmočník Pajanotti, rodom
         Talian, prezradil za veľa peňazí rokovanie Uhrov s Turkami, presné správy o Wesselényiho
         zámeroch a plánoch, čím bol tento magnát vystavený ohromnému nebezpečenstvu. Navyše sa ešte
         nechceli hýbať ani Apaffy, ani Turci, aby mu prispeli na pomoc v jeho nebezpečnom položení,
         a ani nemeckí kurfirsti sa neusilovali, aby mu nejakým spôsobom pomohli. — Wesselényi
         odcestoval s ťažkou hlavou z Banskej Bystrice do Nemeckej Ľupče (teraz Partizánska Ľupča) v
         Liptove a zomrel tam náhlou smrťou, ako sa tvrdilo, na porážku, alebo ako iní tvrdili,
         užitím jedu. Jeho mŕtvolu priviezli na Muránsky zámok a uložili s veľkou pompou do
         széchyovskej hrobky.
    <sup>
     [
     <a class="footnote" href="#ftn.id2581355" name="id2581355">
      53
     </a>
     ]
    </sup>
   </p>
   <p>
    Po smrti palatína Wesselényiho by možno celá sprisahanecká história bola zmizla vedno s
         ním a s ním by aj bola pochovaná, alebo by aspoň nebola mala také ťažké a kruté následky,
         keby neboli vystúpili dve horúce hlavy, a síce jedna v Chorvátsku, druhá v Uhorsku, a
         nepriviedli do skazy nielen seba samých, ale takmer všetku šľachtu, ba aj celú krajinu.
   </p>
   <p>
    Jeden z nich bol Peter Zrínsky,
    <sup>
     [
     <a class="footnote" href="#ftn.id2581391" name="id2581391">
      54
     </a>
     ]
    </sup>
    ktorý na vlastnú päsť rokoval prostredníctvom Bukovaszkého s Turkami. Nazdával
         sa, že dobyje Chorvátsko a Štajersko a bude platiť dane sultánovi ako svojmu ochrancovi.
         Najprv chcel prepadnúť Štajerský Hradec a uložiť mu výpalné a potom dobyť pevnosť
         Koprenicu. Napokon prepadlo a porazilo jeho rozptýlené vojenské sily cisárske vojsko. On
         sám aj s Frangepanom sa utiahol do Čakovca (Csakathurnu), a utekajúc odtiaľ do Uhorska,
         hľadal ochranu u grófa Kéryho. No ten oboch vydal cisárskemu vojsku.
   </p>
   <p>
    Fraňo Krištof Frangepan chcel v zrozumení so Zrínskym dobyť hlavné mesto Chorvátska
         Záhreb. Keď sa mu jeho podujatie nepodarilo, stiahol sa s Petrom Zrínskym do jeho pevnosti
         Čakovca (Csakathurnu). Generál Spankau túto pevnosť obkľúčil a dobyl a Frangepana so
         Zrínskym poslal v putách do Viedne, odkiaľ boli obidvaja dopravení do Viedenského Nového
         Mesta.
   </p>
   <p>
    Gróf Erazmus Tattenbach, bývalý štajerský námestník, ktorý obidvom vyššie uvedeným
         dodával zbrane a muníciu, ukrýval sa začas v Štajerskom Hradci, zradil ho však jeho vlastný
         služobník, a tak bol uvrhnutý do väzenia.
   </p>
   <p>
    Rovnako našli aj grófa Fraňa Nádasdyho, ako sa ukrýva vo svojom pottendorfskom kaštieli,
         a aj jeho odviezli do viedenského väzenia.
   </p>
   <p>
    Taký istý osud, ktorý vinou Petra Zrínskeho doľahol na Chorvátsko, zavinil Uhorsku
         vrchný išpán Zemplínskej stolice Štefan Bocskay, keď veliteľa tokajských c. k. okupačných
         zborov generála Stahremberga zradne a nenazdajky zajal a tento svoj čin oznámil stavom s
         vyhlásením, že menovaného generála bude držať zajatého tak dlho, kým Uhri nedostanú vo
         Viedni zadosťučinenie. Nato sa chopili zbraní uhorskí magnáti, ale aj cisárski vojvodcovia
         Kopp, Spork, Spankau, Leslye, Heister, knieža Lotrinský, ktorých vojenské zbory sa
         zhromažďovali a pripravovali na pochod ďaleko na Morave, v Sliezsku a v Rakúsku a potom
         zaplavili Uhorsko ako ťažké búrkové mračno.
    <sup>
     [
     <a class="footnote" href="#ftn.id2581542" name="id2581542">
      55
     </a>
     ]
    </sup>
   </p>
   <p>
    Knieža Karol Lotrinský tiahol cez Bratislavu a Trnavu proti banským mestám, Spork a
         Heister cez Oravu do Liptova, kde dobyli Thökölyho pevnosť Likavu a potom postupne zaujali
         kaštiele Ostrositha, Petrócziho, Barkócziho a iných magnátov. Generál Spork na hlavu
         porazil Fraňa Rákócziho I., ktorý zaujal postavenie s dvanástimi tisícami povstalcov pri
         Košiciach. Po tejto rozhodujúcej a nešťastnej bitke ušlo veľa šľachty cez hranicu do
         Poľska. Tí však, čo padli do rúk víťazov, boli ako zajatci odvezení do opevnených miest.
         Generál Karol Lotrinský sa po obsadení banských miest zjavil roku 1670 pred Muráňom, aby
         dobyl toto hlavné ohnisko povstania.
    <sup>
     [
     <a class="footnote" href="#ftn.id2581589" name="id2581589">
      56
     </a>
     ]
    </sup>
    Knieža žiadal niekoľko ráz Máriu Széchyovú, aby sa dobrovoľne vzdala, ona však
         rozhodne odmietla odovzdať hrad a bránila sa statočne vyše roka. Konečne po viacerých
         naliehavých vysvetleniach kniežaťa, aký zbytočný a neužitočný je jej zúfalý odpor a ako si
         môže zadovážiť cisárovu milosť a odpustenie len dobrovoľným odovzdaním hradu, dala sa
         Wesselényiho vdova obmäkčiť, a úfajúc sa istej milosti, hrad odovzdala. No hneď bola na
         svoje veľké prekvapenie spútaná a spoločne s tajomníkom Fraňom Nagyom z Lešene (de
         Lessenye), tiež v putách, odvezená v krytom voze a pod silnou strážou do Viedne. Tajomníka
         Nagya dali mučiť a za strašlivých bolestí vypovedal, že všetky písomnosti vzťahujúce sa na
         sprisahanie sú ukryté pod kostolným oltárom na Muránskom zámku. Vyzradil aj kľúč k tajnému
         písmu a tretieho dňa na následky rán, utrpených mučením, zomrel. Mária Széchyová bola
         uvrhnutá do väzenia, kde márne čakala dlhé roky na sľubovanú milosť. Bola obvinená, že
         svojou ctibažnosťou podnecovala k rebélii Wesselényiho a že mala na sprisahaní aktívny a
         významný podiel. A tak dlhoročnou biedou, žiaľom a bolesťou zničenú a vysilenú na úmor
         mohla ju zo zúfalého položenia a chmúrneho žalára vyslobodiť iba smrť. Istý uhorský magnát
         vraj po dlhej námahe dostal povolenie, aby ju vo väzení navštívil, ale keď pred sebou
         zazrel kostru podobnú strašidlu, zdesene vykríkol:
   </p>
   <p>
    — Si to ty, muránska Venuša?
   </p>
   <p>
    Tak bolo povstanie potlačené a vymenovaný bol vojenský súd. Nadarmo prosili zajatci, aby
         ich súdili uhorskí sudcovia. V tom im nevyhoveli a rodený Uhor nesmel byť zastúpený v
         sudcovskom zbore.
   </p>
   <p>
    Rozsudok nad Zrínskym a Frangepanom
    <sup>
     [
     <a class="footnote" href="#ftn.id2581722" name="id2581722">
      57
     </a>
     ]
    </sup>
    bol vynesený najprv vo Viedenskom Novom Meste. Akty o tomto veľzradnom procese
         boli potom odoslané ríšskemu komornému súdu do Špýru a odtiaľ na nemecké univerzity, aby
         vyslovili svoju mienku.
   </p>
   <p>
    Hlavní vodcovia povstania boli ako usvedčení veľzradcovia odsúdení na trest smrti na
         hranici a na iné kruté tresty až po odseknutie pravej ruky, no tento trest im cisár
         odpustil a zmiernil ho na obyčajný trest smrti. Nič nepomohla ani vynikajúca obrana učených
         advokátov Eylera a Stellu, ani srdcelomné prosby odsúdených o milosť, ani príhovor samého
         pápeža, trest smrti nad hlavnými osnovateľmi povstania bol potvrdený.
   </p>
   <p>
    Frangepan bedákal, že je ešte mladý, iba dvadsaťosemročný a posledný svojho rodu. Dostal
         odpoveď, že aj knieža Fridrich z babenberskej dynastie bol práve taký mladý, a predsa musel
         zahynúť rukou jedného z Frangepanovcov.
   </p>
   <p>
    A tak boli obidva tieto posledné výhonky hrdinských rodov Zrínskych a Frangepanovcov
         ráno 31. apríla 1671 vo Viedenskom Novom Meste popravené.
   </p>
   <p>
    Prvý vystúpil na popravisko Peter Zrínsky, sám si zobliekol hornú časť odevu, a keď mu
         zaviazali oči rúškou vyšívanou zlatom, neustále sa modliac, položil hlavu na klát.
   </p>
   <p>
    Frangepan, keď mu jeho páža viazalo okolo čela šatku, strhol ju a povedal potom k ľudu,
         ktorý sa na toto smutné divadlo zišiel vo veľkom počte, dojímavú rozlúčkovú reč v latinskom
         jazyku. Opitý kat mu potom niekoľkými neobratnými pohybmi odsekol hlavu.
   </p>
   <p>
    Gróf Tattenbach bol popravený v Štajerskom Hradci.
   </p>
   <p>
    Gróf Nádasdy, tento bohatý Kroisos, ktorého medzi sprisahancov zahnala jeho urazená
         ctibažnosť, že nebol vymenovaný za palatína, zomrel takou istou smrťou na popravisku vo
         Viedni. Jeho rodina dala jeho mŕtvolu nabalzamovať a uložiť do rodinnej hrobky v Léke
         (Lockenhaus) v Uhorsku, kde vraj jeho truhla v zanedbanom stave jestvuje ešte aj dnes. —
         Jeho poklady, údajne v cene štyroch miliónov, zhabala štátna pokladnica.
   </p>
   <p>
    Fraňovi Rákóczimu I., ktorého svokor Peter Zrínsky bol popravený, cisár Leopold na
         srdcelomné prosby jeho matky daroval život. Za to musel prijať na svoje zámky Mukačevo a
         Tokaj cisárske vojenské posádky a zaplatiť 400 000 florénov pokuty, okrem toho pripadli
         jeho trenčianske majetky kráľovskému vlastníctvu.
   </p>
   <p>
    Na Muránskom zámku sa podľa výpovede mučeného sekretára Nagya našli pod kostolným
         oltárom listy, dokumenty a menný zoznam sprisahancov, čo malo za následok, že bol zatvorený
         veľký počet príslušníkov najčelnejších šľachtických rodín. Ich majetok bol postihnutý
         konfiškáciou a oni sami boli potrestaní najkrutejšími trestami. — Cisársky generál Kopp
         prekonával vo vynachádzaní krutosti a tvrdosti všetkých ostatných.
    <sup>
     [
     <a class="footnote" href="#ftn.id2581850" name="id2581850">
      58
     </a>
     ]
    </sup>
   </p>
   <p>
    Zvlášť ťažko muselo pykať za toto nešťastné povstanie protestantské duchovenstvo, lebo
         všemocní jezuiti využili tieto udalosti na to, aby úplne zničili protestantizmus v Uhorsku.
    <sup>
     [
     <a class="footnote" href="#ftn.id2581904" name="id2581904">
      59
     </a>
     ]
    </sup>
    Hoci hlavní vodcovia povstania boli rímskokatolíci, predsa zvalili všetku vinu
         na protestantov a ich duchovenstvo, aj keď na listine sprisahancov, nájdenej na Muránskom
         zámku, nebol podpísaný ani jeden evanjelický kňaz.
    <sup>
     [
     <a class="footnote" href="#ftn.id2582023" name="id2582023">
      60
     </a>
     ]
    </sup>
   </p>
   <p>
    Po Wesselényiho smrti chceli mať sprisahanci za svojho vodcu grófa Štefana Thökölyho
         II., lebo patril k najbohatším a najmocnejším magnátom Horného Uhorska, a pretože mal ako
         majiteľ zámkov Oravy, Likavy, Kežmarku, Štiavnika a ako liptovský vrchný išpán veľký vplyv
         na šľachtu v stoliciach Oravskej, Liptovskej a Spišskej. No vodcovská úloha mu pre jeho
         chorobu nijako nepristala; ležal totiž chorý v Oravskom zámku a veľmi trpel na pakostnicu.
         A tak skutočnými vodcami povstalcov v Hornom Uhorsku boli gróf Juraj Illyésházy, majiteľ
         viacerých zámkov v Trenčíne a v Hornom Uhorsku, barón Matej Ostrosith, majiteľ Liptovského
         Hrádku, Ilavy, Ludaníc, a barón Štefan Petróczi.
   </p>
   <p>
    20. novembra 1670 zjavil sa pod hradom Orava generál Heister so svojím zborom a žiadal
         niekoľko ráz Thökölyho, aby sa vzdal a prijal na svoj hrad cisársku posádku. Hoci Thököly
         bol ťažko chorý, predsa sa rozhodne bránil vyhovieť výzve cisárskeho generála. Zavolal k
         posteli svojho vtedy ešte trinásťročného syna Emericha a kládol mu dôrazne na srdce
         starostlivosť o slobodu a záchranu vlasti, potom ho poslal v sedliackom preoblečení a v
         sprievode viacerých svojich šľachtických priateľov, ako boli Štefan Petróczi, Ambrož
         Keczer, Barkóczi a iní, tiež v sedliackom odeve, rýchlo do Liptova na hrad Likavu. Skoro
         nato Štefan Thököly II. zomrel a hrad Orava sa vzdal generálovi Heisterovi. Ten chcel
         Thökölyho mŕtvolu spáliť, ale cisár to nedovolil, lebo sa nechcel pomstiť mŕtvemu, rozkázal
         ho riadne pochovať.
   </p>
   <p>
    Generál Heister dobyl potom všetky zvyšné hrady Thökölyho, Ostrositha, Petrócziho,
         Barkócziho atď. Ale aj tak ešte roku 1672 sprisahanci Štefan Petróczi, Matej Šuhaj a
         Gabriel Kende vyzvali písomne zo svojho vojenského tábora pri Burinke hornouhorské stolice
         k povstaniu.
   </p>
   <p>
    No väčšina vyššej šľachty utekala zo strachu pred cisárskymi generálmi karpatskými
         priesmykmi, iní zas cez Kežmarok alebo cez Prešov a Bardejov do Poľska, pretože cisárski
         velitelia, obzvlášť generál Kopp, dali všetkých podozrivých zlapať a strašlivým spôsobom
         mučiť, takže tieto exekúcie naplnili obyvateľstvo horných stolíc hrôzou a zdesením. Vojaci
         generála Koppa
    <sup>
     [
     <a class="footnote" href="#ftn.id2582154" name="id2582154">
      61
     </a>
     ]
    </sup>
    olupovali ľudí, krutým spôsobom zaobchádzali s mešťanmi a šľachtou bez rozdielu
         a brali všetko, čo im prišlo do cesty.
   </p>
   <p>
    Juraj Illyésházy ako Thökölyho prívrženec bol zajatý roku 1680 vo svojom kaštieli vo
         Vsetíne na Morave a zatvorený najprv v Olomouci, potom v Bratislave, roku 1681 stratil
         všetky svoje hodnosti a majetky, ale na príhovor krajinských stavov bol prepustený na
         slobodu. Naproti tomu Fraňo Bonis bol v Bratislave sťatý. Baróna Štefana Petrócziho porazil
         8. októbra 1672 pri Levoči cisársky generál Spankau a obrátil ho na útek. Tým sa skončilo
         Wesselényiho povstanie.
   </p>
   <p>
    Na Muránskom zámku zanechal knieža Karol Lotrinský mocnú posádku. Majiteľom hradu sa
         stal opäť gróf Ján Roththal, za prefekta hradu bol menovaný barón Windisch a po ňom roku
         1679 Hieronym von Canzellar.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580570" name="ftn.id2580570">
        40
       </a>
       ]
      </sup>
      Palma, Not. rer. Hung. P. 200.
     </p>
    </div>
    <div class="footnote">
     <p>
      <sup>
       [
       <a class="para" href="#id2580610" name="ftn.id2580610">
        41
       </a>
       ]
      </sup>
      Janičiari boli turecká pechota, zorganizovaná po prvý raz roku 1362 sultánom
               Amuratom I. z vojnových zajatcov balkánskych národov. Spomedzi nich najmladších
               nútili prestúpiť na islamské náboženstvo a vykonávať vojenskú službu. Najprv ich
               poslali do Malej Ázie a dali do služby tamojším mohamedánskym rodinám, aby sa
               upevnili vo viere, ktorú im nanútili, a aby sa ťažkou robotou zocelili na vojenskú
               službu. Časom ich sultáni odmenili za vynikajúce vojenské služby privilégiami,
               takisto boli odmenení osobitnými poctami za svoju náboženskú horlivosť. Tento
               janičiarsky pluk vyrástol v 15. a 16. storočí na strašnú moc, v čase pokoja mal na
               196 oddielov po sto mužoch, vo vojne po 500 mužoch. V časoch veľkého sultána Solimana
               pokladali janičiarov za jadro tureckej armády a za najlepšie vycvičený a najviac
               obávaný vojenský zbor v celej Európe. Napokon sa stali veľmi spupnými, odbojnými a
               buričskými. Robili sprisahania, rabovali a mordovali v Konstantinopole, vraždili
               sultánov a stávali sa veľmi nebezpečnými pre samotné Turecko. Keď sa sultánovi
               Mahmudovi II. podarilo získať ich veliteľov a muftiho, rozkázal roku 1826, aby ich
               napadlo pravidelné vojsko; mufti rozvinul zelenú prorokovu zástavu, potom
               delostrelectvo, námorníci, sultánova garda a vybraná časť obyvateľstva obkľúčili
               janičiarske kasárne a útočili na nich zo všetkých strán, časť rozstrieľala streľba z
               diel alebo boli dorúbaní v pouličných bitkách. Táto krvavá poľovačka a ubíjanie
               janičiarov trvalo tri mesiace, kým nezničili 25 000 mužov; zvyšok, ktorý zostal,
               vypovedali do rozličných tureckých provincií. Pozri Slovník náučný.
     </p>
    </div>
    <div class="footnote">
     <p>
      <sup>
       [
       <a class="para" href="#id2580738" name="ftn.id2580738">
        42
       </a>
       ]
      </sup>
      Palma Notitia rer. Hung. P. III. pag. 203.
     </p>
    </div>
    <div class="footnote">
     <p>
      <sup>
       [
       <a class="para" href="#id2580760" name="ftn.id2580760">
        43
       </a>
       ]
      </sup>
      Ján Bethlen, edit. Horányi, Hist. rerum. Trans. Pars 1.: K tomu ešte pristupovala
               aj okolnosť, že cisár udeľoval cudzincom tak duchovné ako aj svetské hodnosti.
     </p>
     <p>
      Palma Not. rer. Hung. P. 111.: Basta, veliteľ cisárskych vojsk, správal sa veľmi
               kruto a bol lakomý. Keď sa dozvedel o nejakom boháčovi a majiteľovi pozemkov, pod
               rozličnými zámienkami vymáhal od neho zlato, striebro a iné cenné veci, ba olupoval
               takých ľudí aj o život, navyše ešte nezabúdal sužovať všetok ľud odpornými vtipmi,
               mrzkými nadávkami a najostrejšími výčitkami.
     </p>
     <p>
      Bartholomaeides Not. Cottus Gömör: V Rakamaze pod generálom Susom si vojak, ktorý
               vymeriaval tábor, myslel, že vykonal svoju povinnosť, keď lúpil, pustošil a vykrádal
               kúrie šľachty, mestá a usadlosti, keď ich ničil a zrovnával so zemou. — Už samotné
               mená veliteľov: Basta, Susa, Montecucculi, Koppia, Spork, Spankau, Strassoldo, Wrbna,
               Nigrelli, Caprara, Caraffa a Rabutini boli pre našich ľudí žalostné a strašné. —
               Montecueculi, zrieknuc sa takmer všetkého cítenia kresťana, prvý ničil stolice,
               atď.
     </p>
    </div>
    <div class="footnote">
     <p>
      <sup>
       [
       <a class="para" href="#id2580828" name="ftn.id2580828">
        44
       </a>
       ]
      </sup>
      Joan. Bethlen Hist: K týmto nešťastiam sa ešte pridružilo prestúpenie Fraňa
               Rákócziho, syna kniežaťa slávnej pamäti na rímskokatolícku vieru. Keď ten zmenil
               náboženstvo, zničil veľa reformovaných kostolov, zaujal príjmy slávnej školy v
               Šarišskom Potoku a veľmi zle zaobchádzal s príslušníkmi reformovaného
               náboženstva.
     </p>
    </div>
    <div class="footnote">
     <p>
      <sup>
       [
       <a class="para" href="#id2580885" name="ftn.id2580885">
        45
       </a>
       ]
      </sup>
      Bartholomaeides: Not. Cottus Gömör: Wesselényi čoskoro aj sám porušil vernosť
               cisárovi a s ostrihomským arcibiskupom Jurajom Lippayom sa stal hlavou sprisahancov.
               Sprisahanie proti kráľovi Leopoldovi sa začalo v Trenčianskych Tepliciach,
               pokračovalo a bolo dokončené na Muráni.
     </p>
    </div>
    <div class="footnote">
     <p>
      <sup>
       [
       <a class="para" href="#id2580914" name="ftn.id2580914">
        46
       </a>
       ]
      </sup>
      Joannes Bethlen Hist. rer. Trans. ed. a Horányi Pars. 1. pag. 305.: Mikuláš
               Bethlen a Michal Teleki, poprední sedmohradskí šľachtici, vytiahnuc v máji roku 1666
               zo Sedmohradska, našli na Muránskom zámku grófa Fraňa Wesselényiho, palatína
               kráľovstva uhorského, a veľkú časť uhorskej šľachty, zhromaždenú na hrade. — Títo
               zástupcovia šľachty, prijatí s veľkým očakávaním a zaviazaní prísahou mlčať, počuli z
               palatínových úst dôvod, prečo boli pozvaní, a prijali z jeho rúk podmienky
               predostreté Turkom a napísané na liste.
     </p>
    </div>
    <div class="footnote">
     <p>
      <sup>
       [
       <a class="para" href="#id2581057" name="ftn.id2581057">
        47
       </a>
       ]
      </sup>
      V archíve Gemerskej stolice nenachádzame nijaké písomné dokumenty z rokov 1664 až
               1670 vzťahujúce sa na sprisahanie Wesselényiho; boli hádam úmyselne zničené; najviac
               sa o ňom dozvedáme zo záznamov kancelára Jána Bethlena, ktorého rukopis uverejnil
               Horányi.
     </p>
    </div>
    <div class="footnote">
     <p>
      <sup>
       [
       <a class="para" href="#id2581078" name="ftn.id2581078">
        48
       </a>
       ]
      </sup>
      Palmov Commentator: Roku 1666 chceli Nádasdy a Zrínsky zajať pomocou 500 vojakov
               pri Pottendorfe cisára, keď cestoval po svoju manželku.
     </p>
     <p>
      Roku 1668 zapálil viedenský kaštieľ (Nádasdy), chcel odstrániť cisára zo sveta
               jedom, a pretože mu v tom prekážala jeho manželka, použil iný prostriedok a otrávil
               jedom studňu.
     </p>
    </div>
    <div class="footnote">
     <p>
      <sup>
       [
       <a class="para" href="#id2581136" name="ftn.id2581136">
        49
       </a>
       ]
      </sup>
      Palma not. rer. Hung. Pars III. pag. 207: Ku kráľovi boli poslaní vyslanci, ktorí
               ho žiadali, aby odvolal z krajiny cudzie vojsko a vrátil protestantom ich kostoly a
               gymnáziá. No kráľ ich návštevu najprv odložil, potom im dal otvorene odmietavú
               odpoveď.
     </p>
     <p>
      Bartholomaeides Not. Cottus Gömör, pag. 246.
     </p>
    </div>
    <div class="footnote">
     <p>
      <sup>
       [
       <a class="para" href="#id2581168" name="ftn.id2581168">
        50
       </a>
       ]
      </sup>
      Palma Not. rer. Hung. Pars III. pag. 205.
     </p>
    </div>
    <div class="footnote">
     <p>
      <sup>
       [
       <a class="para" href="#id2581216" name="ftn.id2581216">
        51
       </a>
       ]
      </sup>
      Palmov Commentator: Roku 1669 Uhri, hlboko pokorení, vyslali za všeobecného
               súhlasu k Turkom vyslancov, aby Turci zaujali Uhorsko. Vezír im to sľúbil pod
               podmienkou, že im skôr odovzdajú niektoré pevnosti. Celú vec vyzradil vyslancovi
               cisára Leopolda tlmočník Panagiotti.
     </p>
     <p>
      Joan. Bethlen ed. Horányi. Pars. I. pag. 365:
     </p>
     <p>
      Uhorskí magnáti prosili o patronát a o ochranu zo strany tureckého dvora a
               ponúkali „večné spojenectvo“ — ako tvrdili — a ďalej sľubovali, že budú platiť
               každoročne vo forme daru od obyvateľstva šesťdesiat tisíc zlatých.
     </p>
     <p>
      Bartholomaeides Not.: A to sa tiež nemôže zamlčať, že Wesselényi poslal roku 1664
               Michala Bóryho, správcu svojich majetkov, k Jánovi Filipovi, ríšskemu kniežaťu a
               mohučskému arcibiskupovi.
     </p>
    </div>
    <div class="footnote">
     <p>
      <sup>
       [
       <a class="para" href="#id2581279" name="ftn.id2581279">
        52
       </a>
       ]
      </sup>
      Palmov Commentator: Roku 1667 Leopold dôrazne žiadal, aby sa zvolala diéta a počas
               nej konala korunovácia jeho manželky Margaréty; na diétu sa vyslanci Horného Uhorska
               nezišli, no tým hlučnejší snem sa konal v Banskej Bystrici. Nádasdy sa uchádzal o
               úrad palatína, bol však odmietnutý; toho roku totiž zomrel Wesselényi.
     </p>
    </div>
    <div class="footnote">
     <p>
      <sup>
       [
       <a class="para" href="#id2581355" name="ftn.id2581355">
        53
       </a>
       ]
      </sup>
      Palatium Regni Hungariae Pars II. pag. 136: Apaffyho list braniborskému
               kurfirstovi: „Nič by sa nebolo bývalo z týchto zmätkov uskutočnilo, keby nebolo
               bývalo smiešnych počinov grófa Petra Zrínskeho a keby nebol uvrhol do skazy seba a
               celý rod Fraňa Rákócziho a mnohých iných.“
     </p>
    </div>
    <div class="footnote">
     <p>
      <sup>
       [
       <a class="para" href="#id2581391" name="ftn.id2581391">
        54
       </a>
       ]
      </sup>
      Peter Zrínsky, pravnuk sigetského hrdinu, narodený roku 1621, bol najprv kapitánom
               na Sinje a Oguline, potom generálom. Bojoval úspešne s Turkami, vzal im pevnosť
               Ostrovac a dosiahol proti nim roku 1663 skvelé víťazstvo. Mal ustavičné spory s
               nemeckými veliteľmi, ktorí ho ohovárali u kráľa, najmä keď poslal svojmu bratovi
               pomoc proti Turkom do krajiny ležiacej v doline rieky Mur, proti čomu sa stavali
               nemeckí velitelia. Po strašlivej smrti svojho brata v novembri 1664 vydal sa do
               Viedne a prosil kráľa, aby mohol odísť do Čakovca. V tom čase ho pápež vyznačil
               čestným titulom „obranca evanjelia“ a Chorváti ho zvolili za veliteľa armády, ktorá
               mala brániť krajinu rieky Mur proti Turkotatárom, pripravujúcim sa na vpád z Kaniže.
               Roku 1666 bol menovaný chorvátskym bánom. Práve vtedy sa stupňovali spory s
               cisárskymi generálmi Auerspergom a Herbersteinom, ako aj s vojenskou radou vo Viedni,
               lebo chorvátske krajinské práva sa znevažovali, jeho vlastná autorita sa zmenšovala.
               No pretože v tomto spore vždy zle pochodil, nemohol ponad to všetko prejsť s chladným
               srdcom. Jeho priatelia v Chorvátsku a Uhorsku, snívajúci o autonómii a nezávislosti
               Uhorska a Chorvátska, svoje nepriateľstvo a hnev voči Nemcom ešte viac roznietili a
               najmä vtedy, keď Zrínsky roku 1666 vydal svoju peknú dcéru za Fraňa Rákócziho. A tak
               v dohovore so svojím švagrom Fraňom Frangepanom, Erazmom Tattenbachom, s palatínom
               Wesselényim, Fr. Nádasdym a inými sa postavil do otvoreného nepriateľstva voči
               viedenskej vláde a s pomocou svojich kapitánov hľadal roku 1669 aj pomoc u Turkov.
               Mikuláš Erdödy, jeho úhlavný nepriateľ, ponáhľal sa do Viedne a prezradil plány
               Zrínskeho. Čoskoro nato vpadlo do Chorvátska cisárske vojsko zo Štajerska a Kranska a
               rozptýlené Zrínskeho vojenské sily jednu po druhej porazili. Keďže sám Zrínsky ešte
               nebol pripravený na vojnu a ani od Turkov nedostal pomoc, uzavrel sa s Frangepanom a
               s 2000 vojakmi v Čakovci. Táto pevnosť však čoskoro padla do cisárskych rúk zradou.
               Zrínsky a Frangepan ušli do Uhorska ku grófovi Kérymu, ale ten obidvoch zajal a
               odovzdal cisárovi. 30. marca 1670 vydal cisár patent, podľa ktorého Peter Zrínsky bol
               zbavený všetkých svojich majetkov a hodností, ale tým, ktorí boli ochotní dobrovoľne
               sa vzdať, bola sľúbená amnestia. Cisárske vojsko dobývalo a ničilo jeden hrad
               sprisahancov za druhým, literárne a umelecké predmety sa sčiastky odvážali do Viedne,
               sčiastky ich rozobrali komisári. Peter Zrínsky poslal potom kráľovi Leopoldovi z
               väzenia vlastnú obhajobu, zloženú v latinskom jazyku, v ktorej sa usiloval dokázať
               svoju nevinu a zároveň sa aj odvolával na zásluhy svojich predkov, svojho brata a
               seba samého, no všetko márne.
     </p>
    </div>
    <div class="footnote">
     <p>
      <sup>
       [
       <a class="para" href="#id2581542" name="ftn.id2581542">
        55
       </a>
       ]
      </sup>
      Bartholomaeides Not. pag. 251: Roku 1670 začal vrchný išpán Zemplínskej stolice
               Štefan Bocskay občiansku vojnu tým, že zajal veliteľa tokajského cisárskeho vojska
               Stahremberga. — To bolo pre sprisahancov znamenie na začatie vojny — na ich
               potlačenie sa zjavilo v krajine čoskoro cisárskeho vojsko.
     </p>
    </div>
    <div class="footnote">
     <p>
      <sup>
       [
       <a class="para" href="#id2581589" name="ftn.id2581589">
        56
       </a>
       ]
      </sup>
      Bartholomaeides Not. pag. 623: Cisárske vojsko, poslané do týchto končín,
               obkolesilo Muránsky zámok. A keďže bol tak dobre opevnený, že ho nebolo možné dobyť
               násilím, ovplyvnili jeho majiteľku, vdovu po nedávno zomretom Wesselényim, ktorá
               zostala sprisahancom verná až do konca, ba keď sa všetci ostatní jej spojenci
               rozpŕchli, sama sa odvážila vzdorovať cisárskemu vojsku. Avšak napokon sľubmi
               dosiahli to, že sa dobrovoľne vzdala cisárovi. Nato ju odviezli do Viedne a za ňou
               boli odoslané všetky písomné dokumenty ako svedectvá sprisahania, obsahujúce záznamy
               zapísané tajným písmom. František z Lešene, tajomník nebohého palatína, ktorý poznal
               všetkých pôvodcov týchto listov, bol mučením prinútený všetkých vyzradiť.
     </p>
     <p>
      Palatium Regni Hung. P. II. pag. 136: Avšak nešťastná vdova Széchyčka, ktorá
               zostala nažive, pritiahla na seba pomstu. Keď nemohla byť roku 1670 premožená na
               Muránskom zámku zbraňami, zmocnil sa jej knieža Karol Lotrinský sľubmi. Bola spútaná
               a aj s Františkom Nagyom, ktorý vedel o všetkých tajomstvách, odvezená do Viedne, kde
               v žalári pomaly zomierala, zbavená celého svojho imania v prospech kráľovskej
               pokladnice.
     </p>
     <p>
      Ján Bethlen ed. Horányi P. II. pag. 42: Keď nemohli vdovu po nebohom palatínovi
               Františkovi Wesselényim a paniu na nedobytnom hrade Muráň premôcť zbraňami, zmocnili
               sa jej na písomné sľuby cisárove; po obsadení hradu kráľovským vojskom bola hneď
               uväznená a všetky písomnosti, ktoré posielali jej nebohému mužovi rozliční ľudia,
               boli zhromaždené do zapečatených fasciklov a odoslané do Viedne; František z Lešene,
               o ktorého mienku sa obzvlášť opierali, vynakladal veľkú námahu, aby získal na kráľovu
               stranu odhodlanú paniu, no táto jeho hanebná zrada mu priniesla len uväznenie,
               mučenie a napokon aj smrť. Tento muž uviedol do najväčšieho nebezpečenstva všetku
               uhorskú šľachtu.
     </p>
    </div>
    <div class="footnote">
     <p>
      <sup>
       [
       <a class="para" href="#id2581722" name="ftn.id2581722">
        57
       </a>
       ]
      </sup>
      Behaimova kronika z Nového Viedenského Mesta: Anno Domini 1671 30. apríla ráno
               dvaja šľachetní a bohatí páni, gróf Peter Zrínsky a Fraňo markgráf Frangepan,
               obidvaja obvinení zo zločinu urážky Veličenstva a z velezrady, boli odsúdení na
               stratu života, cti a svojho imania atď.
     </p>
    </div>
    <div class="footnote">
     <p>
      <sup>
       [
       <a class="para" href="#id2581850" name="ftn.id2581850">
        58
       </a>
       ]
      </sup>
      Palma Not. rer. Hung. P. III. pag. 211: Kruto zaobchádzali s každým, na koho padlo
               podozrenie zo sprisahania, nepozerali na počet, kto bol zajatý, vojenský súd ho
               odsúdil na smrť. Nesúdili však obyčajným spôsobom, ale najvyhľadávanejšími druhmi
               trestov: niektorí boli mučení, iným odsekli údy, niektorí boli nastoknutí na kôl
               alebo lámaní kolesom, pre ostatných to bolo smutné divadlo.
     </p>
     <p>
      Cisárski generáli Lesley a Heister zatkli z vyššej gemerskej šľachty týchto:
               Mikuláša Orlaya de Karva, Jána Dancsu, viceišpána Mikuláša Szakmáryho, Gabriela
               Ginczeyho, Jána Szakmáryho, Fraňa Tornallya, viceišpána Alexandra Uzu, Regályiho atď.
               Okrem nich uväznili ešte veľa iných šľachticov a odsúdili ich na stratu imania v
               prospech kráľovského majetku. Všetci títo delikventi sa nazývali „nobiles cedulati“,
               pretože boli zapísaní v zozname (cedula, schedula — list) sprisahancov, ktorý sa
               našiel na Muránskom zámku.
     </p>
    </div>
    <div class="footnote">
     <p>
      <sup>
       [
       <a class="para" href="#id2581904" name="ftn.id2581904">
        59
       </a>
       ]
      </sup>
      Skoro po potlačení sprisahania Wesselényiho obrátil sa hnev a prenasledovanie
               proti protestantskému duchovenstvu. Najprv odviedli zatknutých jednotlivcov, ako
               ochtinského ev. farára Ondreja Bubenku na hrad Muráň a štítnického ev. farára
               Valentína Geletnekyho do Košíc atď. Potom v auguste 1673 zavolali protestantských
               kňazov spoločne do Bratislavy, kde zasadal súd, zvaný „Sedes Delegatoria“ pod
               predsedníctvom ostrihomského arcibiskupa Juraja Szelepcsényiho. Tu ich obvinili na
               základe Wittnyedyho falošného listu, „že ovplyvnení pekelným našepkávaním a zlými
               duchmi vyhlásili cisára a arcibiskupov za modliarov a nazývali ich pápežskými psami.
               Ďalej, že potupili svätých, Pannu Máriu a samotného ukrižovaného Vykupiteľa. Potom,
               že rušili pokoj v krajine, nabádali ľud k sprisahaniu a vzbure, a konečne, že radou a
               činom podporovali sprisahanca Wittnyedyho“. Na základe toho boli označení za vinných
               pre porušenie vernosti Jeho Veličenstvu.
     </p>
     <p>
      Menovaný súd zasadal od 25. septembra až do 6. októbra a v jeho priebehu boli
               vypočutí a odsúdení veľmi učení a záslužní mužovia, menovite z evanjelikov:
               superintendenti Joachim Kalinka a Martin Tarnóczy, kňazi Daniel a Ján Horčičkovci,
               Peter a Ján Sextiovci, Izaiáš Pilárik, Ján Milochovinus, Jób Trusius, Ján Burius a
               ešte veľa iných.
     </p>
     <p>
      Z celého rokovania sa dalo zreteľne vycítiť, že sudcom šlo len o to, aby
               predvolaných kňazov a učiteľov donútili prísahou sa zrieknuť evanjelického
               náboženstva. Keď sa to sudcom nepodarilo, oznámil im 6. októbra gróf Juraj
               Illyésházy, ktorý prestúpil na katolícku vieru, tento výrok: aby Kalinka, Tarnóczy a
               Ján Horčička boli podrobení mučeniu, ostatní iným ťažkým trestom. Prvý rozsudok bol
               potom zmenený v tom zmysle, aby jedni z nich boli odvlečení na galeje do Neapola, iní
               na robotu na šiance, zvyšok aby bol vypovedaný z krajiny na reverz, že sa už nikdy
               nevrátia do Uhorska. Tak sa stalo, že títo poslední sa vysťahovali v neskorej jeseni
               aj so svojimi rodinami cez Žilinu do Sliezska, znášajúc pritom veľké nešťastie a
               výsmechy podliakov, ktorých proti nim nahuckali.
     </p>
     <p>
      Niektorí ev. kňazi sa ukrývali začas pred svojimi nepriateľmi v hore. Tak aj
               bývalý kňaz v Chyžnom Lorenc Bahil, ktorého mali odviesť na Muránsky zámok vojaci
               poslaní osobitne pre neho. Keď sa jeho strážcovia zabávali v krčme v Mokrej Lúke a
               zabudli na neho, že sedí v kúte, Bahil využil vhodnú chvíľu, pretiahol sa
               nepozorovane dvermi a zachránil sa útekom do blízkej hory. Dva roky sa skrýval v
               chyžnianskych vrchoch, pričom ho jeho cirkevníci zásobovali potravinami. Do cudziny
               ušiel iba vtedy, keď sa jeho úkryt v hore stal všeobecne známym.
     </p>
    </div>
    <div class="footnote">
     <p>
      <sup>
       [
       <a class="para" href="#id2582023" name="ftn.id2582023">
        60
       </a>
       ]
      </sup>
      Protestantskí kňazi, odsúdení na ťažké tresty väzenia roku 1674 zostavili a podali
               cisárovi Leopoldovi prosebnú žiadosť, v ktorej sa trpko ponosujú, že im vzali nielen
               ich modlitebné knižky, ale aj odev, ďalej že vykonávajú každý deň v daždi a zlom
               počasí najťažšie roboty, stavajú múry kaštieľov a násypy, nosia ťažké bremená, vláčia
               drevo a vodu do dôstojníckych jedální, vynášajú z konských stajní hnoj, ba že aj
               záchody čistia a musia nečistotu odstraňovať holými rukami a že ich navyše mučia ešte
               hladom a smädom. V pevnosti Leopoldov im vraj jezuita Kellio pre ich náboženské
               presvedčenie trhá vlasy a rozkazuje vojakom, aby ich strašne bili kolbami pušiek. Ten
               istý jezuita im vraj hrozil, že dá každého z nich predať za 100 toliarov na galeje
               atď. Napokon sa títo nešťastníci zmieňovali o tom, že v Leopoldove je ich potupne
               zatvorených (iba na holé podozrenie) 35, v Sarvári 15, v Branči 5, v Kapuvári 7, v
               Malinove (Eberharde) 6, v Komárne 3. (Korouhev na Sionu, 1880).
     </p>
    </div>
    <div class="footnote">
     <p>
      <sup>
       [
       <a class="para" href="#id2582154" name="ftn.id2582154">
        61
       </a>
       ]
      </sup>
      Christ. Genersich: Merkwürdigkeiten der kön. Freistadt Käsmark. Seite 496
               (Pamätihodnosti kráľovského slobodného mesta Kežmarku, s. 496).
     </p>
     <p>
      Franc. Kazy: Historia r. Hung. Lib. X. Tom. III., pag. 93.
     </p>
     <p>
      Andr. Lehotzky: Stemmatograph. II. pag. 396.
     </p>
     <p>
      Ifj. Kubinyi Mik.: Árva vára (Oravský hrad).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582215">
       </a>
       Emerich Thököly dobýva Muránsky zámok a čoskoro ho stráca
      </h2>
     </div>
    </div>
   </div>
   <p>
   </p>
   <p>
   </p>
   <p>
    Thökölyho rod pochádza vraj z Poľska. Zakladateľ rodu Šebastián prišiel do Uhorska ako
         obchodník s koňmi. Raz na ceste z Veľkého Varadína do Sedmohradska sa zoznámil s bohatým
         tureckým bašom, ktorý mu vraj zveril svoje poklady, chcejúc prestúpiť na kresťanskú vieru.
         Šebastián ho údajne prezradil Turkom a baša zaplatil svoj zámer životom, Šebastián získal
         jeho poklady a nazýval sa od tých čias Thököly.
    <sup>
     [
     <a class="footnote" href="#ftn.id2582241" name="id2582241">
      62
     </a>
     ]
    </sup>
   </p>
   <p>
    Takto obohatený prišiel do Trnavy, kúpil tu dom a dostal roku 1572 od kráľa Maximiliána
         šľachtický dekrét s predikátom „z Tekelházy“. Skoro potom získal do zálohy roku 1579
         Kežmarský zámok, ktorého majiteľ Jaromír Lasky ho predtým zálohoval barónovi Jánovi
         Rueberovi von Pyksendorf a na Gravensteine. Od toho času bol Kežmarský zámok bydliskom
         Thökölyho, ktorý sa od roku 1580 písal s predikátom „de Käsmark“. Silou-mocou chcel
         Kežmarčanov prinútiť, aby mu ako jeho poddaní zložili prísahu vernosti. Tu sa zosobášil s
         Katarínou Dóczyovou, dcérou Gabriela Dóczyho a Kristíny Nyáryovej, čím bol spriaznený s
         najvznešenejšími uhorskými magnátmi, najmä s rodinou Nádasdyovcov, Bathyányovcov,
         Forgáchovcov, Révayovcov, Homonayovcov, Thurzovcov a Nyáryovcov. Napokon dostal barónsky
         titul a kúpil panstvo Štiavnik na Spiši. Vynaložil veľkú námahu na to, aby zapojil svoje meno
    <sup>
     [
     <a class="footnote" href="#ftn.id2582282" name="id2582282">
      63
     </a>
     ]
    </sup>
    na historický, vtedy už vymretý rodokmeň Thökölyovcov, s ktorými vlastne nemal
         nič spoločné.
   </p>
   <p>
    Spomedzi jeho početných detí sa zvlášť vyznamenal Štefan Thököly I. Ten navštevoval
         vysoké školy vo Vratislavi, Zhorelci, Heidelbergu a Strassburgu, precestoval celú Európu,
         stal sa potom pážaťom na dvore kráľa Mateja a napokon prísediacim kráľovskej tabule. — Ten
         istý Štefan Thököly I. kúpil roku 1610 Kežmarský zámok
    <sup>
     [
     <a class="footnote" href="#ftn.id2582322" name="id2582322">
      64
     </a>
     ]
    </sup>
    s dedičným právom a veľmi bezohľadne zaobchodil s kežmarskými mešťanmi. Trýznil
         ich a vyhrážal sa im, že neušetrí ani dieťa v matkinom lone, kým ho neuznajú za svojho
         dedičného pána a seba za jeho poddaných. Rozkázal im, aby svoje domy pokrývali nie šindľom,
         ale len slamou. Okrem toho mešťanov zatváral, bil ich, trhal im fúzy a bradu a nútil ich,
         aby ich zjedli. — Rozhorčenosť mešťanov bola taká veľká, že svoje mesto opevnili
    <sup>
     [
     <a class="footnote" href="#ftn.id2582338" name="id2582338">
      65
     </a>
     ]
    </sup>
    a obohnali múrmi proti Thökölyho zámku, ako proti nepriateľovi a obliehateľovi.
         Štefan Thököly I. bol ženatý s Katarínou Thurzovou, dcérou chýrečného palatína Juraja
         Thurzu.
   </p>
   <p>
    Jeho syn Štefan Thököly II., narodený roku 1623, získal kúpou zámky Oravu a Likavu s
         hradom Ružomberok v Liptove, dostal grófsky titul a stal sa rytierom Zlatého rúna, oravským
         vrchným išpánom, ako aj krajinským komisárom. Jeho manželkou bola Mária Gyulafiová z
         Rothótu, s ňou získal veľké majetky v Sedmohradsku.
   </p>
   <p>
    Keď sa jeho jediný, vtedy trinásťročný syn Emerich na hrade Likava v Liptove, kde sa
         ukrýval, dozvedel, že jeho otec za obliehania Oravského zámku zomrel a hrad padol do
         cisárskych rúk, necítil sa na Likave bezpečným a ušiel v ženskom preoblečení spolu s
         Petróczim, Keczerom, Barkóczim a so svojím vychovávateľom Absolonom na Spiš,
    <sup>
     [
     <a class="footnote" href="#ftn.id2582381" name="id2582381">
      66
     </a>
     ]
    </sup>
    práve vtedy, keď sa pred Likavou zjavilo vojsko generála Heistera a Sporka. Len
         čo sa cisárski velitelia dozvedeli o jeho úteku, poslali za ním dve kompánie vojska, ale
         bolo už neskoro, mladý Thököly sa ponáhľal cez hranicu do Poľska a odtiaľ do Sedmohradska
         ku kniežaťu Apaffymu.
   </p>
   <p>
    Emerich Thököly sa už ako chlapec vyznačoval usilovnosťou a talentom v evanjelickom
         kolégiu v Prešove, kde študoval, keď v svojom trinástom roku plynne deklamoval po latinsky
         na každú tému.
    <sup>
     [
     <a class="footnote" href="#ftn.id2582408" name="id2582408">
      67
     </a>
     ]
    </sup>
    Svoje štúdiá dokončil v Sedmohradsku a jeho príbuzný, gróf Fraňo Rédey, ktorý
         zomrel bezdetný, odkázal mu pred svojou smrťou všetok majetok, najmä Chust a Hunyad.
   </p>
   <p>
    Nespokojní Uhri pripravovali novú vzburu a zhromažďovali sa pod zástavami Michala
         Telekiho v potiskom okolí. K jeho boku sa pridružil Emerich Thököly. Keď Teleki
    <sup>
     [
     <a class="footnote" href="#ftn.id2582436" name="id2582436">
      68
     </a>
     ]
    </sup>
    zložil vodcovstvo, roku 1677 na hrade Mukačeve bol za vodcu zvolený a za knieža
         vyhlásený Emerich Thököly, hoci mal vtedy len dvadsaťjeden rokov.
   </p>
   <p>
    Roku 1678 vydal Emerich Thököly Manifest ku všetkým Uhrom, v ktorom vyhlasoval, že bude
         bojovať za slobodu vlasti, a vyzýval všetkých, aby mu pomáhali. Tým, ktorí slúžili
         cudzincom, alebo sa držali v neutralite, hrozil ťažkými trestami. Jeho prívrženci sa volali
         „malkotenti“, jeho vojaci „tolpaši“ a „kuruci“. V jeho vojsku bojovali i Turci, Tatári,
         Francúzi, Poliaci a kozáci.
   </p>
   <p>
    Knieža Apaffy, ktorý žiadal od kráľa Leopolda tri uhorské stolice, ale nedostal nič,
         poskytol z pomsty za to Thökölymu peniaze a vojsko, s ktorým ten potom vpadol do Uhorska.
   </p>
   <p>
    Roku 1680 prenikol Thökölyho veliteľ Dávid Petneházy až na Spiš a donútil Kežmarčanov k
         prísahe vernosti, spálil predmestie Levoče a mesto Bardejov a bojoval so striedavým šťastím
         s cisárskymi generálmi.
   </p>
   <p>
    Roku 1682, po smrti Žofie Báthoryovej, matky Františka Rákócziho I., ktorá za svojho
         života zanovito zakazovala Thökölymu vstup na Mukačevský hrad, oženil sa Thököly s vdovou
         po Rákóczim, Helenou Zrínskou, dcérou popraveného Petra Zrínskeho a Anny Kataríny
         Frangepanovej. Svadbu slávili s kráľovskou pompou. — Týmto sobášom stal sa Thököly
         majiteľom rákócziovských hradov Mukačevo, Ecsed, Ónod, Kálló, Regécz, Patak, Tállye, Bénye
         atď. Skoro nato tiahol so štrnástimi tisícmi mužov a s tureckým pomocným zborom,
         pozostávajúcim z päťdesiat tisíc mužov, s veľkým triumfom na Košice, ktoré sa mu ihneď
         vzdali, no tureckému vezírovi museli vyplatiť 30 000 florénov. Ten istý deň sa Thökölymu
         dobrovoľne poddalo mesto Prešov.
   </p>
   <p>
    Roku 1683
    <sup>
     [
     <a class="footnote" href="#ftn.id2582520" name="id2582520">
      69
     </a>
     ]
    </sup>
    táboril Thököly pri Rožňave v Gemeri a žiadal od stolice všeobecnú šľachtickú
         insurekciu, v čom mu vyhoveli. Veľa povstalcov k nemu priviedol Ján Dancs zo Štrkovca
         (Kövecs). Okrem toho veľa zbraní objednal u dobšinských a štítnických zbrojárov, ktorých
         výrobky boli vtedy veľmi chýrečné. Takto posilnený podnikol útok na Muránsky zámok, ktorého
         obsadenie sa mu videlo veľmi dôležité, posádka sa vzdala a otvorila mu bránu.
   </p>
   <p>
    Po zaujatí Muráňa tiahol Thököly na Fiľakovo, ktoré bránil udatný Štefan Koháry. Thököly
         ho niekoľkokrát vyzval, aby sa vzdal, Koháry však jeho výzvu vždy s opovrhnutím odmietol. O
         krátky čas sa Kohárymu stala jeho posádka nevernou a svojho veliteľa zradila. Takto sa
         Thökölymu podarilo dobyť Fiľakovo a 10. septembra 1683 Koháryho zajať.
   </p>
   <p>
    Zaujatím Muráňa a Fiľakovského hradu zvýšila sa Thökölyho vážnosť a sláva medzi Uhrami a
         Turkami do takej miery a armáda sa za neho natoľko oduševnila, že ho vojaci vyhlásili za
         uhorské knieža. Túto hodnosť potvrdil aj turecký sultán, venujúc mu do daru meč a žezlo.
    <sup>
     [
     <a class="footnote" href="#ftn.id2582565" name="id2582565">
      70
     </a>
     ]
    </sup>
    Z Fiľakova tiahol na banské mestá a tie sa mu poddali bez odporu. O krátky čas
         bolo v Thökölyho moci takmer celé Uhorsko a Turci mu preukazovali veľké pocty. Nato zvolal
         snem do Levoče a pobral sa ta aj sám, zatiaľ čo Turci zhromažďovali veľkú armádu pri
         Belehrade a Osieku a strojili sa na Viedeň.
    <sup>
     [
     <a class="footnote" href="#ftn.id2582593" name="id2582593">
      71
     </a>
     ]
    </sup>
   </p>
   <p>
    Turecký vezír Kara Mustafa tiahol ako ťažké mračno z Budína s obrovskou armádou proti
         cisárskemu vodcovi Karolovi Lotrinskému, ktorý sa mu mohol postaviť do cesty horko-ťažko s
         tridsiatimi tisícmi mužov a ktorý sa rozhodol, že bude ustupovať k Bratislave a do
         blízkosti Viedne. Kara Mustafa sa zjavil 11. júla 1683 s vyše dvesto tisícmi mužov pred
         Viedňou a obliehal sídelné mesto od 13. júla do 13. septembra s veľkým úsilím a vytrvalo.
         Gróf Rudiger Stahremberg s trinástimi tisícmi mužov pravidelného vojska a so siedmimi
         tisícmi ozbrojených mešťanov bránil mesto s ozajstným hrdinstvom. Vtedy prichádzali jeden
         za druhým pomocné zbory z Nemecka, najmä z Bavorska a Saska, a keď hrozilo najväčšie
         nebezpečenstvo, zostúpil z Kahlenbergu rytiersky kráľ Ján Sobieski s dvadsiatimi šiestimi
         tisícmi udatných Poliakov. Spoločne s Karolom Lotrinským spôsobil Ján Sobieski veľkej
         tureckej armáde úplnú porážku a zahnal ju na hanebný útek. — Samého Thökölyho, ktorý
         pustošil s uhorsko-tatárskym vojskom Moravu, Karol Lotrinský počas obliehania Viedne
         porazil pri Bratislave a jeho vojsko úplne zničil.
   </p>
   <p>
    Utekajúci Turci zastali pri Parkáne a tu bojovali proti nim ešte raz bok po boku obaja
         hrdinovia Sobieski a Karol Lotrinský. Keď boli Turci opäť porazení, vrátil sa kráľ Sobieski
         so svojou armádou do Poľska a cisárske vojsko sa rozdelilo na tri časti.
    <sup>
     [
     <a class="footnote" href="#ftn.id2582652" name="id2582652">
      72
     </a>
     ]
    </sup>
    Karol Lotrinský postupoval s hlavnou armádou na Vyšehrad, generál Leslye s
         dvanástimi tisícmi mužov bojoval v Slavónii a generál Schulz s ôsmimi tisícmi mužov sa
         obrátil proti Thökölymu, ktorého po porážke pri Bratislave úplne opustilo šťastie. Schulz
         útočil ostro na Thökölyho a vzal mu banské mestá, potom aj Muránsky zámok, ktorý tento
         povstalec vlastnil sotva dva roky, odtiaľ ustúpil Thököly do Košíc. V tomto kritickom
         položení, ešte roku 1684, keď kráľ Leopold vyhlásil všeobecnú amnestiu, odpadol od
         Thökölyho veľký počet magnátov, najmä grófi Homonnay, Erdödy, Barkóczy, Czobor a iní, aj s
         ich ozbrojenými oddielmi. Turkov stíhali najväčšie straty, jedno za druhým sa valilo na
         nich nešťastie. Stratili Budín, hlavné sídlo ich moci v Uhorsku od roku 1529, ktorého
         stratu nemohli dlhý čas oželieť. Skoro nato im boli vyrvané mestá Segedín a Päťkostolie.
   </p>
   <p>
    V takomto zúfalom položení zvolal Thököly komisiu do Prešova a odišiel potom do Veľkého
         Varadína k Turkom. Tí však, pokladajúc Thökölyho za príčinu všetkých svojich nešťastí a
         porážok, odvliekli ho vo veľkom hneve ako zajatca do Belehradu, načo jeho prívrženci húfne
         opúšťali Turkov.
   </p>
   <p>
    Thökölyho manželka Helena Zrínska sa v Mukačeve od roku 1685 až do roku 1688 takmer tri
         roky udatne bránila proti cisárskym obliehateľom a len pre zradcovské správanie sa zámockej
         posádky a na základe listu uhorských stavov pristala na rokovanie s generálom Caraffom.
         Podmienky boli priaznivé, a tak sa napokon poddala 17. januára 1688. Toho istého dňa
         opustila so svojimi dvoma deťmi po prvom manželovi Fraňovi Rákóczim I. hrad a bola odvezená
         do Viedne. Tu žila až do roku 1691 v kláštore uršuliniek.
   </p>
   <p>
    Roku 1690 Emerich Thököly, ktorému Turci zverili vojenský zbor, neskoro ľutujúc, že ho
         predtým väznili, neočakávane vtrhol po horských cestách do Sedmohradska, porazil cisársku
         armádu a navyše ešte zajal jej veliteľov generála Heistera a markíza Doriu. Na druhej
         strane však skoro nato zvíťazili v slávnej bitke nad Turkami i Ľudovít Bádenský pri
         Salan-Kemeni a generál Croy pri Osieku, Požehe, Grodiške a Brode, a to tak, že Croy
         podmanil cisárovi celú Slavóniu. Vtedy bol prepustený z tureckého zajatia generál Siegebert
         Heister a vymenený za Helenu Zrínsku, ktorú držali vo viedenskom kláštore. Tá šla hneď za
         svojím manželom do Ázie, kde im sultán venoval ako bydlisko kaštieľ pri Nikodémii v
         Bytínii, nazývaný „campi fiori“ (Záhrada kvetov). Tu Helena Zrínska
    <sup>
     [
     <a class="footnote" href="#ftn.id2582761" name="id2582761">
      73
     </a>
     ]
    </sup>
    zomrela 18. februára 1703. Thököly žil až do roku 1705 a chcel ísť ešte na
         pomoc Fraňovi Rákóczimu II. No nebolo to možné, lebo bol chorý. A tak aspoň písal svojmu
         priateľovi do Uhorska buričské listy. Zomrel 13. septembra 1705.
    <sup>
     [
     <a class="footnote" href="#ftn.id2582807" name="id2582807">
      74
     </a>
     ]
    </sup>
   </p>
   <p>
    Keď cisárska armáda dobyla roku 1684 Muránsky zámok, stal sa ešte toho istého roku
         kráľovským prefektom Ján Melchior Pasek, roku 1685 ho vystriedal Michal Angelo Jacquemont.
         Po nich boli roku 1689 menovaní za kráľovských komisárov na Muránskom zámku Krištof Breiner
         a Pavol Mednyanský.
   </p>
   <p>
    Čo sa týka tureckej vojny, po slávnom víťazstve princa Eugena Savojského pri Zente roku
         1697 s vyčerpanými Turkami, tiesnenými v tom istom čase aj Ruskom, Poľskom a Benátkami, bol
         podpísaný chýrečný Karlovacký mier 26. januára 1699.
   </p>
   <p>
    V Hornom Uhorsku nasledovali po porážke Thökölyho povstania dni hrôzy a smútku. Kráľ
         Leopold vymenoval vojenský súd, ktorý zasadal v Prešove pod predsedníctvom generála Caraffu
         a v uhorských dejinách sa všeobecne nazýval „laniena Eperiesiensis“, čiže Prešovské jatky.
    <sup>
     [
     <a class="footnote" href="#ftn.id2582871" name="id2582871">
      75
     </a>
     ]
    </sup>
    Sem privliekli všetkých, ktorí boli v podozrení, že sú prívržencami Thökölyho,
         týrali ich ukrutným spôsobom a najrafinovanejšími mučiacimi prístrojmi, potom ich
         popravovali, najviac v marci a apríli 1687, kým tomuto barbarskému divadlu neurobil koniec
         krajinský snem roku 1687.
   </p>
   <p>
    Aj Muránsky zámok postihlo veľké nešťastie. Roku 1702 vypukol v ňom požiar,
    <sup>
     [
     <a class="footnote" href="#ftn.id2583886" name="id2583886">
      76
     </a>
     ]
    </sup>
    ktorý zničil jeho väčšiu časť. A keďže štát na obranu a opravu najväčšmi
         poškodených častí hradu urobil len málo alebo vôbec nič, datuje sa od tohto času pomalé
         pustnutie a hynutie pamätného Muránskeho zámku.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582241" name="ftn.id2582241">
        62
       </a>
       ]
      </sup>
      Štefan Hyroš: Zámok Likava, 1876.
     </p>
    </div>
    <div class="footnote">
     <p>
      <sup>
       [
       <a class="para" href="#id2582282" name="ftn.id2582282">
        63
       </a>
       ]
      </sup>
      Nagy Iván M. O. Cs. 1. köt 147 lap.
     </p>
     <p>
      Christ. Genersich: Merkw. d. St. Käsmark. I. Th. S. 264.
     </p>
     <p>
      Thúrócz Chronic. pag. 239.
     </p>
     <p>
      Wagner Analec. Scep. P. IV. pag. 157.
     </p>
    </div>
    <div class="footnote">
     <p>
      <sup>
       [
       <a class="para" href="#id2582322" name="ftn.id2582322">
        64
       </a>
       ]
      </sup>
      Štef. Hyroš: Zámok Likava.
     </p>
    </div>
    <div class="footnote">
     <p>
      <sup>
       [
       <a class="para" href="#id2582338" name="ftn.id2582338">
        65
       </a>
       ]
      </sup>
      Christ. Genersich: Merkw. d. St. Käsmark.
     </p>
    </div>
    <div class="footnote">
     <p>
      <sup>
       [
       <a class="para" href="#id2582381" name="ftn.id2582381">
        66
       </a>
       ]
      </sup>
      Fr. Kazy: Hist. r. Hung.
     </p>
    </div>
    <div class="footnote">
     <p>
      <sup>
       [
       <a class="para" href="#id2582408" name="ftn.id2582408">
        67
       </a>
       ]
      </sup>
      Wagner Analec. Scepus. P. IV. pag. 185.
     </p>
     <p>
      Fr. Kazy: Hist. r. H. L. X. T. III. pag. 93 — 94.
     </p>
    </div>
    <div class="footnote">
     <p>
      <sup>
       [
       <a class="para" href="#id2582436" name="ftn.id2582436">
        68
       </a>
       ]
      </sup>
      Štefan Hyroš: Zámok Likava.
     </p>
    </div>
    <div class="footnote">
     <p>
      <sup>
       [
       <a class="para" href="#id2582520" name="ftn.id2582520">
        69
       </a>
       ]
      </sup>
      Nagy István M. O. Cs. XI. köt 287 lap.
     </p>
    </div>
    <div class="footnote">
     <p>
      <sup>
       [
       <a class="para" href="#id2582565" name="ftn.id2582565">
        70
       </a>
       ]
      </sup>
      Bartholomaeides: Notitia Cottus Gömör: Thököly vyvolal všeobecné šľachtické
               povstanie, šľachta prišla do jeho tábora z Gemerskej stolice pod vodcovstvom Jána
               Dancza zo Štrkovca (Kövecsu). Roku 1683 sa zmocnil Muránskeho zámku a stal sa jeho
               dedičným majiteľom.
     </p>
    </div>
    <div class="footnote">
     <p>
      <sup>
       [
       <a class="para" href="#id2582593" name="ftn.id2582593">
        71
       </a>
       ]
      </sup>
      Christ. Genersich: Merwűrd. d. k. Fr. St. Käsmark, 1 Th. S. 514 — 573.
     </p>
     <p>
      Wagner Analec. Scep. P. IV. pag. 208.
     </p>
    </div>
    <div class="footnote">
     <p>
      <sup>
       [
       <a class="para" href="#id2582652" name="ftn.id2582652">
        72
       </a>
       ]
      </sup>
      Posledný potomok kráľa Jána Sobieskeho, menom Maximilián Ján Sobieski, ktorý musel
               roku 1832 opustiť Rusko, odišiel do Anglicka a odtiaľ do Ameriky, kde žil vo veľkej
               chudobe a zomrel roku 1875 v Covingtone v nemocnici svätej Alžbety. (Národ. noviny,
               1875).
     </p>
    </div>
    <div class="footnote">
     <p>
      <sup>
       [
       <a class="para" href="#id2582761" name="ftn.id2582761">
        73
       </a>
       ]
      </sup>
      Náhrobný nápis Heleny Zrínskej znie: „Tu odpočíva, oslobodená od hrdinského
               života, žena zmužilého ducha, na večnú slávu svojho pohlavia — najjasnejšia pani
               Helena Zrínska, posledná ozdoba rodu Zríňovcov a Frangepanovcov, manželka kniežaťa
               Thökölyho, predtým manželka Rákócziho — hodna obidvoch manželov, slávna veľkými
               titulmi medzi Chorvátmi, Sedmohradčanmi, Uhrami a Sikulmi, a ešte slávnejšia na celom
               svete vykonanými hrdinskými skutkami. — Znášala s vyrovnanou mysľou rozličné údery
               osudu. — Vyrovnaná v šťastí, ešte väčšia v nešťastí: — Keď dovŕšila svoje vojnové
               zásluhy kresťanskou zbožnosťou, odovzdala svoju statočnú dušu Pánovi. — Nakoniec
               podstúpila smrť vo svojom kaštieli kvetov — v zálive nikodémskej Bytínie — 18.
               februára 1703 v 60. roku života.“
     </p>
    </div>
    <div class="footnote">
     <p>
      <sup>
       [
       <a class="para" href="#id2582807" name="ftn.id2582807">
        74
       </a>
       ]
      </sup>
      Náhrobný nápis Emericha Thökölyho: „Tu odpočíva po hrdinských činoch — najjasnejší
               pán Emerich Thököly z Kežmarku — knieža uhorské a sedmohradské — muž v celej Európe
               slávny svojím úsilím o získanie slobody pre svoju vlasť. — Po rozličných úderoch
               osudu napokon z krajiny vyhnaný — v znovu oživenej nádeji na slobodu Uhorska skončil
               svoje vyhnanstvo a život v zálive nikodémskej Bytínie v Ázii. — Zomrel vo svojom
               kaštieli kvetov 13. septembra 1705 v 47. roku svojho života. — Nech odpočíva v
               pokoji!“
     </p>
    </div>
    <div class="footnote">
     <p>
      <sup>
       [
       <a class="para" href="#id2582871" name="ftn.id2582871">
        75
       </a>
       ]
      </sup>
      Generál gróf Anton Caraffa, rodom z Neapola, stal sa vymenovaním kráľa Leopolda
               vrchným veliteľom Horného Uhorska a zároveň prezidentom (predsedom) vojenského súdu,
               zriadeného v Prešove na odsúdenie Thökölyho prívržencov. Tento hrozný súdny proces sa
               nazýva v uhorských dejinách „laniena Eperiesiensis“, prešovské jatky, a protestantskí
               i katolícki spisovatelia ho opisujú s odporom a zdesením, no s tým rozdielom, že prví
               pripisujú Caraffove vonkoncom kruté a neľudské správanie sa jeho divej nenávisti voči
               protestantizmu a podceňovaniu jezuitov, druhí jeho hnevu voči uhorskej národnosti. —
               O tejto veci medzi inými písali z protestantskej strany: Ember pod pseudonymom Lampe.
               Ján Rezik: Theatrum cruentum, seu laniena Eperiesiensis, anno 1687 (Krvavé divadlo
               alebo prešovské jatky roku 1687). Viktor Hornyánszky: Beiträge zur Geschichte evang.
               Gemeinden in Ungarn, Pest 1863 (Príspevky k dejinám evanjelických zborov v Uhorsku,
               Pešť 1863). Z katolíckej strany: Theatrum Eperiesiense sive acta executionis
               Eperiesiensis (Prešovské divadlo alebo záznamy o prešovskom súdnom procese), rukopis
               univerzitnej knižnice v Budapešti z roku 1799, napísaný bývalým správcom knižnice
               Kovacsichom. Protiliek všetko uzdravujúci, od vysokodôstojného pána Gašpara
               Pongrácza, pápanského farára.
     </p>
     <p>
      Najstarší rukopis pochádza od istého cisárskeho dôstojníka, ktorý bojoval štyri
               roky pod cisárskymi zástavami proti Thökölymu a bol očitým svedkom celého postupu
               vojenského súdu v Prešove, no svoje meno nechce uviesť.
     </p>
     <p>
      O príčinách strašného súdneho procesu píše Rezik, niekdajší profesor v Prešove,
               toto: Evanjelici v Prešove nemohli vlastnými silami vydržiavať svoje kolégium,
               prosili teda verejnou cestou pomocou obežníka, nie tajne, svojich blízkych aj
               vzdialených spoluvercov o peňažitú výpomoc. A vtedy sa našla istá ľahkomyseľná žena,
               menom Alžbeta Újhelyiová, ktorá udala evanjelikov u generála Caraffu, že istý Palajdy
               odniesol od pánov Radvanszkého, Bezegha a Rotha veľa peňazí a listy do Mukačeva
               Helene Zrínskej, aby ich odoslala ďalej do Turecka Thökölymu. Túto príležitosť
               využili jezuiti, aby sa pomstili protestantom za to, že ich v čase, keď sa zmocnil
               Prešova Thököly, vyviezli na hnojovom voze z kolégia a mesta.
     </p>
     <p>
      Prísediacimi vojenského súdu boli dvaja Taliani a dvaja Nemci, jeden pochádzal z
               Gdanska, druhý zo Švábska.
     </p>
     <p>
      Obeťami popravy boli:
     </p>
     <p>
      1. Žigmund Zimmermann, šľachtic, evanjelik, senátor a inšpektor ev. kolégia v
               Prešove, bol 16. februára 1687 pri obede na Caraffov rozkaz zatknutý a s reťazami na
               rukách a nohách predvedený na súd. Tu ho vypočúvali vo veci rebélie Caraffa, veliteľ
               Götz a administrátor spišskej kráľovskej komory Michal Fischer. Keď nič nepriznal,
               odvliekli ho do mučiarne a štyri hodiny ho veľmi krutým spôsobom mučili, potom bol s
               prestávkami opäť mučený, kým za strašných bolestí nepriznal všetko, čo od neho
               chceli. Čoskoro nato však opäť všetko odvolal s vysvetlením, že pri takom mučení by
               priznal aj to, že zabil otca a matku, hoci už dávno nežijú. Chceli od neho vyzvedieť
               čosi o liste údajne napísanom do Mukačeva, no o jeho existencii nevedel ani on, ani
               nikto iný. Na popravisko ho odprevádzal jezuitský kňaz Petzhoffer a košický farár.
               Keď uvidel katanské náradie, sekeru a povraz, prosil o milosť. Jezuita mu odpovedal:
               „Milosť je u boha!“ Nato padol na kolená a vykríkol tri razy: „Ježišu, synu Dávidov,
               zmiluj sa nado mnou!“ Vtedy mu prešovský kat dvoma ranami odsekol ruku. A keď znova
               vykríkol: „Ježišu, synu Dávidov, zmiluj sa nado mnou!“, odsekol mu kat hlavu, no nie
               odrazu.
     </p>
     <p>
      2. Ondrej Keczer z Kecerovského Lipovca a Kecerovských Peklian, pochádzajúci zo
               starobylej šľachtickej rodiny, evanjelik, prísediaci súdnej stolice v Šariši a
               poslanec na sneme, otec viacerých detí, 64-ročný, bol rovnako ako Zimmermann 16.
               februára pri obede zatknutý dôstojníkom, a hoci bol chorý na pakostnicu, spútali ho
               reťazami. Keď pri vyšetrovaní nič nepriznal, vytiahli ho na škripec, vykrútili mu
               údy, potom mu pálili a škvarili telo žeravým železom, a keď po opakovanom
               šesťhodinovom mučení vôbec nič nepovedal, ani jedného sprisahanca nemenoval, nič
               neprehovoril, ani nezabedákal, zhodili ho z mučiaceho stola. Katova manželka plakala
               a bedákala, že takto mučia takého vznešeného muža, a usilovala sa jeho spálené,
               napoly uškvarené časti tela ošetriť a liečiť, začo ju veľmi ostro hrešili. Jeho
               poprava bola určená na 5. marec. Pred smrťou ho navštívili jezuitskí patres, povedal
               im však, že môžu odísť, a žiadal evanjelického kňaza Mikuláša Lipóczyho, ktorému sa
               za prítomnosti Nemcov vrúcne a hlasito vyspovedal. Potom ho vyniesli z väzenia, a
               keďže sa nemohol postaviť na nohy, viezli ho na vozíku pred radnicu a odtiaľ na
               miesto popravy. Keď priviezli ďalších odsúdencov, Zimmermanna, Gašpara Rauschera a
               Fraňa Baranyaiho, oznámili im opäť rozsudok smrti, „že sa všetci stali zradcami
               svojho pána a kráľa, pretože prijali list a ďalej ho odoslali nepriateľovi. Z toho
               dôvodu sú odsúdení na trest smrti s tým, že každému z nich bude na popravisku najskôr
               odseknutá pravá ruka, ktorú zneužili pri písaní listu, potom budú sťatí, rozštvrtení
               a ich časti tela na výstrahu pocestným a na vlastnú hanbu zavesené v štyroch
               uliciach, ktoré vedú do Šariša, do Šebastovej, do Levoče a do Košíc. Hlava bude
               pripevnená hákom na šibenici“. Potom na krvavé lešenie vystúpil najprv Zimmermann —
               ako sme už uviedli — a po ňom Ondrej Keczer v smútočnom odeve. Tomu sa prihovoril
               kat, aby sa nebál, ale Keczer mu odpovedal, aby vykonal, čo mu rozkázali.
     </p>
     <p>
      3. Gašpar Rauscher, kupec, evanjelik, slobodný, 44-ročný, pobožný, počestný muž,
               ktorý nepil ani víno, ani nijaké liehové nápoje, ale vždy pil len vodu, podstúpil s
               ozajstnou odovzdanosťou takú istú smrť ako predchádzajúci.
     </p>
     <p>
      4. Fraňo Baranyai, reformovaného vyznania, šľachtic, prešovský senátor a advokát,
               predtým inšpektor, poctivý muž s najlepšou povesťou, ktorý bol veľmi činný v práci
               pre blaho kostola a škôl. Zatkli ho v tom istom čase ako ostatných a rozličným
               spôsobom mučili na mučiacej stolici ohňom, pálením a škvarením, naťahovaním a
               vykĺbením údov na škripci a napokon na ňom vyskúšali aj novú, strašnú tortúru,
               nazývanú „španielskymi čižmami“. Všetko mučenie vydržal s veľkou vytrvalosťou a
               trpezlivosťou. A keď 5. marca počul aj s ostatnými výrok smrti, vyhlásil pred
               nanajvýš spravodlivým bohom a pred prítomným ľudom, že nemá najmenšiu vinu na novej
               rebélii, pre ktorú bol obžalovaný a odsúdený na strašnú smrť, a že svoju vec odporúča
               bohu. Keď mu to nič nepomohlo, vystúpil za spevu maďarského žalmu na popravisko,
               evanjelický kňaz Mikuláš Lipóczy ho tešil nádejou na lepší posmrtný život.
     </p>
     <p>
      Všetci prítomní — okrem katov — plakali a hlasito bedákali nad všetkými týmito
               vznešenými mučeníkmi. Najmä keď ich bezduché telá kat rozsekával a rozštvrťoval,
               naplnil ľud, ako zmyslov zbavený, plačom a bedákaním mesto a vzduch. Keczerova sestra
               objala ako šialená šibenicu. — Rozštvrtené časti tiel odviezli na tom istom vozíku,
               na ktorom priviezli Keczera, k šibenici, na ktorej mali visieť. Zvyšky vnútorností,
               ktoré zostali na popravisku, a vytečenú krv zo zabitej zveri pohodili ako na jatkách
               psom a ošípaným. Napokon, keď sa všade šírili reči o nevine odsúdených, vydala
               košická komisia vyhlásenie pod výstrahou trestu smrti, aby sa nikto neopovážil
               rozprávať, že boli popravení nevinne.
     </p>
     <p>
      Zimmermannovu mŕtvolu sňali zo šibenice a pochovali v jednej záhrade na predmestí
               až po šiestich týždňoch, keď o to jeho vdova veľmi často prosila Caraffu, ostatných
               odstránili raz v noci — hádam kati — až po zasadaní bratislavského snemu, keď telesné
               pozostatky popravených rozožrali vtáky a keď už boli celkom vysušené. Kde boli
               pochovaní, to sa nevie. Popravisko odstránili len v septembri. Medzitým vyhľadávali
               ďalšie obete a väznili ich. Preto veľa ľudí, najmä z príbuzenstva popravených, ušlo
               do Poľska.
     </p>
     <p>
      Druhá trúchlohra nasledovala 22. marca a mala tieto obete:
     </p>
     <p>
      5. Gabriel Keczer, syn popraveného Ondreja, ženatý, sotva 30-ročný, bol uväznený,
               keď neustále orodoval u Caraffu za svojho otca. Nič nepomáhali prosby za neho. Keď
               prešovský senátor Medveczký prestúpil na rímskokatolícke náboženstvo, prehováral
               Gabriela Keczera, aby tiež prestúpil, lebo len tak si môže zachrániť život, keď sa
               prísahou zriekne Luthera. Ten mu však odpovedal, že to nikdy neurobí. A tak ho
               pripravoval na smrť evanjelický farár. Tešil svoje plačúce sestry a cestou sa ešte
               pomodlil, potom kráčal statočne, spievajúc nábožné piesne, na popravisko a bol
               popravený. Nemci najprv odmietli jeho pohreb, potom však privolili, a tak bol
               pochovaný v rodinnej hrobke v Kecerovských Pekľanoch.
     </p>
     <p>
      6. Martin Sárossy, šľachtic a zať Ondreja Keczera, evanjelik, sotva 25-ročný.
               Priviezli ho zo Sabinova, kde bol zatknutý, a popravili ho zároveň s jeho švagrom
               Gabrielom Keczerom.
     </p>
     <p>
      7. Juraj Fleishacker, šľachtic, prešovský mešťan a kupec, evanjelik, bývalý
               mestský sudca, bohabojný muž, ktorý usilovne podporoval školy, bol rozličným spôsobom
               ukrutne mučený. Keď 22. marca ráno o ôsmej odmietol jezuitského pátra, ktorý prišiel
               k nemu, pripravoval ho na smrť večerou Pána nemecký evanjelický kňaz Michal
               Quendelius. Na popravisku ďakoval odsúdenec kňazovi a odporúčal svoju dušu bohu, šaty
               manželke, obnažené hrdlo katovi, telo zemi a svoje odsúdenie potomstvu. Ženu, dcéru a
               vnuka, plačúcich pri jeho poprave, vojaci odtisli bokom. Všetci dobrí ľudia plakali s
               nimi. Jeho popravené časti tela zniesli dovedna príbuzní, odniesli domov a pri západe
               slnka bez všetkých ceremónií v tichosti pochovali pri ceste vedúcej do Šebastovej.
               Jeho priatelia postavili na hroby Fleishackera, Medveczkého a Zimmermanna spoločný
               náhrobok, na ktorý dali vyryť ich mená. No kati vykopali náhrobný kameň, rozbili ho a
               upevnili reťazami na pranier, ku ktorému viazali zločincov.
     </p>
     <p>
      8. Samuel Medveczký, šľachtic, evanjelik, narodený v Spišských Vlachoch na Spiši,
               ktorého jeho vedomosti a cnosti krášlili ešte väčšmi ako jeho pôvod, bol prešovským
               senátorom. Neskoro večer 15. marca ho odviedli do väzenia v bašte, kde ho
               prehovárali, aby sa odprisahal Luthera. Odpovedal im: „Božechráň, aby som z lásky k
               životu odpadol od viery.“ A keď mu ohlásili na hlavnom námestí pred radnicou výrok
               smrti, kráčal statočne, s nemeckou nábožnou piesňou na perách na popravisko. Keď už
               bol tam, zastal a povedal: „Prekvapuje ma, že ma ani svedok neusvedčil, ani ma nikto
               neobžaloval, ani nevyslúchal, a predsa ako odsúdený vystupujem na popravisko.“ Sám si
               zaviazal oči a za modlitby bol popravený.
     </p>
     <p>
      9. Juraj Schönleben, prešovský šľachtic a senátor, evanjelik. Ten viac ráz
               cestoval do Viedne vo veci prešovského evanjelického kostola. Bol ako predchádzajúci
               sťatý.
     </p>
     <p>
      10. Žigmund Guth, šľachtic, narodený v Banskej Bystrici, evanjelik, bol veľmi
               váženým prešovským senátorom, chýrečný svojou bystrosťu a znalosťou práva, dobre
               ovládal niekoľko jazykov: latinský, nemecký, maďarský a slovenský. Bol tiež
               inšpektorom a kurátorom evanjelického kolégia v Prešove. Mešťania mu natoľko
               dôverovali, že ho prosili o radu v najvážnejších veciach. Bol však už takmer slepý,
               keď ho držali pol roka vo väzení, vojaci z jeho slepoty vystrájali kruté žarty,
               niekedy mu zjedli jedlo a on musel trpieť hlad, alebo mu posypali jedlo popolom a
               prachom. Keď sa mu pri vyšetrovaní vyhrážali mučiacou lavicou, povedal: „Prosím vás,
               sudcovia, prepánaboha, odpusťte mi, dosť už trpím na pakostnicu a dvanásťročnú
               slepotu.“ Bol mu síce prečítaný rozsudok smrti, ale jeho priateľ Michal Fischer,
               administrátor kráľovskej koruny na Spiši, prosbami u Caraffu dosiahol, že mu bol po
               odprisahaní sa luteránskej viery darovaný život. Potom nasledovala tretia a posledná,
               ale na rozdiel od predchádzajúcich dvoch ešte strašnejšia trúchlohra. Jej obeťami
               boli:
     </p>
     <p>
      11. Šimon Feldmayer, narodený v Kűstrine, starý vojak, najprv slúžil v Poľsku,
               potom u Thökölyho, vyznamenal sa, keď generál Schulz obliehal roku 1685 neúspešne
               Prešov, a nasledujúceho roku, keď sa ten istý generál opäť zjavil pred mestom s
               väčšími silami, porazil Thökölyho vojsko a obsadil mesto. Potom Feldmayer vstúpil do
               cisárskeho vojska a bojoval veľmi statočne pri Budíne proti Turkom. Keď sa táto
               výprava skončila, išiel nasledujúcej zimy do Bardejova, odtiaľ častejšie navštevoval
               Prešov. Generál Caraffa sa k nemu správal veľmi priateľsky a často s ním žartoval.
               Znezrady ho však zatkli, uväznili a vypočúvali. Povedali mu, aby sa pripravil na
               mučenie. Feldmayer mal strach, že ho zneuctí kat a že bude v prítomnosti mešťanov
               pohanený, preto sa rozhodol, že si vezme vo väzení sám život. S takým úmyslom pevne
               zaviazal povrazom kľučku na dverách, aby sa dvere nedali zvonku ľahko otvoriť. Stráž
               počula hluk a volala na neho: „Feldmayer, čo robíš?“ Odpovedal jej: „Nohy mi stŕpli
               od ustavičného ležania v tejto strašnej diere, práve ich vystieram.“ O chvíľu kričal:
               „Bože môj! Zľutuj sa nado mnou, umieram, nie, že by som pochyboval o tvojom
               milosrdenstve, ale preto, aby som nebol na divadlo svojim nepriateľom!“ — V tej
               chvíli si vrazil nožík na orezávanie pier do srdca. Službukonajúci vojak zavolal
               stráž, a keď vylomili dvere sekerou, našli Feldmayera, ako leží mŕtvy vo vlastnej
               krvi na zemi. Na Caraffov rozkaz priviazali jeho mŕtvolu ešte toho istého dňa
               popoludní na chvost koňovi a vláčili ju ulicami mesta. Potom ju rozštvrtili pod
               šibenicou a zavesili.
     </p>
     <p>
      12. Ondrej Székely, šľachtic, ktorý sa vyznamenal veľkou smelosťou. Keď pri druhom
               obliehaní Prešova bolo mesto tesne obkolesené a všetky príchody do mesta tak dobre
               obsadené strážami, že sa zdalo nemožným, aby niekto zvonka prenikol do mesta, odvážil
               sa na to on a priniesol obliehaným list, čo im však nič nepomohlo, no jemu len
               priťažilo. Keď ho väznili už niekoľko týždňov, nazdával sa, že si zachráni život tým,
               že prestúpi na katolícku vieru. V tejto nádeji odovzdal svojich dvoch synov jezuitom.
               No aj napriek tomu ho odvliekli na popravisko, kde pobozkal kata na znak toho, že sa
               na neho nehnevá. Napomenul ho len, aby rúbal obratne a skrátil tak jeho smrteľné
               bolesti. Po poprave pochovali jeho mŕtve telo na voľné pole.
     </p>
     <p>
      13. Juraj Bezegh, šľachtic, pochádzajúci zo Zvolenskej stolice. Pred Thökölyho
               sprisahaním ho väznili tri roky vo Viedni, a keď prestúpil na katolícku vieru,
               prepustili ho. Neskoršie sa opäť vrátil k reformovanému vyznaniu. Keď Thököly dobyl
               Horné Uhorsko, stal sa jedným z jeho radcov. No keď roku 1686 dobyl cisársky generál
               Eneáš Caprara Košice, bol s viacerými Thökölyho veliteľmi zajatý, ale zachovali ho
               pri živote v dôsledku podpísania mieru a všeobecnej amnestie, ktorú vyhlásili v mene
               kráľa. Dlhší čas sa nesmel vzdialiť z Košíc. Štefanovi Géczymu sa konečne po veľkej
               námahe podarilo vykonať toľko, že mu povolili odísť domov, no ešte predtým musel
               zložiť prísahu, že zostane verný Jeho kráľovskej milosti, inakšie stratí hlavu a
               všetky svoje majetky. Skoro nato, keď sa vrátil domov, bol obžalovaný, že pripravuje
               novú rebéliu, zatkli ho v tom istom čase ako Radvanszkého a odviezli do Prešova. Po
               vypočutí na radnici ho päť hodín tým najukrutnejším spôsobom mučili, kým nestratil
               vedomie a všetok cit. Po siedmich týždňoch mu oznámili rozsudok smrti, pretože vraj
               nedodržal slovo. Bezegh ubezpečoval, že po udelenej amnestii nič nedovoleného
               neurobil, a prenechal svoju vec bohu. Vyžiadal si ešte od evanjelického kňaza večeru
               Pána a skončil svoj život na popravisku ako ostatní. Jeho syn kúpil od kata srdce
               svojho otca a odniesol ho zbožne ako svätú relikviu domov.
     </p>
     <p>
      14. Juraj Radvanszký, bohatý kupec zo Zvolenskej stolice, evanjelik. Bol to od
               prírody tichý a pokojamilovný muž, ktorý sa v týchto rušných časoch nezúčastnil na
               vojne a vždy zostal verný kráľovi. Predvolali ho síce po potlačení Wesselényiho
               sprisahania pred vojenský súd, ktorý sa konal v Bratislave pod predsedníctvom prímasa
               Juraja Szelepcsényiho, no bol uznaný za nevinného a prepustený. Thökölyho veliteľov
               obdaroval iba preto, aby ho nechali na pokoji. Aj napriek tomu ho vo februári
               odprevádzala vojenská eskorta na voze do Prešova a tu bol postavený pred súd, kde mu
               kládli rozličné otázky. Potom ho položili na mučiacu stolicu, jeho údy natiahli na
               škripec, telo rezali a niekoľko hodín pálili ohňom, kým neboli niektoré jeho časti
               upečené ako hovädzie mäso. Za nevýslovných bolestí ho potom zhodili z mučiacej
               stolice, a tak tu ležal na holej slame na žalosť všetkých okrem svojich sudcov a
               kata. Keď prišiel k sebe, žiadal evanjelického kňaza, aby sa mohol s ním modliť a
               prijať večeru Pána. Nebolo mu to dovolené, a len keď za strašných bolestí stratil
               vedomie, dovolili, aby prišiel k nemu. No to už nebolo treba, pretože nič nevnímal,
               čo sa mu hovorilo. Iba postenkával a ticho bedákal, kým neprišla milosrdná smrť a
               neurobila koniec jeho trápeniu. Ale aj tak nebola jeho mŕtvola ušetrená od
               zhanobenia, ktoré vymysleli jeho katani. Kati vyvliekli jeho mŕtve telo z väzenskej
               diery a odviezli na vozíku k ostatným odsúdencom, čakajúcim na popravisku, položili
               na dosku a vytiahli na popraviskové lešenie. Tam mu odsekli najprv pravú ruku, potom
               mu katovi paholci zviazali vlasy na hlave a vytiahli mŕtve telo do výšky, aby mu
               mohli odseknúť hlavu. Vtedy sa mu odtrhli pod ťarchou tela vlasy a telo spadlo na
               zem. Preto mu oviazali hlavu pri ušiach povrazom a len potom vytiahli. Iba takto mu
               mohli odseknúť hlavu. Jeho rozsekaná a rozpadnutá mŕtvola vyzerala ako napoly
               vyvarené mäso. Jeho syn Ján márne prosil Caraffu o dovolenie, aby mohol rozštvrtenú
               mŕtvolu svojho otca pochovať. Napokon kúpil časti tela od katovej ženy za 20 dukátov
               a pochoval ich v Svinnej.
     </p>
     <p>
      15. Fridrich Weber, syn prešovského lekárnika a senátora. Mladý Weber bol dlžný
               predavačke vína alebo markytánke v Thökölyho armáde v Prešove 10 cisárskych grošov za
               víno, nechcel ich zaplatiť, lebo nemohol, a preto ho žena žalovala u Caraffu. Generál
               rozkázal ženu čo najlepšie pohostiť a napojiť, kým sa úplne neopila. Potom ju
               nahovorili, aby povedala Weberovi do očí, „že mu priniesla z Mukačeva od obliehaných
               sprisahancov list“. — Weber to rozhodne odmietol, netušiac, že mu takto nastavili
               pascu. Ihneď mu navliekli putá a uväznili ho v katovom dome. Tam ho častejšie
               navštevoval jezuitský páter Pertzhoffer a rozličným spôsobom ho nahováral, aby sa
               odriekol luteránskej viery a prestúpil, za čo mu sľuboval značné výhody, nielen
               milosť a slobodu, ale aj veľké pocty a bohatstvo, len aby sa priznal, že naozaj
               dostal list. Súd sa ho hneď spýtal: kto čítal list, komu ho dal, kto ho videl, kto o
               ňom počul, čo bolo v liste, kde je list a kto ho má? Tento človek svojou výpoveďou
               spôsobil veľa nešťastia, pretože hneď boli zatknutí a vypočúvaní Ondrej Keczer,
               Žigmund Zimmermann a iní. — Z tohto jediného jedovatého prameňa vzniklo celé
               nešťastie, ktoré neušetrilo nikoho, ani samého pôvodcu. 9. mája o pol desiatej ho
               priviedli obkoleseného vojakmi a so zaviazanými očami zároveň s ostatnými odsúdencami
               na miesto, kde mu mal byť prečítaný rozsudok smrti. Weber išiel celkom zmätený a
               triasol sa na celom tele. Prosil za odpustenie a usiloval sa zmieriť so všetkými,
               ktorých česť pošpinil. Aj svojho vlastného brata Daniela, ktorého takisto priviedol
               do smrteľného nešťastia, prosil so zaliečaním o odpustenie. Ten mu však povedal: „Ó,
               ty pes, načo si bažil po mojej krvi? Modlím sa za svoju večnú blaženosť a za tvoje
               zatratenie.“ Páter Ignác ho odprevádzal na popravisko a pripravoval na smrť. Jeden
               kat mu odsekol pravú ruku, druhý hlavu. Katov úder prijal s veľkým sklamaním a
               nepokojom, divo revúc. Okrem jeho ženy a príbuzných ho nikto neľutoval. Naopak,
               hovorili o ňom, že sa mu stalo po práve, lebo teraz už nebude škodiť statočným ľuďom.
               — Vdovy popravených mešťanov zatracovali jeho pamiatku a malé siroty, keď dorástli,
               pamätlivé pamiatky svojich otcov, Webera strašne preklínali.
     </p>
     <p>
      16. Daniel Weber, brat predchádzajúceho, privedený výpoveďou svojho brata do
               skazy. Keďže ho jezuitský páter obrátil na katolícku vieru, odsúdili ho len na
               obyčajný trest sťatím hlavy, nebol rozštvrtený, ani zavesený na šibenicu.
     </p>
     <p>
      17. Jozef Roth, šľachtic, evanjelik, pochádzajúci z Banskej Bystrice. Vyskúšali na
               ňom všetky druhy mučenia, takže on by mohol najlepšie napísať komentár o tom, akým
               spôsobom v Prešove mučili odsúdených. Zatvorili ho do spoločnej cely s Bezeghom, a
               keď mu 9. mája oznámili, že sa má pripravovať na smrť, prišli k nemu Nemci a
               ubezpečovali ho o nádeji na život. Nato prišiel aj holič a kati a usilovali sa mu
               napraviť a liečiť jeho vykĺbené údy. No jeho ruky a nohy boli v takom stave, že ich
               ledva mohol v živote používať. Keď bol natoľko pri vedomí, že ho mohli dopraviť
               domov, vydal mu vojenský súd svedectvo o jeho nevine, že bol podľa práva vypočúvaný a
               vyhlásený za nevinného. Ako pokutu od neho žiadali 10 000 florénov, z ktorých mu
               potom spustili 5000 florénov ako náhradu za ťažké bolesti, ktoré musel znášať.
               Odišiel potom na snem do Bratislavy a rozprával tu najvznešenejším magnátom a
               poslancom o svojom strašnom utrpení, ukázal im tiež svoje pripečené telo.
     </p>
     <p>
      18. Gabriel Palásthy, šľachtic, pochádzajúci z Krušoviec v Nitrianskej stolici,
               30-ročný muž. Slúžil u Thökölyho a získal od neho za odvahu vyznamenanie.
     </p>
     <p>
      Prišli k nemu nemeckí dôstojníci pod zámienkou, že chcú od neho kúpiť kone, a keď
               ich viedol sám a neozbrojený do stajne, zvolali: „Ha! Palásthy!“ A zmocnili sa ho.
               Nemeckí vojaci ho odviezli do Prešova. Na ceste mal príležitosť zachrániť sa útekom,
               keď sa jeho sprievodcovia opili a zaspali, vzdal sa však každého pokusu o útek,
               vedomý si svojej neviny. Keď prišiel do Prešova, hneď ho dali do pút, potom ho mučili
               najvyhľadávanejším a najukrutnejším spôsobom najprv na škripci, potom mu zatĺkali
               kladivom do prstov nôh železné klince, ktorými podkúvajú kone, nato mu vrazili do
               mužského údu rozžeravený drôt a medzitým mu kládli otázky. Pod ťarchou takého
               trýznenia priznal aj veci, o ktorých sa mu nikdy ani nesnívalo a ktoré sa napokon
               ukázali aj nepravdivými. Tak sa priznal za veľkých bolestí, že dostal od Radvanszkého
               peniaze a niesol ich do Mukačeva, hoci Radvanszkého nepoznal, nikdy sa s ním
               nerozprával a nikdy nebol ani v jeho dome. Napokon to, čo vypovedal pri mučení, opäť
               po tortúre odvolal, často nevedel ani to, čo rozprával na mučiacej lavici. — Jeho
               telo bolo napoly spálené. Keď k nemu prišiel evanjelický kňaz, aby mu podal večeru
               Pána, ležal s nevládnymi rukami a nohami. Na popravisku odporučil svoju dušu bohu.
               Bol sťatý a jeho telo rozštvrtené. Ani mu nevytiahli klince z prstov na nohách. Jeho
               hlavu priklincovali na šibenicu pri ceste vedúcej na Spiš. Tu celkom vyschla. Ostatné
               časti jeho tela zavesili na iné šibenice.
     </p>
     <p>
      19. Daniel Feja, šľachtic, pochádzajúci z Turčianskej stolice, advokát, bývalý
               sudca v Košiciach, reformovaného vyznania. Keď prešiel najstrašnejším mučením a
               stratil úplne vedomie, zomrel o niekoľko dní vo väzení. Nepripustili k nemu ani
               kňaza. Jeho mŕtve telo odvliekli kati na popravisko a tu mu odsekli najprv pravú
               ruku, potom hlavu, napokon ho tiež rozštvrtili a časti jeho tela rozvešali na
               šibenice.
     </p>
     <p>
      20. Nakoniec bol sťatý zároveň s Fejom istý úbohý košický mäsiar, ktorého ani
               nevypočúvali, a ani neodsúdili.
     </p>
     <p>
      *
     </p>
     <p>
      To je stručný výťah z Rezikovho rukopisu „Laniena Eperiesiensis anno 1687“. Tento
               rukopis dal vytlačiť v slovenskej reči vynikajúci historik a rímskokatolícky farár
               Štefan Hyroš zo Svätého Michala v Liptove roku 1876 vo svojom diele „Zámok Likava“.
     </p>
     <p>
      V spomenutom rukopise nachádzame tento odsudok o Caraffovi: „Bažil po ľudskej krvi
               ako krvavý pes. Bolesti a bedákanie jeho úbohých obetí boli pre neho vyhľadávaným
               pôžitkom. Keď nemal vinníkov, robil ich sám. Rovnakí ako on boli aj jeho sudcovia,
               najmä prešovský veliteľ Götz.“ — Istý nitriansky šľachtic sa o ňom vyslovil takto:
               „Toto je osobitná filozofia a čistá pomätenosť ľudí. Dajte generála Caraffu do mojej
               moci, čo len na pol hodiny, aby som vykĺbil jeho údy a pražil ich, a dosiahnem to, že
               zaprie aj pána boha a dopustí sa tak zločinu, ktorý je hoden smrti.“
     </p>
     <p>
      Rukopis sa ešte zmieňuje o Caraffovej túžbe po peniazoch. Pani Alžbeta Kubínyiová,
               rodená Szontaghová, aby zabezpečila svojich príbuzných pred zúriacim Caraffom, dala
               mu potajomky 10 000 florénov a takto oslobodila od neľudského trýznenia v Prešove
               nielen svojich príbuzných, ale aj veľké množstvo ľudí z Oravskej a Liptovskej
               stolice. Takisto píše „Palmov Commentator“, že zemplínska šľachta Caraffove zvieracie
               túžby do tej miery obmäkčila 24 bočkami tokajského samotoku a 400 dukátmi, že nechal
               Zemplín na pokoji.
     </p>
     <p>
      Od kráľa Leopolda dostal Caraffa rad Zlatého rúna, panstvo Vučín a iné vyznačenia.
               Zomrel náhlou smrťou vo Viedni 3. marca 1693.
     </p>
     <p>
      Maďari jeho meno znenávideli a zošklivelo sa im. A keď aj druhý kráľovský generál,
               menom Basta, takisto krutým a neľudským spôsobom zaobchádzal s ľuďmi ako Caraffa,
               vznikla v Uhorsku zaklínacia formulka: „Basta lélek Karaffia!“ (Prekliata duša
               Caraffa!)
     </p>
    </div>
    <div class="footnote">
     <p>
      <sup>
       [
       <a class="para" href="#id2583886" name="ftn.id2583886">
        76
       </a>
       ]
      </sup>
      Bartholomaeides Not. Cottus Gömör: Roku 1702 pohltil osudný požiar celý
               hrad.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583909">
       </a>
       Fraňo Rákóczi II. daruje Muránsky zámok svojmu priateľovi Bercsényimu, no v jeho
         majetku bol len krátky čas
      </h2>
     </div>
    </div>
   </div>
   <p>
   </p>
   <p>
   </p>
   <p>
    S Karlovackým mierom boli Uhri veľmi nespokojní, pretože bol podpísaný bez ich účasti na
         vymedzovaní hranice. Okrem toho sa nemohli zmieriť s tým, že XXXI. artikul zlatej buly
         kráľa Ondreja II. z roku 1222 bol na sneme v Bratislave roku 1687 vyhlásený za zastaraný a
         navždy odstránený. Menovaný artikul sa totiž pokladal za vlastný koreň ustavičného nepokoja
         a vzbury, lebo podľa neho mal každý šľachtic právo bez toho, aby bol obvinený z
         vlastizrady, postaviť sa na odpor kráľovi a voči nemu sa brániť, ak by kráľ chcel podniknúť
         niečo proti slobodám vyhláseným Ondrejom II. Pri korunovácii následníka trónu a neskôr
         kráľa Jozefa I. bol tento artikul z prísažnej formuly vypustený so slovami: „exclusa tamen
         et semota Articuli XXXI. eiusdem Decreti clausula“ (bola odstránená a vypustená klauzula
         tohto dekrétu). Hlavne na túto okolnosť poukazovali Uhri vo svojich krajinských
         sťažnostiach (gravamina). A z tejto príčiny to začalo v krajine opäť nebezpečne vrieť.
         Utvorila sa tajná konfederácia s vedúcim výborom v počte osemdesiat členov. Vrenie
         narastalo i preto, že veľa duchovných a svetských úradov a hodností sa dostalo cudzincom, v
         krajine bolo ponechané vojsko, obyvateľstvo trpelo útlakom, olupovali ho o majetok,
         Thökölyho prívržencov krutým spôsobom popravovali alebo vyháňali z krajiny atď.
   </p>
   <p>
    Na čelo tajného spolku alebo revolučného výboru chceli postaviť muža, ktorého meno,
         pôvod a bohatstvo by urobilo na obyvateľstvo krajiny dobrý dojem, a ako najvýhodnejší na to
         sa im videl mladý Fraňo Rákóczi II.
    <sup>
     [
     <a class="footnote" href="#ftn.id2583970" name="id2583970">
      77
     </a>
     ]
    </sup>
   </p>
   <p>
    Tohto Fraňa Rákócziho, syna Heleny Zrínskej, ktorej otec bol popravený vo Viedenskom
         Novom Meste a ktorá sa po smrti svojho prvého manžela Fraňa Rákócziho I. vydala za Emericha
         Thökölyho, odviezla cisárska strana po zaujatí hradu Mukačeva roku 1688 aj s jeho matkou a
         sestrou ako dvanásťročného chlapca do Viedne. Tu mu ustanovili za poručníka kardinála
         Kollonitsa, ktorý ho mal vychovávať v náboženstve a pripravovať na kňazský stav — k čomu on
         neprejavoval ani najmenšiu náklonnosť. Gróf Ferdinand de Aspremonte, ktorý sa oženil s
         Rákócziho sestrou Julianou, dosiahol prosbami u kráľa Leopolda, že jeho švagor Fraňo sa
         mohol po piatich rokoch vrátiť do Uhorska a dostal naspäť aj časť svojich konfiškovaných
         majetkov. Oženil sa s princeznou von Hessen-Rheinfels, ktorej zmužilý a podnikavý duch
         dokonale harmonizoval s jeho rytierskou, smelou a nepoddajnou povahou. V osobe Rákócziho sa
         združovala telesná sila s vynikajúcimi duševnými vlastnosťami. Nemohol nikdy zabudnúť na
         úpadok svojej vlasti, na stratu výsad a bývalej moci svojho rodu. Naplňovala ho
         nezmieriteľná nenávisť voči Rakúsku, keď si uvedomil, že mnohí jeho príbuzní našli smrť na
         popravisku, iní hnili vo väzení alebo boli vyhnaní z krajiny a jeho vlastná matka musela
         žiť v Ázii.
    <sup>
     [
     <a class="footnote" href="#ftn.id2584010" name="id2584010">
      78
     </a>
     ]
    </sup>
   </p>
   <p>
    Už roku 1702 vypukol v Hornom Uhorsku nový nepokoj a povstanie, na ich potlačenie
         vymenoval kráľ Leopold osvedčeného a rytierskeho Štefana Koháryho.
    <sup>
     [
     <a class="footnote" href="#ftn.id2584054" name="id2584054">
      79
     </a>
     ]
    </sup>
   </p>
   <p>
    Fraňo Rákóczi žil po svojom návrate do Uhorska so svojou manželkou na Šarišskom zámku.
    <sup>
     [
     <a class="footnote" href="#ftn.id2584068" name="id2584068">
      80
     </a>
     ]
    </sup>
    Tu ho veľmi často navštevovali príslušníci konfederácie, a tak vzal na seba
         zverenú úlohu vodcu, aby opäť vybojoval stratenú slobodu. Tu písal v rokoch 1700 a 1701
         listy menom uhorských konfederantov francúzskemu kráľovi Ľudovítovi XIV., ktorého vtedy
         pokladali za najmocnejšieho monarchu v Európe a ktorý dobyl Lotrinsko s časťou Alsaska.
         Listy zveroval do rúk Longuevallovi, veliteľovi bádenskej légie, ktorá mala svoju posádku v
         Šarišskej stolici. Bol to rodený Francúz z Lotrinska a dôverný Rákócziho priateľ, ktorý sa
         chcel vrátiť do Francúzska. No on tie listy neodnášal do Paríža, lež do Viedne
    <sup>
     [
     <a class="footnote" href="#ftn.id2584100" name="id2584100">
      81
     </a>
     ]
    </sup>
    a odovzdával ich cisárovi Leopoldovi. Takým spôsobom zrádzal vodcov sprisahania
         a ich úmysly. Vojenskí velitelia v Uhorsku ihneď dostali rozkazy, aby zatkli sprisahancov,
         ktorých označil Longuevall. — Grófovi Bercsényimu sa pošťastilo ujsť s niekoľkými ďalšími
         cez hranicu do Poľska. No Fraňa Rákócziho zatkol na jeho Šarišskom zámku v noci plukovník
         Solari a odviezol do Viedenského Nového Mesta. Podobne boli uväznení Štefan Szirmay, bývalý
         Thökölyho radca, bratia Adam, Ladislav a Michal Vayovci, Pavol Okolicsáni a iní.
   </p>
   <p>
    Vo Viedenskom Novom Meste zatvorili Rákócziho do tej istej izby, v ktorej sedel aj jeho
         starý otec Peter Zrínsky, a bol veľmi prísne strážený. Vojenský súd pod predsedníctvom
         kardinála Kollonitsa, jeho bývalého učiteľa náboženstva, ho odsúdil na smrť. Tento výrok
         cisár Leopold na prosby cisárovnej zmiernil na doživotné väzenie na zámku Kufstein v
         Tirolsku. Večer predtým, ako ho mali odviezť, vyviedli Rákócziho, preoblečeného do
         dragúnskej uniformy, z väzenia a mesta ešte pred zatvorením vrát dvaja bratia Lehmanovci,
         rodení Prusi. Za mestom čakali Uhri s osedlanými koňmi, na ktorých oslobodený väzeň v divom
         cvale ušiel.
    <sup>
     [
     <a class="footnote" href="#ftn.id2584151" name="id2584151">
      82
     </a>
     ]
    </sup>
    Jeho útek síce čoskoro zbadali, zalarmovali výstrelmi z diel celé mesto a
         poslali za ubehlíkom dragúnov, ale márne. Rákóczi vymieňal kone, prekročil uhorskú hranicu,
         sprevádzaný svojimi priateľmi, a keď prešiel na loďke Dunaj, neprestajne pokračoval v jazde
         až cez poľskú hranicu. Jeho osloboditeľ kapitán Lehman, ktorému sľúbila Rákócziho manželka
         dvadsaťtisíc florénov, bol uväznený a zastrelený.
   </p>
   <p>
    V Poľsku prijali Rákócziho priateľsky ako hosťa, a napriek žiadosti viedenského dvora ho
         nevydali. Prosil o podporu Poliakov, Rusov a francúzskeho kráľa.
   </p>
   <p>
    Pre kráľa Ľudovíta XIV., ktorého práve vtedy, za vojny o španielske dedičstvo, napadli
         Rakúsko, Portugalsko a Savojsko a ktorého tiež veľmi tiesnili námorné mocnosti, najmä
         Anglicko, to bola vhodná príležitosť, aby zamestnal Rakúsko v chrbte. Poslal Rákóczimu
         peňažitú pomoc
    <sup>
     [
     <a class="footnote" href="#ftn.id2584201" name="id2584201">
      83
     </a>
     ]
    </sup>
    a Poliaci mu nebránili, aby v ich krajine verboval a vyzbrojoval mužstvo.
   </p>
   <p>
    Z Poľska Rákóczi a jeho najlepší priateľ Bercsényi roku 1703 vpadli do Berehovskej
         stolice. Boli síce po prvý raz odrazení, vrátili sa však opäť s ešte väčšou silou a
         porazili cisárske vojsko pri Mukačeve. Hneď nato sa k Rákóczimu pridružila szathmarská
         šľachta, a keď zo všetkých strán prúdili pod jeho zástavy húfy ozbrojencov, zaujal Tokaj a
         Košice. O krátky čas vyrástlo jeho vojsko na dvadsaťtisíc mužov a s touto silou prišiel do
         Gemerskej stolice a žiadal, aby sa k nemu pridružila so zbraňou všetka šľachta (1704). Blh
         (Balogh) a Rimavskú Seč daroval grófovi Antonovi Eszterházymu, a keď dobyl Muránsky zámok,
         venoval ho svojmu najvernejšiemu prívržencovi grófovi Bercsényimu. Jeho manželka, grófka Bercsényiová,
    <sup>
     [
     <a class="footnote" href="#ftn.id2584249" name="id2584249">
      84
     </a>
     ]
    </sup>
    si vyvolila tento hrad za svoje trvalé bydlisko a zariadila ho s veľkou
         nádherou, lebo sa v ňom chcela honosiť ako kedysi Mária Széchyová vybraným luxusom.
   </p>
   <p>
    Kráľ Leopold sa nedožil konca rákócziovskej vojny, zomrel 5. mája 1705, keď vládol v
         Uhorsku plných päťdesiat rokov a všetky tieto dlhé roky takmer nepretržite viedol vojny
         hneď s vonkajším, hneď s vnútorným nepriateľom.
   </p>
   <p>
    Ťarcha vojny padla teraz aj s korunou na kráľa Jozefa I., ale vtedy vyrástla Rákócziho
         armáda už na päťdesiattisíc vojakov.
   </p>
   <p>
    Snem, ktorý Rákóczi zvolal roku 1706 do Miškovca, medziiným rozhodol, aby sa na
         Muránskom hrade držali v úschove uhorská kráľovská koruna, krajinské odznaky
    <sup>
     [
     <a class="footnote" href="#ftn.id2584297" name="id2584297">
      85
     </a>
     ]
    </sup>
    a krajinský archív, len čo sa dostanú do rúk konfederovaných. A to je tiež
         dôkaz toho, že Muránsky zámok ešte v tomto čase, hoci veľmi utrpel viacerými obliehanými, a
         najmä veľkým požiarom a sčiastky bol aj vážne poškodený, bol chýrečný svojou slávou a
         vážnosťou.
   </p>
   <p>
    Keď rokovanie s konfederovanými vyznelo neúspešne,
    <sup>
     [
     <a class="footnote" href="#ftn.id2584328" name="id2584328">
      86
     </a>
     ]
    </sup>
    došlo 3. augusta 1708 pri Trenčíne k rozhodujúcej bitke, v ktorej generál
         Heister dosiahol nad Rákócziho vojskom veľké víťazstvo. Na bojovom poli zostalo šesťtisíc
         mŕtvych a veľké množstvo vojakov padlo do zajatia.
   </p>
   <p>
    Od tých čias Rákócziho moc a vážnosť poklesla, pretože nedostal nijakú pomoc z
         Francúzska a jeho prívrženci, najmä magnáti, sa vo veľkom počte poddávali kráľovi.
   </p>
   <p>
    Roku 1709 pritiahol do Gemera
    <sup>
     [
     <a class="footnote" href="#ftn.id2584366" name="id2584366">
      87
     </a>
     ]
    </sup>
    kráľovský generál Viard a s celou stolicou dobyl aj Muránsky zámok, z ktorého
         po trojročnom panovaní zavčas ušla grófka Bercsényiová.
   </p>
   <p>
    Rákócziho vyhliadky
    <sup>
     [
     <a class="footnote" href="#ftn.id2584384" name="id2584384">
      88
     </a>
     ]
    </sup>
    sa ukázali beznádejnými, no predsa Rákóczi ani teraz nebol ochotný podrobiť sa
         legitimnému kráľovi. Dal radšej prednosť vyhnanstvu, a tak s Bercsényim a ešte s niekoľkými
         odišiel roku 1711 najprv do Poľska. Jeho vrchný veliteľ Károlyi uzavrel medzitým s
         kráľovským splnomocnencom, grófom Jánom Pálffym, v Szathmáre mier.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583970" name="ftn.id2583970">
        77
       </a>
       ]
      </sup>
      Palma Hung. nova, pag. 248.
     </p>
    </div>
    <div class="footnote">
     <p>
      <sup>
       [
       <a class="para" href="#id2584010" name="ftn.id2584010">
        78
       </a>
       ]
      </sup>
      Ivan Nagy M. O. Csal. IX. köt. 597 lap píše, že starobylý rod Rákócziovcov
               pochádza vraj z Čiech, ich predkovia Radvan a Bogat sa presťahovali do Uhorska v
               časoch prvých uhorských kráľov a neskoršie sa rozvetvili na rodiny Rákócziovcov,
               Morvayovcov, Körtvélyesyovcov, Czékeyovcov, Monokyovcov a Izsépiovcov. Všetky tieto
               rody, okrem Izsépiovcov, už vymreli. — Príslušníci rodu Rákócziovcov bojovali
               ustavične za svoju vlasť, pretože úzko splynuli s národom. Či víťazil, alebo bol
               porazený, nikto z tohto rodu nebol zradcom. A hoci zomrel už aj posledný potomok
               tohto rodu, predsa sa zachováva v pamäti jeho slávne meno a nezničiteľná priazeň
               národa.
     </p>
    </div>
    <div class="footnote">
     <p>
      <sup>
       [
       <a class="para" href="#id2584054" name="ftn.id2584054">
        79
       </a>
       ]
      </sup>
      Slovník náučný D. 7, s. 58.
     </p>
    </div>
    <div class="footnote">
     <p>
      <sup>
       [
       <a class="para" href="#id2584068" name="ftn.id2584068">
        80
       </a>
       ]
      </sup>
      Štefan Hyroš: Protoc. com. Liptov, Nr. 16, pag. 128.
     </p>
    </div>
    <div class="footnote">
     <p>
      <sup>
       [
       <a class="para" href="#id2584100" name="ftn.id2584100">
        81
       </a>
       ]
      </sup>
      Rákóczi vo svojej Responsum ad supplicationem etc. (rukopis) pripisuje
               Longuevallovu zradu a svoje uväznenie jezuitskej prefíkanosti.
     </p>
    </div>
    <div class="footnote">
     <p>
      <sup>
       [
       <a class="para" href="#id2584151" name="ftn.id2584151">
        82
       </a>
       ]
      </sup>
      Po päťmesačnom väznení vo Viedenskom Novom Meste oslobodil Rákócziho zo žalára
               večer 7. novembra 1701 kapitán Lehmann. Rákóczi ušiel do Poľska a ukryl sa v kaštieli
               vojvodu Adama Sienowského. Rakúska vláda vydala na neho zatykač a sľúbila tomu, kto
               ho privedie živého, 10 000 florénov, kto prinesie jeho hlavu, 6000 florénov. Pozri:
               Glyc. Spányik Hist. Pragm. R. H. pag. 423. — Sam. Timon Epit. chr. rh. pag.
               280.
     </p>
    </div>
    <div class="footnote">
     <p>
      <sup>
       [
       <a class="para" href="#id2584201" name="ftn.id2584201">
        83
       </a>
       ]
      </sup>
      Palma Hung. nova, pag. 253: Od Ľudovíta XIV. prišiel posol, ktorý nádejou na skorú
               pomoc ešte väčšmi oduševnil prívržencov rákócziovských pre pokračovanie vo
               vojne.
     </p>
    </div>
    <div class="footnote">
     <p>
      <sup>
       [
       <a class="para" href="#id2584249" name="ftn.id2584249">
        84
       </a>
       ]
      </sup>
      Bartholomaeides Not. Cottus Gömör: Hrad Muráň bol v nasledujúcich rákócziovských
               povstaniach určený s ostatným majetkom k nemu prináležiacim Mikulášovi Berczényimu,
               ktorý v ňom ubytoval natrvalo svoju manželku.
     </p>
    </div>
    <div class="footnote">
     <p>
      <sup>
       [
       <a class="para" href="#id2584297" name="ftn.id2584297">
        85
       </a>
       ]
      </sup>
      Belius Not. Hung. novae, P. II. pag. 71. Bartholomaeides Not. Cottus Gömör: Hrad
               Muráň určili Rákócziho prívrženci za strážcu kráľovskej koruny a klenotov, ako aj za
               miesto, kde boli uložené kráľovské knihy.
     </p>
    </div>
    <div class="footnote">
     <p>
      <sup>
       [
       <a class="para" href="#id2584328" name="ftn.id2584328">
        86
       </a>
       ]
      </sup>
      Keď roku 1705 zomrel kráľ Leopold, vymenoval snem v Szécséni Fraňa Rákócziho II.
               za uhorského a sedmohradského kniežaťa a grófa Berczényiho za vrchného veliteľa.
               Vtedy dosiahla Rákócziho moc svoj vrchol. V Sedmohradsku prinútil Šimon Forgách
               cisársku armádu ku kapitulácii a tú potom rozšíril Rákócziho plukovník jazdy Juraj
               Luby na celé Uhorsko, až po rakúsku hranicu.
     </p>
    </div>
    <div class="footnote">
     <p>
      <sup>
       [
       <a class="para" href="#id2584366" name="ftn.id2584366">
        87
       </a>
       ]
      </sup>
      Bartholomaeides Not. Cottus Gömör, pag. 258.
     </p>
    </div>
    <div class="footnote">
     <p>
      <sup>
       [
       <a class="para" href="#id2584384" name="ftn.id2584384">
        88
       </a>
       ]
      </sup>
      Rákócziho armáda, ako sa vojna predlžovala, trpela čoraz väčšmi nedostatkom
               peňazí, odevu a výzbroje, takže vojakov bolo treba z času na čas posielať do
               domovských stolíc, aby sa tam vystrojili a vyzbrojili a potom sa opäť vrátili k
               armáde. Tí však — nazývaní kuruci — išli často namiesto k armáde do hory, aby
               rabovali a zbíjali. Stali sa veľkou pliagou krajiny, takže na rozkaz stolíc museli
               proti kurucom vytiahnuť celé obce a robiť na nich doslova poľovačku.
     </p>
     <p>
      Treba sa ešte zmieniť o rákócziovských peniazoch. Rákóczi dal raziť už roku 1703
               svoju vlastnú mincu. Mince boli o niečo menšie ako toliar a bola na nich vyobrazená
               spútaná Sloboda; na jej pravej ruke visela železná reťaz, v ľavej ruke držala malého
               vtáka, ktorý sa pripravoval na let. Zviazanú Slobodu oslobodzujú z pút dve dievčatá
               (Zákon a Spravodlivosť). Horný nápis: Dimidium facti, qui bene coepit, habet (Kto
               dobre začal, má polovicu roboty hotovú). Dole: Opere libertatis inchoato anno 1703.
               14. Juni. (Na začiatku slobody 14. júna 1703). Popri tom ešte kniha s nápisom: Leges
               patriae (Zákony vlasti).
     </p>
     <p>
      Druhá rákócziovská minca nesie jeho obraz s nápisom: Franc. II. D. G. Trans.
               Princ. R. Dux Confederator. Statuum (František II., z božej milosti sedmohradský
               knieža, krajinský veliteľ a zjednotiteľ stavov). Dole: Concordia religiorum animata
               libertate 1705 (Náboženská svornosť podporovaná slobodou, 1705).
     </p>
     <p>
      Tretia rákócziovská minca predstavuje Herkula, ako odháňa kyjakom hydru, a pod tým
               je nápis: Tendit per ardua virtus (Prekážkami sa posilňuje cnosť). Aj na tejto minci
               je Rákócziho obraz. Pozri: Andreas Lehotzky Stemmatograph. II., pag. 328 — Štefan
               Hyroš, Zámok Likava, s. 364.
     </p>
     <p>
      Pre nedostatok striebra dal Rákóczi raziť veľa medených mincí, ktoré ľud nazýval
               „libertáše“, už roku 1707 stratili úplne na cene, takže ich aj napriek prísnym
               trestom nikto nechcel prijímať. Strieborných peňazí vôbec nebolo, a tak nastal úplný
               nedostatok peňazí. Ako o kuriozite treba sa zmieniť o tom, že Liptovská stolica dala
               roku 1707 svojmu vyslancovi ku kniežaťu Rákóczimu Pankrácovi Palugyaymu na cestu
               namiesto peňazí 6 oslích koží a rovnako aj stoličným úradníkom vyplácali mzdu (salér)
               v oslích kožiach namiesto v peniazoch.
     </p>
     <p>
      Štef. Hyroš, Zámok Likava. Protoc. com. Liptov, pag. 148 — 282 — 283.
     </p>
     <p>
      Čo sa týka Rákócziho vzťahu k náboženstvu, bol dobrým katolíkom bez bigotnosti,
               bol tolerantný a blahovoľný k iným vyznaniam, lebo si želal úplnú slobodu a
               rovnoprávnosť všetkých kresťanských vyznaní v krajine. Z toho dôvodu ho nemali radi
               rímskokatolícki horlivci, ani on nemal rád jezuitov pre ich zúrivú túžbu po
               prenasledovaní inovercov. Sám napísal svoj náhľad na písomnú žiadosť niektorých
               stolíc, ktoré sa usilovali ponechať v krajine jezuitov a svoju žiadosť podali aj na
               sneme v Ónode roku 1707 s nadpisom: „List šiestich stolíc kniežaťu Rákóczimu, alebo
               Pamätný spis katolíckej šľachty zo šiestich uhorských stolíc, poslaný snemu držanému
               v Ónode roku 1707 s tým, aby knieža Rákóczi dovolil, aby v kráľovstve boli ponechaní
               jezuiti.“
     </p>
     <p>
      Sám na ich žiadosť napísal: „Odpoveď Fraňa Rákócziho na prosbu šiestich stolíc,
               protestujúcich proti odstráneniu otcov jezuitov z Uhorska.“ V treťom bode sa vyjadril
               o príslušníkoch krajiny, ktorí vstupujú do menovaného rádu a chcú sa stať jeho
               členmi, takýmto spôsobom: „Jezuiti učia deti, že musia nohami šliapať otcov, matky a
               ducha národa a usilujú sa v nich zadusiť všetku lásku a príchylnosť k rodičom a k
               vlasti, atď.“
     </p>
     <p>
      Roku 1824 vydal Pavol Dinkay z knižnice ostrihomského lýcea.
     </p>
     <p>
      Štefan Hyroš, Zámok Likava, s. 379.
     </p>
     <p>
      Konečne čo sa týka jeho politickej mienky a presvedčenia, bol Rákóczi nezlomný až
               do sebaobetovania. — Kráľ Jozef I. si naozaj želal mier a bol tiež ochotný urobiť v
               tejto veci významné kroky, keď hneď v prvom roku svojej vlády v decembri 1705
               rozkázal kaločskému arcibiskupovi Pavlovi Szechényimu rokovať s Rákóczim v Trnave. Aj
               anglickí a holandskí diplomatickí zástupcovia sa zo všetkých síl usilovali
               sprostredkovať mierovú zmluvu, no márne. Rákócziho strana bola pevná vo svojich
               požiadavkách a spoliehala sa viac na zbrane. Ešte aj vtedy, keď jeho šťastná hviezda
               vybledla a hrozila vyhasnúť, postavil Rákóczi požiadavky: 1. právo slobodnej voľby
               kráľa, 2. uznanie národného práva a úplnú slobodu vyznania, 3. navrátenie všetkých
               konfiškovaných majetkov ich bývalým majiteľom, 4. svoje vymenovanie za sedmohradske
               knieža. — Keď už nemohol úfať v pomoc Francúzska a Turecka, obrátil sa ešte na
               ruského cára Petra Veľkého, s ktorým sa stretol v Poľsku. No keď už ani od toho
               nemohol dostať pomoc, odporučil „nešťastnú krajinu“ cisárovi Jozefovi a odišiel
               dobrovoľne do vyhnanstva. Keďže nechcel podpísať Szathmársky mier, vypovedali ho z
               krajiny a všetok jeho majetok prepadol konfiškácii.
     </p>
     <p>
      Z Poľska odišiel so svojimi najlepšími priateľmi roku 1714 cez Gdansk do Paríža,
               kde ho podporoval kráľ Ľudovít XIV., a kde žil v kláštore pod menom gróf Savoš. Na
               žiadosť Rakúska musel opustiť Francúzsko a odišiel roku 1717 do Konstantinopolu, kde
               mu po mieri v Požaravaci (1718) venovala Vysoká porta kaštieľ Rodosto pri Marmarskom
               mori. Tu napísal svoje Memoáre, ktoré vyšli po jeho smrti tlačou roku 1738 v Haagu.
               Zomrel roku 1735. — Maďari obracali svoje oči ešte aj po Szathmárskom mieri na
               Rákócziho a potom na jeho synov, z ktorých najstarší Jozef bol roku 1727 v Neapolsku
               obdarovaný niektorými majetkami. Musel sa však vzdať mena Rákóczi a prijať titul
               markíza di Santo Carlo. Roku 1734 ušiel k svojmu otcovi do Rodosta a Porta ho vo
               vojne s cisárom Karolom VI. designovala za sedmohradske knieža. Vydal proklamáciu k
               Uhorsku, no bez úspechu. Za to ho pápež dal do kliatby. Jozef Rákóczi zomrel roku
               1738. — Mladší syn Fraňo bol takisto v Neapolsku obdarovaný majetkami a žil tam pod
               menom markíz di Santo Elisabetha, zomrel bezdetný.
     </p>
     <p>
      Pozri: Jozef Fiedler: Actenstücke zur Geschichte Franz Rákóczy’s u. s. w., Wien
               1855.
     </p>
     <p>
      Fontes rerum Austriacarum II. Abt., B. IX.
     </p>
     <p>
      Slovník náučný, 7. díl, s. 58.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2584632">
       </a>
       Gróf Štefan Koháry získal Muránsky zámok kráľovskou donáciou
      </h2>
     </div>
    </div>
   </div>
   <p>
   </p>
   <p>
   </p>
   <p>
    Keď generál Viard dobyl Muránsky zámok, pripadol opäť kráľovskému majetku a roku 1720 ho
         dostal za svoje vynikajúce služby pre kráľa a vlasť hrdinský gróf Štefan Koháry.
   </p>
   <p>
    Magnátska rodina Koháryovcov dala vlasti veľa šľachetných a vskutku rytierskych synov,
         ktorí sa chvályhodným spôsobom vyznamenali vojnovými činmi, obetavosťou v dlhých tureckých,
         neskoršie v pruských vojnách, a obzvlášť svojou neotrasiteľnou oddanosťou a vernosťou voči
         vládnúcej kráľovskej dynastii. V kronike uhorských dejín nachádzame ich skutky zaznačené s
         nehynúcou slávou.
   </p>
   <p>
    Rod Koháryovcov je jedným z najstarobylejších rodov v Uhorsku. Už okolo roku 1470 je
         menovaný Juraj Koháry za dvorského hodnostára kráľa Mateja.
   </p>
   <p>
    Na konci 16. storočia stal sa známym v Hontianskej stolici svojou činnosťou a zásluhami
         o všeobecné blaho Emerich Koháry. Roku 1560 sa oženil s Katarínou Jákoffyovou,
         pochádzajúcou tiež zo starobylého rodu, a s ňou nadobudol rozsiahly majetok.
   </p>
   <p>
    Jeho syn Peter sa stal vlastným zakladateľom rodu, ktorý sa od toho času mocne rozvíjal.
         Najskôr zastával úrad stoličného notára v Honte, no čoskoro preukázal, že vie narábať
         nielen perom, ale aj šabľou a že popri štúdiu starých klasikov nezabudol si osvojiť ani
         vojenskú vedu. A tak ho už roku 1593 vidíme ako podveliteľa pri obliehaní hradu Fiľakovo,
         kde sa neobyčajne vyznamenal statočnosťou a rozhľadom, a tiež v nasledujúcich rokoch
         víťazne bojoval. Že bol významným mužom, ktorý mal plnú dôveru kráľa, poznávame z toho, že
         sa roku 1606 zúčastnil ako kráľovský komisár na viedenských mierových rokovaniach s
         Bocskayom a na tento významný mierový dokument pripojil svoje meno. A keď potom kráľ Rudolf
         odovzdal vládu nad Uhorskom svojmu bratovi Matejovi, bol Peter Koháry v deputácii, ktorá
         roku 1608 priviezla uhorskú korunu z Prahy do Bratislavy, a ňou bol potom arciknieža Matej
         korunovaný za uhorského kráľa.
   </p>
   <p>
    Po korunovačných slávnostiach bol vymenovaný za podveliteľa dôležitej pevnosti Nové
         Zámky a 11. februára 1613 ho poslali ako vyslanca ku kniežaťu Gabrielovi Báthorymu do
         Sedmohradska, kde úlohy, ktoré mu zveril kráľ, vykonal k najväčšej spokojnosti. Za svoje
         verné a prospešné služby bol 15. februára 1616 povýšený na baróna. Roku 1618 poslal ho kráľ
         ešte s inými splnomocnenými komisármi na dokončenie mierového rokovania s Turkami do
         Komárna. Keď po smrti kráľa Mateja vpadol roku 1619 so svojou armádou do Uhorska
         sedmohradský knieža Gabriel Bethlén, uzavrúc spojenectvo s nepriateľmi nového kráľa
         Ferdinanda II. a mimoriadne obdarený šťastím dobyl za tri mesiace celé Horné Uhorsko až po
         Bratislavu, veliteľ Nových Zámkov Peter Koháry sa vtedy statočne bránil. No keď ho posádka
         pevnosti hanebne zradila, dostal sa do zajatia, z ktorého bol vyslobodený až o dva roky.
         Kráľ Ferdinand mu roku 1621 udelil dovolenie, aby mohol držať na vlastnú bezpečnosť
         šesťdesiat jazdcov a štyridsať pešiakov. Skoro nato sa mu nadarila príležitosť, aby si za
         svoje predchádzajúce zajatie zadovážil dostatočné zadosťučinenie, keď roku 1623 na rovine
         pri Nových Zámkoch ako vrchný veliteľ tej istej pevnosti dobyl víťazstvo nad Turkami a
         Sedmohradčanmi.
   </p>
   <p>
    Kráľ Ferdinand II. ho vyznamenal viacerými poctami a hodnosťami, roku 1627 ho vymenoval
         namiesto umretého Mojžiša Czirákyho za kráľovského personála. 22. septembra toho istého
         roku ho povolali s viacerými magnátmi do Komárna na veľmi dôležité rokovanie pri podpísaní
         mieru s Gabrielom Bethlénom. Už roku 1629 vlastnil na základe kráľovských donácií zámky
         Čabrad a Sitno spolu s majetkami k nim prináležiacimi a založil tak majorát. Avšak o krátky
         čas, obdarený hojnými poctami, opustil tento svet. Jeho manželkou bola Barbora Kazyová. S
         ňou mal syna Štefana a dve dcéry.
   </p>
   <p>
    Štefan I. venoval sa v skorej mladosti vojenskému remeslu a dosiahol postupne najvyššie
         hodnosti, lebo už 23. septembra 1647 bol vymenovaný za hlavného veliteľa hradu Széczény a
         roku 1657 zároveň aj veliteľom hradu Fiľakovo. Rok nato, teda roku 1658, mu zverili úrad
         hlavného išpána Hontianskej stolice. Kráľ Leopold mu natoľko dôveroval, že ho 10. apríla
         1664 vymenoval za veliteľa významného armádneho zboru práve vtedy, keď Turci zaplavili
         svojou obrovskou armádou celé Horné Uhorsko a hrozili zničiť rozptýlené a naozaj slabé
         cisárske vojsko. Štefan Koháry sa v písomnom vyjadrení 9. júla zdráhal prijať toto velenie
         (možno varovaný zlými predtuchami), ale na opätovné rozkazy ho napokon prijal. Dňa 19. júla
         došlo pri Leviciach k víťaznej bitke, v ktorej padlo 8000 Turkov a Uhri dobyli nepriateľský
         tábor so všetkými batožinami. Toto víťazstvo však zaplatil životom veliteľ, keď v
         najkrutejšej bojovej seči našiel smrť na rovine pri Leviciach. Miesto, kde padol, označuje
         kaplnka, ktorú dali postaviť jeho pozostalí. Jeho mŕtvola bola dopravená do Svätého
         Beňadika a uložená do rodinnej hrobky. Jeho prvou ženou bola Judita Balassová, dcéra
         Emericha Balassu a Judity Bosňákovej, po ktorej rodina Koháryovcov zdedila časť jej
         kecskemétskych panstiev. Jeho druhou ženou bola Eva Újfalussyová. Zostali po ňom štyria
         synovia, a to:
   </p>
   <p>
    Gabriel, ktorý vstúpil do kláštora a stal sa františkánom. Štefan II. naproti tomu
         zvolil si vojenskú životnú dráhu a veľmi skoro vstúpil pod kráľovské zástavy, kde sa
         vyznamenal statočnosťou a nezvyčajnou odvahou. Kráľ Leopold mu bol veľmi naklonený a
         ustanovil ho ešte za života jeho otca 22. marca 1661 za vrchného išpána v Honte a 25. júla
         1664 za vrchného veliteľa hradu Fiľakovo. Ako veliteľ hradu predostrel roku 1671 viedenskej
         vojenskej rade návrh na lepšie opevnenie Fiľakovského hradu a na tento účel mu poukázali
         čiastku 1500 florénov. — Keď roku 1677 na miesto Michala Telekiho vyhlásili v Mukačeve
         Emericha Thökölyho za vodcu malkotentov, usiloval sa Thököly zo všetkých síl získať na
         svoju stranu veliteľa Fiľakova Štefana Koháryho. No nadarmo, Koháry zostal hluchý na všetky
         návrhy a nástrahy a neotrasiteľný vo svojej vernosti legitimnému kráľovi. Keď sa o tom
         dozvedel kráľ Leopold, poslal mu svoj vlastný portrét visiaci na zlatej retiazke. A tak
         Thököly roku 1682 pritiahol s armádou, posilnenou Turkami, k Fiľakovu a žiadal veliteľa,
         aby sa poddal. Koháry jeho žiadosť rozhodne odmietol a húževnato bránil pevnosť. No keďže
         sa obliehanie predlžovalo, stávala sa posádka hradu netrpezlivou, zradila svojho veliteľa a
         odovzdala hrad proti vôli veliteľa obliehateľom. — Thököly aj teraz ponúkal Kohárymu svoje
         priateľstvo, ak by bol ochotný pripojiť sa k nemu, ale nadarmo, Koháry sa nedal prehovoriť.
         Nato ho Thököly dal spútaného uvrhnúť do žalára a navyše ešte trápiť hladom a smädom. Keď
         sa takto márne usiloval odvrátiť ho od vernosti ku kráľovi, sľúbil mu napokon slobodu pod
         podmienkou, že slávnostne odprisahá, že nikdy nebude bojovať proti nemu. Ale ani na to sa
         nedal Koháry zaviazať, a tak bol 11. septembra odvezený ako zajatec najprv do Regetovky
         (Regécs), odkiaľ sa vyslobodil z väzenia za pomoci svojich druhov, postihnutých tým istým
         osudom. Jeho útek čoskoro zbadali, dostihli ho, zajali a opäť uväznili. 18. júla 1683 bol
         dopravený do Užhorodu, odtiaľ do Šarišského Potoka, potom 20. júla do Mukačeva a napokon
         znovu dovezený do Šarišského Potoka. Takto bol väznený tri roky a dva mesiace v tmavom
         väzení. Svoj krutý osud sa usiloval urobiť znesiteľnejším tým, že skladal básne, v ktorých
         dojemne líčil ničotnosť pozemských vecí. Keď konečne 6. novembra 1685 prišla cisárska
         armáda k Šarišskému Potoku a dobyla zámok, generál Caprara vrátil zajatcovi, držanému v
         podzemnej väznici, toľko želanú slobodu. — Kráľ Leopold povýšil roku 1685 Štefana Koháryho,
         ešte keď trpel vo väzení, zároveň s jeho bratmi Wolfgangom, Jánom a Emerichom, do grófskeho
         stavu a daroval mu po jeho oslobodení hrad Fiľakovo.
    <sup>
     [
     <a class="footnote" href="#ftn.id2584914" name="id2584914">
      89
     </a>
     ]
    </sup>
    Od toho času ho nazýval zrkadlom vernosti. Pápež mu poslal posvätený klobúk s
         lichotivým listom. Roku 1687 bol menovaný generálom-kapitánom dištriktu na tejto strane
         Dunaja a ešte toho istého roku dostal rozkaz dobyť jágerskú pevnosť. Tu bol ťažko ranený
         strelou z pušky do pravého pleca.
   </p>
   <p>
    Jeho rana sa po zlom ošetrení neskúseného poľného felčiara natoľko zhoršila, že sa mu
         stiahli žily a ruka sa mu tak skrútila a vysušila, že ňou nemohol od tých čias hýbať. — 16.
         novembra 1702 prevzal na palatínov rozkaz vojenský zbor, vystrojený Novohradskou stolicou,
         a stal sa jeho veliteľom, potom 2. júla 1703 venoval 6000 florénov na armádu zostavenú
         proti Fraňovi Rákóczimu, ktorý vpadol do Uhorska. Roku 1704 ho poverili, aby sa ako
         zástupca kráľovskej strany zúčastnil na mierových rokovaniach, ktoré sa začali v Banskej
         Štiavnici s Rákóczim. A pretože sa kráľovská vláda často ocitala vo finančnej tiesni, hojne
         ju podporoval peniazmi na potlačenie rákócziovského povstania, ako o tom svedčí list písaný
         kráľom Jozefom I. a datovaný 23. júlom 1706. Dňa 2. januára 1711 bol menovaný dedičným
         vrchným išpánom Hontianskej stolice a 14. decembra inštalovaný. Bolo tiež vydané
         nariadenie, aby táto hodnosť prechádzala vždy na najstaršieho člena koháryovského rodu. 27.
         decembra 1712 dvorská vojenská rada menovala menom kráľa Karola III. za jeho
         štyridsaťosemročné verné služby, za jeho utrpenie a za mnohé obete za poľného podmaršala s
         plným platom až do jeho smrti. Dňa 15. októbra 1714 získal menovanie za krajinského
         vrchného sudcu a za kráľovského tajného radcu. Ale pretože nemohol svojou pokrútenou a
         meravou rukou nič podpísať, dostal od kráľa súhlas, aby mohol používať striebornú značku,
         do ktorej bolo vyryté faksimile jeho podpisu. Tieto podpisové značky sa volali v uhorskom
         zborníku Corpus iuris „lamina Kohárii“ (koháryovské pliešky, značky). Muránsky zámok kúpil
         roku 1720 od správy kráľovského majetku a čoskoro nato nasledovala kráľovská donácia.
         Koháry ako kráľovský komisár veľmi často vykonával rozličné krajinské úlohy. Zostal
         slobodným a zomrel ako osemdesiatdvaročný 29. marca 1731 vo svojom kaštieli Čabrad. Jeho
         mŕtvola v medenej truhle bola pochovaná v rodinnej hrobke v Svätom Beňadiku. Jeho básne,
         ktoré sčasti napísal vo väzení, vydali po jeho smrti v Budíne roku 1747 pod názvom
         „Tintinabulum trepudiantium“ (Zvonček zarmútených), ďalej roku 1687 knižku „Udö mulátás
         közben szerzett versek“ (Verše napísané v čase odpočinku), roku 1722 „Antidota
         Melancholiae“ (Liek proti smútku).
   </p>
   <p>
    Do zámockej brány v Čabrade bolo vyryté heslo: Dat Deus cui vult (Boh daruje, komu
         chce). Bercsényi, ktorý kaštieľ dobyl, dal k nemu pripísať: Et accipit, cui vult (A dostane
         ho, kto chce). Ostrihomskej dómskej kapitule, jezuitom a iným mníšskym rádom, špitálnikom a
         dobročinným ústavom poručil dovedna 713 800 florénov.
   </p>
   <p>
    Jeho brat Ján I., narodený 13. júna 1657, bojoval roku 1682 proti Thökölymu, ale
         nešťastlivo. Bol zajatý a v putách ho odviezli najprv do Košíc, potom do Užhorodu. Po
         svojom oslobodení bojoval pri Budíne s Turkami a zomrel roku 1699 bezdetný ako
         tridsaťdeväťročný. Pochovaný bol tiež vo Svätom Beňadiku. Mal za manželku Polyxenu
         Jakusithovú.
   </p>
   <p>
    Štvrtý brat Wolfgang, cisársko-kráľovský komorník, zúčastnil sa na obrane Viedne roku
         1683 a potom roku 1686 na obliehaní Budína, kde velil hontianskemu a novohradskému
         šľachtickému zboru. Roku 1704 bol odvelený do Chorvátska, aby potlačil tamojšie nepokoje,
         vydal sa ta s celou svojou rodinou a zomrel v mestečku Dubrava roku 1704. Za ženu mal
         grófku Máriu Ľudovítu Rechbergovú a mal s ňou osem detí. Z nich Juraj, narodený 13. apríla
         1688, absolvoval s veľkou chválou a vyznamenaním školy v Olomouci, odišiel roku 1708 k
         armáde a 10. augusta 1711 bol povýšený na kapitána v pluku grófa Stahremberga.
   </p>
   <p>
    Bolo to práve v časoch slávnych vojenských výprav princa Eugena Savojského proti
         dedičnému nepriateľovi kresťanstva, keď Eugen, útočiac 5. augusta 1716 na Petrovaradín so
         svojou armádou v počte šesťdesiattisíc mužov, porazil Turkov, ktorých bolo dvestotisíc. Na
         bojovom poli zostalo tridsaťtisíc mŕtvych Turkov, medzi nimi aj sám vezír, janičiarsky aga
         a pätnásť bašov. Do rúk cisárskeho vojska padol celý turecký tábor, veľké množstvo zástav,
         diel a mažiarov, munície a zásob. Na tomto poli cti a slávy pre cisárske zbrane bojoval
         mladý kapitán Juraj Koháry, kým pokrytý šestnástimi ranami a stratiac obidve ruky nepadol
         hrdinskou smrťou na vojnovom poli. Pochovaný bol na mieste bitky.
   </p>
   <p>
    Aj jeho mladší brat Ján II., narodený 20. septembra 1689 v Čabrade, dokončil svoje
         štúdiá v Olomouci, potom vstúpil do vojska a bol zaradený do pluku Lobkowitzových
         kyrysníkov, kde bol o krátky čas povýšený na kapitána. — Princ Eugen pokračoval vo svojich
         víťazstvách. V júni 1717 sa zjavil s osemdesiattisícovou armádou pod múrmi Belehradu a tu
         sa zakopal. Mesto a pevnosť Belehrad bránilo dvadsaťdeväťtisíc Turkov a päťsto diel. Vtedy
         prišiel obliehaným na pomoc turecký vezír Csuprili so stopäťdesiattisícovou armádou,
         rozložil svoj tábor za táborom princa Eugena a obkolesil ho trojitým valom, takže z
         obliehateľa sa stal obliehaný. Rakúsko a celá Európa sa bála o cisárske zbrane, no princ
         Eugen nemal strach a nečakal, kým ho napadnú, ale sám začal neohrozene o tretej hodine po polnoci
    <sup>
     [
     <a class="footnote" href="#ftn.id2504966" name="id2504966">
      90
     </a>
     ]
    </sup>
    útok. Útok proti pevnosti sa začal mocnou kanonádou, počas ktorej vyletela do
         vzduchu veľká veža naplnená pušným prachom a tá spôsobila ozajstné zemetrasenie a strašný
         zmätok v meste. Vtom prešiel Pálffy so svojou jazdou valy a napadol pravé krídlo Turkov s
         takou prudkosťou, že nepriateľ vo veľkom zmätku ustúpil. Medzitým útočil Stahremberg s
         pešiakmi na ľavé turecké krídlo a generál Viard dobyl útokom turecké batérie, umiestnené na
         kopci. Krvavá bitka, vedená s najväčším rozhorčením a prudkosťou, trvala päť hodín. Keď
         konečne boli Turci úplne vytlačení zo svojho tábora a obrátení na útek, turecký tábor
         zostal posiaty hromadami ranených, umierajúcich a mŕtvych. Medzi padnutými hrdinami našli
         aj mŕtvolu kyrysníckeho kapitána Jána Koháryho.
   </p>
   <p>
    Tretí brat Ignác I. zomrel ako študent roku 1719 v Trnave.
   </p>
   <p>
    Štvrtý brat Ondrej, narodený 30. novembra 1694 v Čabrade, bol už roku 1715 v armáde a
         rovnako aj on bojoval roku 1717 pri Belehrade, kde bol ranený. Po vyzdravení odišiel opäť k
         armáde a bol 11. augusta 1730 povýšený na plukovníka a potom 10. marca 1731 inštalovaný za
         vrchného hontianskeho išpána. Roku 1739 sa stal generálom, roku 1741 poľným podmaršalom a
         toho istého roku bojoval pri Temešvári a Belehrade, kde bol niekoľkokrát ranený. Roku 1748
         postavil na vlastné trovy pluk a venoval naň 161 120 florénov a 48 grajciarov. Okrem toho
         obdaroval fundáciou 3000 florénov nemocnicu založenú kráľovnou Máriou Teréziou, ďalšiu
         donáciu 4000 florénov venoval 1. januára 1744 viedenskej nemocnici na 4 postele a 5. mája
         1748 v tej istej nemocnici znova 1000 florénov na jednu posteľ. Zomrel 21. decembra 1757 vo
         Svätom Antole a bol pochovaný v Banskej Štiavnici. Okrem kaštieľov a panstiev v Uhorsku
         (Čabrad, Sitno, Muráň, Blh, Fiľakovo, Drienčany, Svätý Antol, Rimavská Seč) vlastnil aj v
         Dolnom Rakúsku majetky v Ebenthale a Walterskirchene. Z jeho manželstva s barónkou Máriou
         Teréziou von Thavonet, dcérou baróna Ľudovíta Thavoneta a Polyxény Jozefy Jakusithovej, sa
         narodilo šesť detí, z nich traja synovia.
   </p>
   <p>
    Najstarší syn Mikuláš I. sa narodil 6. júla 1721 vo Svätom Antole. Ten bol už ako
         chlapec menovaný 6. novembra 1733 v pluku svojho otca za kapitána a 28. augusta 1754
         povýšený na plukovníka. 2. januára 1758 bol menovaný za vrchného hontianskeho išpána a 26.
         januára slávnostne uvedený do úradu. 15. mája toho istého roku sa stal generálom a 5. marca
         1759 poľným podmaršalom. Zomrel 3. júla 1769 v Blhu a pochovaný bol v Banskej Štiavnici.
   </p>
   <p>
    Jeho brat Anton zomrel ešte skôr, ako dosiahol mužský vek.
   </p>
   <p>
    Ján III., cisársko-kráľovský komorník, oženil sa 14. marca 1779 s baronesou Máriou
         Teréziou Pinelliovou a mal s ňou dve dcéry a syna. Zomrel 12. novembra 1806.
   </p>
   <p>
    Mikuláš II. sa narodil 12. júla 1764, stal sa c. k. komorníkom a plukovníkom v slunskom
         (Sluiner) pohraničnom pluku. Bol budovateľom impozantných kaštieľov v Jelšave, Svätom
         Antole a Ebenthale. Jeho manželstvo s grófkou Máriou Barbarou Kinskou bolo bezdetné.
   </p>
   <p>
    Tretí Ondrejov syn Ignác II. sa narodil 2. decembra 1726. — Keď kráľ Karol III. vyhlásil
         pragmatickú sankciu a ešte za jeho života ju potvrdili európske mocnosti Španielsko, Rímska
         ríša, Holandsko, Rusko, Anglicko, Francúzsko a Sardínia, nazdával sa, že dostatočne
         zabezpečil trón svojej dcére Márii Terézii. Predsa však, len čo Mária Terézia nastúpila na
         trón, napadli mladú panovnicu početní nepriatelia a usilovali sa zmocniť jej otcovského
         dedičstva. Z nich ozaj najnebezpečnejším bol filozof zo Sanssouci Fridrich Veľký, pruský
         kráľ, ktorý pod bezvýznamnou zámienkou rozpútal vojnu v Sliezsku. Stavy, zhromaždené v
         Bratislave, ktorým kráľovná predostrela svoje kritické položenie, volali oduševnene:
         „Moriamur pro rege nostro Maria Teresia!“ (Zomrieme za našu kráľovnú Máriu Teréziu!). —
         Medzi magnátmi, ktorí čiahli ihneď po zbrani a tiahli do vojny proti Prusom, bol aj Ignác
         Koháry, ktorý sa vyznačoval nezvyčajnými vojnovými vlastnosťami. Bojoval najprv ako
         kapitán, od roku 1745 ako plukovník v uhorskej šľachtickej insurekcii. Roku 1769 bol
         menovaný za vrchného išpána Hontianskej stolice. Zomrel 10. októbra 1777 v päťdesiatom
         prvom roku svojho života. Z manželstva s grófkou Gabrielou Cavrianiovou, s ktorou sa oženil
         15. januára 1758, sa narodili syn a tri dcéry.
   </p>
   <p>
    Jeho syn Fraňo Anton, narodený 4. septembra 1760, bol posledným mužským potomkom tejto
         slávnej panskej rodiny. Venoval sa civilnej službe, a postupujúc v úradoch a hodnostiach od
         jedného stupňa k druhému, dosiahol najvyššie krajinské úrady. Bol c. k. komorníkom,
         dedičným vrchným išpánom v Honte, rytierom Zlatého rúna a c. k. skutočným tajným radcom a
         konečne stolovníkom a kancelárom uhorského kráľovstva. Za vynikajúce zásluhy bol povýšený
         do kniežacieho stavu a ako taký zomrel 24. júna 1826 v Rusovciach (Oroszvár), kam prišiel
         na návštevu z Viedne. Pre svoju veľkú poctivosť, vľúdnosť, pre svoju dobrotu a láskavosť
         voči poddaným, ako aj pre svoju úprimnú zbožnosť a zmysel pre spravodlivosť zanechal v
         srdciach vďačných súčasníkov večnú spomienku. 13. februára 1792 sa oženil s grófkou Máriou
         Antóniou Waldstein-Wartenbergovou.
   </p>
   <p>
    Jeho jediná dcéra Antónia sa vydala roku 1816 za vojvodu Ferdinanda zo
         Sachsen-Coburg-Gothy, c. k. poľného podmaršala. Z tohto manželstva sa ako dôstojní dedičia
         vysokých cností svojich slávnych predkov narodili synovia Ferdinand, August, Leopold a
         dcéra Viktória.
    <sup>
     [
     <a class="footnote" href="#ftn.id2505216" name="id2505216">
      91
     </a>
     ]
    </sup>
   </p>
   <p>
    Rodokmeň, pripojený na konci knihy, poskytuje presný obraz celého rodu Koháryovcov.
   </p>
   <p>
    *
   </p>
   <p>
    Na Muránskom zámku, a to aj potom, keď sa stal majetkom rodu Koháryovcov, dlhé roky
         bývala kráľovská vojenská posádka so svojím veliteľom. Gemerská stolica bola povinná
         zásobovať hrad všetkými životnými potrebami, ako bola múka, soľ, drevo, sviečky atď., čo
         znášali okolité obce ako veľkú ťarchu. Časom sa hrad čoraz väčšmi rozpadal. Krytina
         veľkolepých budovísk pomaly hnila aj v tých častiach hradu, ktoré boli ušetrené od požiaru
         roku 1702. Hradné múry, bašty, veže, kasárne a obytné budovy, rozmočené dažďovou vodou, sa
         pomaly rúcali. Napokon posielali na hrad len vyslúžilých a ranených vojakov, a tak sa
         Muránsky zámok v časoch svojich posledných obyvateľov podobal vojenskej nemocnici. Keď
         konečne okolo roku 1760 hrozili zrúcaním klenby, múry a posledné obývateľné budovy,
         opustili invalidi tieto smutné pozostatky niekdajšej vznešenosti. Kedysi pyšný a mocný hrad
         zostal teraz osamelý a opustený, ale aj vo svojich ruinách bol ešte vždy veľkolepý a
         dôstojný.
   </p>
   <p>
    *
   </p>
   <p>
    Bolo to koncom leta roku 1820, keď hrad navštívila väčšia spoločnosť vzdelaných mužov a
         s nimi aj chlapec, vtedy deväťročný a dychtivý po vedomostiach. Na hrade býval penzionovaný
         koháryovský lesník ešte v dosť dobre zachovanom bydlisku. Bol to osemdesiatštyriročný muž a
         živá kronika uplynulých pamätných časov. Narodil sa na hrade, jeho otec a starý otec boli
         tu vojenskými pekármi, preto sa nechcel nikdy odlúčiť od hradných zrúcanín a túžil dožiť
         svoje posledné dni tam, kde po prvý raz zazrel svetlo sveta. Seba samého nazýval posledným
         hradným invalidom.
   </p>
   <p>
    Keď spomenutá spoločnosť prišla na hrad, predstavil sa ako dobrovoľný sprievodca a
         cicero, vysvetľoval a ukazoval miesta, kde kedysi stáli vysoké veže a mocné bašty, panský
         palác a veľké kasárne, na ktorom mieste bol postavený zdvíhací most, kde Wesselényi
         vystúpil na múry atď.
   </p>
   <p>
    Chlapec dychtivý po poznaní pozorne počúval a spýtal sa dôstojného starca:
   </p>
   <p>
    — Otecko, ukázali by ste mi, kde stál kostol?
   </p>
   <p>
    Starý muž vzal chlapca priateľsky za ruku, priviedol ho aj s celou spoločnosťou na
         miesto a smutným hlasom vysvetľoval:
   </p>
   <p>
    — Tu, syn môj, stál kedysi dôstojný hradný kostol a pod ním murovaná a dobre zamknutá
         krypta. V nej odpočívali jedna vedľa druhej v ligotavých zinkových truhlách kosti kedysi
         veľkých a slávnych mužov a hrdinov. Ale srdce ma nevýslovne bolí, keď si pomyslím na to, že
         sa im nedožičilo ani toto posledné miesto odpočinku. Pred nejakými tridsiatimi rokmi boli
         ich kosti nemilosrdne vyhádzané
    <sup>
     [
     <a class="footnote" href="#ftn.id2505363" name="id2505363">
      92
     </a>
     ]
    </sup>
    a zahrabané a všetky truhly boli predané niekoľkým podomovým kotliarom do
         Košíc.
   </p>
   <p>
    Chlapcom, ktorý smutne počúval túto neradostnú históriu, bol spisovateľ týchto
         pamätihodností.
   </p>
   <p>
    Náhrobné nápisy, nájdené v krypte, zneli takto:
   </p>
   <p>
    1. Na plochom zamurovanom kameni bol už nápis napoly vytretý a čitateľné boli len slová:
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Siste gradum Viator
      </em>
     </span>
     <br/>
     <span class="emphasis">
      <em>
       Fortitudinem summam considera
      </em>
     </span>
     <br/>
     <span class="emphasis">
      <em>
       — — Pietatis exemplum
      </em>
     </span>
     <br/>
     <span class="emphasis">
      <em>
       — — expende constantiam
      </em>
     </span>
     <br/>
     <span class="emphasis">
      <em>
       — — huius Comitissae.
      </em>
     </span>
     <br/>
     <br/>
     <span class="emphasis">
      <em>
       Pristav svoj krok, pútnik.
      </em>
     </span>
     <br/>
     <span class="emphasis">
      <em>
       Uvažuj o veľkej statočnosti
      </em>
     </span>
     <br/>
     <span class="emphasis">
      <em>
       — — príklade zbožnosti
      </em>
     </span>
     <br/>
     <span class="emphasis">
      <em>
       — — posúď miernosť
      </em>
     </span>
     <br/>
     <span class="emphasis">
      <em>
       — — tejto grófky.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    2. Na zinkovom sarkofágu Juraja Széchyho:
   </p>
   <p>
    <span class="emphasis">
     <em>
      Illustrissimus Comes Georgius Széchi de Rima Széch, Supremus ac perpetuus Comes
            Comitatus Gömöriensis: Liber Baro Arcium Murány, Lipcse, Balog et Felsö Lindva,
            Cubiculariorum Regiorum per Hungariam Magister, Eques Auratus, Sacratissimae Caesareae
            Regiae Maiestatis Consiliarius intimus. Occissus sub arce Barco MDXXV die prima mensis
            Septembris. Vixit annos XLVIII.
     </em>
    </span>
   </p>
   <p>
    Najjasnejší gróf Juraj Széchy z Rimavskej Seči, najvyšší a večný gróf Gemerskej stolice:
         slobodný barón hradov Muráňa, Ľupče, Blhu a Vyšnej Lindavy, správca kráľovských dverí v
         Uhorsku, rytier Zlatého rúna, prvý radca najposvätnejšieho cisársko-kráľovského Majestátu.
         Bol zabitý pod hradom Brekov (Barkó) 1. septembra 1625. Žil štyridsaťosem rokov.
   </p>
   <p>
   </p>
   <p>
    3. Na podobnom zinkovom sarkofágu Márie Drugethovej z Humenného:
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Haec ego quondam Comes Széchiana Drugeth
      </em>
     </span>
     <br/>
     <span class="emphasis">
      <em>
       Homonaidum Maria nomine clara fui.
      </em>
     </span>
     <br/>
     <span class="emphasis">
      <em>
       Claudor in angusta, post fata novissima tumba,
      </em>
     </span>
     <br/>
     <span class="emphasis">
      <em>
       Nil moror: hic placide nam recubare licet.
      </em>
     </span>
     <br/>
     <span class="emphasis">
      <em>
       Tristes saepe dedi devoto pectore planctus
      </em>
     </span>
     <br/>
     <span class="emphasis">
      <em>
       Exstimulans Christum voce gemente meam.
      </em>
     </span>
     <br/>
     <span class="emphasis">
      <em>
       Impedior terrae gratas iam laeta latebras,
      </em>
     </span>
     <br/>
     <span class="emphasis">
      <em>
       Laetior ad Christi mox oritura tubas.
      </em>
     </span>
     <br/>
     <span class="emphasis">
      <em>
       Ac licet hoc antro, prostrato corpore condor.
      </em>
     </span>
     <br/>
     <span class="emphasis">
      <em>
       Liberat in coelo spiritus Astra movet.
      </em>
     </span>
     <br/>
     <span class="emphasis">
      <em>
       Quisquis es, ut mecum coelo condiscere, nec non
      </em>
     </span>
     <br/>
     <span class="emphasis">
      <em>
       In Domino valeas vivere, disce mori.
      </em>
     </span>
     <br/>
     <span class="emphasis">
      <em>
       Veni Domino Jesu, etiam veni cito. Amen.
      </em>
     </span>
     <br/>
     <span class="emphasis">
      <em>
       Apoc. c. ultimo.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Ja, kedysi grófka Széchyová-Drugethová z Humenného, menom Mária bola som slávna. Teraz
         po poslednom údele života som uzavretá v úzkom hrobe. Nemám nič proti tomu, lebo v hrobe je
         dovolené pokojne odpočívať. Často som sa oddávala so zbožnou mysľou smutnému plaču,
         znepokojujúc Krista bedákajúcim hlasom. Šťastnú ma tlačí tento príjemný kút zeme, no budem
         ešte šťastnejšia, keď sa čoskoro zobudím na hlas Kristovej poľnice. A aj keď je mi dovolené
         odpočívať v tomto sloji s vystretým telom, oslobodí ma duch na nebi, ktorý pohybuje
         hviezdami. Ktokoľvek si, uč sa umierať, aby si mal silu so mnou v nebi si zvykať a žiť v
         Pánu. Príď v Pánu Ježišovi, príď rýchlo. Amen. Z poslednej kapitoly Apokalypsy.
   </p>
   <p>
   </p>
   <p>
    Na pravej strane sarkofágu:
   </p>
   <p>
    <span class="emphasis">
     <em>
      Job. CXVIII. v. v. 25, 26, 27.
     </em>
    </span>
   </p>
   <p>
    <span class="emphasis">
     <em>
      Scio enim, quod Redemptor meus vivat, et in novissimo die rursum resuscitaturus
            sum de terra mea, et in carne mea videbo Deum meum optimum, quem visurus sum ego ipse et
            non alius. Reposita est haec spes in sinu meo.
     </em>
    </span>
   </p>
   <p>
    Viem totiž, že môj Vykupiteľ žije, a na súdnom dni sa opäť zobudím zo svojej zeme a vo
         svojom tele uvidím boha svojho najlepšieho, ktorého uvidím ja sám a nikto iný. Táto nádej
         je uložená v mojej hrudi.
   </p>
   <p>
   </p>
   <p>
    Na ľavej strane:
   </p>
   <p>
    <span class="emphasis">
     <em>
      Apoc. XIII. v. v. 14, 15.
     </em>
    </span>
   </p>
   <p>
    <span class="emphasis">
     <em>
      Beati mortui, qui in Domino moriuntur. A modo dicit Spiritus, ut requiescat
            corpus a laboribus operae. Opera autem illorum sequuntur illos.
     </em>
    </span>
   </p>
   <p>
    Blahoslavení mŕtvi, ktorí v Pánu zomrú. Aj Duch vraví, aby si telo odpočinulo od ťarchy
         života. Dielo ľudí bude ich nasledovať.
   </p>
   <p>
   </p>
   <p>
    Pri nohách:
   </p>
   <p>
    <span class="emphasis">
     <em>
      Illustrissima Domina Domina Maria Drugeth de Homonna, Illustrissimi ac Magnifici
            Domini Georgii Széchi de Rima-Széch relicta vidua, quae annos XVII vivens in matrimonio,
            divina benedictione, vidit filios: Joanem, Petrum, Samuelum e Georgium; nec non filias:
            Mariam, Barbaram, Catharinam et Evam, de Rima-Széch. Erga matrem desideratissimam
            pietate et observantia ductae. Obiit anno Domini MDCXLIII.
     </em>
    </span>
   </p>
   <p>
    Najjasnejšia pani, pani Mária Drugethová z Humenného, vdova po najjasnejšom a vznešenom
         pánovi Jurajovi Széchym z Rimavskej Seči, ktorá v sedemnásťročnom manželstve s požehnaním
         Pána porodila synov: Jána, Petra, Samuela a Juraja a tiež dcéry: Máriu, Barboru, Katarínu a
         Evu z Rimavskej Seči. Boli vychované v zbožnosti a úslužnosti k matke, ktorá im teraz veľmi
         chýba. Zomrela roku Pána 1643.
   </p>
   <p>
    *
   </p>
   <p>
    Na truhle boli ešte vytepané osobitné písmená, vyliate z olova:
   </p>
   <p>
    I.C.D.D.M.D. de H.I.C.D.D.G. de R.S.S.C.C.G.E.A.S.C.R.M.C.M. et P.R.H.S.G.C.R.V.
   </p>
   <p>
    <span class="emphasis">
     <em>
      Illustrissima Comitissa Domina Domina Maria Drugeth de Homonna, Illustrissimi
            Comitis Domini Domini Georgii de Rima-Széch, Supremi Comitis Comitatus Gömöriensis,
            Equitis Aurati, Sacrae Caesarae Regiae Maiestatis Cubiculariorum Magistri et Partium
            Regni Hungariae Superiorum Generalis Capitanei, relicta Vidua.
     </em>
    </span>
   </p>
   <p>
    Najjasnejšia grófka, pani Mária Drugethová z Humenného, vdova po najjasnejšom grófovi,
         pánovi Jurajovi z Rimavskej Seči, vrchnom išpánovi stolice Gemerskej, rytierovi Zlatého
         rúna, správcovi dverí posvätného cisársko-kráľovského Majestátu a po vrchnom kapitánovi
         Horného Uhorska.
   </p>
   <p>
   </p>
   <p>
    4. Na sarkofágu Fraňa Wesselényiho:
   </p>
   <p>
    <span class="emphasis">
     <em>
      Illustris. Comes Franc. Wesselényi de Hadad, Palatinus Regni Hungariae, qui
            fortalicium hocce, a fide regia deficiens, in obedientiam redegit. Obiit MDCLXVII d. VII
            mensis Martii.
     </em>
    </span>
   </p>
   <p>
    Najjasnejší gróf František Wesselényi z Hadadu, palatín kráľovstva uhorského, ktorý
         tento hrad, odpadnutý od vernosti ku kráľovi, opäť vrátil k poslušnosti. Zomrel 7. marca
         1647.
   </p>
   <p>
   </p>
   <p>
    5. Na sarkofágu kniežaťa opavského:
   </p>
   <p>
    <span class="emphasis">
     <em>
      Hic iacet Joannes Georgius Princeps a Troppeu MDCXLIII.
     </em>
    </span>
   </p>
   <p>
    Tu leží Ján Juraj, knieža Opavský 1643.
   </p>
   <p>
   </p>
   <p>
    Tabuľa na pamiatku dobytia Muránskeho zámku Wesselényim, ktorá teraz visí na hradnej
         bráne, bola pôvodne umiestnená na bašte, práve na tom mieste, kde kedysi vstúpil po
         hradných múroch do zámku. Jej nápis znie:
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Ad Dei
      </em>
     </span>
     <br/>
     <span class="emphasis">
      <em>
       eiusque immaculatae Matris
      </em>
     </span>
     <br/>
     <span class="emphasis">
      <em>
       honorem,
      </em>
     </span>
     <br/>
     <span class="emphasis">
      <em>
       ad emolumentum patriae
      </em>
     </span>
     <br/>
     <span class="emphasis">
      <em>
       Arcisque huius defensam,
      </em>
     </span>
     <br/>
     <span class="emphasis">
      <em>
       quo
      </em>
     </span>
     <br/>
     <span class="emphasis">
      <em>
       Comes Franciscus Wesselényi
      </em>
     </span>
     <br/>
     <span class="emphasis">
      <em>
       de Hadad
      </em>
     </span>
     <br/>
     <span class="emphasis">
      <em>
       Arcis huius perpetuus Comes,
      </em>
     </span>
     <br/>
     <span class="emphasis">
      <em>
       Palatinus Regni Hungariae,
      </em>
     </span>
     <br/>
     <span class="emphasis">
      <em>
       fortalitium hoc
      </em>
     </span>
     <br/>
     <span class="emphasis">
      <em>
       a fide regia deficiens,
      </em>
     </span>
     <br/>
     <span class="emphasis">
      <em>
       in obedientiam redegit,
      </em>
     </span>
     <br/>
     <span class="emphasis">
      <em>
       dum
      </em>
     </span>
     <br/>
     <span class="emphasis">
      <em>
       omnibus antehac inexpugnabile
      </em>
     </span>
     <br/>
     <span class="emphasis">
      <em>
       et
      </em>
     </span>
     <br/>
     <span class="emphasis">
      <em>
       impervium fuisset,
      </em>
     </span>
     <br/>
     <span class="emphasis">
      <em>
       quae fortitudini
      </em>
     </span>
     <br/>
     <span class="emphasis">
      <em>
       ex hac parte intranti
      </em>
     </span>
     <br/>
     <span class="emphasis">
      <em>
       cessit.
      </em>
     </span>
     <br/>
     <span class="emphasis">
      <em>
       Anno salutis MDCXLVI
      </em>
     </span>
     <br/>
     <span class="emphasis">
      <em>
       Propugnaculum hoc erectum
      </em>
     </span>
     <br/>
     <span class="emphasis">
      <em>
       anno salutis MDCL.
      </em>
     </span>
     <br/>
    </p>
   </div>
   <p>
   </p>
   <p>
    Ku cti boha a nepoškvrnenej Matky jeho, pre úžitok vlasti a obranu tohto hradu, gróf
         František Wesselényi de Hadad, tohto hradu ustavičný gróf, palatín kráľovstva uhorského,
         túto pevnosť, od vernosti kráľovi odstúpivšiu, k poslušnosti priviedol, keď predtým bola
         nedobytná a neprístupná, no podľahla statočnosti vchádzajúcej touto stranou. Roku vykúpenia
         1646. Túto baštu vybudovali roku vykúpenia 1650.
   </p>
   <p>
   </p>
   <p>
    Vtedajšie ruiny Muránskeho zámku veľmi dobre vystihujú verše nemeckého básnika
         Matthissona, uvedené v knižke Paměti jelšavské a muránské, vytlačenej roku 1829 v Pešti, a
         napísané v českej reči Pavlom Tomáškom:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Tu na týchto výšinách, obkolesených horami,
      </em>
     </span>
     <br/>
     <span class="emphasis">
      <em>
       pod zrúcaninami dávnych časov,
      </em>
     </span>
     <br/>
     <span class="emphasis">
      <em>
       kde ma ovieva predkov dych —
      </em>
     </span>
     <br/>
     <br/>
     <span class="emphasis">
      <em>
       smutne spomínam, čím pred dávnymi rokmi
      </em>
     </span>
     <br/>
     <span class="emphasis">
      <em>
       tieto spráchnivené trosky boli —
      </em>
     </span>
     <br/>
     <span class="emphasis">
      <em>
       Vežnatý hrad, plný majestátu,
      </em>
     </span>
     <br/>
     <span class="emphasis">
      <em>
       dvíha svoje kamenné čelo na vysokej hore!
      </em>
     </span>
     <br/>
     <br/>
     <span class="emphasis">
      <em>
       Šeď a noc zakrýva
      </em>
     </span>
     <br/>
     <span class="emphasis">
      <em>
       teraz miesto bývalej vznešenosti!
      </em>
     </span>
     <br/>
     <span class="emphasis">
      <em>
       Smútkom obťažkané večerné vetry vejú,
      </em>
     </span>
     <br/>
     <span class="emphasis">
      <em>
       kde sa hrdinovia tešili na hostinách!
      </em>
     </span>
     <br/>
     <span class="emphasis">
      <em>
       Bodľačie sa osihotene kolíše na mieste,
      </em>
     </span>
     <br/>
     <span class="emphasis">
      <em>
       kde kedysi chlapec o prilbu a oštep prosil,
      </em>
     </span>
     <br/>
     <span class="emphasis">
      <em>
       keď zaznel zvuk poľníc
      </em>
     </span>
     <br/>
     <span class="emphasis">
      <em>
       a na koňa sa otec vyšvihol.
      </em>
     </span>
     <br/>
     <br/>
     <span class="emphasis">
      <em>
       Na popol sa teraz premenili údy mocných,
      </em>
     </span>
     <br/>
     <span class="emphasis">
      <em>
       hlboko v tmavých útrobách zeme!
      </em>
     </span>
     <br/>
     <span class="emphasis">
      <em>
       Napoly do zeme zapadnuté náhrobné kamene
      </em>
     </span>
     <br/>
     <span class="emphasis">
      <em>
       miesta, kde odpočívajú, ledva ukazujú.
      </em>
     </span>
     <br/>
     <span class="emphasis">
      <em>
       Mnohí sa stali hrou len vzduchu;
      </em>
     </span>
     <br/>
     <span class="emphasis">
      <em>
       ich pamiatka zapadla ako ich hrobky;
      </em>
     </span>
     <br/>
     <span class="emphasis">
      <em>
       nad ligotom hrdinských časov
      </em>
     </span>
     <br/>
     <span class="emphasis">
      <em>
       sa vznáša mračno zabudnutia.
      </em>
     </span>
     <br/>
     <br/>
     <span class="emphasis">
      <em>
       Tak zachádza života vznešenosť;
      </em>
     </span>
     <br/>
     <span class="emphasis">
      <em>
       tak bledne sen prázdnej moci!
      </em>
     </span>
     <br/>
     <span class="emphasis">
      <em>
       Tak klesá do pustej noci v rýchlom plynutí
      </em>
     </span>
     <br/>
     <span class="emphasis">
      <em>
       času všetko, čo zem nosí!
      </em>
     </span>
     <br/>
     <span class="emphasis">
      <em>
       Vavríny, ktoré čelo víťaza venčia,
      </em>
     </span>
     <br/>
     <span class="emphasis">
      <em>
       činy, ktoré sa v kove a mramore ligocú,
      </em>
     </span>
     <br/>
     <span class="emphasis">
      <em>
       urny, zasvätené spomienke,
      </em>
     </span>
     <br/>
     <span class="emphasis">
      <em>
       a piesne nesmrteľnosti!
      </em>
     </span>
     <br/>
    </p>
   </div>
   <p>
   </p>
   <p>
    *
   </p>
   <p>
    Končí sa história Muránskeho zámku. Bola to história slávna i smutná. V múroch
         Muránskeho zámku sa neraz kovala budúcnosť celého Uhorska, no ešte častejšie tu tiekla
         drahocenná krv.
   </p>
   <p>
    Teraz tu strmí Muránsky zámok ako obor premožený časom. Zostalo z neho iba niekoľko veží
         a zvyškov múrov, ktoré na niektorých miestach splývajú takmer so skalou, do ktorej boli
         vtesané, na iných miestach sa dosiaľ vypínajú v svojej dávnej mohutnosti a sile nad
         Muránskou dolinou. Musel to byť kedysi impozantný pohľad na skalný masív s mocnou hradnou
         pevnosťou, postavenou na vrchu vysokom 938 metrov! Keby k nemu neviedla cesta, po ktorej sa
         možno doviezť až pod hrad motorovým vozidlom, neviem, či by jeho výška a nedostupnosť
         neodradila návštevníkov od výstupu na hrad, ako kedysi odháňala aj Turkov.
   </p>
   <p>
    Dnes všetkých majiteľov hradu a osudy, ktoré prežívali v jeho múroch, zavial neľútostný
         čas. Pretrvali len prekrásne hory a lesy s okolitou prírodou, ktorá aj dnes láka na
         návštevu. Jeden z posledných majiteľov hradu, vojvoda August zo Sachsen-Coburg-Gothy, práve
         ten, ktorému je venovaná táto knižka, vzdal čaru okolitej prírody hold v nápise, zachovanom
         na jeho kamennom pamätníku a postavenom na ceste tesne pod hradom. Nápis na pamätníku
         hlása:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Piae et perennis memoriae
      </em>
     </span>
     <br/>
     <span class="emphasis">
      <em>
       principi Augusto
      </em>
     </span>
     <br/>
     <span class="emphasis">
      <em>
       de
      </em>
     </span>
     <br/>
     <span class="emphasis">
      <em>
       Saxo Coburg et Gotha
      </em>
     </span>
     <br/>
     <span class="emphasis">
      <em>
       anno
      </em>
     </span>
     <br/>
     <span class="emphasis">
      <em>
       MDCCCLXXXI
      </em>
     </span>
     <br/>
     <span class="emphasis">
      <em>
       in Ebenthal vita functo
      </em>
     </span>
     <br/>
     <span class="emphasis">
      <em>
       hoc monumentum posuit
      </em>
     </span>
     <br/>
     <span class="emphasis">
      <em>
       filius
      </em>
     </span>
     <br/>
     <span class="emphasis">
      <em>
       Philippus
      </em>
     </span>
     <br/>
     <span class="emphasis">
      <em>
       e votis dilectae suae Matris
      </em>
     </span>
     <br/>
     <span class="emphasis">
      <em>
       deplorato Patri
      </em>
     </span>
     <br/>
     <span class="emphasis">
      <em>
       semper Fidelissimae Consortis
      </em>
     </span>
     <br/>
     <span class="emphasis">
      <em>
       MDCCCLXXXIII
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Princovi Augustovi zo Sachsen-Coburg-Gothy, zomretému roku 1881 v Ebenthale, na jeho
         zbožnú a večnú pamiatku postavil na želanie svojej drahej matky, vždy najvernejšej jeho
         družky, roku 1883 tento pamätník syn Filip.
   </p>
   <p>
   </p>
   <p>
    Na druhej strane pamätníka:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Vivus hoc loco
      </em>
     </span>
     <br/>
     <span class="emphasis">
      <em>
       arcem Murany latasque dominii
      </em>
     </span>
     <br/>
     <span class="emphasis">
      <em>
       sylvas spectare in deliciis habebat,
      </em>
     </span>
     <br/>
     <span class="emphasis">
      <em>
       beatus nunc de superis
      </em>
     </span>
     <br/>
     <span class="emphasis">
      <em>
       nos contemplatur.
      </em>
     </span>
     <br/>
    </p>
   </div>
   <p>
   </p>
   <p>
    Za svojho života z tohto miesta s rozkošou pozoroval hrad Muráň a šíre lesy svojho
         domínia, teraz blažený sa pozerá z nebeských výšin na nás.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2584914" name="ftn.id2584914">
        89
       </a>
       ]
      </sup>
      Kráľ Leopold menoval Štefana Koháryho „zrkadlom vernosti“ a daroval mu hrad
               Fiľakovo. Muránsky zámok dostal od kráľa Karola. Bartholomaeides Not. Cottus Gömör,
               pag. 424: Po potlačení Rákócziho vzbury pripadli kráľovi opäť všetky majetky, no on
               hrad a muránske panstvo daroval a odovzdal roku 1720 do vlastníctva Štefanovi
               Kohárymu. Jeho potomci vládnu nad ním dodnes.
     </p>
    </div>
    <div class="footnote">
     <p>
      <sup>
       [
       <a class="para" href="#id2504966" name="ftn.id2504966">
        90
       </a>
       ]
      </sup>
      Bola mesačná noc 15. augusta 1717, keď dal princ Eugen o tretej hodine znamenie na
               útok a gróf Ján Pálffy so svojou jazdou napadol predné turecké stráže. Skoro nato sa
               nad obidvoma nepriateľskými tábormi rozprestrela hustá tma a nastal veľký zmätok. Keď
               sa tma pomaly rozplynula, vrútila sa Pálffyho jazda s takou prudkosťou na pravé
               krídlo Turkov, že nepriateľ začal váhať a utekať. Vtedy zaútočili janičiari, vrhli sa
               zúrivo proti Pálffymu a rozpútala sa úporná a krvavá bitka. Keď ich Stahremberg s
               pechotou napadol z boku, princ Eugen s Valónmi zatlačil ich ľavé krídlo a generál
               Viard útokom dobyl turecké batérie, postavené na návrší, veľká turecká armáda bola po
               päťhodinovom boji úplne porazená, vytlačená zo svojho tábora a rozohnatá. Sám vezír
               ušiel do Niše a viac ako 20 000 Turkov zostalo na bojisku. — Pevnosť Belehrad sa
               vzdala princovi Eugenovi a roku 1718 nasledoval mier podpísaný v Požaravaci.
     </p>
     <p>
      Pozri: Palma Hung. nova, P. VIII, pag. 329.
     </p>
    </div>
    <div class="footnote">
     <p>
      <sup>
       [
       <a class="para" href="#id2505216" name="ftn.id2505216">
        91
       </a>
       ]
      </sup>
      Knieža Coburg sa veľmi usiloval rozvinúť domáci priemysel. Nahovoril majiteľov
               železných hámrov v Muránskej doline už roku 1793 na to, aby sa spojili v železiarsku
               spoločnosť. Na jeho radu vznikla železiarska Únia, ktorá sa za svojho 87-ročného
               trvania ukázala veľmi výnosnou nielen pre akcionárov, ale aj pre celé okolie. Podľa
               vzoru muránskej Únie spojili sa neskoršie aj majitelia železných hámrov v Rimavskej
               doline do spoločnosti, ktorú pomenovali „Coalition“. Napokon obidve tieto spoločnosti
               splynuli v jednu: „Rima-Muránsku železiarsku úniu“, ktorá však nemala dlhé trvanie,
               lebo už v nasledujúcom roku prešli Únia a Coalitia spoločne na Viedenský bankový
               spolok (Wiener Bankverein).
     </p>
    </div>
    <div class="footnote">
     <p>
      <sup>
       [
       <a class="para" href="#id2505363" name="ftn.id2505363">
        92
       </a>
       ]
      </sup>
      Bartholomaeides Not. Cottus Gömör, p. 625: Roku 1782 niektorí hľadači
               starožitností skúmali komoru, alebo ako sa hovorí, kostolnú hrobku, v ktorej našli
               telesné pozostatky, uložené v kovových truhlách. Nachádzam tiež nápisy vyryté do
               sarkofágov, zapísané rozličnými spôsobmi. — Samotné náhrobné kamene alebo truhly, na
               ktorých boli tieto nápisy, boli nedôstojne zničené, polámané a predané kováčom.
     </p>
     <p>
      Erb koháryovského rodu bol takýto: dvojchvostý lev s korunou na hlave, stojaci v
               belasej časti štítu na zelenom poli a držiaci prednou pravou nohou vytasený meč. Z
               ovenčenej prilby v hornej časti štítu vyčnieva práve taký lev, akého sme opísali
               vyššie. — Pravé pásiky sú zlaté a belasé, ľavé zasa strieborné a červené.
     </p>
     <p>
      Historické pramene o rode Koháryovcov: Nagy Ivan: M. O. Családjai. And. Lehotzky:
               Stemmatographia II. 217. Schönfeld: Adels-Lexikon I. 13. Mocsáry Antal: Nógrad várm.
               esm. III. 46. Math. Bél: Not. Hungariae novae IV. 761.
     </p>
    </div>
   </div>
  </div>
 </body>
</html>
