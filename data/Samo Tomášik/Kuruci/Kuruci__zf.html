<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523032">
       </a>
       I.
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2523043" name="id2523043">
      1
     </a>
     ]
    </sup>
   </p>
   <p>
    Bolo to na jar roku 1701. Príjemný jarný deň chýlil sa ku koncu. Čulý život panoval v
         mestečku Veľkom Šariši, veď sa vracal pracovitý ľud slovenský z poľa domov. Bezstarostne i
         so spevom poberali sa obyvatelia pod rodinnú strechu, aby po ťažkej dennej práci pokojným
         spánkom sa občerstvili, okriali, oddýchli si a k zajtrajšej poľnej práci údy svoje
         posilnili.
   </p>
   <p>
    Hlučnejšie, než v mestečku, bolo na zámku.
   </p>
   <p>
    Nemeckí komedianti bubnovali i trúbili, zvolávajúc obecenstvo na svoje večerné
         predstavenie. Hŕby detí obskakovali pestroodených synov Tálie.
    <sup>
     [
     <a class="footnote" href="#ftn.id2523088" name="id2523088">
      2
     </a>
     ]
    </sup>
   </p>
   <p>
    Pred niekoľkými dňami prišli ta hostia na pyšných kočoch a koňoch, a na zámku bolo živo.
         Dávno nevideli mešťania tak vzácnych pánov! Každý deň boli hlučné zábavy, poľovačky a
         prechádzky na bujných vraníkoch. A podivno, v noci bolo ticho na pyšnom zámku. Šarišskí
         mešťania pýtali sa jeden druhého po príčine príchodu cudzích veľmožov a zemanov, a nik o
         tom nič povedať nevedel. Márne dopytovali sa zvedavé susedky domácej zámockej čeliadky, kto
         by tí páni boli, prečo sa sem zišli, čo tu robia. Zámocká čeľaď pokrčila plecami a mlčala.
   </p>
   <p>
    V mestečku zamĺkol denný hluk, obyvatelia ľahli si na odpočinok. Nič nerušilo tichosť
         nočnú, len niekedy zaštekali, zavyli psi na nádvorí a za humnami. I na zámku vyhasli
         svetlá. Tichá, chladná noc rozložila sa ponad krajinku podtatranskú. Všetko zdalo sa
         odpočívať v pokojnom spánku.
   </p>
   <p>
    A predsa blýskali sa svetielka ešte v jednom osamelom dome pod Šarišským zámkom. Bolo
         tam hlučno! Niekoľko odrastených detí čakalo na divadelné predstavenie; je to krčma, jediná
         vo Veľkom Šariši.
   </p>
   <p>
    Počuť kroky ľudské. Niekto blíži sa dolu od zámku chytrým krokom k osamelej chalupe;
         zastane, poobzerá sa, načúva i vstupuje dnu.
   </p>
   <p>
    Poďme za neznámym nočným pútnikom!
   </p>
   <p>
    „Dobrý večer, bratia, tu som už i ja!“ otvoril s krikom mladík prudko dvere až dokorán
         na hosťovskej izbe, ktorá oproti šenkovni, kde sa komedianti so svojím čakajúcim
         obecenstvom nachádzali, ležala a len pre pánov určená bola, i skočil rovno doprostred izby.
   </p>
   <p>
    Na tento hlučný pozdrav ozvalo sa spoza dverí bolestné bedákanie.
   </p>
   <p>
    „Môj nos, moje zuby!“ vzdychal i objavil sa spoza dverí s krvácajúcim nosom krčmár
         Pinkus. „Veru ste ma pozdravili, mladý pánko!“
   </p>
   <p>
    Mladík so zarazením pozeral na krčmára i na dvere, na ktorých napísané stáli v dlhom
         rade mená dlžníkov Pinkusových a pri každom rozličné záhadné znaky.
   </p>
   <p>
    „Haha, žide,“ rozosmial sa zrazu mladík, „pripisoval si na rováš neprítomným pijanom a
         zastihol ťa spravodlivý trest boží! A kde sú moji kamaráti?“
   </p>
   <p>
    Vo dverách objaví sa nový hosť. A vstupujúc dnu, spieva si:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Ej, škoda, bože, Šariša,
      </em>
     </span>
     <br/>
     <span class="emphasis">
      <em>
       že ho podmýva Torysa!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Sotva ale uzrel prvého mladíka, podával mu ruku i zvolal:
   </p>
   <p>
    „Servus, Jurko! Tys’ ma predbehol. A dobre som to vedel, že tak urobíš. I nešiel som k
         tebe, lebo som vedel, že nepôjdeš so sliepkami spať, ale že budeš u žida.“
   </p>
   <p>
    Mladík, čo tieto slová hovoril, bol jurátom
    <sup>
     [
     <a class="footnote" href="#ftn.id2523242" name="id2523242">
      3
     </a>
     ]
    </sup>
    u Okolicsányiho a menoval sa Andrej Raslavický.
   </p>
   <p>
    „A ja som si myslel,“ riekol prvý, ktorého čo zámockého pisára, menom Jurko Lipoviansky,
         poznávame, „že ty vždy skôr navštíviš žida než moju hospodu. Hľa, neznáš to latinské, že
         ,magma ingenia conveniunt?‘“
    <sup>
     [
     <a class="footnote" href="#ftn.id2523262" name="id2523262">
      4
     </a>
     ]
    </sup>
   </p>
   <p>
    „Omne trinom perfectum!“
    <sup>
     [
     <a class="footnote" href="#ftn.id2523272" name="id2523272">
      5
     </a>
     ]
    </sup>
    zvolal na to vo dverách zjavivší sa tretí hosť, Janko Pivoda, jurát u
         Szirmayho.
   </p>
   <p>
    „Aj vajh, trojka ďateliny, z ktorej každý lístoček pestvom páchne,“ šomral Pinkus,
         utierajúc si zakrvavený nos.
   </p>
   <p>
    „Hľa, hľa,“ riekol Jurko Lipoviansky s úsmevom, „ako sme sa tu zišli, ako tie líšky na
         klinčeku u kožušníka!“
   </p>
   <p>
    „Veď tuším i tamtie Pinkusove haky-baky znejú na našu vzácnu kožu!“ ukazoval Andrej
         Raslavický na počiarané dvere.
   </p>
   <p>
    „Furták Pinkus písal dvojitou kriedou na náš rováš a dostal na nos flajster,“ rozosmial
         sa Jurko.
   </p>
   <p>
    „A tak ďalej, a tak ďalej — punktum!“ riekol vážne Janko. „Pinkusko, doneste nám
         sklenicu z toho jágerského, lebo ma akosi záha páli; musím ju zaliať.“
   </p>
   <p>
    Krčmár sa vzdialil.
   </p>
   <p>
    „Počuli ste, bratia, aké chýry idú?“ pýtal sa Andrej.
   </p>
   <p>
    „Veru nie je to s kostolným riadom,“ prisvedčil vážne Janko.
   </p>
   <p>
    „Darmo sa tí na zámku nočným časom neradia; i slepý to vidí, že neprišli sem len na
         kratochvíle,“ prisviedčal Jurko.
   </p>
   <p>
    „A či ste počuli…“ začal opäť Andrej, no zamĺkol, keď žid do dvier s plnou sklenicou
         vstupoval.
   </p>
   <p>
    „Ako tí psi predošlej noci tak zavýjali?“ skočil mu do reči Jurko.
   </p>
   <p>
    „I ja som počul,“ prisviedčal Janko, „to je zlé znamenie!“
   </p>
   <p>
    „A akéže?“ zamiešal sa krčmár do reči.
   </p>
   <p>
    „Bude hlad, mor, vojna!“ riekol Janko.
   </p>
   <p>
    „A skaza jeruzalemská a súdny deň!“ dodal Andrej.
   </p>
   <p>
    „Aj vajh, čo nepoviete?“ zastenal žid i zamračil škaredú pehavú tvár.
   </p>
   <p>
    „Hahaha,“ rozosmial sa Jurko, „neľakajme Pinkusa, lebo nám utečie. Nebojte sa, iná toho
         príčina! Tam dolu u mäsiara nocovali traja Nemci z Dobšinej, čo chodili na zámok s prosbou
         k jeho milosti pánu Rákócimu. Všetci boli tuční ako vykŕmené bravy alebo sudy s jágerským v
         pivnici Pinkusovej. Najedli sa, napili až po krk. Keď si políhali spať, začali všetci traja
         chrápať, ani čo by pes zavýjal, ako tremuľa na rozštimovanom organe, ako keď Cigán Ferko
         vŕzga na rozštiepenej base. Tak mi to rozprával mäsiar. A keď to vraj jeho psiská pod
         oknami začuli, dali sa do zavýjania a za nimi všetci psi v mestečku. A preto nebojte sa
         vojny, Pinkusko!“
   </p>
   <p>
    Zo šenkovne zavolali na krčmára, že má hostí i v druhej izbe; i odišiel preč a mladíci
         ostali samotní.
   </p>
   <p>
    „Teraz sa nám Pinkus tak chytro nevráti,“ hovoril vážne Jurko, „i môžeme sa slobodne
         pozhovárať. Bratia, budú to vážne veci, o ktorých sa magnáši a zemania naši na zámku radia.
         Vo dne sa zabávajú od výmyslu sveta a v noci besedujú tak tajomne, že nás mladších, ba aj
         tú zámockú čeľaď preč posielajú. Sú tam páni nielen z celého Šariša, ale i z okolitých
         stolíc, ba i spoza Tisy.“
   </p>
   <p>
    „A veru sa pred nami nemajú čo ukrývať,“ riekol Andrej, „veď my i tak tušíme, o čo sa
         jedná. Ale či nemeckej vláde schôdzky tieto do očí nepadnú?“
   </p>
   <p>
    „Veľmi ľahko,“ prisvedčil Jurko. „Kto má na rozdávanie strieborných groší, nájde si hneď
         i Judášov. Či sme nebadali podozrivých ľudí v kraji našom sa potulovať?“
   </p>
   <p>
    „Ja len to hovorím,“ hovoril Janko, „že všetko na tom záleží, ku ktorej strane v
         rozhodnom okamžení ľud sa pripojí. Lebo kým sa ľud bude len ľahostajne so založenými nakríž
         rukami dívať na to, čo páni počínajú, a netečne hovoriť: ,Nech len pán boh pomáha tomu, kto
         nám dobre chce‘ — nuž veru zemianstvo nič nevykoná!“
   </p>
   <p>
    „Hľa, taký je ten náš slovenský ľud!“ rozhorlil sa Andrej. „A predsa, keď zle vypadne,
         ľud musí vypiť čiernu polievku.“
   </p>
   <p>
    „Darmo je, brat môj,“ riekol Jurko. „Ľud je len ako mŕtve teleso bez ducha; vodcovia
         ľudu sú tým duchom, ktorý má to mŕtve teleso preniknúť a vodiť.“
   </p>
   <p>
    „Povedz mi ale, Jurko môj,“ rečie Janko, „ako, čo myslíš, možno zabezpečiť ten ľud, že —
         keď obetuje krv a svoj život — za tak drahú cenu i jeho výdobytky budú voľačo hodné a že
         nebude potom viac otročiť ani duchom, ani telom — ak bude na jeho strane výhra?“
   </p>
   <p>
    „Toto mu poviem, Janko môj! Aby, keď sa rázne a odhodlane pridá ku jednej strane, v
         pravý čas neústupne i za to sa zasadzoval, žeby všetky výdobytky i jemu rovnako k dobrému
         padli. A na tomto základe buď naším heslom: za vlasť krv i život!“
   </p>
   <p>
    „Tak je,“ prisvedčil Janko, „i krv, i život za vlasť, totiž za ten ľud, ktorý vo vlasti
         tejto žije a ktorý je krv z mojej krvi, na ktorého rodostrome sme my traja prirodzené jeho
         ratolesti. Lebo veď tá hruda, na ktorej moja noha stojí, je mŕtva, ale ľud, ten náš rodný
         ľud, tu je živý. A keby toho ľudu viac tu nebolo, z ktorého i my, ačkoľvek zemania,
         pochádzame, čo by mi potom záležalo na tej mŕtvej hrude? Ba otriasol by som ešte i prach zo
         svojej obuvi a tašiel by k svojim najbližším pokrvným. Kým je ale ten môj krvný národ živý
         v tejto vlasti, v srdci ho celý nosím a vďačne dám i svoj život za jeho život.“
   </p>
   <p>
    „Mňa len to mrzí,“ ohlásil sa Andrej, „že naši zemania slovenskí tak opovrhujú ľudom, z
         ktorého pošli, za cudzotou pachtia a s najväčšou ľahkomyseľnosťou odhadzujú od seba svoje
         po otcoch zdedené mravy, obyčaje, reč, ba ešte i to meno svojich predkov. A nikde na svete
         nepočuješ toľké za cudzinou páchnúce, z gréčtiny, latinčiny, nemčiny a maďarčiny zlátané a
         spotvorené mená ako u nás na Slovensku! Tu nájdeš Šimonidesov, Štefanidesov, Georgiadesov,
         Albinich, Leporinich, Textorisov, Piscatorisov, Tonsorisov atď., ako čo by ich predkovia z
         Atén lebo Ríma pod naše Tatry boli sa presťahovali. Tu môj sused, ktorý za krátky čas býval
         v nemeckom mestečku, premenil svoje poctivé meno Pokorný na Geduldig, a môj pokrvný menom
         Ziman tašiel do Miškovca po remesle i doniesol si meno Hüvössy. Hľa, toto je opravdivá
         satira, ba paškvil na vlastného otca, matku. Boh to naprav!“
   </p>
   <p>
    „Áno, tak je to u nás, brat môj!“ prisvedčil Janko. „Ľud hrdľuje, robotuje, otročí a
         nemá ľudského práva, a naši zemania dedia po svojich rodičoch zeme, domy, voly a hanbia sa
         za otcovské meno, ktoré ich na ten úbohý ľud upomína; a predsa sú krv z krvi jeho, kosť z
         jeho kostí. I teraz radia sa o svoje dobro, ľud musí i ďalej otročiť. Oj, kedyže sa nám
         vrátia Matúšove časy?!“
   </p>
   <p>
    Na chodbe bolo počuť rozličné hlasy, v protiľahlej izbe harfu a bubon.
   </p>
   <p>
    „Čo to má byť?“ pýta sa Andrej dnu vstúpivšieho Pinkusa.
   </p>
   <p>
    „Od niekoľko dní bavia sa u mňa nemeckí komedianti,“ odpovedal usmievajúci sa krčmár.
         „Či sa nebude ľúbiť mladým pánom na ich kunšty sa podívať? Obecenstvo je i tak veľmi malé;
         niekoľko ľudí zo zámku a výrastkov z mestečka, to je všetko.“
   </p>
   <p>
    „Bude to niečo do smiechu,“ podotkol Jurko.
   </p>
   <p>
    „Nesmejme sa popredku — na konci kyjak,“ riekol vážne Janko potichu. „Mne sa tí ľudia
         nezdajú. Hneď ich je viac, hneď menej. Kde sa tu berú, nik nezná.“
   </p>
   <p>
    I kráčali za Pinkusom do šenkovne. Našli tam okolo komediantov zámockú čeľaď v dôvernom
         rozhovore. Bubon zaznel spoza kulís (keď tak menovať môžeme prikrytý stolík, zahalený od
         povaly dolu visiacimi farbistými plachtami), komediantka vzala zasa do rúk harfu a
         brinkajúc po strunách, spievala chrapľavým hlasom: „O, du lieber Augustin, Geld ist hin,
         alles hin…“,
    <sup>
     [
     <a class="footnote" href="#ftn.id2506397" name="id2506397">
      6
     </a>
     ]
    </sup>
    atď. Komedianti zapálili lojové sviece. Jeden z nich chodil pomedzi divákov i
         žiadal od každého do svojho klobúka malý darček. I odhalil „principál“ prikrytý stolík. Na
         ňom stála skrinka. Všetci pristúpili bližšie a pozerali do nej cez sklenený vrchnák.
   </p>
   <p>
    „Na moj veru sú tam blchy, hihihi!“ smiala sa Julka Okrucká, komorná zo zámku.
   </p>
   <p>
    „Fuj, hanba!“ šuškala Anička Koštiaľová, Julkina spoločnica. „Čo len ten Nemec počne s
         nimi?“
   </p>
   <p>
    Komediant začal brinkať na malej citarke. Blchy vystrájali všelijaké skoky, akoby spolu
         tancovali, dve sadli si do malinkého zlatého vozíka sťaby pán s paňou, štyri ťahali vozíček
         ako zapriahnutí vraníci, na kozlík vysadla blcha, ktorá pohoniča predstavovala, i vozili sa
         dokola. Celé obecenstvo sa smialo. Nasledovalo bábkové divadelné predstavenie „Babylonský
         kráľ“. Obecenstvo tlieskalo a smialo sa do rozpuku, keď kráľ Holofernes
    <sup>
     [
     <a class="footnote" href="#ftn.id2506444" name="id2506444">
      7
     </a>
     ]
    </sup>
    šľahal šaška a tento vrešťal: „Nebudem dobrý, nebudem!“
   </p>
   <p>
    Pod oknami začali zavýjať psi, akoby bol súdny deň. Komedianti poschovávali svoje
         hračky. Diváci, medzi nimi naši traja mladíci, hrnuli sa k dverám.
   </p>
   <p>
    Zdiaľky zaznievala trúba vojenská i počuť bolo dupotanie jazdy. Jazda sa blížila, celé
         mestečko bolo na nohách. V niekoľkých okamženiach docválali statní jazdci na bujných
         koňoch, že sa až okná triasli. Boli to nemeckí kyrasníci.
    <sup>
     [
     <a class="footnote" href="#ftn.id2506480" name="id2506480">
      8
     </a>
     ]
    </sup>
    Okolo zámku bolo živo. Tam stáli dookola pešiaci. V mestečku nastal všeobecný
         poplach.
   </p>
   <p>
    Nešťastná bola to noc 18. apríla 1701 pre odbojnú šľachtu, zhromaždenú na zámku vo
         Veľkom Šariši u kniežaťa Františka Rákóciho!
    <sup>
     [
     <a class="footnote" href="#ftn.id2506506" name="id2506506">
      9
     </a>
     ]
    </sup>
    Cisárski vojaci pochytali všetkých a odviedli poviazaných do rozličných
         žalárov; medzi nimi boli Rákóciovci, Vayovci, Szirmayovci, Okolicsányi a mnoho iných
         veľmožov a zemanov. Grófa Bercsényiho
    <sup>
     [
     <a class="footnote" href="#ftn.id2506554" name="id2506554">
      10
     </a>
     ]
    </sup>
    márne hľadali na zámku, márne v mestečku Veľkom Šariši; uskočil preoblečený a
         ušiel do Poľska.
   </p>
   <p>
    Prestrašení obyvatelia dívali sa za odchádzajúcimi väzňami. Žiadneho z meštianstva
         nedotkli sa cisárski vojaci. Komedianti tiahli za vojskom.
   </p>
   <p>
    Na zámku bol veľký zmätok, plač a nariekanie. Manželka Rákóciho Helena,
    <sup>
     [
     <a class="footnote" href="#ftn.id2506592" name="id2506592">
      11
     </a>
     ]
    </sup>
    rodená vojvodkyňa Hessenská, upadla do ťažkej nemoci. Útlocitná pani, vidiac,
         ako jej manžela čo väzňa odvádzajú, padla do mdloby a keď ju prebrali, upadla do horúčky.
         Komorná Julka opatrovala ju dňom i nocou. Chudera neznala, že snáď i jej slová, ktoré
         prehovorila nepovolaným v krčme o poradách veľmožov, na zámku nočnej doby vydržiavaných,
         toľkú biedu mohli zapríčiniť!
   </p>
   <p>
    Naši traja mladí priatelia držali sa obozretne, no neprestali rozmýšľať a tajne medzi
         sebou rokovať o osudnej udalosti, o povznesení ľudu, o oslobodení Rákóciho; lebo kto vraj
         zná, či tento ľudomil okovy zo zodraných údov v otroctve úpejúceho ľudu nesníme?! Jurko
         neraz navštívil kňažnú Helenu, keď trochu k sebe prichádzala, aby jej oznámil plán svoj na
         oslobodenie kniežaťa Rákóciho.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523043" name="ftn.id2523043">
        1
       </a>
       ]
      </sup>
      <span class="emphasis">
       <em>
        Kuruci
       </em>
      </span>
      — (z lat. crutiatus, križiak) názov pre uhorských
               povstalcov z čias Dóžovho sedliackeho povstania r. 1514. Neskôr účastníci a
               prívrženci povstania Thökölyho a Františka II. Rákócziho (1703 — 1711).
     </p>
    </div>
    <div class="footnote">
     <p>
      <sup>
       [
       <a class="para" href="#id2523088" name="ftn.id2523088">
        2
       </a>
       ]
      </sup>
      <span class="emphasis">
       <em>
        Tália
       </em>
      </span>
      — múza komédie
     </p>
    </div>
    <div class="footnote">
     <p>
      <sup>
       [
       <a class="para" href="#id2523242" name="ftn.id2523242">
        3
       </a>
       ]
      </sup>
      <span class="emphasis">
       <em>
        jurát
       </em>
      </span>
      — (z lat.) súdny praktikant
     </p>
    </div>
    <div class="footnote">
     <p>
      <sup>
       [
       <a class="para" href="#id2523262" name="ftn.id2523262">
        4
       </a>
       ]
      </sup>
      Veľkí duchovia sa zrovnávajú.
     </p>
    </div>
    <div class="footnote">
     <p>
      <sup>
       [
       <a class="para" href="#id2523272" name="ftn.id2523272">
        5
       </a>
       ]
      </sup>
      Každá trojka tvorí dokonalý celok.
     </p>
    </div>
    <div class="footnote">
     <p>
      <sup>
       [
       <a class="para" href="#id2506397" name="ftn.id2506397">
        6
       </a>
       ]
      </sup>
      <span class="emphasis">
       <em>
        O, du lieber Augustin, Geld ist hin, alles hin…
       </em>
      </span>
      — (nem.) Ó,
               ty milý Augustín, peniaze sa minuli, všetko pominulo…
     </p>
    </div>
    <div class="footnote">
     <p>
      <sup>
       [
       <a class="para" href="#id2506444" name="ftn.id2506444">
        7
       </a>
       ]
      </sup>
      <span class="emphasis">
       <em>
        kráľ Holofernes
       </em>
      </span>
      — podľa biblie hlavný veliteľ vojska
               babylonského kráľa Nabukadnezara.
     </p>
    </div>
    <div class="footnote">
     <p>
      <sup>
       [
       <a class="para" href="#id2506480" name="ftn.id2506480">
        8
       </a>
       ]
      </sup>
      <span class="emphasis">
       <em>
        kyrasníci
       </em>
      </span>
      — kyrysníci, v 16. — 18. stor. príslušníci ťažkej
               jazdy, vystrojenej na drieku ochrannou kovovou broňou
     </p>
    </div>
    <div class="footnote">
     <p>
      <sup>
       [
       <a class="para" href="#id2506506" name="ftn.id2506506">
        9
       </a>
       ]
      </sup>
      <span class="emphasis">
       <em>
        František Rákóci
       </em>
      </span>
      — František II. Rákóczi (1676 — 1735),
               šarišský gróf, ríšske knieža, syn sedmohradského kniežaťa Františka I. Spočiatku si
               nechcel pokaziť dobré vzťahy s cisárom. Keď sa r. 1697 na jeho zemplínskych panstvách
               vzbúrili sedliaci, ušiel do Viedne, aby na neho nepadlo podozrenie. No vo Viedni mu
               veľmi nedôverovali pre odbojnosť jeho rodu, takže sa predsa zblížil s uhorskou
               šľachtou, ktorej sa temer odcudzil za pobytu vo Viedni do r. 1694. Potom začala na
               neho účinkovať rodová tradícia a nespokojná uhorská šľachta. Začiatkom r. 1701
               vznikla medzi Habsburgovcami a Francúzskom vojna o španielske dedičstvo. Rákóczi s
               Bercsényim chceli využiť príležitosť a v mene nespokojnej uhorskej šľachty poslali
               list Ľudovítovi XIV., starému priateľovi uhorských odbojov. Sprostredkovateľ týchto
               stykov, Belgičan Longueval, prezradil ich akciu Leopoldovi I., ktorý dal Rákócziho
               zatknúť a uväzniť. Ostatné osudy Rákócziho opisuje povesť.
     </p>
    </div>
    <div class="footnote">
     <p>
      <sup>
       [
       <a class="para" href="#id2506554" name="ftn.id2506554">
        10
       </a>
       ]
      </sup>
      <span class="emphasis">
       <em>
        Bercsényi
       </em>
      </span>
      — Mikuláš (1665 — 1743), člen uhorského
               šľachtického rodu, ktorý sa konverziou a službami cisárovi vyšvihol vyššie až v 17.
               stor. Bol najvernejším priateľom Rákócziho, s ktorým osnoval nové povstanie, potom
               hlavný vojenský komisár kuruckého územia a hlavný veliteľ kuruckých vojsk. Do Poľska
               ušiel nezadlho po uväznení Rákócziho a dal sa do vyjednávania s tamojším francúzskym
               vyslancom Du Heronom o možnosti povstania v Uhorsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2506592" name="ftn.id2506592">
        11
       </a>
       ]
      </sup>
      <span class="emphasis">
       <em>
        Rákóciho Helena
       </em>
      </span>
      — nemecká princezná Šarlota Hessen-Rheinfels.
               Jej otec vymohol Rákóczimu titul kniežaťa rímsko-nemeckej ríše.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506635">
       </a>
       II.
      </h2>
     </div>
    </div>
   </div>
   <p>
   </p>
   <p>
   </p>
   <p>
    Rozkošná rovina rozprestiera sa na južnej strane staroslávnej Viedne, niekdajšej to
         osady Vendov.
    <sup>
     [
     <a class="footnote" href="#ftn.id2506652" name="id2506652">
      12
     </a>
     ]
    </sup>
    Na západe a juhu objímajú rovinu túto vysočizné Alpy; k východu spojuje sa s
         planinou uhorskou, na ktorej v diaľke šerejú sa pahorky malomartinské.
    <sup>
     [
     <a class="footnote" href="#ftn.id2506678" name="id2506678">
      13
     </a>
     ]
    </sup>
    Vznešený obraz poskytujú na bujných nivách, stred vinohradov a sadov rozložené
         malebné osady, mestečká a mestá. Zdá sa, že slniečko zaľúbilo sa do šumiacich hájov, na
         úpätí vrchov sa rozkladajúcich, a tam v hmlistej diaľke na ozorných štajerských Alpách
         večný sa leskne sneh! Na rovine panuje jarý, bujný život, na Alpách drieme ľadová smrť. Aká
         rozmanitosť božej prírody! Aký to vesmír striedajúcich sa dojmov!
   </p>
   <p>
    Keď zaletí oko naše od Badenu, starorímskych to kúpeľov, ponad rovinu k nebotyčnému Snežiaku,
    <sup>
     [
     <a class="footnote" href="#ftn.id2506709" name="id2506709">
      14
     </a>
     ]
    </sup>
    zjavia sa nám v jej strede veže Viedenského Nového Mesta, ktoré čo utešená
         dekorácia roviny tej akoby zo zeme vystupovali, čím viacej sa k nemu blížime.
   </p>
   <p>
    Viedenské Nové Mesto leží v Dolných Rakúsoch na riečke Rohrbachu, vtekajúcej do Litavy,
         ktorá tvorí hranicu medzi Uhorskom a Rakúsami. Za našich časov je ono mestom dosť veľkým,
         počíta okolo šestnásťtisíc obyvateľov a posiaľ je pevno ohradené. Minulosť jeho je chýrna.
   </p>
   <p>
    V XVIII. storočí, do ktorého spadá naša povesť, bolo Nové Mesto silne opevnené. Hlboké
         priekopy vinuli sa okolo neho. Vysoké hradby, pevné brány a bašty ovenčené delami chránili
         mesto proti nápadom nepriateľským.
   </p>
   <p>
    Vprostred mesta stojí zámok, v ktorom sa narodil Fridrich IV.
    <sup>
     [
     <a class="footnote" href="#ftn.id2506758" name="id2506758">
      15
     </a>
     ]
    </sup>
    a Maximilián I.
    <sup>
     [
     <a class="footnote" href="#ftn.id2506773" name="id2506773">
      16
     </a>
     ]
    </sup>
    Všetky izby zámocké okrášlené sú až podnes historickými pamätnosťami. Pod
         zámkom nachodia sa mnohé podzemné chodby.
   </p>
   <p>
    Jedného letného dňa roku 1701 bolo živo v meste i na zámku. Po všetkých chodbách
         zámockých, ako i vo dvore a samom meste boli početné vojenské stráže rozostavené. Celé
         mesto bolo od niekoľko dní na nohách. Prišli chýry, že uhorský vodca povstalcov Bercsényi
         napadnúť zamýšľa mesto.
   </p>
   <p>
    V predsieni, z ktorej dvere viedli do zámockého väzenia, stojí silná stráž.
   </p>
   <p>
    Vo väzení tom nachodí sa knieža František Rákóci II., ktorého na jar silný vojenský
         oddiel z Veľkého Šariša sem bol doviedol. Žalár jeho je dosť priestranný, ale tmavý.
         Vprostred izby stojí dlhočizný stôl, na ktorom rozhádzané ležia rozličné písma, kalamár a
         perá. V pozadí vídať starosvetskú posteľ s podnebím, bez záclon.
   </p>
   <p>
    Na dubovej stoličke s vysokým operadlom sedí mladý, asi dvadsaťpäťročný muž. Hlava jeho
         spočíva na dlani pravej ruky, ktorej lakťom o stôl sa opiera. Postava jeho je stredná; tvár
         má okrúhlu, fúzy husté, vlasy čierne, až dolu na plecia visiace, nos orlí, oči tmavé, plné
         ohňa a života. Odev jeho jednoduchý pozostáva z krátkeho kabáta s vystrihnutými rukávy a z
         úzkych nohavíc tmavej farby.
   </p>
   <p>
    Mladík ten zadumaný je František Rákóci. Dumá snáď teraz, že i starý otec jeho po matke,
         Peter Zrinský,
    <sup>
     [
     <a class="footnote" href="#ftn.id2506848" name="id2506848">
      17
     </a>
     ]
    </sup>
    bán chorvátsky, a veľmožný Frankopán
    <sup>
     [
     <a class="footnote" href="#ftn.id2506869" name="id2506869">
      18
     </a>
     ]
    </sup>
    roku 1671 v žalári tomto väznení boli, prv než pod rukou katovou vykrvácali.
   </p>
   <p>
    Zrazu povstal, oči jeho zablyskli sa divým ohňom, i búrnym krokom chodil sem-tam
         svetlicou.
   </p>
   <p>
    „Tak márne sú moje listy, ktoré svedčia o mojej nevine?“ zahučal mladík a hruď jeho sa
         dmula akoby Vezuv, keď má vybúšiť divým plameňom. „Alebo neprišli snáď ani do rúk cisárovi
         Leopoldovi? Ha, blesky nebeské! Keby som bol voľný ako orol tatranský, znal by pokoriť
         svojich nepriateľov!“
   </p>
   <p>
    I udrel päsťou o stôl, len tak sprašťal.
   </p>
   <p>
    Tri listy písal Rákóci zo svojho žalára Leopoldovi na svoju obranu; no u dvora brali sa
         ony za dôkaz neskrotenej náruživosti, a nie za znaky pokory a poddanosti. Niet divu, že
         nedostal odpovede, že nemal nádej na svoje vyslobodenie.
   </p>
   <p>
    I sadol si hnevom rozpálený Rákóci na stoličku, i zamyslel sa znovu. Oko jeho ohnivé
         zvlhlo slzami. Veď spomenul si na svoju milovanú manželku Helenu, keď sa mu predstavila na
         mysli krvou postriekaná postava starého otca Zrinského, ktorého odťatá hlava v prachu sa
         váľala. I bolo mu tak okolo srdca bôľno, že by sa bol rozplakal ako malé decko. Vzmužil sa,
         veď počul na chodbe početné kroky ozbrojencov. Vstal a pokojným krokom meral väzenie.
   </p>
   <p>
    Vo dverách zaškripel ohromný kľúč, dnu vstúpili dvaja od päty do hlavy ozbrojení vojaci
         i zvestovali mu, že môže za niekoľko hodín v záhrade sa poprechádzať.
   </p>
   <p>
    Zámocká záhrada, do ktorej ho ozbrojenci dva razy do týždňa na čerstvé povetrie
         vodievali, obohnaná bola vysokými hradbami. Do tejto záhrady zaviedli i teraz dvaja dragúni
         Rákóciho, keď im ho stráž zámocká odovzdala. Za nimi kráčal dôstojník, s ktorým jediným
         smel sa Rákóci zhovárať a ktorý každé slovíčko väzňovo oznamoval plukovníkovi.
   </p>
   <p>
    Slnko zachádzalo za štajerské Alpy, keď Rákóci vrátiť sa chcel z prechádzky do svojho
         väzenia.
   </p>
   <p>
    V meste nastal hluk, zadychčaný strážnik pribehol k dôstojníkovi, ktorý väzňa
         doprevádzal, i pošepol mu niekoľko slov. Väzňovi rozkázané bolo, aby chytrejšie kráčal. Asi
         dvesto dragúnov sprevádzalo ho do väzenia.
   </p>
   <p>
    „Čo sa deje?“ pýtal sa väzeň sám seba, keď počul hrmenie diel zo všetkých hradieb
         mestských. „Či snáď cisár Leopold prichádza, aby zajtrajšieho dňa vyriekol súd smrti nado
         mnou?“
   </p>
   <p>
    I zadumal sa, hľadiac meravo pred seba.
   </p>
   <p>
    „Ale čo to? Nie je to rachotenie výstrelov z ručníc?“
   </p>
   <p>
    I vyskočil a oko jeho zablysklo sa junáckym ohňom.
   </p>
   <p>
    „Priatelia moji žijú i nezabudli na mňa,“ riekol vo vytržení. „Poznám cvendžanie mečov a
         rachotenie karabínov husárskych!“
   </p>
   <p>
    A nemýlil sa.
   </p>
   <p>
    Bercsényi, Ocskay
    <sup>
     [
     <a class="footnote" href="#ftn.id2507021" name="id2507021">
      19
     </a>
     ]
    </sup>
    a Alapy prijazdili s veľkým zástupom ozbrojených husárov k bráne Nového Mesta,
         aby sa mohli dovnútra dostať a Rákóciho šabľami na slobodu vypustiť. Prepadnutie sa
         nevydarilo, lebo veliteľ posádky dozvedel sa o ňom popredku. Keď sa jazda uhorská k mestu
         priblížila, bol most vytiahnutý, brána zavretá a delá zahučali z hradieb do radov smelých
         jazdcov, z ktorých nejeden bol zranený. I otvorila sa brána a po spustenom moste hnali sa
         dragúni za unikajúcimi husármi; títo sa kedy-tedy zastavili, vystrelili z karabínov,
         pridŕžali britkými mečmi dragúnov, kým sa v diaľke nestratili.
   </p>
   <p>
    Priatelia Rákóciho neprestali ani po nezdarenej tejto výprave premýšľať, ako by ho
         vyslobodili; no všetko unovanie zdalo sa im márnym.
   </p>
   <p>
    I Helena, manželka Rákóciho, ustavične myslela na prostriedky, akými by možné bolo
         milovaného manžela z istej záhuby vyslobodiť. I zhromažďovala peniaze, bo uistená bola, že
         ľsťou a peniazmi i tie najmocnejšie pevnosti možno vydobyť; o cestách, ktoré by viedli k
         tomu cieľu, radila sa tajne s našimi známymi mladíkmi, Jurkom Lipovianskym, Andrejom
         Raslavickým a Jankom Pivodom.
   </p>
   <p>
    Helena vyjasnila čelo; hodina vyslobodenia mužovho sa blížila.
   </p>
   <p>
    Jedného pekného dňa, sotvaže slniečko vyskočilo spoza hory, kráčajú popri brehu Torysy
         traja mladí šuhaji i zhovárajú sa tajomne.
   </p>
   <p>
    Zastali i poobzerali sa na všetky strany.
   </p>
   <p>
    Sú to naši známi z Veľkého Šariša.
   </p>
   <p>
    „Bratia moji,“ hovoril Jurko Lipoviansky nadšene, „osvedčujem sa tu pred vami
         slávnostne, že v službe kňažnej Heleny a v službe milej vlasti všetko podniknúť som
         odhodlaný a že ma od toho podujatia neodstraší ani oheň, ani voda, ani žalár, ani muky a
         smrť; veď milo je slúžiť vlasti, sladko za rod zomierať!“
   </p>
   <p>
    „Bratia,“ prejal slovo Andrej Raslavický, „za ten náš ubiedený ľud, ktorý toľké útrapy
         znáša od bezsrdcej šľachty a surového vojska nemeckého, na ktorý navalili sa od rokov toľké
         pohromy, že už dosahujú temer výšku našich nebotyčných Tatier a volajú úpenlivo k nebu, za
         ten ľud dobrý, života schopný, statočný, hotový som bárs i cez ohnivú rieku sa prebrodiť,
         aby som mu k voľnosti mohol dopomôcť. A v časiech týchto národ náš podľa skúsenosti našej
         len od kniežaťa Rákóciho môže úľavy očakávať. I pôjdem za tebou, brat môj Jurko, i
         podporovať ťa budem verne, nezištne, obetavo, ako mi bude pomáhať boh!“
   </p>
   <p>
    „A mňa máte tretieho, čo tuším dosť vyskúseného druha,“ podával Janko Pivoda obom
         mladíkom ruky svoje. „Za česť a slobodu svojej krvi, svojho národa, ktorá je teraz do
         prachu hodená a šliapaná, hotový som obetovať kedykoľvek život svoj. Vidím v duchu, že sa
         už brieždi a ukazujú sa zore lepšej nádeje, keď vyskytujú sa podajedni mužovia, ktorí znajú
         si vážiť človeka každého, ktorí vedia, že sloboda je dar pre každého človeka, pre každý rod
         daný od boha. A keď i ja niečo vykonám pre dobro a slávu národa, bude mi to povedomie
         najsladšou odmenou!“
   </p>
   <p>
    „Boh vidí naše čisté úmysly,“ riekol slávnostne Jurko; „i pozdvihnime ruky k nebesám, i
         prisahajme bohu, že za vec svätú svorne žiť i mrieť budeme, že Rákóciho spoločne
         vyslobodíme!“
   </p>
   <p>
    Všetci traja mladíci pozdvihli pravice a jedným hlasom riekli:
   </p>
   <p>
    „Tak nám pán boh pomáhaj!“
   </p>
   <p>
    I sadli si na pažiť a dlho zhovárali sa tíško medzi sebou.
   </p>
   <p>
    Po dlhej chvíli vstali i lúčili sa.
   </p>
   <p>
    „Zbohom, bratia,“ podával Jurko druhom svojim pravicu, „do skorého videnia na brehu
         Litavy!“
   </p>
   <p>
    A priatelia sa rozišli.
   </p>
   <p>
    Krásna je to krajinka, v ktorej leží mesto Šoproň. Brdo zrastených výbežkov horstva
         politavského rozkladá sa z juhozápadnej strany až k mestu; z druhej strany vystupujú
         malebné vysočiny malomartinské, hrdý pán Frákno, nádherné sídlo Eszterházyovcov, strmí na
         úbočí strmých skál. Keď vystúpime na neďalekú od mesta výšinu, vidíme až k Semmeringu, k
         Bakonskému lesu
    <sup>
     [
     <a class="footnote" href="#ftn.id2507220" name="id2507220">
      20
     </a>
     ]
    </sup>
    a k šíremu Neziderskému jazeru,
    <sup>
     [
     <a class="footnote" href="#ftn.id2507233" name="id2507233">
      21
     </a>
     ]
    </sup>
    ktoré však za našich časov skoro už celkom vyschlo. Za časov rímskych býval
         Šoproň sídlom XV. légie rímskej i menoval sa Sempronium alebo Sopronium, podľa iných
         Scrabantia. Vo vojnách tureckých trpel Šoproň veľmi mnoho.
   </p>
   <p>
    V čase, do ktorého naša povesť zasahuje, stál Šoproň pri samom Neziderskom jazere, ktoré
         bolo sedem míľ dlhé a pol tretej míle široké. Rozsiahla táto hladina jazerná poskytovala
         najmä z návršia od šopronských hájov obraz veľmi prekvapujúci.
   </p>
   <p>
    Utešené je to mesto; len škoda, bože, že v okolí jeho krv slovenská skoro celkom vyhynula!
    <sup>
     [
     <a class="footnote" href="#ftn.id2507273" name="id2507273">
      22
     </a>
     ]
    </sup>
   </p>
   <p>
    Letný večer rozhostil sa nad švárnou krajinkou; posledné lúče slniečka odbleskujú sa na
         priezračných vlnách blízkeho jazera. V Šoproni je živo, bo práve dokončieva sa výročný trh.
   </p>
   <p>
    Mladý muž poberá sa od voza k vozu a dopytuje sa na niečo.
   </p>
   <p>
    Mladík ten je náš známy — Jurko Lipoviansky.
   </p>
   <p>
    „Pane, keď sa smiem spýtať, či ste z Nového Mesta?“ oslovil Jurko jedného kupca, ktorý
         šopronské víno na vozy nakladal.
   </p>
   <p>
    „Čo by ste rád, mladý človeče?“ pýtal sa tento.
   </p>
   <p>
    „Idem do Nového Mesta, aby som si tam vyhľadal miesto čo hostinský pomocník. Nevzali by
         ste ma so sebou?“
   </p>
   <p>
    „Vďačne, a keď vám ľúbo, môžete u mňa dostať zamestnanie.“
   </p>
   <p>
    „Veľmi vám budem povďačný, pane! Menujem sa Wilhelm Sonnenstein. Ráčte prezrieť moje
         svedectvá. Bol som v Olomouci, Brne a vo Viedni, a všade boli so mnou spokojní.“
   </p>
   <p>
    V hostinci Viedenského Nového Mesta bolo veľmi hlučno, keď náš Jurko so svojím
         predstaveným do neho vstúpil. Nachodili sa v ňom skoro všetci dôstojníci posádky
         novomestskej, lebo tu dostali tie najlepšie uhorské vína, ktoré všetky iné, ba i chýrne vöslauské,
    <sup>
     [
     <a class="footnote" href="#ftn.id2507349" name="id2507349">
      23
     </a>
     ]
    </sup>
    ktoré sa tu neďaleko rodí, dobrotou svojou prevyšovali. Jurko sa veľmi potešil.
   </p>
   <p>
    Povinnosti svoje plnil svedomite; i usiloval sa nakloniť si dôstojníkov, ktorí do
         hostinca každodenne chodievali. Aby sa o pomeroch a ráze jednotlivých dôstojníkov dozvedel,
         obznámil sa s ich sluhami a týchto často štedro uhostil. Medzi inými dôstojníkmi padli mu
         do očí najmä bratia Lehmannovci, rodení Prusi, z ktorých starší Gottfried bol stotníkom,
         mladší Ján poručíkom vo vojsku Montecuccoliho.
    <sup>
     [
     <a class="footnote" href="#ftn.id2507379" name="id2507379">
      24
     </a>
     ]
    </sup>
    Bratia títo boli chudobní. Gottfried Lehmann mal v meste milenku, ktorú rodičia
         za manželku pre jeho chudobu dať mu nechceli, ačkoľvek znali, že dcérka švárneho stotníka
         náramne miluje. Sluha stotníkov Miško naznačil i dom, kde milenka Gottfriedova žije, i
         zjavil mu spolu, že on listy slečne od svojho pána tajne donáša. Jurko Lipoviansky písal
         hneď kňažnej Helene, že našiel cestu k vyslobodeniu jej milovaného manžela. I prosil ju,
         aby mu Andreja Raslavického, Janka Pivodu a dôvernicu svoju, komornú Julku Okruckých, s
         peniazmi na pomoc poslala.
   </p>
   <p>
    A žiadosť jeho sa vyplnila.
   </p>
   <p>
    Onedlho prišli všetci traja zaopatrení peniazmi do Viedenského Nového Mesta. Pomocou
         Miška dostala sa Julka do služby k rodičom milenky stotníkovej. O krátky čas stala sa
         najvernejšou dôvernicou slečny a ona sprostredkovala tajné dopisovanie a schôdzky milencov.
         Ona to bola, ktorá radila slečne, aby nahovorila stotníka na vyslobodenie Rákóciho. Keď
         stotník Lehmann počul, že oslobodením Rákóciho bohatým sa stane a vyvolenú srdca svojho za
         manželku pojať bude môcť, stal sa zádumčivým a premýšľal ustavične o tom. O krátky čas
         riekol milenke svojej, že je uzrozumený s ňou, že oslobodí Rákóciho a ujde s ňou do Uhier,
         kde sa dajú zosobášiť a šťastne budú žiť. Keď sa o tom Jurko dozvedel, navštívil tajne
         stotníka, odovzdal mu list kňažnej Heleny, v ktorom stálo, že mu dá štyridsaťtisíc zlatých
         a pekné statky v Uhorsku, ak jej drahého manžela vyslobodí.
   </p>
   <p>
    Stotník Lehmann povolal k sebe brata poručíka a keď tohto pre vec získal, riekol
         Jurkovi, aby jeho list kňažnej poslal. Janko Pivoda vrátil sa do Veľkého Šariša. Helena
         bola celá bez seba od radosti a hneď poslala po ňom množstvo peňazí Lehmannovcom.
   </p>
   <p>
    Po návrate Jankovom zišli sa všetci k stotníkovi Lehmannovi, a keď dôstojníci prisahali,
         že Rákóciho oslobodia, dostali dvadsaťtisíc zlatých; ostatné peniaze a statky mali dostať
         po zdarnom prevedení veci v Uhorsku. Sprisahanci radili sa dlho; i uzavrelo sa, že i Jurko,
         Andrej a Janko medzi dragúnov vstúpia a na príležitostný čas s prevedením podniku svojho
         budú čakať.
   </p>
   <p>
    Rákóci sa zadivil, keď jedného rána cez otvorené okno do väzenia jeho tri orechy padli.
         Zodvihol ich, i rozlúpili sa mu samy v rukách a v škrupinách našiel listy od Heleny,
         Alapyho a Gottfrieda Lehmanna. Tvár jeho sa vyjasnila. Na chodbe počuť bolo kroky. Väzeň
         zničil listy i vyhodil ich von oknom. Dôstojník mu oznámil, aby za ním kráčal…
   </p>
   <p>
    V Novomestskom zámku prepamätná je takrečená „Čierna sieň“. Bola to izba celá čiernym
         súknom obtiahnutá. V nej odsúdení boli na smrť roku 1671 bán Peter Zrinský a František
         Frankopán, ktorých náhrobok nachádza sa posiaľ pri vchode do baziliky.
   </p>
   <p>
    V sieni tejto zasadá súd.
   </p>
   <p>
    Naprostred čiernym súknom obtiahnutého stola postavený je veľký čierny kríž, po oboch
         jeho stranách dva strieborné kandelábre, na každom z nich horia tri voskové sviece, ktoré
         priestrannú „Čiernu sieň“ veľmi slabo osvetľujú, takže v štyroch kútoch teremu rozostavené
         biele sochy, predstavujúce štyri hlavné cnosti, vynímajú sa v tom pološere sťa dáke nočné
         príšery.
   </p>
   <p>
    Okolo dlhočizného stola sedí šesť sudcov. Na hlave majú veľké parochne, čierne rúcho
         splýva im až k pätám. Za vrchstolom na povýšenej stoličke sedí striebrovlasý starec v
         červenom odeve; na prsiach visí mu ťažká zlatá reťaz s ligotavým krížom. Líca jeho sú
         bledé, vpadnuté, čelo vráskovité, oči neobyčajne živé. Je to kardinál arcibiskup Kollonič,
    <sup>
     [
     <a class="footnote" href="#ftn.id2504922" name="id2504922">
      25
     </a>
     ]
    </sup>
    niekdajší Rákóciho vychovávateľ. Na pravej jeho strane stojí mladý, štíhleho
         vzrastu muž, dvorský tajomník Bazzelini.
   </p>
   <p>
    Do tejto siene viedli vojaci pod holými šabľami Rákóciho.
   </p>
   <p>
    Pevným krokom, s klobúkom na hlave, vstúpil pyšný väzeň do „Čiernej siene“ i sadol si,
         nečakajúc na dovolenie, na stoličku oproti sudcom.
   </p>
   <p>
    Vyslanci anglický, pruský, z Braunschweigu, Lüneburgu, z Hessenska a Mainzu prosili
         cisára Leopolda, aby Rákóciho na slobodu prepustil; no cisár sa osvedčil, že on starej
         rodine rákóciovskej bol vždy milostivo naklonený, medzitým že musí nechať voľný priechod
         spravodlivosti, že však nariadi, aby sa s ním vždy čo s osobou kniežacou zachádzalo. Znala
         to dvorská súdna stolica, i pretrpela toto chovanie sa Rákóciho pokojne.
   </p>
   <p>
    Začalo sa pojednávanie.
   </p>
   <p>
    Knieža neodpovedal na žiadnu predloženú mu otázku.
   </p>
   <p>
    Stotník z Longuevalu, rodom Francúz, predvolaný bol čo svedok. I svedčil, že od Rákóciho
         dostával z Veľkého Šariša listy na francúzskeho kráľa Ľudovíta XIV. a jeho ministra
         Barbesieuxa písané, v ktorých vyzýval Francúzov, aby Uhorsko od rakúskeho dvora oslobodili.
   </p>
   <p>
    Tu povstal pyšný väzeň i riekol:
   </p>
   <p>
    „Svedok je podlý a nevďačný Francúz, ktorého slová nezasluhujú žiadnej viery. Písmo je
         moje; no mne náleží právo, aby som pre vlasť svoju nešťastnú pomoc a ochranu hľadal trebárs
         vo Francúzsku. Predstavte ma pred súd uhorský, tam vydám počet z krokov svojich, ktoré len
         ku blahu vlasti smerovali. Vás, páni moji, nikdy neuznám za oprávnených, aby ste ma
         súdili!“
   </p>
   <p>
    I sadol si a mlčal, kým neboli všetci svedkovia predvolaní.
   </p>
   <p>
    Predseda pokynul a Rákóci zavedený bol do vedľajšej izby; keď sa väzeň odstránil,
         prečítané boli ešte raz písma, i pýtal sa sudcov Kollonič:
   </p>
   <p>
    „Aký trest zaslúži obžalovaný?“
   </p>
   <p>
    „Smrť!“ vypovedal rad-radom každý temným, zdĺhavým hlasom.
   </p>
   <p>
    Tajomník napísal výrok smrti a keď ho sudcovia podpísali, zavolaný bol dnu väzeň.
   </p>
   <p>
    I prečítaná bola Rákócimu listina. Pri slove „smrť“ zbledol knieža, no so vztýčenou
         hrdou hlavou opustil bez slova osudnú „Čiernu sieň“.
   </p>
   <p>
    Výrok smrti predostrený bol vo Viedni cisárovi na potvrdenie. Cisárovná, prosená Helenou
         o milosť, prihovorila sa za Rákóciho a Leopold premenil výrok smrti na doživotný žalár.
         Rákóci zavedený mal byť na Kufstein do Tirolska.
   </p>
   <p>
    Bolo to siedmeho novembra 1701.
   </p>
   <p>
    Vo Viedenskom Novom Meste bolo veľmi živo, keď správa o omilostení kniežaťa ta doletela.
         V zámku robili sa prípravy na odvedenie Rákóciho do doživotného žalára. V meste viedol sa o
         tom živý rozhovor medzi mešťanmi.
   </p>
   <p>
    Zámocký veliteľ, ktorý opatroval kľúče od väzenia Rákóciho, radoval sa veľmi, keď sa
         okolo deviatej večer poberal do svojej izby, že mu od zajtrajška odpadnú tie najväčšie
         starosti a dosiahne žiadúceho pokoja.
   </p>
   <p>
    Vstúpil do izby i zapaľoval svetlo.
   </p>
   <p>
    Vo dverách objavil sa stotník Lehmann so svojím bratom poručíkom a dvoma vojakmi. I
         priskočili k nemu, vyhasili svetlo, zapchali mu ústa, poviazali ho, vystreli ho na posteľ i
         priviazali ho o ňu, aby sa ani hnúť nemohol. Stotník Lehmann vzal kľúče od žalára i poberal
         sa s druhmi preč, keď izbu veliteľovu zamkli a kľúč od izby k sebe vzali. Poručík Lehmann
         išiel pokojne na dvor a tam prechodil sa s inými dôstojníkmi; Jurko Lipoviansky a jeho
         sluha boli mu pri boku. Stotník Lehmann prišiel s Jankom Pivodom pred dvere žalára
         Rákóciho, kde Andrej Raslavický stráž držal. Otvoril dvere, prehodil Rákócimu biely
         dragúnsky plášť a vtisol mu na hlavu dôstojnícky šišak. Poručík Lehmann vytĺkol okno,
         pripevnil naň dlhý pevný povraz a spustil ho dolu do záhrady. Činom týmto chceli odvrátiť
         od seba pozornosť. Rákóci do plášťa až po uši zahalený kráčal vedľa stotníka Lehmanna dolu
         schodmi na dvor ku bráne zámockej pomedzi mnohých dôstojníkov a stráže, keď sa medzitým
         brat jeho poručík s nimi zhováral. Akonáhle prešiel Rákóci cez stráže, vrátil sa poručík k
         väzeniu, postavil na miesto Andreja Raslavického inú stráž i odišiel s týmto a Jankom
         Pivodom za utekajúcimi. Pri samej bráne mestskej dohonili Rákóciho, stotníka Lehmanna a
         Jurka Lipovianskeho.
   </p>
   <p>
    Stotník Gottfried Lehmann odprevadil ich za mestskú bránu, ktorá bola ešte otvorená, i
         vrátil sa späť do mesta, aby svoju milenku so sebou pojal. Jeho brat, poručík vo vojsku
         Montecuccoliho, očakával ho pri bráne, keď medzitým Rákóci s našimi mladíkmi, Jurkom,
         Andrejom a Jankom, k jednému osamelému domčeku pospiechali, kde ich Adam Berzevici s
         bujnými koňmi očakával. Ihneď dali sa na pochod v smere k Uhorským Starým Hradom,
         zanechajúc tu sluhu s koňmi pre zaostalých sprisahancov.
   </p>
   <p>
    Gottfried Lehmann ponáhľal sa s milenkou svojou k bráne mestskej, pred ktorou ho brat
         netrpezlivo očakával. V meste nastal lomoz, dragúni pricválali k bráne, zastavili stotníka,
         most bol vytiahnutý, brána zavretá — stotník Lehmann bol zajatý. Keď to videl jeho brat
         poručík, utekal k domku i uháňal za Rákócim.
   </p>
   <p>
    Márne bránil sa Gottfried Lehmann. Vojenský súd odsúdil ho na hroznú smrť. Kat zlomil mu
         na popravisku nad hlavou meč, strhal mu dôstojnícke odznaky, priviazal ho k stĺpu, bil ho
         so svojimi pomocníkmi, obesil ho a mŕtve telo jeho rozštvrtil. Nešťastná milenka jeho sa
         zbláznila.
   </p>
   <p>
    Na hraniciach Uhorska očakávali Rákóciho Bercsényi i Ocskay s početnou jazdou. A šťastne
         dostali sa cez Prešporok, Trenčín do Krakova.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506652" name="ftn.id2506652">
        12
       </a>
       ]
      </sup>
      <span class="emphasis">
       <em>
        niekdajšej osady Vendov
       </em>
      </span>
      — Venetov, Vintov, ako nazývali
               Slovanov v tých časoch susední Germáni a Galovia. U Nemcov sa zachovalo toto meno vo
               forme Winden, windisch — Slovinci, slovinský. Je možné, že Rimania osadu a vojenskú
               stanicu pomenovali podľa tamojšieho slovenského kmeňa neskorších Slovincov.
     </p>
    </div>
    <div class="footnote">
     <p>
      <sup>
       [
       <a class="para" href="#id2506678" name="ftn.id2506678">
        13
       </a>
       ]
      </sup>
      <span class="emphasis">
       <em>
        pahorky malomartinské
       </em>
      </span>
      — pohraničné pásmo Litavského pohoria,
               po hrebeni ktorého sa tiahla i hranica medzi Rakúskom a Uhorskom
     </p>
    </div>
    <div class="footnote">
     <p>
      <sup>
       [
       <a class="para" href="#id2506709" name="ftn.id2506709">
        14
       </a>
       ]
      </sup>
      <span class="emphasis">
       <em>
        Snežiak
       </em>
      </span>
      — neďaleko Viedenského Nového Mesta čnejúci
               Schneeberg, vysoký 2075 m
     </p>
    </div>
    <div class="footnote">
     <p>
      <sup>
       [
       <a class="para" href="#id2506758" name="ftn.id2506758">
        15
       </a>
       ]
      </sup>
      <span class="emphasis">
       <em>
        Fridrich IV.
       </em>
      </span>
      — (1442 — 1493) Habsburgovec, cisár
               rímsko-nemecký. Zúčastnil sa temer na všetkých sporoch v strednej Európe. Narodil sa
               r. 1415.
     </p>
    </div>
    <div class="footnote">
     <p>
      <sup>
       [
       <a class="para" href="#id2506773" name="ftn.id2506773">
        16
       </a>
       ]
      </sup>
      <span class="emphasis">
       <em>
        Maximilián I.
       </em>
      </span>
      — (1493 — 1519) cisár rímsko-nemecký, ktorý
               rodinnými zväzkami zaistil habsburskej dynastii následníctvo v Španielsku, Neapolsku,
               Česku a Uhorsku. Narodil sa r. 1459.
     </p>
    </div>
    <div class="footnote">
     <p>
      <sup>
       [
       <a class="para" href="#id2506848" name="ftn.id2506848">
        17
       </a>
       ]
      </sup>
      <span class="emphasis">
       <em>
        Peter Zrinský
       </em>
      </span>
      — (1621 — 1671) člen slávneho chorvátskeho
               šľachtického rodu. Vyznamenal sa vo vojnách proti Turkom, r. 1666 stal sa chorvátskym
               bánom. Ako jeden z osnovateľov vesselényiovského povstania nárokoval si uhorskú
               korunu. Po prezradení sprisahania dal ho cisár zajať na hrade Čakovac a r. 1671
               popraviť.
     </p>
    </div>
    <div class="footnote">
     <p>
      <sup>
       [
       <a class="para" href="#id2506869" name="ftn.id2506869">
        18
       </a>
       ]
      </sup>
      <span class="emphasis">
       <em>
        Frankopán
       </em>
      </span>
      — František Krištof Frankopan, chorvátsky šľachtic.
               Za účasť na sprisahaní zajala ho cisárska trestná expedícia na Čakovci spolu so
               švagrom Petrom Zrinským a súd ho odsúdil na smrť r. 1671. Ním vymrel rod chorvátskej
               vetvy.
     </p>
    </div>
    <div class="footnote">
     <p>
      <sup>
       [
       <a class="para" href="#id2507021" name="ftn.id2507021">
        19
       </a>
       ]
      </sup>
      <span class="emphasis">
       <em>
        Ocskay
       </em>
      </span>
      — Ladislav (1680 — 1710), veliteľ kuruckej brigády,
               pôvodom z Nitrianskej stolice. Študoval u jezuitov v Trnave, skade ušiel k cisárskej
               jazde. Potom prešiel ku kurucom a čoskoro dosiahol vysokú dôstojnícku hodnosť. Ďalšie
               jeho osudy opisuje Tomášik v povesti.
     </p>
    </div>
    <div class="footnote">
     <p>
      <sup>
       [
       <a class="para" href="#id2507220" name="ftn.id2507220">
        20
       </a>
       ]
      </sup>
      <span class="emphasis">
       <em>
        Bakonský les
       </em>
      </span>
      — zalesnená pahorkatina v dnešnom severozápadnom
               Maďarsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2507233" name="ftn.id2507233">
        21
       </a>
       ]
      </sup>
      <span class="emphasis">
       <em>
        Neziderské jazero
       </em>
      </span>
      — jazero na rakúsko-maďarskom
            pohraničí.
     </p>
    </div>
    <div class="footnote">
     <p>
      <sup>
       [
       <a class="para" href="#id2507273" name="ftn.id2507273">
        22
       </a>
       ]
      </sup>
      <span class="emphasis">
       <em>
        len škoda… že v okolí jeho krv slovenská skoro celkom
               vyhynula
       </em>
      </span>
      — narážka na Panóniu, ktorá za Svätopluka (870 — 894) patrila k
               Veľkej Morave.
     </p>
    </div>
    <div class="footnote">
     <p>
      <sup>
       [
       <a class="para" href="#id2507349" name="ftn.id2507349">
        23
       </a>
       ]
      </sup>
      <span class="emphasis">
       <em>
        chýrne vöslauské
       </em>
      </span>
      — víno z viníc dolnorakúskeho kúpeľného
               mestečka Vöslau.
     </p>
    </div>
    <div class="footnote">
     <p>
      <sup>
       [
       <a class="para" href="#id2507379" name="ftn.id2507379">
        24
       </a>
       ]
      </sup>
      <span class="emphasis">
       <em>
        Montecucculi
       </em>
      </span>
      — ide tu asi o pluk, pomenovaný podľa slávneho
               generála Raimunda Montecuccoliho (1608 — 1680).
     </p>
    </div>
    <div class="footnote">
     <p>
      <sup>
       [
       <a class="para" href="#id2504922" name="ftn.id2504922">
        25
       </a>
       ]
      </sup>
      <span class="emphasis">
       <em>
        Kollonič
       </em>
      </span>
      — Leopold Kollonich (1631 — 1707), člen pôvodne
               chorvátskeho šľachtického rodu, kardinál, arcibiskup ostrihomský, štátny minister,
               predseda komisie pre upravenie pomerov v Uhorsku.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505186">
       </a>
       III.
      </h2>
     </div>
    </div>
   </div>
   <p>
   </p>
   <p>
   </p>
   <p>
    Na začiatku XVIII. storočia dvaja panovníci čo hviezdy prvej veľkosti na obzore
         politickom obracali na seba oči celej Európy.
   </p>
   <p>
    Ľudovít XIV. pozdvihol svoj francúzsky národ na vysoký stupeň slávy, no stal sa i
         najmocnejším a najviac zvelebovaným panovníkom európskym. Šťastný bol vo voľbe svojich
         ministrov a generálov, ktorí vynikali umom, politickým rozhľadom a zvláštnou obozretnosťou.
         Reč francúzsku povýšil za reč diplomatickú medzi krajinami a národmi. Toho času primäl
         Ľudovít Karola II.,
    <sup>
     [
     <a class="footnote" href="#ftn.id2505223" name="id2505223">
      26
     </a>
     ]
    </sup>
    kráľa španielskeho, posledného to Habsburgovca, by tento za dediča trónu svojho
         vyhlásil jeho vnuka Filipa. To sa i stalo. Z toho strhla sa vojna, ktorú mu vypovedal
         rakúsky cisár Leopold so svojimi spojencami Nemeckom, Anglickom, Portugalskom a Savojskom.
         Ačkoľvek bol silný, predsa voči toľkým nepriateľom obzeral sa po spojencoch. Chcel predne
         oslabiť Leopolda tým, keď v Uhorsku povstalé nepokoje podnecoval. Vyslobodenie Rákóciho z
         Viedenského Nového Mesta hodilo sa veľmi k jeho zámerom; veď i tak predtým s Rákócim si
         dopisoval.
   </p>
   <p>
    Druhý preslávený panovník toho času bol v severnej Európe Peter Veľký,
    <sup>
     [
     <a class="footnote" href="#ftn.id2505267" name="id2505267">
      27
     </a>
     ]
    </sup>
    cár ruský. On bol prvý slovanský panovník, ktorý nahliadol súrnu potrebu
         dorozumenia a spriatelenia sa kmeňov slovanských; i vynasnažoval sa, by tieto pri svojich
         doterajších ustavičných zrážkach a bojoch medzi sebou vedených, pri svojej rozorvanosti a
         rozcapartenosti nepadli jeden za druhým za vítanú korisť svojim nepriateľom, ktorými
         otočený bol jeden každý spomedzi nich. I uzavrel zmluvu s poľským kráľom Augustom
    <sup>
     [
     <a class="footnote" href="#ftn.id2505296" name="id2505296">
      28
     </a>
     ]
    </sup>
    proti švédskemu Karolovi XII.
    <sup>
     [
     <a class="footnote" href="#ftn.id2505313" name="id2505313">
      29
     </a>
     ]
    </sup>
    Roku 1700 zvíťazil síce kráľ Karol nad Petrom pri Narve; no víťazstvo toto
         nemalo zlé následky pre Rusko. Akonáhle sa Karol obrátil proti Poľsku, použil toho času
         geniálny Peter výdatne, lebo pokračujúc so svojím oduševneným vojskom v boji víťazne v
         Livónii a Ingrii,
    <sup>
     [
     <a class="footnote" href="#ftn.id2505342" name="id2505342">
      30
     </a>
     ]
    </sup>
    položil tam roku 1703 základ nielen mestu, podľa neho Petrohrad nazvanému, no i
         ohromnej ríši, ktorú potom jeho nástupcovia ním vytýčeným smerom a duchom na obdiv a závisť
         sveta ďalej stavali.
   </p>
   <p>
    Takéto bolo rozpoloženie Európy v čase, v ktorom dej povesti našej sa rozviňoval.
   </p>
   <p>
    Po úteku Rákóciho z Viedenského Nového Mesta vypísala vláda viedenská desaťtisíc zlatých
         odmeny tomu, kto by Rákóciho živého do jej rúk odovzdal, a šesťtisíc zlatých tomu, kto by
         aspoň hlavu jeho doniesol.
   </p>
   <p>
    Medzitým poberal sa Rákóci s Bercsényim, Ocskaym, Lipovianskym, Raslavickým, Pivodom
         atď. i s malým zástupom husárov horami a bočnými cestami, dňom i nocou, ku hraniciam
         Poľska. A šťastne dorazili po mnohom nebezpečenstve do staroslávneho Krakova. Neočakávaní
         hostia prijatí boli veľkolepo. Šľachtici, mešťania i univerzitní študenti obklopili ich
         hneď na uliciach. Každý chcel im ruku podať, každý vítal ich srdečnými slovami, každý ich
         prosil, aby mu preukázali tú česť a prijali za vďak v jeho dome i byt, i stravu. Rákóci
         pozvaný bol do domu palatínovho, Bercsényi a Ocskay s inými čelnejšími mužmi k prednejším
         veľmožom a šľachticom; o ostatných jednoduchých vojakov trhali sa šľachtici a mešťania.
   </p>
   <p>
    I diali sa tu opravdu krásne výjavy slovanskej pohostinnosti.
   </p>
   <p>
    „Pán môj ľúbezný,“ oslovila stará ženička blatom umazaného a prachom pokrytého Janka
         Pivodu, „budete iste hladný; prosím, vyberte si z môjho koša biely chlebík a prijmite ho čo
         srdečný darček odo mňa.“
   </p>
   <p>
    „Milá matička,“ riekol Pivoda, „akože môžem od vás niečo prijať, keď vidím, že ste sama
         chudobná.“
   </p>
   <p>
    „Ach,“ vzdychla si starenka, podvihnúc oči k nebu, „ach, veď sa tam hore nebeskí anjeli
         radujú, keď chudobný núdznemu dobre urobí.“
   </p>
   <p>
    Janko prijal chlieb i poďakoval sa dobrej slovanskej starenke.
   </p>
   <p>
    „Hľa, milá dcérka,“ poučoval jeden šľachtic švárnu dcéru svoju, ukazujúc na Andreja
         Raslavického, Lipovianskeho a Pivodu, „toto sú naši bratia Slováci, vyhnatí z milej otčiny.
         Či ich nepohostíme?“
   </p>
   <p>
    „Otče môj,“ riekla tíško deva, „keď sú našimi bratmi a vyhnancami, pohostíme ich božími
         darmi — chlebom a soľou. Zavolajme ich, maminka sa tešiť bude, keď uvidí svojich krajanov.“
   </p>
   <p>
    Šľachtic prosil Raslavického, aby neopovrhol jeho pohostinným domom. A Andrej touto
         slovanskou pohostinnosťou až k slzám pohnutý prijal pozvanie i menom svojich druhov.
   </p>
   <p>
    „Ktozná,“ hovoril cestou šľachtic Raslavickému, Lipovianskemu a Pivodovi, „čo nám
         Poliakom v budúcnosti usúdil Hospodin? Možno i my niekedy pohostinnosť u pobratimných
         národov budeme hľadať.“
   </p>
   <p>
    „Tak je, dnes mne, zajtra tebe!“ prisvedčil Jurko Lipoviansky. „Lebo ako sa o každom, i
         najbohatšom jednotlivcovi riecť môže, že pred smrťou nie je blahoslavený, tak i žiaden
         národ, trebárs by stál na najvyššom vrcholci slávy a moci, nemôže si pomyslieť, že to
         navždy bude trvať. Oj, bárs by na to pamätali všetky šťastné národy a nekrivdili slabším od
         seba!“
   </p>
   <p>
    Rákóci prosil kráľa Augusta o ochranu pre seba a svojich druhov. A kráľ poľský uisťoval
         ho skrz palatína, že sa môže bezpečne na pôde poľskej zdržovať, že ho vláde viedenskej
         nikdy nevydá.
   </p>
   <p>
    Francúzsky kráľ Ľudovít XIV.,
    <sup>
     [
     <a class="footnote" href="#ftn.id2505501" name="id2505501">
      31
     </a>
     ]
    </sup>
    s ktorým Rákóci ustavične si dopisoval, posielal mu ročitú peňažnú podporu; no
         žiadal od neho, aby do Uhorska vtrhol a Leopolda znepokojoval. Na to nemal Rákóci ani
         vojska, ani potrebných peňazí.
   </p>
   <p>
    I obrátil sa k ruskému cárovi Petrovi Veľkému. Ruská vláda sľubovala mu všemožnú podporu
         a on chystal sa k rozhodnému kroku. I vyslal vyzvedačov do nešťastnej vlasti svojej, aby sa
         o zmýšľaní veľmi utlačovaného ľudu presvedčil a predbežné kroky mohol porobiť.
   </p>
   <p>
    Avšak nádeje jeho mali skoro vyjsť nazmar.
   </p>
   <p>
    Jedného dňa jazdil so svojimi priateľmi vedľa brehu rieky Visly. Zrazu obklopili ho
         zakuklení ozbrojenci.
    <sup>
     [
     <a class="footnote" href="#ftn.id2505554" name="id2505554">
      32
     </a>
     ]
    </sup>
    Nastala šarvátka. Nepriateľ bol početnejší. Rýchlonohý vraník a obetavosť
         priateľov vyslobodili ho z nebezpečenstva. I presťahoval sa do ďalekého Minska. Ani
         Bercsényi nebol istý pred zradcami. Keď raz viezol sa k jednému šľachticovi, prepadli ho
         traja neznámi ozbrojenci. Pohonič jeho klesol mŕtvy, Bercsényi s druhom zmizol v húšťave,
         skade dostanúc sa do najbližšej osady, pospiechal preoblečený do Varšavy a osadil sa tam.
   </p>
   <p>
    *
   </p>
   <p>
    V pôvabnej krajine leží staroslávne sídlo poľských kráľov, slobodné driev mesto Krakov.
         S národnou hrdosťou a s úctou pozerá každý Poliak na starobylé skvostné chrámy a kláštory,
         na tie mnohé, rozmanitej výšky a podoby veže, ktoré so svojimi slnkom ožiarenými a
         blyštiacimi sa kupolami a krížmi ku blankytu nebeskému sa vypínajú. Pohľad na kráľovské
         mesto toto budí v srdci každého Slovana nábožnú a posvätnú úctu. Prepamätný, od celého
         národa s nábožnosťou i pýchou draho vážený je prepevný hrad, ktorý na vrchu Wawele pri
         rieke Visle nad mestom sa vypína. V hrade tomto bývali driev králi voľného Poľska, tu vo
         velebnom stolnom chráme práchnivejú ich kosti. Veľkolepý chrám tento má krem hlavného
         veľkého i dvadsaťpäť menších oltárov a osemnásť kaplíc, v ktorých telesné pozostatky
         devätnástich kráľov, deviatich panovníc a mnoho poľských hrdinov odpočívajú. Okolo chrámu
         sú všetky steny mramorovými pomníkmi a nápismi okrášlené.
   </p>
   <p>
    Je krásne letné ráno.
   </p>
   <p>
    Pri chráme na zámku sedia na mramorovej lavičke dvaja mladíci. Obaja zadumali sa hlboko,
         len kedy-tedy prehovorí niektorý z nich niekoľko slov. Kroj i reč ich svedčí, že nie sú
         Poliakmi; no i cudzinec by prisvedčil, že sú synmi príbuzného Poliakom národa. Túžobne,
         meravo hľadia obaja v tú stranu ku poludňo-východu, akoby niekoho netrpezlivo očakávali.
   </p>
   <p>
    „Pozri, Janko,“ vzdychol si jeden z mladíkov po dlhom hlbokom mlčaní, „pozri na tie
         čierne chmáry, ako od juhu na obzore tiahnu ponad hory do tohto pohostinného kraja. Ony
         iste prichodia z našich milých rodných strán, keď tam pokropili žíznivé polia a spevavé
         lúčiny obživujúcim a zúrodňujúcim daždíkom.“
   </p>
   <p>
    „Možno, možno, Andrej môj,“ odpovedal Janko Pivoda druhovi svojmu Andrejovi
         Raslavickému. „Čo nás po nich, keď nám nedonášajú žiadnu radostnú novinku z našich bôľnych
         rodných krajov, do ktorých noha vyhnancova vkročiť nesmie.“
   </p>
   <p>
    „Pravda,“ bránil sa Raslavický, „ten oblak je nemý, no predsa mi je milý preto, že ho
         vetrík z mojej drahej otčiny sem prináša. Všetko mi drahé, čo ma na diaľne rodné kraje
         upomína. Keď oko moje túžobne uzrie kráľa vtákov, mohutného orla, ako silnými peruťami
         rozráža povetrie i oblaky, slobodne si preletujúc ponad vrcholce ozorných Tatier, a hneď
         zasa zamieri ponad ich poludňajšie stráne a zavesluje si ta do tej švárnej našej vlasti,
         kde ten náš dobrý ľud žije a hneď zasa, obkolesiac naširoko tie južné končiare, rýchlosťou
         blesku preletuje hranicami a hrdo poletúva si nad poľskými Beskydami; brat môj ľúbezný,
         ver, že mi srdce poskakuje od radosti a duša moja túži závodiť v lete s tým kráľovským
         vtákom ponad tie naše milé Tatry. Brat môj, milá mi je i tá štebotavá lastovička, ktorá
         putuje z ďalekého juhu ponad milé Slovensko sem do Poľska, ver! Veď na svojej dobrodružnej
         púti nie v jednej dedinôčke slovenskej sa zastaví, i obletujúc kríž-nakríž a koldokola do
         nejedného dvorca nakukne, akoby zvedieť chcela, či ten ľud dobrý slovenský šťastne si žije;
         i sadne si na vežu chrámovú, na strechu pokoj milujúceho domku slovenského, i vyšteboce
         družkám svojim: toto som videla, toto počula! Ach, Janko môj! Tak i duša moja túži zaletieť
         si do rodnej dedinky, do rodinného kruhu drahých svojich i prehovoriť s nimi čo len na
         okamženie. Ver mi, akokoľvek nás bratia Poliaci už dva roky v svojom kruhu radi majú,
         akokoľvek sa vynasnažujú, by sme čo vyhnanci na otčinu svoju zabudli, predsa srdcia naše
         cítia biedu svoju i túžia po drahej otčine.“
   </p>
   <p>
    „Andrej môj,“ riekol usmievavo Janko, „znám si vysvetliť túžbu tvoju. Tam v tej diaľnej
         otčine podtatranskej žije okrem rodiny iná bytosť, ktorá ti drahá. Nezúfaj, tvoja švárna
         Anička nezabudne na teba. Pravdu hovorí národná naša piesenka:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Kukala kukučka na kosodrevine,
      </em>
     </span>
     <br/>
     <span class="emphasis">
      <em>
       čo ti boh usúdil, veru ťa neminie.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Maj pozhovenie, brat môj, vyplní sa túžba tvoja. Nezabúdaj, ako nešťastne zahynul
         Lehmann, keď pri našom ťažkom podujatí dal sa zachvátiť citmi nežnejšími a so sebou pojať
         chcel i milenku svoju! Ďakuj bohu, že ťa posiaľ nevydal do rúk zradcov, ktorí nás
         obklopujú. Ver mi, že kebys’ odvážil sa do nešťastnej vlasti, nebolo by ti dlho popriate
         dívať sa na peruťami voľné povetrie prerážajúcich orlov, ani naslúchať štebotanie
         švitorných lastovičiek, no nebolo by ti popriate ani za Aničkou tak túžobne vzdychať.
         Upokoj sa, príde čas, v ktorom i my čo voľní orli preletíme chmúrnymi oblakmi ponad Tatry
         do náručia nášho národa.“
   </p>
   <p>
    „Prenasledovaní sme i mnoho trpíme, Janko môj! Či sa len splnia i naše nádeje? Či sme
         márne nenastavili svoje životy, keď sme Rákóciho vyslobodili?“
   </p>
   <p>
    „I ja som o tom už premýšľal, brat môj Andrej. Či my Slováci sami nezadávame sa často čo
         slepý nástroj pre cudzie ciele? Či nevyberáme často z horúcej pahreby pre druhých gaštany?
         Či to vždy tak trvať má? Či snáď náš národ odsúdený je na to, by druhým za nástroj slúžil a
         za svoje obete krvi i majetku nepožil sám ani za mak slávy a úžitku? Brat môj, toto i mňa
         veľmi sužuje, a preto tak túžim po svojom drahom národe!“
   </p>
   <p>
    „Sľubujú nám všetko, kým nás potrebujú, ale čo potom, keď príde k deleniu koristi? Či sa
         nesplní i teraz na nás to príslovie: Sic vos non vobis mellificatis apes.
    <sup>
     [
     <a class="footnote" href="#ftn.id2505811" name="id2505811">
      33
     </a>
     ]
    </sup>
    Neviem, neviem, či nás i Rákóci neoklame!“ Hovoril so žiaľom Raslavický i
         zamlčal sa. Po chvíľke riekol: „Nechajme to, braček. Mňa ešte väčšmi iné omína. Náš brat
         Jurko Lipoviansky dlho nechodí. Či ho snáď zastihla zradná ruka v biednej otčine? Beda mu!“
   </p>
   <p>
    „Chráň ho sám milý pán boh!“ vzdychol si Janko.
   </p>
   <p>
    „Poďme, brat môj, pomodlime sa aspoň zaňho, keď mu ináč pomáhať nemôžeme,“ povstal
         Raslavický.
   </p>
   <p>
    Obaja mladíci vstúpili do chrámu, padli na kolená a dlho, dlho modlili sa skrúšene za
         svoju domovinu, za svoj ubiedený národ, i za drahého priateľa svojho Jurka Lipovianskeho,
         ktorý sa čo vyzvedač v Uhorsku zdržoval.
   </p>
   <p>
    Posilniac sa na duchu, kráčali naši mladí priatelia dolu do mesta.
   </p>
   <p>
    Sotva urobili niekoľko krokov, pred nimi zastal žid v dlhom obnosenom kaftane, s dlhou
         hustou bradou; jeho dlhé pokrútené vlasy viseli mu až na plecia.
   </p>
   <p>
    „Nemáte kožušiny, veľkomožní páni?“ oslovil ich poľsko-židovským nárečím.
   </p>
   <p>
    „Nemáme,“ odsekol mrzuto Raslavický, „okrem vlastných koží, a tie nie sú na predaj,
         žide!“
   </p>
   <p>
    A žid zaspieval:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Ja jsem šlajfir ze Šliska,
      </em>
     </span>
     <br/>
     <span class="emphasis">
      <em>
       ja šlajfuju želízka.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    I napodobňoval rukami i nohami, akoby ostril nože.
   </p>
   <p>
    „Čo to má byť, žide?“ pýtal sa zadivený Janko.
   </p>
   <p>
    „Dajce hrince drotovac!“ vyvolal podivný žid trenčianskym nárečím.
   </p>
   <p>
    „Kto si, hovor, človeče!“ rozmrzel sa Andrej.
   </p>
   <p>
    A žid riekol turčianskym nárečím:
   </p>
   <p>
    „Kúpte, pánkovia, čipky, nožíky, šefran, olejčeky na všetky nemoce!“
   </p>
   <p>
    „Teraz povedz, žide, kto si?“ pochytil ho Janko, „lebo hneď dušu z teba vytrasiem!“
   </p>
   <p>
    Domnelý žid sňal náličnicu a pred zadivenými mladíkmi stál — Jurko Lipoviansky.
   </p>
   <p>
    „Jurko náš drahý!“ vykríkli obaja priatelia a objímali ho.
   </p>
   <p>
    „Hahaha,“ smial sa Jurko, keď ho priatelia objímali, „bračekovci, vy máte beľmo na
         očiach. Vám nespomôžu moje olejčeky. Nože ma nezadrhnite.“
   </p>
   <p>
    I vyvinul sa z ich objatia.
   </p>
   <p>
    „Čo nového doma?“ pýtal sa Janko.
   </p>
   <p>
    „Či si videl moju rodinu a moju Aničku?“ doliehal Andrej.
   </p>
   <p>
    „No, komu skôr odpovedať?“ riekol Jurko. „Čo nového v milom rodisku? Zle, nedobre;
         rozpoviem vám všetko doma. Brat môj Andrej, tvoja rodina je zdravá; Anička je pravá verná
         Slovenka, pozdravuje ťa, že keby ťa mala stratiť, umrie od žiaľu.“
   </p>
   <p>
    „Dobrá verná duša slovenská!“ vzdychol si Raslavický.
   </p>
   <p>
    „Odveďte ma k Bercsényimu,“ žiadal Jurko.
   </p>
   <p>
    „Niet ho tu, odišiel do Varšavy,“ riekli naraz obaja priatelia.
   </p>
   <p>
    „Hneď zajtra pôjdem za ním. Poďme na vašu hospodu.“
   </p>
   <p>
    I vyprával priateľom svojim dopodrobna všetky svoje dobrodružstvá, ako chodil zo stolice
         do stolice, ako premieňal svoje obleky a náličnice, ako šťastne vyviazol z mnohého
         nebezpečenstva, ako utlačený je biedny ľud slovenský, ako chystá sa veľké všeobecné
         povstanie ľudu.
   </p>
   <p>
    „Veru, bratia,“ končil vyprávku svoju, „zle, nedobre je s naším národom; no boh dá, že
         mu predsa raz zasvitne slniečko voľnosti. Čo sa mňa týka, ja len samému bohu ďakovať môžem,
         že ma živého máte medzi sebou.“
   </p>
   <p>
    Druhého dňa ráno putovali naši mladí vysťahovalci za Bercsényim a Rákócim.
   </p>
   <p>
    V ľudnatom bieloruskom meste Minsku, ktoré niekedy i s Litvou ku Korune poľskej
         prináležalo, hodovalo jedného dňa u jedného bohatého veľmoža mnoho ruských veľmožov a
         poľských šľachticov. Tokajčina, ktorá toho času v Poľsku a Rusku veľmi obľúbená bola,
         rozohnila krv stolujúcich.
   </p>
   <p>
    Na čestnom mieste, vedľa kijevského palatína sedí Rákóci.
   </p>
   <p>
    Domáci pán Grigorievič pozdvihol pohár a riekol:
   </p>
   <p>
    „Páni moji! Pripíjam na úprimnú zhodu a večne trvajúce priateľstvo dvoch mohutných
         pobratimných národov — Poliakov a Rusov. Milujme sa, nedajme sa, bojujme spoločne proti
         vrahom!“
   </p>
   <p>
    „Páni bratia!“ povstal Poliak Lubienski. „Od vekov ruvali sme sa medzi sebou zúrivejšie
         než najľútejší divosi, a to na nesmiernu radosť cudzincov, našich večných nepriateľov,
         ktorí nás brata proti bratovi ustavične štvali, by si nás oboch oslabených mohli pokoriť.
         Vďaka buď cárovi Petrovi Veľkému a nášmu kráľovi Augustoví, ktorí, nahliadnuc veľké výhody
         spoločného priateľstva, uzavreli zväzok medzi sebou a svojimi národmi proti zovňajším
         nepriateľom. Nech žijú Rusi i Poliaci čo krvní bratia, čo verní priatelia!“
   </p>
   <p>
    „Na večné časy!“ volali všetci, štrngali pohármi i objímali sa. Nejednému starcovi
         striebrovlasému zarosili sa oči slzou radosti.
   </p>
   <p>
    „Srdečne sa radujem, páni moji,“ pochytiac Rákóci pohár, hovoril slávnostným hlasom,
         „keď vidím, že dva najmohutnejšie kmene Slovanstva, ktorým je už samou prírodou vykázaný
         cieľ, aby ruka v ruke spolu kráčali k oslave rodu svojho a ku záštite slabších rozdrobených
         súkmeňovcov, zhodli sa spolu, zmierili a zbratali. Boh požehnaj zväzku tomuto! I pokladám
         si za česť i ja čo reprezentant Maďarov, že mi je dopriate do bližšieho priateľského zväzku
         vášho vstúpiť, a spolu uisťujem ako bratov Poliakov, tak i bratov Rusov, že maďarský národ
         i so svojimi spoluobyvateľmi slovanskými, ktorí sú rovnako nenávidenými Nemcami utlačovaní,
         hotový je vstúpiť do bratského slovanského zväzku. Ostatne, páni moji, myslieť mi treba
         prv, ako vyženiem tých tyranských Nemcov z Uhorska. A k tomu potrebujem vašej podpory! A
         keď prevediem úlohu svoju, presvedčí sa Slovanstvo, akých úprimných a spoľahlivých
         spojencov získalo v mojich krajanoch, menovite v Maďaroch. Tomuto novému bratstvu na zdar
         dvíham svoj pohár!“
   </p>
   <p>
    Ako Rusi, tak i Poliaci podávali Rákócimu svoje pravice. Jednomyseľne mu sľúbili, že mu
         dajú i peniaze, i vojsko,
    <sup>
     [
     <a class="footnote" href="#ftn.id2578108" name="id2578108">
      34
     </a>
     ]
    </sup>
    aby mohol Nemcov z Uhier vypudiť.
   </p>
   <p>
    A Rákóci nadšený tou najlepšou nádejou a skvelými výhľadmi do budúcnosti rozlúčil sa
         srdečne s novými spojencami i poberal sa do Varšavy, aby sa s Bercsényim mohol poradiť o
         rozhodnom kroku.
   </p>
   <p>
    Vo Varšave prijal Bercsényi Jurka Lipovianskeho i jeho druhov svojím obyčajným hrdým a
         panovitým spôsobom.
   </p>
   <p>
    „Či ste vykonali svoju úlohu, ktorú som vám naložil?“ pýtal sa Jurka čo vodcu výpravy.
   </p>
   <p>
    „Vykonal som s druhmi, čo bolo možné,“ odpovedal Lipoviansky skromne.
   </p>
   <p>
    „Ktoré stolice ste pochodili?“
   </p>
   <p>
    „Išli sme od Spiša po našich prívržencoch, ktorých menoslov ste mi oznámili, dolu na
         Miškovec, Jáger, Debrecín, do Veľkého Varadína, Kološváru, Enedu, stade naspäť na Satmár,
         hajducké mestá, Tokaj, Mukačevo, Užhorod, Humenné, Prešov, Bardejov. Všade nás s otvoreným
         náručím prijali.“
   </p>
   <p>
    „Spokojný som. Prešli ste jadrom Uhorska. Od Tisy čakám prvý výbuch tlejúcej sopky,
         ktorý keď vybúši, plameňom zachváti celú krajinu ako za časov Bočkaya,
    <sup>
     [
     <a class="footnote" href="#ftn.id2578183" name="id2578183">
      35
     </a>
     ]
    </sup>
    Betlena a prvého Rákóciho. A čože Nemci? Či veľmi utláčajú ľud? Či netušia
         nastávajúcu búrku?“
   </p>
   <p>
    „Veľmi bezohľadne si počínajú, najmä vojsko, ktoré úbohý ľud veľmi trýzni, cisár žiada
         od stolíc dvanásťtisíc vojakov.“
   </p>
   <p>
    „A to bez snemu? Hrom a peklo! No dobre, to bude voda na náš mlyn. Stolice vzoprú sa
         proti tomuto násilenstvu ako jeden muž a každý zeman pripáše si šabľu na obranu našej
         zlatej slobody.“
   </p>
   <p>
    „Lapačky dejú sa na všetky strany. V každej obci richtári a prísažní so sedliakmi,
         ozbrojenými vidlami a sekerami, a nemeckými vojakmi chytajú v noci chudobných paholkov a
         synkov domkárskych.“
   </p>
   <p>
    „To je hanba, posmech!“
   </p>
   <p>
    „A stáva sa, že keď tí nemčúrski nadháňači obklopia stodolu, kam sa ukryli ozbrojení
         mladíci, nastáva krvavá bitka.“
   </p>
   <p>
    „A to trpia stolice? To trpí zemianstvo?“
   </p>
   <p>
    „Zdá sa, že je tomu tak, lebo zlapaných, často dokrvavených mladíkov dovážajú v putách
         ako zločincov do stoličného mesta.“
   </p>
   <p>
    „Nechápem,“ prechodil sa Bercsényi prudkým krokom svetlicou, „nechápem, ako náš národ
         takúto hanbu trpieť môže. No príde čas pomsty! I pevne verím, že keď rozvinieme pri Tise
         Rákóciho zástavu slobody, že ten ujarmený ľud pôjde za nami až pod brány Viedne.“
   </p>
   <p>
    „A dôstojníci Tökölyho ešte posiaľ potulujú sa s ozbrojenými čatami po horách
    <sup>
     [
     <a class="footnote" href="#ftn.id2578261" name="id2578261">
      36
     </a>
     ]
    </sup>
    a mnohý synček sedliacky pridal sa už k nim. I prepadajú nielen zemianske
         kúrie, ale i sedliacke domy, áno, celé dediny, a páchajú tie najväčšie ukrutenstvá. Nemeckí
         vojaci nasledujú ich v lúpení a zdieraní úbohého ľudu, ktorému je do zúfania. Dane sú
         ohromné, lebo nemecká vláda potrebuje veľa peňazí na dlhotrvajúcu vojnu s Francúzskom; cena
         potravných článkov a soli je zvýšená, bo všetko odváža sa do Viedne. A takto týraný ľud
         vzdychá po voľnosti, obzerá sa po osloboditeľovi.“
   </p>
   <p>
    „A či ste oddali tomu rozhorčenému ľudu zástavy Rákóciho? A či zhromaždí sa okolo nich?
         Či hotový je ten ujarmený ľud bojovať i mrieť za zlatú slobodu ako jeho slávni predkovia?“
   </p>
   <p>
    „Zástavy Rákóciho sa rozchytali, i zhŕkli sa okolo nich ozbrojené čaty. Ľud kosami,
         cepmi, sekerami ozbrojený napísal na tie zástavy pod veľký červený kríž: ,Chleba, soli a
         slobodu!‘ Na svoje haleny prišili si ozbrojenci tiež veľké červené kríže. Zemania i pokojní
         mešťania menujú rozhorčené tieto sedliacke čaty kurucmi. Kamkoľvek prídu kuruci, ničia
         všetko. Zemianske kurie, kostoly, bohatšie mestečká plienia a nivočia. Tökölyovci pridávajú
         sa k nim zo všetkých strán. Prvú bitku vyhrali pri Satmári, kde ozbrojených zemanov a
         mešťanov, áno, i nemecké posádkové vojsko zbili a rozprášili. I vrhli sa na okolité
         zemianske domy, kaštiele a majere, pustošili, nivočili a vraždili všetko, čo im do rúk
         padlo, či to patrilo zemanom, ktorí s cisárom držia, alebo nie.“
   </p>
   <p>
    „To sú hrozné správy! A či ten ľud o rozum prišiel?“
   </p>
   <p>
    „Kuruci žiadajú, aby poddanstvo a moc kráľovská boli zrušené.“
   </p>
   <p>
    „Ešte čo, hrom a peklo!“
   </p>
   <p>
    „Aby všetci učení sudcovia boli odstránení.“
   </p>
   <p>
    „By snáď čikóši
    <sup>
     [
     <a class="footnote" href="#ftn.id2578342" name="id2578342">
      37
     </a>
     ]
    </sup>
    fokošmi prisluhovali spravodlivosť, či nie?“
   </p>
   <p>
    „Aby všetky majetky boli rovnako rozdelené.“
   </p>
   <p>
    „A páni aby sedliakom robotovali?“
   </p>
   <p>
    „Aby daň od chleba, soli a mýta bola zrušená.“
   </p>
   <p>
    „Dosť už!“ dupol Bercsényi nohou. „A stoličné vrchnosti neznajú tento zbláznený ľud
         priviesť k rozumu?“
   </p>
   <p>
    „Stoličné vrchnosti nemajú moci. Zemianstvo uteká na pevné hrady. Meštianstvo opevňuje
         mestské hradby. Strach pred kurucmi je všeobecný. Mesto Jáger obľahli nedávno kuruci a ich
         vodca vošiel s niekoľkými ozbrojencami dnu, i žiadal od kapituly dvadsať bočiek dobrého
         vína a štyridsať volov. A mesto neopovážilo sa ho dať chytiť, i poslalo všetko, čo kuruci
         žiadali, do ich tábora.“
   </p>
   <p>
    „Hrozné veci mi oznamujete, no spokojný som s vami. O niekoľko dní zhromaždíme sa na
         spoločnú poradu. Rákóci príde dnes-zajtra k nám. Ďakujem vám, mladý človeče. Oddajte mi
         listy.“
   </p>
   <p>
    Jurko Lipoviansky sa vzdialil.
   </p>
   <p>
    „Teraz alebo nikdy!“ riekol zamyslený Bercsényi, búrnym krokom merajúc svetlicu. „Zmätok
         tento dobre použijeme. Lipoviansky sa držal dobre. Škoda, večná škoda, že je Slovák; keby
         bol Maďarom, zaopatril by mu grófstvo!“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505223" name="ftn.id2505223">
        26
       </a>
       ]
      </sup>
      <span class="emphasis">
       <em>
        Karol II.
       </em>
      </span>
      — (1661 — 1700) kráľ španielsky, syn Filipa IV. Ním
               vymrela španielska vetva Habsburgovcov. Po jeho smrti sa rozpútala medzi
               Habsburgovcami a Francúzskom tzv. vojna o španielske dedičstvo.
     </p>
    </div>
    <div class="footnote">
     <p>
      <sup>
       [
       <a class="para" href="#id2505267" name="ftn.id2505267">
        27
       </a>
       ]
      </sup>
      <span class="emphasis">
       <em>
        Peter Veľký
       </em>
      </span>
      — (1682 — 1725) cár ruský, syn Alexeja. Svoju
               krajinu zreformoval najmä hospodársky. Viedol úspešné vojny so Švédskom, Turkami a
               Perziou. R. 1697 uzavrel zmluvu s Poľskom a Dánskom o rozdelení Švédska, kde vtedy
               vládol pätnásťročný Karol XII. R. 1703 založil Petrohrad. Za jeho vlády sa Rusko
               začalo vzmáhať na európsku veľmoc. Tomášik idealizuje Petra ako slovanského
               panovníka.
     </p>
    </div>
    <div class="footnote">
     <p>
      <sup>
       [
       <a class="para" href="#id2505296" name="ftn.id2505296">
        28
       </a>
       ]
      </sup>
      <span class="emphasis">
       <em>
        August
       </em>
      </span>
      — August II. (1697 — 1733), kurfirst saský, kráľ
               poľský. Za jeho slabej a nepokojnej vlády dostalo sa Poľsko na okraj neskôr osudného
               rozkladu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505313" name="ftn.id2505313">
        29
       </a>
       ]
      </sup>
      <span class="emphasis">
       <em>
        Karol XII.
       </em>
      </span>
      — (1697 — 1718), kráľ švédsky, ktorý hneď na
               začiatku svojej vlády prekvapil nepriateľov veľkými schopnosťami a odvahou. R. 1700
               porazil Dánov pri Kodani, presilu Rusov v Estónsku pri Narve a r. 1702 dobyl
            Varšavu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505342" name="ftn.id2505342">
        30
       </a>
       ]
      </sup>
      <span class="emphasis">
       <em>
        Livónia, Ingria
       </em>
      </span>
      — krajiny na východnom pobreží Baltského
            mora
     </p>
    </div>
    <div class="footnote">
     <p>
      <sup>
       [
       <a class="para" href="#id2505501" name="ftn.id2505501">
        31
       </a>
       ]
      </sup>
      <span class="emphasis">
       <em>
        Ľudovít XIV., s ktorým Rákóci ustavične si dopisoval
       </em>
      </span>
      —
               Ľudovít chcel pôvodne uzavrieť dohodu o zasiahnutí do uhorských pomerov s poľským
               kráľom Augustom pri vyhliadke na uhorskú korunu. Nepodarilo sa mu to, lebo August
               prešiel na stranu Leopolda I., a tak sa začal zaujímať o Rákócziho a Bercsényiho a
               povolil im vyplácať 20 000 libier ročnej podpory. Sľúbil aj ďalšiu finančnú pomoc na
               povstanie, ale formálny záväzok s Rákóczim nechcel.
     </p>
    </div>
    <div class="footnote">
     <p>
      <sup>
       [
       <a class="para" href="#id2505554" name="ftn.id2505554">
        32
       </a>
       ]
      </sup>
      <span class="emphasis">
       <em>
        Zrazu obklopili ho zakuklení ozbrojenci
       </em>
      </span>
      — Cisárov vyslanec v
               Poľsku Strattman zorganizoval atentát najprv na Bercsényiho. Vo Varšave však hrozilo
               obom nebezpečenstvo a preto sa odobrali počiatkom r. 1702 na majetok belzského
               vojvodu Adama Sieniawského, ktorého žena bola preslávená politická intrigánka.
     </p>
    </div>
    <div class="footnote">
     <p>
      <sup>
       [
       <a class="para" href="#id2505811" name="ftn.id2505811">
        33
       </a>
       ]
      </sup>
      Tak ani vy, včielky, pre seba med nezhromažďujete.
     </p>
    </div>
    <div class="footnote">
     <p>
      <sup>
       [
       <a class="para" href="#id2578108" name="ftn.id2578108">
        34
       </a>
       ]
      </sup>
      <span class="emphasis">
       <em>
        sľúbili, že mu dajú i peniaze, i vojsko
       </em>
      </span>
      — Túto pomoc
               organizoval z príkazu Ľudovíta XIV. Du Heron. Sieniawski sľúbil Rákóczimu dvesto
               Valachov za tisíc dukátov, kujavský vojvoda Potocki päťsto vojakov. No Rákóczi musel
               povstanie začať predsa len so svojím domácim uhorským vojskom.
     </p>
    </div>
    <div class="footnote">
     <p>
      <sup>
       [
       <a class="para" href="#id2578183" name="ftn.id2578183">
        35
       </a>
       ]
      </sup>
      <span class="emphasis">
       <em>
        Bočkay
       </em>
      </span>
      — Štefan Bocskay (1555 — 1606), sedmohradský šľachtic,
               ktorý r. 1604 povstal proti cisárovi Rudolfovi II. Sultán Achmed I. vyhlásil ho v
               Budíne za dedičného kráľa Uhorska.
     </p>
    </div>
    <div class="footnote">
     <p>
      <sup>
       [
       <a class="para" href="#id2578261" name="ftn.id2578261">
        36
       </a>
       ]
      </sup>
      <span class="emphasis">
       <em>
        dôstojníci Tökölyho ešte posiaľ potulujú sa… po horách
       </em>
      </span>
      —
               Caraffom prenasledovaní bývalí thökölyovci, rozohnatí kuruci, robotovať a dane platiť
               nevládajúci sedliaci, sporadické zbojnícke družiny, ľudia bez domovov, to všetko sa
               potulovalo po horách a čakalo na akéhokoľvek vodcu.
     </p>
    </div>
    <div class="footnote">
     <p>
      <sup>
       [
       <a class="para" href="#id2578342" name="ftn.id2578342">
        37
       </a>
       ]
      </sup>
      <span class="emphasis">
       <em>
        čikóši
       </em>
      </span>
      — (z maď.) pastieri
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578414">
       </a>
       IV.
      </h2>
     </div>
    </div>
   </div>
   <p>
   </p>
   <p>
   </p>
   <p>
    Severné Uhorsko, švárnu našu slovenskú dedovizeň, obtáčajú, počnúc od Bratislavy až po
         Sedmohradsko, akoby ho do venca zavíjali, božou prírodou položené nedobytné hradby, mohutné
         totiž Karpaty, ktorých končiare a ozorné žulové balvany miestami hrdo a vysoko vypínajú sa
         do oblakov. Medzi Haličou a Berežsko-marmarošskou stolicou rozvetvujú sa nebotyčné naše
         Karpaty široko-ďaleko na juh do Uhier. Na ich stranách rozkladajú sa husté háje a lesy, z
         ktorých vytekajú pramene Tisy, Latorice a Laborca. Na polnoc do Haliče rozkladajú sa
         obrovské Beskydy, okolo ktorých vysočín plazí sa ostýchavo po zemi len kosodrevina. Stráne
         Beskýd pokryté sú bujnými voňavými travinami, ktoré dobytku, najmä ovciam, záživnú, chutnú
         pašu poskytujú.
   </p>
   <p>
    V Haliči, vprostred Beskýd, po stráňach, úbočiach a údoliach rozkladajú sa popri riavach
         a potokoch pohorské osady, sem-tam roztratené drevené domky a salaše. Utešenú pohorskú
         krajinku túto obýva slovanský kmeň maloruský. Ľud tento, nazvaný Huculmi, je veľmi
         pracovitý. Títo obyvatelia lúčnatých Beskýd sú opravdivými synmi prírody; mužovia silní,
         svalovití, udatní, smelí; pritom ale ľudia veľmi pohostinní, úprimní a skromní. Široké
         nohavice z hrubého súkna, krátky kožuch, na hlave vysoký klobúk, na nohách opánky či krpce
         — to ich obyčajný oblek. Pokrm svoj pripravujú z kukurice, ovsa, syra, bryndze a žinčice.
         Každá osada má svojho atamana, či pohlavára.
   </p>
   <p>
    Od Dorobiča hadí sa úbočiami a dolinami ku Beskydám úzka skalnatá cesta; čím ďalej, tým
         je obťažnejšia, až sa konečne stratí a premení i zakončí v nesčíselné prte, po ktorých len
         pešiak kráčať môže a v ktorých sa len domorodí obyvatelia vynájsť znajú.
   </p>
   <p>
    Bolo to roku 1703.
   </p>
   <p>
    Bol krásny letný deň.
   </p>
   <p>
    Slnko stálo už temer zrovna nad hlavou človeka a žiariace jeho lúče pripekali mocné sivé
         balvany skál, rozmetané po strmých stranách Beskýd.
   </p>
   <p>
    V pohorskej tej čarokrásnej krajine je živo. Stranami ozýva sa zádumčivý hlas fujary
         alebo dojímavá dumka maloruská. Valasi pohvizdujúc zháňajú ovečky do čriedy, by ich do
         salašov viedli. Hľa, tam z tej priestrannej poľany kráča si dolu do údolia švárny valach,
         opravdivý to kráľ voľných hôr; za ním tiahnu pri ľúbeznom hlase početných zvoncov jeho
         verné ovečky; za stádom idú vážne strážni belkovia, a keď niektorá ovečka za chutnou trávou
         sa zohne a pozadu ostane, hneď ju strážni psi za druhými poháňajú a celé stádo berie sa
         dolu ku košiaru v tom najlepšom poriadku. Len šelmovské kozičky sa ihrajú, poskakujú si
         vždy veselo, predbehujú i samého pasáka, ktorý rozmrzený nad tým neporiadkom nejednu
         začiahnuť sa usiluje dlhým prútom, a potrestal by ju dôkladne, keby čiperná bradatá
         jastrena vždy obratne nabok neodskočila.
   </p>
   <p>
    Pasák zastal pred kolibou, keď napasené stádo svoje do košiara zatvoril. Psi, krútiac
         chvostmi, lichotia bačovi, ktorý pred kolibu vystúpil, aby švárneho pasáka privítal. Obaja
         sa chystali, že budú dojiť ovečky.
   </p>
   <p>
    Strážni belkovia začali dačo vetriť. Zrazu zaštekali i pustili sa skokom oproti
         neďalekej prti. Z koliby vystúpili iní dvaja valasi i hľadeli spýtavo v tú stranu, kam psi
         odbehli. I všetci stŕpli. Z húšťavy zaznievali k nim početné cudzie hlasy. Zrazu vystúpi z
         húšťavy jeden ozbrojenec, za ním druhý, tretí a celý voj dobre ozbrojených cudzincov kráčal
         v dlhom rade hore prťou ku salašu.
   </p>
   <p>
    „Čo to má byť?“ spytujú sa zadivení pasáci i akosi podivne pozerajú na svoje na kolibe
         zavesené valašky.
   </p>
   <p>
    „Veď uvidíme, či prichodia ako priatelia alebo nepriatelia,“ riekol bača, podoprúc si
         boky silnými rukami. „Keby dačo zlého obmýšľali, zabehne Janko do osady a oznámi to
         atamanovi, a nech som dobrý, namastíme im plecia. Teraz ticho, chlapci!“
   </p>
   <p>
    Pasáci zatíchli.
   </p>
   <p>
    Medzi ozbrojencami stúpajú niektorí Huculi po boku horských koníkov, na ktorých bola
         batožina a potrava naložená. Huculi sú chlapi vysokí ako jedle, v svojom národnom kroji a
         každý z nich nesie na mohutných pleciach všelijakú batožinu.
   </p>
   <p>
    „To sú naši!“ zvolal jeden valach.
   </p>
   <p>
    „To naša krv a Hucul nezradí svojeť,“ prisvedčoval druhý radostne.
   </p>
   <p>
    Huculi, ktorí niesli ozbrojencom batožinu, zahvizdli, až sa to stráňami ozývalo.
   </p>
   <p>
    Bača porozumel tomu znaku. I zahvizdol na svojich veľmi štekajúcich psov, ktorí hneď
         dobehli a pred kolibou si uľahli.
   </p>
   <p>
    Čaty ozbrojencov sa priblížili; i posadali si ustatí bojovníci po mäkkej pažiti.
   </p>
   <p>
    „Daj boh šťastia, chlapci!“ riekol mladý dôstojník rýdzou slovenčinou.
   </p>
   <p>
    „Bože daj!“ odpovedal bača nárečím maloruským, lebo dobre porozumel, čo mladík slovenský
         riekol; i podával mu svoju pravicu.
   </p>
   <p>
    Mladík ten bol náš Jurko Lipoviansky.
   </p>
   <p>
    I jeden z Huculov sa priblížil, zložil svoju batožinu na pažiť i riekol bačovi:
   </p>
   <p>
    „Bratku, vedieme, ako vidíte, mnoho dobrých priateľov cez naše Beskydy ta do Uhorska. Sú
         to naši bratia Rusi, Poliaci, Slováci a niektorí Maďari.“
   </p>
   <p>
    „A nezľakli ste sa nás?“ pýtal sa počerný dôstojník podivným nárečím, ktorý práve s
         jedným mladým, krásneho pohľadu mužom ku kolibe pristúpil.
   </p>
   <p>
    „Inakších chlapov, než ste vy dvaja, búšil som na jedno zvrtnutie o zem,“ riekol pokojne
         bača, premerajúc očima od päty do hlavy oboch.
   </p>
   <p>
    Bol to Ocskay s Rákócim.
   </p>
   <p>
    „No, no, veď my to tak zle nemyslíme,“ riekol Ocskay. „Prichodíme k vám čo dobrí
         priatelia.“
   </p>
   <p>
    „A keď nám dáte niečo na zjedenie, statočne zaplatíme,“ dodal Rákóci.
   </p>
   <p>
    „Čo máme, to vám dáme ako pocestným zadarmo; no všetkých nasýtiť nemôžem i pri najlepšej
         vôli,“ hovoril bača, obzerajúc sa na vojsko, ktoré, poskladajúc zbraň, údy svoje na pažiti
         rozťahovalo. „Vy všetci pojedli by ste celý môj kŕdeľ oviec.“
   </p>
   <p>
    „Božechráň,“ potľapkal Andrej Raslavický baču po pleci. „No, nemohli by ste daktorú
         jalovku v kyslej žinčici uvariť a daktorú na ražni upiecť? Vojsku ostatnému postačí
         štyridsať kusov na dobrú polievku. Keď vy toľko na predaj nemáte, pošlite dakoho k susedom.
         Poctivo zaplatíme za všetko.“
   </p>
   <p>
    „Nech som dobrý, môže sa to stať. Kvôli dobrým ľuďom a hladným pocestným zarežem i tie
         najlepšie kusy,“ hovoril bača. Vysukoval rukávy, vzal nôž, vybral štyri tučné jalovky a
         zarezal ich. Valachov poslal na susedný sálaš pre niekoľko kusov; sám zabil zo svojho
         stáda, čo mohol.
   </p>
   <p>
    Vojaci navatrili pri kolibe, kde si dôstojníci hoveli, ohňa, zavesili nad ohnište
         velikánsky kotol, naliali doň kyslej žinčice, nasekali doň mäsa, že v ňom veľká varecha
         kolmo stála; nastrčili veľké kusy mäsa na drevené ražne i krútili ich nad inými
         praskajúcimi vatrami.
   </p>
   <p>
    Vojsku rozdávaný bol chlieb, syr, a čo len so sebou na koňoch Huculmi vedených mohli
         doniesť. Vojsko hovelo si pri zapálených vatrách, nad ktorými sa v kotloch kaša s mäsom
         varila, a piesňami vojenskými ozývali sa tiché stráne ozorných Beskýd. Dôstojníci zasadli
         si okolo ohňa a jarí valasi podávali si gajdy z ruky do ruky.
   </p>
   <p>
    Naši slovenskí mládenci, Raslavický, Lipoviansky a Pivoda, vyšli na najbližší vysoký
         končiar i obdivovali ozorné výšiny Beskýd, akým je vrch Pietro, Jasená a iné; i túžobne
         hľadeli v tú slovenskú otčinu, ktorá sa im na druhej strane vrchov pod nohami široko-ďaleko
         prestierala.
   </p>
   <p>
    Šuhajci dlho dumali, slzy iskrili sa v ich junáckych očiach.
   </p>
   <p>
    „Andrej, brat môj!“ pretrhol Jurko Lipoviansky sviatočné ticho. „Zotri slzu z oka,
         blížime sa k drahému Slovensku, k nášmu ľudu, k našim milým, drahým rodinám. Poteš sa,
         nezadlho uzrieš svoju Aničku. Poteš sa i ty, brat Janko, hodina voľnosti ľudu nášmu
         ujarmenému bije. Bratia, obnovme tu dané slovo svoje, že budeme za národ náš žiť, bojovať i
         mrieť!“
   </p>
   <p>
    A všetci traja povstali, pozdvihli dva prsty k nebu i riekli:
   </p>
   <p>
    „Tak nám pán boh pomáhaj!“
   </p>
   <p>
    A priateľ ležal dlho v priateľovom objatí. A slzy radosti, nadšenia zablyšťali sa v
         očiach mládencov slovenských.
   </p>
   <p>
    Zvoľna zostupovali dolu ku kolibe, kde Rákóci s dôstojníkmi svojimi už hodovať začali.
         Horská kuchyňa ľúbila sa všetkým.
   </p>
   <p>
    Po niekoľkohodinovom oddychu dal Rákóci rozkaz k pochodu. Jurko Lipoviansky rozvinul
         zástavu, ozbrojenci stali si do radov. Huculi nakladali batožinu na vrchové koníky a na
         svoje plecia a celá čata dala sa na pochod.
   </p>
   <p>
    „Ďakujem vám, dobrí ľudia, za pohostinnosť,“ hovoril Rákóci bačovi a valachom, keď im za
         jalovky zaplatil. „Keď niektorý z vás príde do Uhier, nech ma navštívi na Mukačeve a po
         kniežatsky ho učastujem.“
   </p>
   <p>
    „Ďakujeme i my, pán knieža,“ hovoril bača. „Ale pozvanie vaše nemôžeme prijať, nám milé
         sú len naše hole. Ony sú našimi zámkami a palácmi, tie zelené pažite kobercami, náš ovsený
         chlebík, syr a žinčica našimi lakotami. A tento náš život nedáme za všetku vašu pozemskú
         nádheru. Čo ste u nás požili, daj vám to boh všetkým na zdravie. Putujte s bohom!“
   </p>
   <p>
    I podal Rákócimu svoju mohutnú pravicu. A Rákóci neznal, čo má viac obdivovať, či
         prostotu srdca, či spokojnosť ľudu tohto, či hrdé sebavedomie tohto opravdivého syna
         prírody.
   </p>
   <p>
    „Zbohom!“ riekol pohnutý Rákóci.
   </p>
   <p>
    „Zbohom!“ volali za ním valasi.
   </p>
   <p>
    Čata stúpala veselo napred prťami, ktoré sa sem a tam vinuli, cez úbočia, skalnaté a
         zrázne stráne, úzke doliny a bystré riavy a potoky. Dumkami maloruskými a krakoviakmi
         ohlasovali sa zadivené stráne a šedivé bralá. Čím viac blížili sa k hraniciam Uhorska, tým
         boli veselší. Na súmraku dorazili medzi roztratené domky jednej, na úbočí Karpát ležiacej
         dedinôčky. Ataman prijal ich priateľsky. Unavené vojsko ubytované bolo po domoch a štedro
         uhostené.
   </p>
   <p>
    S východom slnka boli už všetci na nohách a zhromaždili sa v plnom zbroji okolo zástavy,
         ktorú rozvinul Jurko Lipoviansky, a príjemný ranný vetrík rozochvieval ju povetrím.
   </p>
   <p>
    Čata stúpala vždy vyššie a vyššie, cesta stávala sa každým krokom obťažnejšia, až sa
         konečne unavení bojovníci z úbočia hore strminou štvrnožky driapať museli až na sám hrebeň
         Karpát, prirodzenú to pohraničnú čiaru medzi Haličom a Uhorskom. A celá čata napredovala
         rýchlo akoby o závod, lebo na vrcholci mali dosiahnuť vysťahovalci uhorskú pôdu milovanej
         vlasti. Pot cedil sa každému z čela dolu po tvári a nejeden udatný vojak zastať musel, aby
         si oddýchol.
   </p>
   <p>
    Huculi navyknutí na takéto cestovanie kráčali rezko napred a predsa pri samom končiari
         predbehol ich Pivoda s Raslavickým.
   </p>
   <p>
    Mládenci títo slovenskí zastali si prví na temene vrchu i prekročili čiaru pohraničnú.
         Pred ich očima odhalilo sa veľkolepé divadlo, najprv celý rad široko-ďaleko rozvetvených
         vrchov a hustých lesov, potom vždy širšie a širšie doliny a pomedzi ne vinúce sa potoky a
         rieky, vedľa nich ľudnaté obce a mestá, a v diaľke jasala sa zraku ich túžobnému akoby
         strieborná stužka, hadiaca sa šírymi rovinami — valná to rieka Tisa.
   </p>
   <p>
    Mládenci slovenskí sňali z hlavy klobúky,
    <sup>
     [
     <a class="footnote" href="#ftn.id2578948" name="id2578948">
      38
     </a>
     ]
    </sup>
    vyhodili ich do povetria a zvolali:
   </p>
   <p>
    „Živ buď, drahá otčina! Tu sú tvoji bojovníci a osloboditelia!“
   </p>
   <p>
    I Rákóci sňal klobúk a ako vo vytržení pozeral do diaľky a snažil sa očima premerať
         vzdialenosť Sihote, Beregsásu a Mukačeva.
   </p>
   <p>
    Ruskí a poľskí ozbrojenci hľadeli zvedavo na tie malebné, pred nimi čarokrásne sa
         rozkladajúce žírne kraje Uhorska. A temer nevoľky obrátili oči naspäť i dumali, v ktorú
         stranu ležia ich diaľne rodné kraje, úrodonosné brehy Visly a mohutného Dnepra, kde svoje
         domy, rodiny, priateľov, milenky, slovom všetko, čo je človeku milé a drahé, zanechali, aby
         tiahli do susednej krajiny na pomoc ujarmeným bratom, kde nejeden z nich zloží kosti za
         blaho bratov a zlatú slobodienku.
   </p>
   <p>
    „Ako boh dá, tak bude!“ riekol nejeden z pobratimných bojovníkov.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578948" name="ftn.id2578948">
        38
       </a>
       ]
      </sup>
      <span class="emphasis">
       <em>
        Mládenci slovenskí sňali z hlavy klobúky
       </em>
      </span>
      — Tento obraz
               nápadne pripomína prekročenie moravsko-slovenskej hranice hurbanistami za
               septembrovej výpravy r. 1848.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579000">
       </a>
       V.
      </h2>
     </div>
    </div>
   </div>
   <p>
   </p>
   <p>
   </p>
   <p>
    So spevom a veselou mysľou kráčali čaty Rákóciho do ubiedeného Uhorska. Viacej
         maďarských úskokov pridružilo sa k nim.
   </p>
   <p>
    Pred Rákóciho predstúpil Ladislav Bige, poslanec kurucov, a hlboko sa pred ním
         pokloniac, vítal ho menom týchto ma posvätnej zemi Árpádovej.
   </p>
   <p>
    „Uisťujem vás, vznešený knieža,“ pokračoval ďalej, „že všetko zemianstvo i obecný ľud v
         Marmaroši, Ugoči a Sabolči príchod váš túžobne očakáva; ba celý národ z toho okolia stojí
         dobre ozbrojený pod vašimi zástavami.“
   </p>
   <p>
    „Mne je dobre známe,“ prejal slovo Szerényi, druhý poslanec kurucov, „že naše udatné
         kurucké vojská stoja v opevnenom tábore pod vodcovstvom dobrého veliteľa. Nemci roztratení
         sú po zámkoch a neopovážia sa oproti kurucom ani postaviť. A tak na uhorskej pôde
         nepotrebujeme žiadnej cudzej pomoci. I radím, aby ste týchto Poliakov a Rusov, ktorí s vami
         prišli, domov prepustili, lebo nám budú na závadu.“
   </p>
   <p>
    Rákóciho čelo sa zamračilo.
   </p>
   <p>
    „Ja som síce tej najlepšej nádeje,“ riekol po chvíľke, „veď dobre poznám nadšenosť môjho
         národa za slobodu a jeho hrdinskosť v boji; no predsa nedržím za radno pred dobytým
         víťazstvom prepustiť pobratimnú pomoc, ktorú nám poskytujú Poliaci a Rusi. Keď uvidíme, že
         sme už dosť silní, že sami zničíme nepriateľa, prepustíme pomocné čaty.“
   </p>
   <p>
    „Tak je, slávny knieža,“ prisvedčil Jurko Lipoviansky, „pomocné vojská môžeme veľmi
         dobre ešte použiť. Kto zná, ako sa veci vyvinú?“
   </p>
   <p>
    Prvá osada v Uhorsku, do ktorej dorazila výprava Rákóciho, menovala sa Klinec. Celé dva
         dni oddychovali si tu čaty Rákóciho a očakávali príchod kurucov. Márna nádeja. Tomáš Esze
         prišiel konečne s čatou, asi z dvesto ozbrojených sedliakov z panstva Rákóciho
         pozostávajúcou, ku ktorej sa i zlopovestný Albert Kiss s päťdesiatimi jazdcami pripojil.
   </p>
   <p>
    „A toto má byť ten celý kurucký tábor?“ zvolal rozhorčený Rákóci. „Kde sú moje zástavy?“
   </p>
   <p>
    Prítomní Poliaci a Rusi sa usmievali.
   </p>
   <p>
    „Ja sa odvážim so svojimi udatnými husármi prebiť sa cez všetky stolice pred i za
         Tisou,“ hovoril pyšne Kiss. „I poplaším všetky nemecké posádky a labancom
    <sup>
     [
     <a class="footnote" href="#ftn.id2579112" name="id2579112">
      39
     </a>
     ]
    </sup>
    narobíme škody, že sa pominú od zlosti a strachu.“
   </p>
   <p>
    „Tak je, odvážime sa i do pekla!“ odpovedali husári.
   </p>
   <p>
    Rákóci odvrátil sa od nich s nevôľou.
   </p>
   <p>
    „S takými ľuďmi neradno je niečo začať,“ pošepol Raslavický Pivodovi.
   </p>
   <p>
    „Vyjdeme s nimi na posmech,“ odpovedal tento.
   </p>
   <p>
    „Povedzte mi, starče, na svoje svedomie,“ hovoril Rákóci so zachmúreným čelom Tomášovi
         Esze, „a akože stoja veci? Od vás chcem počuť holú, čistú pravdu!“
   </p>
   <p>
    „Knieža môj slávny,“ odpovedal starec v rozpakoch, „nič nezamlčím, verte! Kurucké
         vojská, ktoré pod vašimi zástavami na váš príchod čakali, napadol Károlyi,
    <sup>
     [
     <a class="footnote" href="#ftn.id2579157" name="id2579157">
      40
     </a>
     ]
    </sup>
    župan satmársky, i žiaľbohu úplne ich porazil. Voje kurucké rozpŕchli sa na
         všetky strany. Zástavy naše, ktoré padli Károlyimu do ruky, poslal do Viedne.“
   </p>
   <p>
    „Pravda je to, pravda,“ dosviedčal Kiss, „no veľké množstvo kurucov potuluje sa po
         horách a tých by sme ľahko mohli zhromaždiť pod naše zástavy.“
   </p>
   <p>
    Rákóci sa zamyslel. Nevedel, čo má v tom okamžení podniknúť; nevedel, či sa s hanbou do
         Poľska vrátiť, alebo s tou hŕstkou do nebezpečenstva sa vrhnúť: I dal pred seba zavolať
         jedného dôstojníka z pomocného vojska i riekol mu:
   </p>
   <p>
    „Iďte ku Kamenskému a proste ho mojím menom, by nám poslal výdatnú pomoc z Poľska i
         Ruska.“
   </p>
   <p>
    Vyslanec vrátil sa hneď cez hranicu naspäť.
   </p>
   <p>
    „Vy, páni,“ obrátil sa Rákóci k vodcom vojsk kuruckých, „ktorí znáte ľud tohto kraja,
         zvolávajte všetko do zbrane a do boja a priveďte ho pod zástavy, a keď uvidím, že nás je
         dostatočný počet, dám rozkaz k pochodu do krvavej seče!“
   </p>
   <p>
    O krátky čas hrnul sa kosami ozbrojený ľud z okolia Mukačeva húfmi k Rákócimu.
   </p>
   <p>
    Pekné je to mestečko to Mukačevo! Jedného odpoludnia bolo veľmi živo v jeho uliciach.
         Meštianstvo viedlo živé rozhovory medzi sebou; veď dochodili tie najrozmanitejšie chýry zo
         všetkých strán. Jedni hovorili o strašnej porážke, ktorú utrpeli nedávno kuruci; druhí si
         pošuškávali, že sa Rákóci blíži k hraniciam Uhorska s veľkou ozbrojenou mocou; iní
         uisťovali, že i nemecké vojsko v značnom počte v neďalekom Užhorode číha na príchod
         Rákóciho atď. Mienky boli rozdielne. Všetci zhodovali sa v tom, že nepokojom ešte nebude
         konca-kraja. A nemýlili sa.
   </p>
   <p>
    Zrazu počuť k Mukačevu blížiť sa dupot jazdy. Meštianstvo bolo zarazené. Každý poberal
         sa domov. I oživili sa ulice Mukačeva ešte väčšmi. Čata husárov pod zástavou Rákóciho
         obsadila mesto. Bol to Kiss so svojimi kurucmi.
   </p>
   <p>
    „Sláva, sláva Rákócimu!“ volalo ozbrojené jeho mužstvo.
   </p>
   <p>
    Mešťania častovali vínom tento smelý predvoj čaty Rákóciho.
   </p>
   <p>
    I zaznel hlas trúby vojenskej. Do mesta jazdili na malých koníkoch statní Rusíni a
         kozáci, za nimi Rákóci na hrdom vraníkovi, vedľa neho Ocskay a iní priatelia, potom
         nasledoval dlhý rad pechoty rusko-poľskej, sedliactva kosami ozbrojeného. Predstavený mesta
         ubytoval, ako mohol, vojsko Rákóciho po domoch; ostatné broje ostali pod holým nebom
         prostred mesta.
   </p>
   <p>
    Meštianstvo častovalo kurucov, ako mohlo. Keď sa Kissovi husári podnapili, vrútili sa do
         pivníc, násilne vyvaľovali sudy na námestie. Rákóci nebol vstave udržať poriadok. Kuruci
         pili ako dúhy i nedbali na jeho rozkazy; len pomocné rusko-poľské čaty chovali sa mierne.
         Medzi meštianstvom a opitými kurucmi nastali šarvátky. V Mukačeve bolo ako na súdny deň.
         Kriku, spevu a lomozu nebolo ni konca, ni kraja.
   </p>
   <p>
    Domky a stodoly na kraji mesta vybúšili plameňom.
   </p>
   <p>
    Zrazu zamĺklo hulákanie.
   </p>
   <p>
    „Čo to, čo to?“ pýtalo sa opité vojsko kurucké.
   </p>
   <p>
    Rákóci zhromaždil okolo seba z prvého spánku prebudivšie sa voje rusko-poľské. Mesto
         horelo na všetkých stranách. Čata dragúnov Montecuccoliho napadla opitých kurucov. Husári
         Kissovi začali ustupovať, kosami ozbrojení sedliaci padali ako muchy pod ostrím mečov
         dragúnskych. Všetko vojsko Rákóciho utekalo k rieke Latorici. Rákóci s hŕstkou
         rusko-poľského mužstva svojho ustupoval z kroka na krok presile nemeckej, prešiel šťastlivo
         cez Latoricu a nočnou tmou krytý utiahol sa šťastlivo za hranice Uhorska do blízkej
         pohraničnej osady Závodky. Všetka batožina Rákóciho padla do rúk nemeckého vojska. Kuruci,
         poodhadzujúc zbroj, rozpŕchli sa na všetky strany po horách. O Kissovi nebolo chyrovať.
   </p>
   <p>
    Osada Závodka leží uprostred vysokých vrchov, hustými lesmi pokrytých. Ohromné žulové
         skaliská a bralá čnejú kde-tu ponad pralesy k nebesiam. V bralách týchto sú nespočetné
         jaskyne, ktoré slúžia divokým zverom za útulok. Medvede, vlci a líšky opustili teraz tieto
         svoje brlohy, lebo šramot zbrane čaty Rákóciho vypudil ich z nich.
   </p>
   <p>
    Sčiastky v osade, sčiastky po jaskyniach hôrnych usalašili sa ozbrojenci Rákóciho.
         Hŕstku túto verných bojovníkov tvorili Rusi, Poliaci a niektorí Slováci, na ktorých čele
         stáli naši traja priatelia.
   </p>
   <p>
    Tu v tomto zátiší cítili sa bezpečnými pred nápadmi mocného nepriateľa. Obyvatelia
         týchto hôr, statoční Rusíni, neprezradili útulok Rákóciho. Poctivé tieto duše a úprimné
         dietky matky prírody cítili opravdivé poľutovanie s Rákóciho smutným stavom, i podporovali
         bojovníkov jeho všemožne. Keď vyzvedači Montecuccoliho až k samej dedine sa odvážili,
         ukrylo sa celé vojsko Rákóciho do skalnatých hôr. Sám Rákóci obával sa veľmi zrady, a preto
         každý deň premieňal svoj útulok, z jednej jaskyne prechodil do druhej a staval stráže na
         všetky strany a pri tom všetkom nemal pokoja, nemal ani dňa, ani noci. I nastali jemu i
         jeho družine smutné časy, lebo veľkú biedu trpeli. Naši traja priatelia odvážili sa každého
         dňa do niektorej dedinky s malými zástupmi ozbrojencov slovenských a šľachetní Rusíni a
         Rusínky donášali im potrebnú potravu.
   </p>
   <p>
    Položenie Rákóciho bolo do zúfania a jedinú nádej skladal v tom, že mu príde na pomoc
         sľúbené vojsko rusko-poľské. Pomoc tá neprichádzala i poslal naspäť do Haliče nášho Pivodu,
         aby sa presvedčil, či nádej jeho v pomoc rusko-poľskú nie je márna.
   </p>
   <p>
    I Lipoviansky s Raslavickým vybrali sa preoblečení do okolitých obcí, aby bodrých
         Rusínov vyzvali do boja.
   </p>
   <p>
    „Bratia,“ hovoril Jurko Lipoviansky, „znáte, ako nivočia nemecké vojská milú našu vlasť,
         ako ju utláčajú, ako dane a nátlaky, krivdy a utrpenia uvaľujú na nás. A toto všetko len
         vtedy prestane, keď si neodvislosť nadobudneme. Potom len pocítia všetky národy Uhorska
         sladkosť milej slobodienky. No sloboda nám nespadne sama od seba z neba; tú si musíme sami
         mečom vydobyť: nech teda puška a šabľa za nás hovorí, i za naše práva a slobodu!“
   </p>
   <p>
    „Rusínsky národ je veľmi potlačený a zotročený,“ hovoril s nadšením Raslavický,
         kamkoľvek prišiel. „Prišiel už čas, aby sa i on pozdvihol zo svojej ničoty, aby sa každý
         Rusín hrdým čelom a smelým sebavedomím postavil do radu slobodných národov. Bratia Maďari
         podávajú vám všetko,
    <sup>
     [
     <a class="footnote" href="#ftn.id2579458" name="id2579458">
      41
     </a>
     ]
    </sup>
    čo si vaše srdce žiada, i podelia sa s nami ako bratia s bratmi so všetkými
         slobodami. A vy Rusíni budete prví medzi bojovníkmi slobody, vaše bude prvé miesto, prvá
         česť a sláva; lebo vy prví pozdvihnete zástavu slobody, vy prví budete bojovať za práva a
         slobody národov. A aké to skvelé povedomie pre vás, že Rákóci bez vás nič vykonať nemôže,
         že keď sa vy teraz prví nepostavíte smelými prsami do šíku jeho bojovníkov, koruna uhorská
         utratí všetko a klesne na rovný stupeň s dedičnými krajinami Rakúska.“
   </p>
   <p>
    Medzi strachom a nádejou trval Rákóci so svojimi vernými dlhý čas vo svojom hôrnom
         úkryte. Jeho zádumčivej obrazotvornosti zdalo sa, že stojí nad priepasťou, z ktorej niet
         vyviaznutia, niet vyslobodenia. Vyzvedači doniesli mu síce správu, že kurucov
         prenasledujúci Montecuccoli nikde ich napadnúť nemohol a že jeho vojsko tiahne k Viedni,
         ale Rákóci predsa chýrom tým nedôveroval a zo dňa na deň v nádeji svojej klesal.
   </p>
   <p>
    Keď raz radil sa so svojimi vernými, čo počať v trápnom tomto a beznádejnom postavení,
         dolietal k sluchu Rákóciho horami sa rozliehajúci vojenský spev. Čata veselých ozbrojencov
         sa blížila a zreteľne počuť bolo vojenskú piesenku:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Na dúbrave kuvici
      </em>
     </span>
     <br/>
     <span class="emphasis">
      <em>
       prežalostne vyjú,
      </em>
     </span>
     <br/>
     <span class="emphasis">
      <em>
       azda sa to kuruci
      </em>
     </span>
     <br/>
     <span class="emphasis">
      <em>
       s nepriateľom bijú,
      </em>
     </span>
     <br/>
     <span class="emphasis">
      <em>
       s nepriateľom, čo naše
      </em>
     </span>
     <br/>
     <span class="emphasis">
      <em>
       chce drancovať salaše?
      </em>
     </span>
     <br/>
     <br/>
     <span class="emphasis">
      <em>
       Chlapci, dúškom sadajme
      </em>
     </span>
     <br/>
     <span class="emphasis">
      <em>
       na bystrých koníkov,
      </em>
     </span>
     <br/>
     <span class="emphasis">
      <em>
       kraj si hubiť nedajme
      </em>
     </span>
     <br/>
     <span class="emphasis">
      <em>
       skrz takých zbojníkov,
      </em>
     </span>
     <br/>
     <span class="emphasis">
      <em>
       čo nám lecjak krv pijú
      </em>
     </span>
     <br/>
     <span class="emphasis">
      <em>
       a s ich pánom z nej tyjú.
      </em>
     </span>
     <br/>
     <br/>
     <span class="emphasis">
      <em>
       Za mnou, chlapci, len za mnou,
      </em>
     </span>
     <br/>
     <span class="emphasis">
      <em>
       tam sú pri Bodroku.
      </em>
     </span>
     <br/>
     <span class="emphasis">
      <em>
       S povíchricou náramnou
      </em>
     </span>
     <br/>
     <span class="emphasis">
      <em>
       leťme im do boku,
      </em>
     </span>
     <br/>
     <span class="emphasis">
      <em>
       aby sme ich pobili,
      </em>
     </span>
     <br/>
     <span class="emphasis">
      <em>
       a na kusy zdrobili!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Rákóciho srdce okrialo.
   </p>
   <p>
    „Či to nie je Pivodov hlas?“ zvolal radostne. „On to, on, Janko Pivoda!“
   </p>
   <p>
    „Oznamujem úctivo, slávny náš knieža,“ predstúpil Pivoda pred Rákóciho, „že pán
         Bercsényi ide s pomocným vojskom, ktoré hotové je s nami bojovať až do posledného muža.“
   </p>
   <p>
    Radostné výkriky rozliehali sa zástupom bojovníkov. Rákóci vyobjímal Bercsényiho a
         odišli stranou, aby sa poradili. Starí bojovníci Rákóciho vítajú srdečne príchodzích
         bratov.
   </p>
   <p>
    I daný bol znak, aby pomocné vojsko rozostavilo sa na širokej lúke. Rákóci s potešením
         hľadel na pekné rady bojovníkov. Boli to niekoľké pešiacke stotiny Rusov, ktorých poslal
         kijevský palatín Rákócimu na pomoc, i s niekoľkými stotinami Poliakov, poslanými
         Wiśniowieckym.
   </p>
   <p>
    Bercsényi doručil kniežaťu i peniaze, ktoré dostal od kráľa Francie.
   </p>
   <p>
    S týmto malým, ale spoľahlivým vojskom obsadil Rákóci Závodku a niektoré obce na
         hraniciach Uhorska. Obyvatelia prijali kurucov s obyčajnou priateľskou pohostinnosťou.
         Rákóci s Bercsényim bývali v Závodke i očakávali ďalšiu pomoc a spoľahlivé správy o pohybe
         vojska nemeckého.
   </p>
   <p>
    Jedného dňa rozliehal sa hore dolinou ku Závodke mohutný spev akoby vlnobitie. Vyše
         tritisíc Rusínov a Slovákov pod vodcovstvom Jurka a Andreja vchádzalo do osady spievajúc:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Čvirikali vrabci, nebojte sa, chlapci,
      </em>
     </span>
     <br/>
     <span class="emphasis">
      <em>
       keď sa Slovák zvrtne, desať Nemcov sfŕkne.
      </em>
     </span>
     <br/>
     <span class="emphasis">
      <em>
       Nemci rozkazujú, z nás sa vysmievajú,
      </em>
     </span>
     <br/>
     <span class="emphasis">
      <em>
       v našej vlastnej krajine za nič nás nemajú,
      </em>
     </span>
     <br/>
     <span class="emphasis">
      <em>
       chcejú nás obliekať nasilu do plundier,
      </em>
     </span>
     <br/>
     <span class="emphasis">
      <em>
       chcejú nás i vyhnať nasilu von z Uhier.
      </em>
     </span>
     <br/>
     <span class="emphasis">
      <em>
       Čvirikali vrabci, nebojte sa, chlapci,
      </em>
     </span>
     <br/>
     <span class="emphasis">
      <em>
       keď sa Slovák zvrtne, desať Nemcov sfŕkne.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Nad pohľadom týmto zaplesalo srdce Rákóciho. Rusi a Poliaci stískali ruky prišlým bratom
         a jasali od radosti.
   </p>
   <p>
    Rákóci viacej neváhal. I vyplatiac vojsko svoje na jeden mesiac popredku, tiahol k
         Beregsásu.
   </p>
   <p>
    Pred Beregsásom postavilo sa Rákócimu oproti ozbrojené zemianstvo s malým oddielom
         Montecuccoliho dragúnov i chcelo mu prekaziť prechod cez Tisu. A tu sa skvele osvedčila
         malá síce, no v zbroj i dobre vycvičená čata rusko-poľská. V pevných šíkoch, pod udatnými
         vodcami vrhla sa s neodolateľnou silou do stredu zemianskeho vojska a jej príkladom
         oduševnení Rusíni a Slováci hnali sa za ňou. Nastal krutý boj. Zemianske vojsko rozrazené
         bolo na nerovné polovice. Márne namáhali sa dragúni Montecuccoliho rozšliapať slabo
         ozbrojenú sedľač, lebo oproti postavila sa im zriadená čata rusko-poľská, i s krvavými
         hlavami opustiť museli bojište. Zemianstvo utrpelo hrozné straty.
   </p>
   <p>
    Toto bolo prvé víťazstvo kurucov. Rákóci prešiel bez ďalšej nejakej šarvátky cez Tisu i
         zaujal mnohé opevnené miesta. I dal rozhlásiť, že mu ide na pomoc ešte štyridsaťtisíc
         Rusov, Poliakov a Švédov. Chýry tieto tak účinkovali na okolité zemianstvo, že sa hneď
         húfne k Rákócimu pridávalo. I víťazne postupoval ďalej, zaujmúc hajducké mestá a Debrecín.
   </p>
   <p>
    Blízko Veľkého Varadína leží mesto Olasy. Mesto toto obydlené bolo Srbmi, ľudom to
         bojovným a zmužilým. Na celej čiare pozdĺž hraníc Uhorska stál národ tento akoby na stráži
         i odrážal všetky útoky sverepých Turkov. Kráľ Leopold dal týmto Srbom za to znamenité
         výsady, ktorých sa oni kŕčovite pridržiavali, lebo si ich vydobyli krvou svojou.
   </p>
   <p>
    Na týchto Srbov oboril sa Rákóci s veľkou presilou. Zmužilo bránili sa v opevnenom meste
         svojom. Keď ale hladom mnoho trpeli, vyzval ich Rákóci, aby sa na milosť a nemilosť vzdali.
         Mesto Olasy padlo do rúk Rákóciho. I dal ho vypáliť a obyvateľov jeho nemilosrdne pobiť,
         áno, zahrozil, že všetkých Srbov do posledného vykynoží.
   </p>
   <p>
    Tento ukrutný čin takou nevôľou naplnil slovanských jeho bojovníkov, že hneď mnohí z
         nich, medzi nimi naši priatelia Janko a Andrej, pod vodcovstvom Ocskayho obrátili sa na
         Slovensko. Jurko Lipoviansky ostal sám u Rákóciho.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579112" name="ftn.id2579112">
        39
       </a>
       ]
      </sup>
      <span class="emphasis">
       <em>
        labanci
       </em>
      </span>
      — vojská i prívrženci cisára za kuruckých nepokojov a
               vojen (1673 — 1711)
     </p>
    </div>
    <div class="footnote">
     <p>
      <sup>
       [
       <a class="para" href="#id2579157" name="ftn.id2579157">
        40
       </a>
       ]
      </sup>
      <span class="emphasis">
       <em>
        Károlyi
       </em>
      </span>
      — Alexander (1668 — 1743), člen uhorského
               šľachtického rodu, satmársky župan. Spočiatku bojoval na strane cisára, potom prešiel
               k Rákóczimu, no naostatok sa vrátil k Leopoldovi I. Po porážke kurucov ho cisár
               povýšil na grófa. Za Márie Terézie bol maršalom.
     </p>
    </div>
    <div class="footnote">
     <p>
      <sup>
       [
       <a class="para" href="#id2579458" name="ftn.id2579458">
        41
       </a>
       ]
      </sup>
      <span class="emphasis">
       <em>
        Bratia Maďari podávajú vám všetko
       </em>
      </span>
      — anachronistický odraz
               tendencií z matičných čias, snaha po národnostnom vyrovnaní medzi národmi
            Uhorska.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579818">
       </a>
       VI.
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pyšne vypína sa ku blankytu nebeskému Kráľova hoľa. A má na čo pyšnou byť! Na jej
         velebnom temene obedoval na úteku svojom pred Tatármi po nešťastnej, krutej bitke pri
         Šajave — kráľ Bela IV. Na jej lesnatých úbočiach poľoval na srnky kráľ Matiáš. Z jej úpätia
         pramenia tri hlavné rieky švárneho Slovenska: tam na severozápad beží mohutný Váh, na
         východ šumiaci Hornád a na poludňajšiu stranu bystrý Hron.
   </p>
   <p>
    Stráňami Kráľovej hole ozývajú sa veselé spevy.
   </p>
   <p>
    Od Šumiaca, tejto najvyššie pod Kráľovou hoľou ležiacej ľudnatej osady, poberá sa dolu
         Hronom k Breznu čata ozbrojencov. Sú to chlapi vysokého vzrastu ani tie jedle, plecnatí,
         svalovití, silní, hotoví sa merať kedykoľvek s protivníkom či za pasy, či s valaškou v ruke
         a či s pištoľou. Daktorí z nich nesú ťažké dlhé mangaléty na mohutných pleciach. Každý z
         nich má zelenú chvojku za klobúkom. Vodcom ich je udatný mladík Trenčanský.
   </p>
   <p>
    Čata ozbrojencov stúpa pri speve veselo napred. Keď vchádzali do Brezna bránou, na
         ktorej sa velikánska zástava Rákóciho pyšne povetrím rozchvievala, všetci spievali akoby
         jedným hlasom:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Keď ja pôjdem na tú vojnu
      </em>
     </span>
     <br/>
     <span class="emphasis">
      <em>
       kuruckú, kuruckú, kuruckú,
      </em>
     </span>
     <br/>
     <span class="emphasis">
      <em>
       pripášem si na ľavý bok
      </em>
     </span>
     <br/>
     <span class="emphasis">
      <em>
       šabličku, šabličku, šabličku.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Keď sa rozostavila čata na štvorhrannom veľkom námestí, všetci obyvatelia, veľkí i malí,
         chlapi i ženy i deti, vítali smelých bojovníkov s jasotom. O chvíľu pripojila sa k nim nová
         čata bojachtivých junákov breznianskych. Po hojnom občerstvení hnuli sa k dolnej bráne
         spojené čaty, vopred Brezňania pod zástavou kuruckou a diváci, ktorí stáli na uliciach,
         spievali im akoby na poctu:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       To je život, to je svet:
      </em>
     </span>
     <br/>
     <span class="emphasis">
      <em>
       to sú chlapci ako kvet!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Čím ďalej stúpala čata kurucov dolu k Banskej Bystrici, tým viac pridružovalo sa k nej
         verbovancov z okolitých dedín. I so spevom a so streľbou hrnuli su kuruci otvorenou bránou
         do mesta.
   </p>
   <p>
    Bystrica, toto hrdé mesto Slovenska, ktorého obyvatelia zvykli hovorievať: „za živa v
         Bystrici a po smrti v nebi“, preplnené bolo kurucmi. Veliteľom ich bol Ocskay, ktorého
         kuruci pre jeho odvahu, rozhodnosť a časté potýčky s labancami, t.j. cisárskymi, menovali
         „bleskom Rákóciho“. Ocskay pochodil so svojimi čatami v malom čase temer celé Slovensko,
         prepadal znenazdania i porážal menšie zástupy labancov, i vytisol ich za hranice. V
         Bystrici zhromaždil všetko svoje vojsko, lebo väčšia sila nepriateľov postupovala proti
         nemu. Jeden z jeho pobočníkov bol Raslavický, Pivoda ale vodcom jedného oddielu, ktorý
         rozostavil svoje predstráže od Kremničky po Rybáre.
   </p>
   <p>
    Zvolenský zámok, na ktorom niekedy slávnej pamäti kráľ Matiáš rád sa bavieval a skade
         svoje dobrodružné výlety do hôr robieval, nachodil sa teraz v moci labancov. V meste
         Zvolene a v jeho okolí zhromaždil chýrečný vodca cisársky Botjan vojsko cisárovi verné i
         zamýšľal Ocskayho napadnúť.
   </p>
   <p>
    Bolo to v polovici novembra, keď títo dvaja horkokrvní a na svoju vojenskú skúsenosť a
         šťastie hrdí vodcovia zrazili sa na rovine pri Hrone so svojimi čatami.
   </p>
   <p>
    Dlho zúril krutý boj. Víťazstvo neklonilo sa na žiadnu stranu.
   </p>
   <p>
    „Kto z vás kurucov odváži sa so mnou svoje sily merať, nech predstúpi!“ zahrmel silným
         hlasom vodca labancov Botjan, oblečený v ťažkom pancieri, na hrdej paripe v čele čaty
         svojej si zastanúc.
   </p>
   <p>
    „Prijímam vyzvanie!“ hodil Ladislav Ocskay rukavicu Botjanovi.
   </p>
   <p>
    Vojská nepriateľské ustávali v krvavom boji i rozstúpili sa na dve strany. Prestala
         streľba, utíchol brinkot mečov, surma bojová zatíchla.
   </p>
   <p>
    Oči dvoch táborov nepriateľských upreté boli na rozhodný, veľadôležitý súboj.
   </p>
   <p>
    Vodcovia nepriateľských vojsk pochytili do silných rúk dlhé ostré kopije, rozstúpili sa
         na dvesto krokov, pobodnúc ostrohami svojich bujných koníkov, najprudkejším cvalom leteli
         jeden proti druhému. Kopije, ačkoľvek dobre namierené na prsia nepriateľa, minuli sa predsa
         cieľa svojho, lebo jeden i druhý z rytierov obratne sa vyhol bodnutiu. I vytasili meče a
         silné údery namierené proti sebe rovnakou zručnosťou jeden i druhý mečom odrážal. Meče
         dávali iskry, cvendžali i vyštrbili sa až po rukoväť, no súbojníci nedokázali povážlivo
         raniť jeden druhého. I vytiahli karabíny. Prvý strelil Botjan. Guľka udrela Ocskaymu do
         pŕs, i tak bola silná, že sa pancier prehol. Ocskay sa klátil na koni, krv tiekla mu
         ústami. Pritom všetkom strelil i on ma Botjana. Guľka vryla sa mu do boka. Botjan klesol z
         koňa. Husári ho obstúpili i odviezli raneného na Zvolenský zámok.
   </p>
   <p>
    Ocskay zvíťazil. Vojsko jeho tiahlo k Bystrici, aby si odpočinulo. Bercsényi so svojou
         čerstvou čatou prenasledoval labancov až pod samé hradby Zvolena, ktorí, utrpiac veľké
         straty, obrátili sa pod vodcom Schlikom ku Kremnici.
   </p>
   <p>
    Keď víťazní kuruci vchádzali do Bystrice, spievali si:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Medzi dvoma vrchy, medzi dolinami
      </em>
     </span>
     <br/>
     <span class="emphasis">
      <em>
       kruté bitky stoja medzi táborami,
      </em>
     </span>
     <br/>
     <span class="emphasis">
      <em>
       hore dolinami čierňava sa valí,
      </em>
     </span>
     <br/>
     <span class="emphasis">
      <em>
       nie je to čierňava — kuruci-husári.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    V Bystrici zišiel sa Janko Pivoda s Trenčanským, s ktorým sa od študentstva svojho nebol
         videl.
   </p>
   <p>
    „Čis’ to ty, Janko môj?“
   </p>
   <p>
    „Ja, braček Trenčanský. A odkedyžes’ ty v našom tábore?“
   </p>
   <p>
    „Od krátkeho času. Kdekoľvek sa nachodí mrcha, tam sa zhromažďujú i orlice, hovorieval
         nám nebožtík profesor v Gemeri, pán boh mu daj slávu večnú!“
   </p>
   <p>
    „Amen!“ doložil Janko Pivoda.
   </p>
   <p>
    „Ale povedzže mi, Janko môj, kamže nás teraz povedie veliteľ, či hore, či dolu?“
   </p>
   <p>
    „Čo ti na tom záleží?“
   </p>
   <p>
    „Rád by Rákócimu dobrú službu preukázal.“
   </p>
   <p>
    „Či tak? Počuť, že do Spiša.“
   </p>
   <p>
    „Dobre; predstav ma veliteľovi.“
   </p>
   <p>
    A Janko Pivoda zaviedol Trenčanského k Ocskayovi, s ktorým sa Trenčanský medzi štyrmi
         očami dlho zhováral. Na druhý deň rozlúčil sa s Pivodom i odišiel do Spiša.
   </p>
   <p>
    „Prosíme,“ riekol jedného rána jeden z troch kurucov, ktorí k Pivodovi prišli, „ráčte
         nám dovoliť, aby sme mohli ísť na svadbu do Svätého Ondreja.“
   </p>
   <p>
    „Choďte,“ riekol Pivoda, „ale zajtra večer ustanovte sa u mňa.“
   </p>
   <p>
    Na druhý deň ráno dostavili sa už dvaja z nich u Pivodu, a to Janko Dúbrava a Miško
         Havran.
   </p>
   <p>
    „Prečo pred časom?“ pýtal sa ich Pivoda.
   </p>
   <p>
    „Oznamujem úctivo, pán kapitán, zle sa nám vodilo na tej kuruckej svadbe,“ hovoril
         Dúbrava, pozerajúc k zemi.
   </p>
   <p>
    „Nuž čože?“
   </p>
   <p>
    „Ja som, hľaďteže, pán kapitán, prvým tanečníkom v našej obci. To dosvedčujú všetky
         dievky. Na svadbe chcel som sa pochlapiť. I vyskakujem pred Cigánmi vpravo-vľavo, že sa,
         hľaďteže, všetci ľudia čudovali. Nešťastný Cigán zadriemal i pomkol svoju ozrutnú barboru
         blízko k mojim nohám. Ja vyskočím, a ako sa stalo, tak sa neodstane, skočil som rovnými
         nohami na barboru.“
   </p>
   <p>
    „Hahaha,“ smial sa Pivoda. „A čo sa ďalej stalo?“
   </p>
   <p>
    „Basa roztrieskala sa na samé triesočky. Svadobníci sa smiali, Cigán nariekal, ako čo by
         mu vlastná mati bola umrela. I chodil za mnou, aby som mu za barboru zaplatil.“
   </p>
   <p>
    „Nuž, to je to zlé, čo sa vám prihodilo?“ smial sa Pivoda.
   </p>
   <p>
    „Nie, pán kapitán,“ ohlásil sa Miško Havran. „Keď hudba prestala, posudzovali susedia za
         stolom skok môjho priateľa. ,Pred nami mal skákať a nie tam pred Cigánmi,‘ ozval sa
         starejší. ,Nuž, keď tak chcete,‘ ozval som sa, ,vyskočím vám ja na tento stôl.‘ I začali ma
         haniť, že čo by ja vyskočil. A to ma tak dopálilo, že som sa rozbehol a na stôl vyskočil.
         Pravá noha sa mi vymkla a ja ovalil som podkovicou starejšieho po ústach, že som mu hneď
         všetky predné zuby vyrazil.“
   </p>
   <p>
    „A kam sa vám podel tretí spoločník Maco Hronec?“ pýtal sa Pivoda.
   </p>
   <p>
    „Ten tancoval na úmor,“ vykladal Dúbrava. „Mal ťažké bôty. I dostal otlak na malom
         palci. Na ceste pobolievala ho noha, že mu bolo na nevydržanie. Prídeme do Ľupče a tu môj
         milý Hronec vyzul si hneď v krajnom dome bôtu, pýtal sekeru, položil nohu na klát a razom
         odťal palec. Krv sa mu cedila, i nechali sme ho tam, pokým by sa vyliečil.“
   </p>
   <p>
    „No, to bola ozaj kurucká svadba,“ smial sa Pivoda i poslal ich do tábora.
   </p>
   <p>
    V Spiši hemžilo sa všelijaké vojsko ako mravce na mraveništi. Silné posádky labancov
         držali v moci opevnené mestá Podhradie, Kežmarok a Levoču. Kurucké vojsko vniklo do Spiša i
         obliehalo Kežmarok a Levoču, i rozostavilo stráže tak, aby bolo v spojení so susednými
         stolicami. To isté obmýšľali i labanci; preto v každej tretej dedine nachodila sa hneď
         jedným, hneď druhým patriaca stráž. Ľud bol veľmi trýznený, i jedna, i druhá strana ho
         týrala.
   </p>
   <p>
    Z Levoče cestoval chudobný sedliačik do Popradu.
   </p>
   <p>
    „Čos’ ty, labanec či kuruc?“ okríkla ho stráž pri Štvrtku.
   </p>
   <p>
    „Nuž labanec, prosím pekne.“
   </p>
   <p>
    „Tu máš za tvoje labanectvo!“ bili ho nemilosrdne kuruci.
   </p>
   <p>
    Keď prišiel k Sobote, zastavila ho stráž:
   </p>
   <p>
    „Čos’ ty?“
   </p>
   <p>
    „Kuruc!“ zvolal silným hlasom biedny sedliačik.
   </p>
   <p>
    A v tom okamžení mlátili labanci palicami jeho úbohý chrbát.
   </p>
   <p>
    Sedliak krútil hlavou a poberal sa ďalej. Prišiel k Popradu.
   </p>
   <p>
    „Čo si ty, či kuruc a či labanec?“ okríkla ho stráž.
   </p>
   <p>
    „Ani sa ma nepýtajte, len bite,“ riekol pokorne utrápený sedliačik a nastrčil im chrbát.
   </p>
   <p>
    Spišský hrad stojí na osamelom, zaokrúhlenom kopci. V čase, do ktorého spadá naša
         povesť, mal hrad tento pevné hradby a bašty, bol dobre zaopatrený strelivom a potravou, a
         silná posádka cisárskeho vojska bola vstave odraziť všetky útoky kurucov.
   </p>
   <p>
    Keď kuruci zaujali Kežmarok i Levoču, obkľúčili i Spiš. Márne bolo všetko dobýjanie.
         Kuruci ustúpiť už chceli. Veliteľ dostal jedného dňa lístok, ktorý stráž pod hradbami
         našla. Tvár jeho sa vyjasnila. Na hrade nachádzal sa Trenčanský, i sľúbil, že tejto noci
         vpustí tajnou podzemnou chodbou kurucov do hradu. O dvanástej v noci nastal hluk na hrade,
         márne bránila sa posádka, márne rozdával rozkazy veliteľ. Kuruci obsadili hrad a celé hŕby
         labancov bolo vidieť po zemi ležať. Pivoda objal priateľa Trenčanského a Ocskay obsypal ho
         chválou za jeho hrdinský skutok. Do rúk víťazných kurucov padol nezadlho i Muráň.
   </p>
   <p>
    Smutne žblnkoce mútna Torysa pod Šarišským zámkom, ale smutnejšie znejú tie piesenky
         diev slovenských, ktoré sa tam prechádzajú, lebo zlé sú to časy!
   </p>
   <p>
    I teraz vidíme dve mladé devy, šumné ako rozvinuté ruže, popri brehu Torysy sa
         prechádzať. Smútok zastiera ruže ich líc. Trhajú kvietky a bôľuplne pozerajú jedna na druhú
         a nejeden bôľny vzdych vyvinuje sa z ich pŕs. Sadli si do tieňa pod košatý strom vedľa
         rieky i plietli vence z nezábudiek.
   </p>
   <p>
    „Anna moja drahá,“ hovorila Julka Okrucká, bo ona to bola, „nevýslovne sa trápim
         trudnými myšlienkami, kedy sa už raz táto krutá vojna skončí. Hneď jedna, hneď druhá strana
         víťazí a boj preťahuje sa z roka na rok.“
   </p>
   <p>
    „Veru, duša moja, tá biedna zem môže už byť sýta vyliatej krvi. To pustošenie dedín,
         lúpenie nevinných občanov, ten plač a kvílenie úbohých matiek, ktoré stratili milovaných
         synov — všetko to hlbokým žiaľom naplňuje každé citlivé srdce. A keď tak považujem,
         priateľka moja, naše položenie, slzy ma zalievajú.“
   </p>
   <p>
    A deva zakryla si oboma rukami oči a tíško plakala.
   </p>
   <p>
    „Pravdu máš, Anička moja. My sme snáď tie najnešťastlivejšie tvory na zemi. Veď ani
         jedna matka nestratila toľko, ako my dve opustené devy. Srdce naše krváca pri pomyslení, že
         sme snáď stratili to, čo nám bolo najdrahšie na svete.“
   </p>
   <p>
    „Krušné je to postavenie, keď človek dňom i nocou strachom chvieť sa musí, že doletí
         srdce prerývajúca zvesť: tvoj najdrahší nežije!“
   </p>
   <p>
    „Preto, hľa, drahá, uvili sme tieto vence, aby, keď padnú naši najdrahší, položili sme
         ich na privčasné ich hroby, ale, bože môj, ktože nám ukáže ten bôľny kraj, v ktorom
         vykrvácali oni pod kopytami koní nepriateľských?“
   </p>
   <p>
    „Priateľka ľúba, ja poletím na krídlach vernej lásky trebárs na kraj sveta, aby sa aspoň
         vyplakať mohla na milencovej mohyle a ovenčiť týmto vencom drevený kríž na nej.“
   </p>
   <p>
    V blízkej krovine zaprašťali suché haluze. Devy predesené ohliadli sa v tú stranu i
         ostali ako skaly nepohnuté stáť, lebo z húšte vystúpil mladík — Andrej Raslavický. Vence
         vypadli devám z rúk a kotúľali sa do Torysy.
   </p>
   <p>
    „Andrej môj!“ vykríkla jedna z diev a letela mladému švárnemu kurucovi do objatia.
   </p>
   <p>
    „Anna moja drahá!“ objal Raslavický vyvolenú a vernú družku srdca svojho.
   </p>
   <p>
    „Bože môj!“ vykríkla druhá deva, „tam naše vence, voda ich unáša, to zlé znamenie!“
   </p>
   <p>
    I pustí sa do plaču.
   </p>
   <p>
    Obe devy bežali k Toryse i chceli zachrániť odznaky svojej vernej lásky.
   </p>
   <p>
    „Neľakajte sa, duše moje! To je len náhoda. Všetko bude dobre.“
   </p>
   <p>
    „A kde je Lipoviansky?“ pýta sa druhá deva mladíka.
   </p>
   <p>
    „Jurko Lipoviansky bojuje na dolnej Tise. Často vás spomína, verte, priateľka moja
         Julka.“
   </p>
   <p>
    „Desné chýry idú,“ hovorila Julka, „že Rákóci prehral hlavnú bitku. Rieknite nám pravdu,
         ako veci stoja.“
   </p>
   <p>
    „Rákóci prehral síce veľké bitky pri Trnave a Trenčíne,
    <sup>
     [
     <a class="footnote" href="#ftn.id2580528" name="id2580528">
      42
     </a>
     ]
    </sup>
    no drží posiaľ v rukách premnohé zámky, počnúc od Tokaja až po Prešporok hore a
         nadol po Segedín. Počet jeho vojska vystupuje na sedemdesiattisíc, i neprehral posiaľ nič.“
   </p>
   <p>
    „Ale vraj zlých veliteľov má.“
   </p>
   <p>
    „Má on i dobrých vodcov; takým je Forgács, Eszterházy, Károlyi, Petróci, Ocskay a
         Botjan, ktorý nedávno k nemu prestúpil. Nemeckí vodcovia Heister, Kukländer a Schlik nie sú
         nepremožiteľnými.“
   </p>
   <p>
    „Ale, prosím vás,“ pretrhla Anička suchopárny rozhovor, „dajte si pokoj s vojnou, ktorá
         i tak toľko bôľu nám spôsobila, i poďme radšej domov.“
   </p>
   <p>
    „Veru, dobre bude,“ riekol vážne Andrej.
   </p>
   <p>
    „Za krátky čas pobudnem tu medzi vami, drahé moje. Zajtra pôjdem do tábora.“
   </p>
   <p>
    „Už zajtra?“ pýtala sa oblednutá Anička.
   </p>
   <p>
    „Áno, drahá. Poteš sa, nezadlho sa navrátim a potom budeme navždy svoji.“
   </p>
   <p>
    Tvár Aničkina sa vyjasnila.
   </p>
   <p>
    „A kde je teraz Rákócička?“ pýtala sa cestou Julka.
   </p>
   <p>
    „Prepustili ju z Viedne nemocnú do Karlových Varov. Stade ušla do Saska; neskôr dostala
         sa do Poľska, kde sa posiaľ baví.“
   </p>
   <p>
    „Poľutovaniahodná pani!“ vzdychla si Julka.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580528" name="ftn.id2580528">
        42
       </a>
       ]
      </sup>
      <span class="emphasis">
       <em>
        bitky pri Trnave a Trenčíne
       </em>
      </span>
      — Bitka pri Trnave bola 26.
               septembra 1704. O Trenčín sa bojovalo od februára 1704 s prestávkami celé štyri
            roky.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2580608">
       </a>
       VII.
      </h2>
     </div>
    </div>
   </div>
   <p>
   </p>
   <p>
   </p>
   <p>
    Bolo to roku 1705. Rákóci zvolal krajinský snem do Satmáru, na ktorom sa zjavil v celej
         svojej sláve; jeho telesná stráž pozostávala z takrečených palotášov. Snem vyvolil Rákóciho
         za vojvodcu konfederačných stavov Uhorska a k jeho boku vymenoval štyriadvadsať senátorov.
         Rákóci zložil prísahu, ktorú mu predriekal jágerský biskup. Snem vystavil listinu v troch
         odpisoch, ktorú všetci prítomní podpísali; jeden odpis doručili Rákócimu, druhý poľskému
         prímasovi a tretí hanoverskému volencovi, potomnému kráľovi anglickému Jurajovi I.
    <sup>
     [
     <a class="footnote" href="#ftn.id2580633" name="id2580633">
      43
     </a>
     ]
    </sup>
   </p>
   <p>
    Snemovní vyslanci, navrátiac sa domov, vystanovili v každej stolici zápisnice, do
         ktorých vpísaná bola konfederačná listina stavov uhorských a každý zeman povinný bol ju
         podpísať a pečaťou svojou potvrdiť. I v Sedmohradsku bol Rákóci za stavové knieža
         inštalovaný a zemianstvo húfne poberalo sa pod jeho zástavy.
   </p>
   <p>
    Rákóci stál na vrcholci svojho šťastia. Či ono dlho trvať malo?
   </p>
   <p>
    Pri Leopoldove nezadlho bitá bola krvavá bitka. Cisársky vodca Herbeville, ktorý posiaľ
         len obranne bol sa choval oproti kurucom, dostanúc na pomoc z Dánska šesťtisíc dobre
         vycvičených vojakov, napadol voje Rákóciho pri tejto pevnosti, ležiacej na dolnom Považí, i
         porazil ich úplne.
   </p>
   <p>
    Zvyšky kurucov ustupovali na ochranu banských miest. Medzi ranenými, ktorých na
         početných vozoch kuruci so sebou viezli, nachodili sa i Raslavický a Pivoda. Lipoviansky
         ich zachránil a teraz ich do Štiavnice odprevádza.
   </p>
   <p>
    „Akože stoja veci na dolnej Tise a za Dunajom?“ pýtal sa na hlave ranený Pivoda
         Lipovianskeho, ktorý za dva roky tam bojoval.
   </p>
   <p>
    „Mohli by lepšie stáť,“ odpovedal Jurko Lipoviansky, „keby Rákóci s jeho velikášmi
         neboli takou slepou nenávisťou rozpálení proti Srbom a Chorvátom.“
   </p>
   <p>
    „A veru si mal Rákóci i junáckych Srbov a Chorvátov získať na svoju stranu,“ ohlásil sa
         Andrej Raslavický. „Veď Uhorsko len vtedy môže odolať zovňajším nepriateľom, keď všetky tu
         bývajúce národy bratský zväzok tvoriť budú. Ináč márne sú všetky naše snahy, i beda nám
         všetkým, no sto ráz beda tomu kmeňu, ktorý si výlučne osobuje panstvo nad druhými a pod
         zástavou slobody chcel by druhé otročiť.“
   </p>
   <p>
    „To, ako ja to tuším, naznačí dejepis plamennými písmenami na večnú pamiatku a na
         poučenie o tejto kuruckej vojne,“ vzdychol si Pivoda.
   </p>
   <p>
    „Dosť ľahko,“ dosvedčil Jurko. „Nemôžem pochopiť, ako mohol Rákóci na svoje sľuby
         zabudnúť. Pred začatím vojny sľuboval slávnostne i v Poľsku, i v Rusku, že mu na
         priateľstve Slovanstva veľmi záleží. Ich pomocou prenikol až na Tisu. Ale tak je to. Po
         dobytých víťazstvách ku ktorým mu najviac Rusíni dopomohli, spyšnel. Víťazstvom opojený
         vrhol sa na Srbov, páliac a ničiac ich osady, chcejúc ich celkom až do posledného muža
         vykynožiť.“
   </p>
   <p>
    „Nuž a či Srbi nehľadali priateľstvo s kurucmi?“ divil sa Andrej.
   </p>
   <p>
    „Ba áno; veď ku Károlyimu prišli početné vyslanstvá, aby uzavreli s ním priateľskú
         zmluvu. S uspokojením vrátili sa domov i ubezpečili svojich, že teraz už bude stáť národ
         srbský v priateľskom pomere s kurucmi.“
   </p>
   <p>
    „Kto bol teda, ktorý zrušil dané slovo?“ pýtal sa Pivoda mrzuto.
   </p>
   <p>
    „Kuruci, najmä z rodu maďarského. Opojení víťazstvom, vydobytým nad cisárskym generálom
         Kreutzom, oborili sa na všetky mestá a osady srbské, páliac a pustošiac ich s divokou
         vzteklosťou rad-radom. Srbský národ do posledného muža povstal proti kurucom od hraníc
         Sedmohradska až po Chorvátsko. I Chorváti, ktorých kurucký vodca Botjan ukrutnosťami
         svojimi popudil, chytili sa zbrane a na život i na smrť boria sa s kurucmi.“
   </p>
   <p>
    „Táto streštená pýcha a národná neznášanlivosť maďarských kurucov bude nám všetkým
         osudná,“ riekol slabým hlasom Pivoda.
   </p>
   <p>
    „A veru počuť, že i medzi Slovákmi a Rusínmi rozmáha sa nespokojnosť,“ riekol Andrej.
   </p>
   <p>
    „No, tak skoro bude po nás!“ zvolal Jurko.
   </p>
   <p>
    „Naši súkmeňovci a Rusíni sa žalujú, že ťarchu tejto vojny oni hlavne znášajú. Na
         Slovensko vyhodená je daň vyše dvoch miliónov. Ľud bedáka, že peniaze, ktoré dal Rákóci raziť,
    <sup>
     [
     <a class="footnote" href="#ftn.id2580808" name="id2580808">
      44
     </a>
     ]
    </sup>
    sú bez všetkej ceny, kuruci že drancujú a podpaľujú pokojne slovenské a
         rusínske osady, že pred nimi ani zemania, ani sedliaci nie sú istí, že ni kostoly
         nešetria.“
   </p>
   <p>
    „Bože, naprav to!“ vzdychol si Jurko. „Bratia, nezúfajme! Len jednu rozhodnú bitku ešte
         vyhrať a kuruci oslobodia vlasť, nivočenú nesvedomitými Nemcami. I my Slováci dožijeme sa
         potom milej, zlatej slobody. Odchádzam do Gemera, kam ma vypravil Ocskay, a stade do Spiša
         a Šariša. Všade budem sa usilovať zhodu medzi kurucmi zaviesť a upevniť. Maďari uznať
         musia, že bez nás Slovanov neobstoja.“
   </p>
   <p>
    „Náš lós je pripútaný ku kurucom,“ riekol vážne Pivoda. „Slováci, ako i Maďari, rovnako
         sme tlačení Nemcami. S víťazstvom kurucov svitne i nám slnko slobody.“
   </p>
   <p>
    „Tak je,“ dodal Andrej, „akokoľvek bude, my vytrváme až do konca.“
   </p>
   <p>
    „Teší ma to, bratia,“ podával ruky Jurko priateľom svojim. „S uspokojenou mysľou
         odchádzam od vás. Navštívim i naše drahé verenice, aby úbohé potešil. Zbohom, bratia!“
   </p>
   <p>
    „Zbohom!“
   </p>
   <p>
    V meste gemerskom, Rožňave, vydržiaval vojvoda Rákóci so svojím senátom porady o
         krajinských záležitostiach. I doručený mu bol francúzskym kráľom Ľudovítom XIV.
         vlastnoručne písaný list, v ktorom Rákóciho uisťoval, že sa s ním, čo vojvodom
         Sedmohradska, i napozatým priateliť chce, jeho ale čo panovníka Uhorska uznať nemôže, lebo
         že Uhri vždy ešte cisára rakúskeho za svojho kráľa uznávajú.
   </p>
   <p>
    Senát bol hotový následkom tohto osvedčenia Uhorsko za slobodné a neodvislé vyhlásiť;
         Rákóci ale za lepšie uznal zvolať krajinský snem do Onodu.
   </p>
   <p>
    V Gemeri bol veliteľom vojska kuruckého gróf Forgács, ktorý v moci držal všetky na
         Rimave a Šajave ležiace zámky. Jurko Lipoviansky pospiechal k nemu s listami, ktoré mu
         Ocskay doručil. Forgács považovaný bol za najoddanejšieho prívrženca Rákóciho. A ako veľmi
         sa svet mýlil!
   </p>
   <p>
    „Tak ste pri Leopoldove zasa dostali výprask,“ usmial sa Forgács, keď mu Lipoviansky
         svoje listiny odovzdal.
   </p>
   <p>
    „Dánske, dobre cvičené vojsko rozhodlo víťazstvo na stránku labancov,“ odpovedal až po
         uši začervenajúci sa Lipoviansky.
   </p>
   <p>
    „Tak je to,“ rozhorlil sa Forgács, „keď medzi kurucmi sú samí advokáti vyššími
         dôstojníkmi!“
   </p>
   <p>
    Lipoviansky neodpovedal.
   </p>
   <p>
    „A to naše vojsko,“ vtipkoval Forgács, „je bez obuvi, bez riadneho platu. Či to nie je
         radosť, ošarpané a bosé mužstvo viesť do boja?“
   </p>
   <p>
    „Srdnatosť a zaujatosť za slobodu,“ osmelil sa namietnuť Lipoviansky, „nahradí to
         všetko.“
   </p>
   <p>
    „Dajsamibože, zaujatosť! Nádej na lúpeže a zbojstvá držia to naše vojsko pohromade. A tí
         milí tökölyovskí vojaci, to sú mi za hrdinovia! Keď sa pridali k nám, rozprávali o samých
         hrdinstvách, a teraz len pijú, kradnú a zbíjajú. Či div, že v boji hneď ustupujú. Či ste to
         i vy neskúsili pri Leopoldove?“
   </p>
   <p>
    „Žiaľbohu,“ odvetil smutno Lipoviansky; „žiaľbohu, že zemianstvo, z ktorého prevažne
         záleží naša jazda, nedokazuje potrebnú vytrvalosť v rozhodnom okamžení.“
   </p>
   <p>
    „A chvastá sa, že každý zeman je rodeným vojakom na koni. I ako zeman hanbí sa pešky
         bojovať, hovoriac, že len psi a hovädá pešky chodia, hahaha!“ smial sa Forgács.
   </p>
   <p>
    „Vyznať musím, že u nás pomerne mnoho jazdy a málo pechoty, ktorá je predsa len jadrom
         vojska.“
   </p>
   <p>
    „A tá naša pechota roztratená je zväčša po zámkoch a pevnostiach. A bože môj, aké sú to
         pevnosti; najmä okolo Tisy! Či ste ich videli?“
   </p>
   <p>
    „Bojoval som na tých stranách.“
   </p>
   <p>
    „Nuž znáte, čo sú to za pevnosti, z dreva a z blata pevne stavané, hahaha! Dubové koly
         zabité do zeme, vŕbovým dvojitým plotom poprepletané, blatom so sečkou rozrobeným omazané,
         tieto pevnosti majú odolať delovým guľám labancov?“
   </p>
   <p>
    Tieto posmešky Forgácsove veľmi nemilý dojem urobili na Lipovianskeho.
   </p>
   <p>
    Akonáhle Jurko do Šariša došiel, doletel chýr, že Rákóci dal Forgácsa chytiť a na Krásnu
         Hôrku odviesť, lebo vraj dostali sa mu do rúk dostatočné dôkazy jeho nevernosti. Keď bol
         neskôr Forgács na Spišskom zámku väznený, pošťastilo sa mu zo zámockých hradieb sa spustiť,
         avšak vytknúc si nohu, bol lapený a v pevnej väzbe držaný. Podobný osud zastihol i iných
         neverných vodcov kuruckých.
   </p>
   <p>
    V Šariši našiel Lipoviansky budúcu družku života svojho Julku v smutnom postavení, ako i
         jej priateľku Aničku, snúbenicu Raslavického. Obe devy, počujúc smutné chýry o porážkach
         kurucov, trápili sa tak, že nebezpečne ochoreli. Anička ešte posiaľ pútaná bola k lôžku,
         kdežto Julka nebezpečnú horúčku už prestála. Obe priateľky zhovárali sa o milencoch
         svojich, o ktorých chýr išiel, že pri Leopoldove padli.
   </p>
   <p>
    „Ach, Juliška moja,“ vzdychla si na lôžku ležiaca Anička, „ja to neprežijem. Znáš,
         drahá, čo sme stratili. Celý život náš je otrávený. Oj, nešťastná vojna, kto napraví, čos’
         zničila?!“
   </p>
   <p>
    „Netrať ducha, ľúba Anička. Boh je dobrotivý, zhynúť nám nedá, keď sme už toľko
         pretrpeli. Naši drahí žijú, to mi hovorí srdce moje.“
   </p>
   <p>
    „A neklame ťa, drahá,“ zvolal vo dverách zjavivší sa Lipoviansky.
   </p>
   <p>
    Devy skameneli od radosti.
   </p>
   <p>
    Aničkine bledé líca polial nádych rumenca. Julka skočila Lipovianskemu v ústrety.
   </p>
   <p>
    „Bože môj, vyslyšals’ ma!“ volala bez seba a slza radosti perlila sa v jej krásnych
         očiach.
   </p>
   <p>
    Lipoviansky pristúpil bližšie i pojal trasúcu sa radosťou devu za útlu bielu rúčku.
   </p>
   <p>
    „Boh vás poteš, drahé, žijú vaši priatelia!“
   </p>
   <p>
    „Ale teraz už, Jurko môj,“ chytila ho deva za obe ruky, „neopustíš svoju Julku, ktorá ťa
         toľko ráz oplakávala, ktorej duch čo strážny anjel nad tebou sa vždy vznášal, keď v divokom
         boji smrť ti zo všetkých strán hrozila. Všakver’, drahý, viac mi už neodídeš. Dosť si už
         slúžil vlasti a ver mi, škoda ťa medzi kurucmi!“
   </p>
   <p>
    „Duša moja,“ riekol nežne Lipoviansky, „môj život náleží národu, vlasti a tebe, vyvolená
         môjho srdca! No, ačkoľvek si mi drahá, takže by bez teba žiť nemohol, povinnosť oproti
         národu a vlasti mi je svätá, a to najmä teraz, keď národ a vlasť potrebujú svojich synov. I
         znám, že uznáš, duša moja, akou zradou by to bolo, keby sa ja v rozhodnom okamžení od
         svojej povinnosti utiahol. Áno, viem, že bys’ ani ty takého muža nikdy nemohla si vážiť,
         ktorý by bol zradcom, podliakom!“
   </p>
   <p>
    I pohladil jej vysoké, vyjasnené čelo.
   </p>
   <p>
    I obrátil sa k nemocnej Aničke, i rozprával jej obšírne, kde a ako bol jej milý s
         priateľom ranený, ako oboch odprevadil až do Štiavnice, ako ju milý srdečne pozdravuje, ako
         ho nezadlho uvidí.
   </p>
   <p>
    „Zlé mám tušenie,“ vzdychla si smutne Anička, „a moje srdce hovorí mi, že ho viac
         neuvidím, bárs by, o čo boha prosím, sa i vyliečil. Tušenie moje ma neklame, verte!“
   </p>
   <p>
    A slzy ju zaliali.
   </p>
   <p>
    Darmo chlácholil, darmo tešil Jurko. Obe devy boli akousi predtuchou zronené. A keď
         prišla hodina jeho odchodu, bolo to lúčenie i preňho samého, i pre slziace devy veľmi
         bolestné.
   </p>
   <p>
    „Zbohom, drahé moje!“ riekol trochu trasúcim sa hlasom, podávajúc obom devám ruku. „Na
         skoré videnie. Boh vás poteš i opatruj!“
   </p>
   <p>
    Obe priateľky ležali si v náručí a usedavo plakali, keď Jurko neistým krokom von dvermi
         vyšiel. Vysadol na koňa a bôľny vzdych vydral sa mu z mohutných pŕs, keď ho koník preč
         unášal.
   </p>
   <p>
    Prišiel do Onodu. Tu zasadal pod predsedníctvom Rákóciho krajinský snem. Zhromaždení
         boli na ňom poslanci zo všetkých stolíc a kráľovských miest, i mnohí veľmoži. Rákóci vítal
         krátkymi, srdečnými slovami zhromaždené stavy. Rokovanie sa začalo. Medzi snemovníkmi
         nachádzali sa i poslanci Turčianskej stolice,
    <sup>
     [
     <a class="footnote" href="#ftn.id2581168" name="id2581168">
      45
     </a>
     ]
    </sup>
    a to podžupan Rakovský a stoličný zapisovateľ Okoličáni, na ktorých Rákóci zrak
         svoj pátravo obracal. I žiadal knieža, aby títo dvaja bližšie k nemu pristúpili.
   </p>
   <p>
    „Slávne stavy!“ začal Rákóci povýšeným hlasom, ktorý jeho hnev a náruživosť
         prezradzoval. „Oznamujem vám veľmi nemilú udalosť. Slávna Turčianska stolica, ktorej
         poslancovia nachádzajú sa medzi nami, vypovedala nám priateľstvo. Rozposlala, ako vám to
         snáď všetkým známo, na všetky stolice a právomocnosti prípisy, v ktorých žaluje na naše
         vojsko a jeho veliteľov, veci nepravdivé roztrusujúc; i spolu ich vyzýva, aby toto zlo
         odstrániť hľadeli, ktoré vraj len jednotlivcom k prospechu slúži. Páni, či to nie je
         obrazenie snemu?“
   </p>
   <p>
    V zhromaždení nastal pohyb a krik.
   </p>
   <p>
    „Nech to zodpovedia pred snemom poslanci turčianski!“ volali mnohí.
   </p>
   <p>
    „Osvietený knieža, slávne stavy!“ začal Rakovský. „Turčianska stolica neobrazila snem,
         keď podľa starodávnej obyčaje rozposlala svoje uzavretie a ponosy právomocnostiam.“
   </p>
   <p>
    Rákóci vyskočil zo svojho predsedníckeho kresla, oči jeho iskrili sa hnevom, i hovoril
         trasľavým hlasom:
   </p>
   <p>
    „Uhorské stavy vyvolili ma za svojho vladára. Mne mali ste zaslať svoje žaloby. No vy
         ste i mňa, i snem obrazili, keď ste stolice poburovali a mňa očerňovali, akoby mne len o
         môj prospech išlo, a nie o blaho vlasti. I žiadam od slávnych stavov, v sneme tomto
         zhromaždených, verejné zadosťučinenie, lebo moja česť, ba čo viac, česť Uhorska je tu
         urazená. Radšej skladám hneď zo seba hodnosť kniežaciu, než by som mal tak veľkú urážku
         proti mojej cti a blahu vlasti namierenú pretrpieť!“
   </p>
   <p>
    „Nech zomrú ničomní utŕhači!“ zvolal Bercsényi a uderil Rakovského mečom po pleci.
         Károlyi zaťal mu do hlavy a Rakovský padol mŕtvy. I Okoličániho dorúbali prívrženci
         Rákóciho tak, že krvácajúc z premnohých rán, klesol na zem. Ostatní zemania turčianski
         zachránili životy svoje náhlym útekom zo snemovne, v ktorej veľké zdesenie panovalo. Nad
         Okoličánim, ktorý ešte žil, držaný bol súd a nasledujúceho dňa sťal mu kat ranenú hlavu.
         Mŕtvoly oboch pochoval kat pod šibenicami. Snem onodský vyniesol výrok, podľa ktorého
         stoličná turčianska zástava má sa roztrhať a pečať zlomiť.
   </p>
   <p>
    Chýr o krvavých týchto výstupoch na sneme onodskom rozletel sa náhle po celom hornom
         Uhorsku, i odcudzil Rákócimu mnohé srdcia u zemianstva, meštianstva a pospolitého ľudu. I
         rozširovala sa medzi Slovákmi tá mienka, že Rákóciho zástava slobody je v pravde zástavou
         rabstva a poroby.
   </p>
   <p>
    Lipoviansky bol ešte v Onode, keď snem slávnostne vypovedal, že dom rakúsky zbavený je
         koruny svätého Štefana. Toto uzavretie, ktoré sa stalo na radu a úsilné naliehanie Rákóciho
         a Bercsényiho, ako i predošlé, hrôzyplné výjavy na sneme, znepokojili myseľ Lipovianskeho a
         naplnili srdce jeho obavou, že tá hrôzovláda zlý koniec vezme a trpké ovocie donesie nielen
         páchateľom týchto výtržností, ale i všetkým národom Uhorska.
   </p>
   <p>
    „Teraz znám si vysvetliť predtuchu tých úbohých diev,“ vzdychol si Lipoviansky,
         poberajúc sa preč z tohto mesta hrôzy. „Pravdu majú. Sotva budeme svoji!“
   </p>
   <p>
    Keď Lipoviansky cestoval stolicami Gemerom, Spišom a Turcom, zarazil sa nad tým, keď
         videl a skúsil, ako predošlý zápal a oduševnenosť, s ktorou predtým slovenský národ vinul
         sa okolo zástavy Rákóciho, teraz povážlivo hasli a mizli.
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Počkajte, kuruci, keď budete v Turci,
      </em>
     </span>
     <br/>
     <span class="emphasis">
      <em>
       veru vás nabijú turčianski paholci!
      </em>
     </span>
     <br/>
     <span class="emphasis">
      <em>
       Radi sme vás mali, jesť a piť dávali,
      </em>
     </span>
     <br/>
     <span class="emphasis">
      <em>
       a vy ste nás, lotri, z všetkého obrali.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Tak počul Lipoviansky spievať, keď dolu Turcom cestoval.
   </p>
   <p>
    Cisárski vodcovia Heister a Viar postupovali z dvoch strán k Trenčínu, kde sa
         zhromažďovali vojská kurucov.
   </p>
   <p>
    Sem pospiechal i Lipoviansky. Odovzdajúc Ocskaymu listiny, v ktorých Rákóci oznamoval
         svoj blízky príchod a zabraňoval svojmu vodcovi púšťať sa v rozhodnú bitku, kým by on
         neprišiel, dopytoval sa Lipoviansky na svojich priateľov. Na veľkú svoju radosť našiel ich
         zdravých v tábore. Pivodovo čelo zdobila, ako to on sám hovorieval, hlboká jazva;
         Raslavickému bola síce chôdza obťažná, no na koni držal sa pevne. Lipoviansky rozprával
         priateľom svojim o svojich príhodách a návšteve v Šariši, čo ich veľmi zaujímalo,
         rozhorčilo, dojalo.
   </p>
   <p>
    „Brat môj,“ riekol Raslavickému, „zlé časy žijeme. Nádeje naše nás klamú. No darmo je.
         My zotrvať musíme na nastúpenej ceste. Žiada to naša česť. Možno, možno sa to všetko ešte k
         dobrému nášho národa obráti. Keď mu je ale súdené trpieť, dobre, trpme i my, zomrime. Bôľne
         to povedomie! Lebo ver, že s nami zahynú i tie drahé duše tam v rodnom Šariši, ktoré akési
         zlé tušenie majú. So slzami v očiach lúčil som sa s nimi!“
   </p>
   <p>
    „Šľachetné to duše!“ vzdychol si Raslavický. „Žijú i mrú s nami a pre nás. Boh ich
         opatruj!“
   </p>
   <p>
    „Amen,“ dodal vážne Pivoda.
   </p>
   <p>
    Rákóci s Bercsényim prišli do tábora. Nastal hlučný život. Nepriateľ sa blížil. Knieža
         prehliadal pluky svoje i tešil sa tým, že jeho vojsko prevyšovalo počtom svojím čaty
         labancov. Nastala bitka krutá, krvavá, rozhodná. Cisárske vojsko, na čele majúc dobrých
         vodcov, vyčíňalo delami svojimi hrozne v radoch kurucov, ktorým Bercsényi velil. Pechota
         kurucká privedená bola do zmätku. Rákóci, ktorý z povýšeného miesta priebeh bitky
         pozoroval, zúfal. Bercsényi prebehoval od jedného krídla k druhému. Zmätok vždy väčší a
         väčší nastával. Keď cisársky vodca pozoroval, že sa kuruci začali klátiť, dal na nich
         dorážať s tým väčším úsilím. Rákóci, vidiac zvrchované nebezpečenstvo, chcel dať ustupujúce
         svoje čaty zastaviť. I spadol z koňa v tom návale utekajúcej jazdy a priatelia jeho sotva
         ho zachrániť mohli.
   </p>
   <p>
    „Slováci, nedajte sa ďalej klamať!“ zvolal Ocskay, ktorý od istého času zášť prechovával
         oproti Rákócimu a Bercsényimu pre ich ukrutnosti na Slovensku páchané. „Slobodu a
         spravodlivosť nečakajte, len od cisára. Nech žije cisár, vlasť a Slováci! Za mnou, bratia!“
   </p>
   <p>
    I napadol kurucov,
    <sup>
     [
     <a class="footnote" href="#ftn.id2581474" name="id2581474">
      46
     </a>
     ]
    </sup>
    svojich to do tohto okamženia priateľov, s takou prudkosťou, že zem sa triasla
         pod kopytami jeho jazdy.
   </p>
   <p>
    „Hurá, bratia, na kurucov!“ volal Trenčanský, nasledujúc príklad Ocskayov. „Nebuďme
         slepými nástrojmi tyrana Rákóciho. V božom mene za mnou!“
   </p>
   <p>
    „Preboha, Trenčanský, čo to robíš?“ zastavil mu Raslavický cestu. „Beda nám, keď v tomto
         rozhodnom okamžení zrady sa dopustíme. Pre Slovákov nič nie je ešte stratené. Vynútime u
         Rákóciho uznanie našich práv čo i ostrím meča, ale len po víťazstve. Preboha, nebuďme
         zradcami! Nemcovi neverme!!“
   </p>
   <p>
    „Zradca je ten, kto národ slovenský pomáha otročiť, ako ty, Rákócimu!“ zahrmel
         Trenčanský.
   </p>
   <p>
    „Dolu so zradcom!“ zahrmel hlas zo zástupu Trenčanského.
   </p>
   <p>
    A Raslavický dorúbaný mečmi klesol na zem.
   </p>
   <p>
    „Beda nám, bratia, keď sa sami ničíme,“ volal Raslavický slabým hlasom. „Celý život
         obetoval som svojmu národu a teraz ma moji rovesníci, zaslepení zdanlivými nádejami na
         slovenskú slobodu, zničili. Zbohom, bratia, vlasť moja, národ môj, zbohom… Anička!“
   </p>
   <p>
    I vypustil ducha.
   </p>
   <p>
    Cisárski slávili skvelé víťazstvo.
   </p>
   <p>
    Rákóciho hviezda bledla.
   </p>
   <p>
    Heister s Ocskayom postupovali dolu Považím k Novým Zámkom, aby kurucké toto mesto
         obľahli. Tu zaligotalo sa Rákócimu ešte raz šťastie. Posádka kurucká vyrútila sa jednej
         búrlivej noci z mesta a napadla vojsko cisárske, poraziac ho na hlavu. Ocskay, ktorý na
         čele labancov bojoval, bol chytený a čo zradca v Nových Zámkoch obesený. Víťazstvo toto
         nemalo veľkého významu, lebo labanci vydobyli vždy nové a nové úspechy a nehoda za nehodou
         valila sa na kurucov.
   </p>
   <p>
    Francúzsky kráľ Ľudovít, v ktorom Rákóci najväčšie svoje nádeje skladal, uzavrel zrazu
         pokoj s cisárom rakúskym, i ponechal Rákóciho svojmu osudu.
   </p>
   <p>
    Cisársky vojvodca Heister postupoval víťazne vždy ďalej, tlačiac pred sebou kurucov. S
         týmito spriatelené zemianstvo severozápadných stolíc Uhorska úhrnkom tiahlo za Rákócim,
         hľadajúc u neho ochranu.
   </p>
   <p>
    Lipoviansky, ktorý s oddielom jazdy vyslaný bol na výzvedy od Štiavnice k Leviciam, kam
         asi zamýšľa generál Heister sa obrátiť s hlavnou silou svojou, prekvapený bol v Tekove a
         Honte veľmi, keď všade javil slovenský ľud nenávisť oproti kurucom.
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Ide kuruc pri Dunaji, šabľa sa mu blýska,
      </em>
     </span>
     <br/>
     <span class="emphasis">
      <em>
       ide Nemec ticho za ním, len plecami stíska;
      </em>
     </span>
     <br/>
     <span class="emphasis">
      <em>
       ide Maďar vedľa neho, vytiera si fúzy,
      </em>
     </span>
     <br/>
     <span class="emphasis">
      <em>
       ide Slovák proti nemu — kuruc utiecť musí.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Pieseň táto ozývala sa všade stráňami Sitna, údoliami Hrona.
   </p>
   <p>
    Obrat tento v zmýšľaní u Slovákov znal Heister veľmi dobre použiť. I vysielal poslov
         svojich na všetky strany Slovenska, aby si ľud slovenský celkom naklonil. Veď znal, že keď
         Slovákov po svojej strane mať bude, že sa Rákóci ani na Dunaji, ani pri Tise neudrží.
         Poslovia Heisterovi uisťovali zemanov slovenských, že všetky pekné sľuby Rákóciho sú klam a
         mámenie a že pod zástavou slobody prináša Slovákom potupné rabstvo a znivočenie; zvlášte
         poukazovali na úkladné zavraždenie poslancov turčianskych na krvavom sneme v Onode.
   </p>
   <p>
    Počas treskúcej zimy roku 1709 zaujal Heister banské mestá, Turiec, Liptov a Oravu. Ľud
         ho prijal všade ako svojho osloboditeľa, lebo zunoval hrôzovládu kuruckú; i zemianstvo
         pridávalo sa k nemu.
   </p>
   <p>
    Keď už Slovensko bolo v moci labancov, vytisol Heister Anatola Eszterházyho i spoza
         Dunaja.
   </p>
   <p>
    Ako blesk prelietla toho istého času Európou správa o hroznej katastrofe, ktorá zastihla
         bohatierskeho kráľa Švédov, Karola XII. Hrdinský kráľ tento, čítajúc za detinstva svojho o
         živote a skutkoch Alexandra Veľkého,
    <sup>
     [
     <a class="footnote" href="#ftn.id2581686" name="id2581686">
      47
     </a>
     ]
    </sup>
    vzal si velikáša tohto za vzor svojho života a jeho kraľovanie bolo akoby jedna
         reťaz ustavičných bojov. Šťastena bola mu prajná. Najprv premohol Dánov, neskôr Rusov pri
         Narve, i oboril sa na Poľsko, ktoré si podmanil, vyženúc kráľa Augusta do Saska a
         ustanoviac na jeho miesto Leszczyńského.
    <sup>
     [
     <a class="footnote" href="#ftn.id2581708" name="id2581708">
      48
     </a>
     ]
    </sup>
    Keď videl, že sa Rusi zotavujú, vypovedal im opäť vojnu, nakloniac si hajtmana
         ukrajinských kozákov, Mazepu.
    <sup>
     [
     <a class="footnote" href="#ftn.id2581731" name="id2581731">
      49
     </a>
     ]
    </sup>
    I vrhol sa s víťazným vojskom svojím do Ukrajiny. Cár Peter zničil armádu jeho
         pri Poltave. Karol sotva zachrániť sa mohol s Mazepom a malým oddielom vojska svojho a
         niekoľkými kurentmi kozákov na turecké územie do Benderu. A ako pád tohto pyšného kráľa bol
         neočakávaný a hrozný, tak sa povzniesla a rozšírila sláva Petrova.
   </p>
   <p>
    Z tejto katastrofy vyplynul pre Rákóciho veľký prospech. Kijevský palatín Potocki
         prišiel s dvetisíc dobre ozbrojenými mužmi kurucom na pomoc. Ale výhľad tento na možné
         víťazstvo kurucov sa zmaril. Ako tí prví Rusi a Poliaci, ktorí pri vpáde Rákóciho do
         Uhorska dopomohli mu pri Beregsáse k víťazstvu a sprevádzali ho víťazne za Tisu, nevydržali
         dlho pod jeho zástavou pre neznášanlivosť a pýchu maďarských kurucov; podobne i palatín
         Potocki s pomocným vojskom svojím nemohol dlho znášať urážlivé chovanie sa niektorých
         vodcov a bojovníkov kuruckých a ich hlúpe posmešky na Slovanov a chvastavé vypínanie sa a
         vystatovanie svojou domnelou hrdinskosťou. I opustil po mnohých trpkých skúsenostiach tábor
         Rákóciho.
   </p>
   <p>
    Nemecké vojská tlačili kurucov vždy diaľ a diaľ k Tise. Károlyi, najvýtečnejší vojvodca
         Rákóciho, vynasnažoval sa všemožne, aby sa na žírnych nivách ryboplodnej Tisy udržal. I dal
         kopať priekopy a robiť násypy popri brehu rieky, aby prechod vojska nemeckého na ľavý breh
         Tisy zamedzil alebo aspoň obťažil.
   </p>
   <p>
    Lipoviansky s Pivodom ležali s brojmi svojimi pri Polgári. Vyzvedači doniesli správu, že
         sa od Jágra blížia Nemci.
   </p>
   <p>
    „Nech len prídu,“ riekol Lipoviansky Pivodovi, „my ich náležite privítame!“
   </p>
   <p>
    „Škoda,“ vzdychol si Janko Pivoda, „že niet viac Raslavického medzi nami. Dokázali by
         sme tým odvekým nepriateľom Slovanstva, čo sú pomstivé päste slovenské!“
   </p>
   <p>
    „Márna túžba,“ zamračil sa Lipoviansky. „Padol rukou slovenskou čo bojovník slovenský!
         Aká to krutá hra osudu! Čo bude z nás? I my s Maďarmi, i Ocskay a Trenčanský s Nemcami
         proti nám vydobyť chceme slobodu a ľudské práva národu nášmu. Rozdielne cesty to! Bože,
         daj, aby viedli k jednému cieľu! Nás osud viaže k Rákócimu, lebo známe, že nás Nemec už
         mnoho ráz oklamal. Príď, čo príď, my sme tu čo pomstitelia národa nášho!“
   </p>
   <p>
    „Tak je, brat môj! My Slovania tvoríme väčšinu obyvateľstva Uhorska. Keď sa vymaníme
         spod jarma nemeckého, ľahko porátame sa s takými ľuďmi, akými sú Rákóci a Bercsényi.“
   </p>
   <p>
    „I ja som toho presvedčenia. Vytrvajme, ačkoľvek nám tu clivo, nevoľno. Pozri, brat môj,
         na tento divopustý kraj, na tú holú piesočnatú rovinu! Všade nemo, pusto, hlucho, smutno,
         kam nazrie oko tvoje. Nevidíš tu bystré potôčky, obrúbené stromovím, nenájdeš tu čerstvého
         prameňa, pri ktorom by sa občerstvil unavený pocestný, nenájdeš košatého stromu, v ktorého
         tieni by sa ochladil! Tu vidíš len osamelé, sem i tam roztratené vŕby, rákosie a močariny,
         a tá mútna Tisa sa tak lenivo vlečie, ako čo by jej vody boli z olova. To je život náš
         terajší, brat môj. Ale keď raz vymaní sa rod náš z otroctva nevoľného, podobný bude život
         náš čarokrásnym krajom švárneho Slovenska!“
   </p>
   <p>
    „Pravdu máš, brat môj! Ale i národ, ktorý kraje tieto obýva, je celkom im podobný. I
         ďakujme bohu, že on prstom všemohúcnosti svojej tie naše mohutné vrchy, krásne lesy, milé
         dolinôčky vyznačil za obydlie slovenskému národu, lebo tam on, akoby božou prírodou
         chránený, medzi žulovými hradbami na úbočiach a dolinách bezpečný ostane, čo by aké búrky a
         povíchrice prišli; keď oproti tomu tieto piesky roznáša víchor šírym svetom. Len to nedaj,
         bože, aby moje kosti v tomto piesku práchnivieť mali!“
   </p>
   <p>
    „Ver’ by ani ja nechcel tu svoje kosti zložiť!“
   </p>
   <p>
    Začuť bolo zrazu v diaľke hrmenie dela.
   </p>
   <p>
    „Nemec nás pozdravuje,“ riekol Pivoda s iskriacimi očima.
   </p>
   <p>
    „Do zbroje!“ zahrmel Lipoviansky.
   </p>
   <p>
    A kuruci utvorili bojový šík.
   </p>
   <p>
    Na pravom brehu Tisy objavila sa jazda nemecká, za ňou pechota a delostrelectvo. Delá
         zahrmeli z oboch strán. I pechota strieľa. Károlyi prišiel s hlavným vojom kurucom na
         pomoc. Labanci hotovili mosty, smelá jazda nemecká začala sa riekou plaviť pod záštitou
         diel svojich. Lipoviansky s Pivodom držia sa na svojich stanoviskách.
   </p>
   <p>
    „Zbohom, národ môj! Brat môj, pozdrav mi rodinu!“ zvolal Pivoda, rútiac sa na zem. Z
         mohutných pŕs vyrazila mu prúdom bohatierska krv.
   </p>
   <p>
    Lipoviansky priskočil k nemu.
   </p>
   <p>
    Janko Pivoda dobojoval…
   </p>
   <p>
    Károlyi nemohol odolať presile cisárskeho vojska, i utiahol sa k Užhorodu, kam sa i
         množstvo okolitého zemianstva nahrnulo.
   </p>
   <p>
    V tomto beznádejnom položení hľadal Rákóci spásu svoju opäť u Rusov. Vypravil
         Bercsényiho ku kniežaťu Dolgorukému,
    <sup>
     [
     <a class="footnote" href="#ftn.id2581977" name="id2581977">
      50
     </a>
     ]
    </sup>
    aby o pomoc prosil a uzavrel s cárom zväzok pod akýmikoľvek vymienkami.
         Bercsényi dlho neprichádzal. I odhodlal sa Rákóci v zúfanlivosti svojej, že sa vyberie sám
         k cárovi, aby ponúkol Uhorsko jeho mocnej ochrane. Na krok tento, celej Európe tak nápadný,
         podujal sa Rákóci v porozumení so svojím senátom a s mnohými velikášmi. Najvyššie
         vodcovstvo nad všetkým vojskom svojím zveril Károlyimu. Rákóciho odprevádzal oddiel jazdy.
         Medzi dôstojníkmi nachádzal sa i Jurko Lipoviansky.
   </p>
   <p>
    Keď Károlyi od nemeckého vojska veľkú porážku utrpel a Rákóci s pomocným vojskom
         rusko-poľským neprichádzal, vyjednával s cisárskym plnomocníkom
    <sup>
     [
     <a class="footnote" href="#ftn.id2582012" name="id2582012">
      51
     </a>
     ]
    </sup>
    Pálffym o prímerie. Keď boli podpísané podmienky, zvolaný bol snem do
         Nagykárolya. Rákóci, dozvediac sa o tom, protestoval proti každému uzavretiu. Keď ale nikde
         pomoc nenašiel, pobral sa so svojimi najvernejšími priateľmi do Gdanka, tam sadol na loď, i
         odplavil sa do Francúzska. Neďaleko Paríža nachádzala sa pustovňa trapistov. V tomto
         kláštore, v ktorom zbožní rehoľníci nikdy jeden druhému slovíčka neprehovoria, vyjmúc
         pozdravu „memento mori“, žil Rákóci dva roky. Stade prešiel cez Španielsko do Turecka, kde
         roku 1735, dňa 8. apríla, púť života tŕnistú dokonal.
   </p>
   <p>
    *
   </p>
   <p>
    „Julka moja drahá,“ riekol jedného krásneho májového odpoludnia roku 1712 mladý zeman
         svojej ženičke. „Dnes je výročný deň smrti Aničkinej. Poďme na jej predčasnú mohylu i
         ovenčime kvietím kríž tej trpiteľky, ktorú žiaľ za junáckym Andrejom ako mráz útlu ľaliu
         zlomil. Poďme ta, i pomodlime sa za nich i za tretieho nášho zomrelého priateľa Janka.“
   </p>
   <p>
    „Ďakujem ti srdečne, milý Jurko, že pamätáš na drahých zomrelých našich. Hľa, dnes ráno
         uplietla som k tomu cieľu veniec z nezábudiek.“
   </p>
   <p>
    A šťastní manželia opustili svoju zemiansku kúriu i poberali sa trochu smutní hore
         dedinou ku blízkemu cintorínu.
   </p>
   <p>
    Láskavý čitateľ pozná v nich Jurka Lipovianskeho s jeho ľúbou družkou života, Julkou.
   </p>
   <p>
    Z Paríža dostal sa do vlasti, vyhľadal verenicu svoju a teraz žil od krátkeho času v
         rodisku svojom ctený, milovaný, šťastný. Nik nezná, kde sa za toľké roky bavil. Ľud s
         hrôzou spomína vojny kurucké.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580633" name="ftn.id2580633">
        43
       </a>
       ]
      </sup>
      <span class="emphasis">
       <em>
        Juraj I.
       </em>
      </span>
      — (1714 — 1727) anglický kráľ, syn hannoverského
               kurfirsta Ernsta Augusta. V Anglicku nezdomácnel.
     </p>
    </div>
    <div class="footnote">
     <p>
      <sup>
       [
       <a class="para" href="#id2580808" name="ftn.id2580808">
        44
       </a>
       ]
      </sup>
      <span class="emphasis">
       <em>
        peniaze, ktoré dal Rákóci raziť
       </em>
      </span>
      — v mincovni na Lednickom
               hrade, medené, tzv. libertáše, ktorých, bolo v obehu dvanásť miliónov
     </p>
    </div>
    <div class="footnote">
     <p>
      <sup>
       [
       <a class="para" href="#id2581168" name="ftn.id2581168">
        45
       </a>
       ]
      </sup>
      <span class="emphasis">
       <em>
        poslanci Turčianskej stolice
       </em>
      </span>
      — podžupan Krištof Okolicsányi a
               stoličný notár Melchior Rakovský. Touto udalosťou sa zapodieva Štefan M. Daxner v
               pamätiach Po roku 1849, SP XII, 1892. Onódsky snem zosadil cisára Jozefa I. (1705 —
               1711) a hľadal kandidáta na uhorský trón.
     </p>
    </div>
    <div class="footnote">
     <p>
      <sup>
       [
       <a class="para" href="#id2581474" name="ftn.id2581474">
        46
       </a>
       ]
      </sup>
      <span class="emphasis">
       <em>
        Ocskay… napadol kurucov
       </em>
      </span>
      — Ocskay už pred bitkou pri Trenčíne
               (3. aug. 1708) vyjednával s cisárskymi, ale kurucov zjavne zradil až koncom
            augusta.
     </p>
    </div>
    <div class="footnote">
     <p>
      <sup>
       [
       <a class="para" href="#id2581686" name="ftn.id2581686">
        47
       </a>
       ]
      </sup>
      <span class="emphasis">
       <em>
        Alexander Veľký
       </em>
      </span>
      — (336 — 323) najslávnejší staroveký
            vojvodca
     </p>
    </div>
    <div class="footnote">
     <p>
      <sup>
       [
       <a class="para" href="#id2581708" name="ftn.id2581708">
        48
       </a>
       ]
      </sup>
      <span class="emphasis">
       <em>
        Leszczyński
       </em>
      </span>
      — Stanislav (1677 — 1766), poľský veľmož, vojvoda
               poznanský. Keď švédsky kráľ Karol XII. ovládol Poľsko, časť poľskej šľachty zvolila
               r. 1704 Stanislava za poľského kráľa proti Augustovi II. No po porážke Karola pri
               Poltave r. 1709 emigroval do Francúzska. R. 1733 znovu kandidoval na poľský trón,
               šľachta ho aj zvolila, ale na vojenský zákrok cisára a cára Poľsko opustil.
     </p>
    </div>
    <div class="footnote">
     <p>
      <sup>
       [
       <a class="para" href="#id2581731" name="ftn.id2581731">
        49
       </a>
       ]
      </sup>
      <span class="emphasis">
       <em>
        Mazepa
       </em>
      </span>
      — Ivan (1644 — 1709), kozácky hajtman. Študoval v
               Poľsku, spočiatku bol v službách cára Petra Veľkého, z obavy pred jeho panovačnosťou
               spojil sa s Leszczyńským a švédskym kráľom Karolom XII., aby mohol od Ruska odtrhnúť
               Ukrajinu. Kozáci s ním nesúhlasili, takže sa k švédskemu vojsku pripojil s neveľkou
               silou. Bitka pri Poltave urobila koniec jeho plánom. Zachránil sa s Karolom XII. v
               Turecku, kde i umrel. Zo života Mazepu napísal Jonáš Záborský povesť Mazepova láska,
               SP XIV, 1894.
     </p>
    </div>
    <div class="footnote">
     <p>
      <sup>
       [
       <a class="para" href="#id2581977" name="ftn.id2581977">
        50
       </a>
       ]
      </sup>
      <span class="emphasis">
       <em>
        Dolgoruký
       </em>
      </span>
      — Vasilij Vladimirovič Dolgorukij (1667 — 1746),
               člen ruského kniežacieho rodu. Zúčastnil sa v poltavskej bitke a na protitureckej
               výprave.
     </p>
    </div>
    <div class="footnote">
     <p>
      <sup>
       [
       <a class="para" href="#id2582012" name="ftn.id2582012">
        51
       </a>
       ]
      </sup>
      <span class="emphasis">
       <em>
        Károlyi… vyjednával s cisárskym plnomocníkom
       </em>
      </span>
      — Rákóczi vo
               februári 1711 opustil Uhorsko a jeho veliteľ sa 29. apríla 1711 v Satmári dohodol s
               Pálffym o vyrovnaní oboch strán a uzavretí mieru. Mierom Habsburgovci dosiahli
               dedičnosť svojej dynastie v Uhorsku a zrušenie nešťastného bodu Zlatej buly o práve
               odporu šľachty proti panovníkovi. Šľachte cisár potvrdil stavovské výsady a
               náboženské i hospodárske práva.
     </p>
    </div>
   </div>
  </div>
 </body>
</html>
