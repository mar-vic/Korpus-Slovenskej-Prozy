<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523186">
       </a>
       I.
      </h2>
     </div>
    </div>
   </div>
   <p>
   </p>
   <p>
   </p>
   <p>
    Zahučali hory, hej, zahučali tie gemerské hory a zelené
                                                  háje pod okrúhlym Kohútom. A prečo? Ďurko
                                                  Kalina hral na fujare. Ďurko Kalina? Preto sa
                                                  tak utešene cez hory a doly niesol zádumčivý
                                                  hlas pastierskej fujary, bo od Kalinu lepšie
                                                  žiaden šuhaj nevedel zahrať na fujare. A teraz
                                                  práve tak smutne, a predsa tak milo zapískal,
                                                  že aj koziny, ktoré pásol, naňho sa obzerali,
                                                  aj Dunaj, Tisa a Šajov, verní strážcovia jeho
                                                  stáda, ticho ležiac na pána svojho smutno sa
                                                  ohliadali, akoby o jeho žiaľoch vedeli. Iba
                                                  Janko Sokol, priateľ jeho, krútil hlavou,
                                                  zíval, a šuhaj súc veselý, vykycol mu fujaru z
                                                  rúk, zavolajúc:
   </p>
   <p>
    „Čože už toľko preberáš na tých dierkach a tak dúchaš do
                                                  tej píšťaľky, akoby si plakal za tým slncom,
                                                  čo sa tam chýli na vrchy muránske? Azda ti
                                                  počarili, že tylo tak ovesuješ a do zeme
                                                  hľadíš, akoby si nemal dobré svedomie, a keď
                                                  tú plačlivú fujaru do ruky vezmeš, to už
                                                  piesňam nieto konca-kraja — lenže jedna ako
                                                  druhá — smutná, žalostná ako na pohrebe.“
   </p>
   <p>
    Kalina, krásny to šuhaj Gemerčan, s dlhým nožom za
                                                  opaskom, pohliadne na fujaru, v krovine
                                                  ležiacu, pohliadne i na Sokola a ruku položí
                                                  na nôž — ale akoby mu dačo cez myseľ mihlo,
                                                  podá ruku Sokolovi a pýta sa ho, čo chce.
   </p>
   <p>
    „Zahraj mi, bratko môj, veselú na gajdách, nech sa potešia
                                                  a ozvú tie doliny pred nami a ja si zaskočím,
                                                  ako sa na sedemnásťročného šuhaja svedčí.“
   </p>
   <p>
    Ďurko neodpovedá, ale berie gajdy pod pazuchu.
   </p>
   <p>
    Ej, gajdy, gajdy — keby vás nebolo, čože by tí naši valasi
                                                  robili? Čo je pre boháča nádhera, to sú pre
                                                  valacha gajdy; čo pre skupáňa lisk zlata, to
                                                  sú pre valacha gajdy; čo je rybe voda, hviezde
                                                  belasé nebo, milému milá, to sú valachovi
                                                  gajdy. Keď sa ich hlas ozve, tenká píšťalka
                                                  drobnými dierkami taký hlások pustí ako slávik
                                                  a hrubohlasý roh zaduní ako zemetrasenie —
                                                  vtedy zahrajú žilky aj v odpoly mŕtvom
                                                  valachovi, nevoľky sa natriasa i nadvihuje, v
                                                  očiach mu slzy zaiskria, a keď ešte pohárom
                                                  vína krv pobúri, pobozká i gajdoša, i
                                                  oloveného capa na gajdách. Tak sa rozihral
                                                  Sokol, keď Kalina zanôtil na gajdách.
   </p>
   <p>
    Vtom naraz prestane dunieť roh a skackať ruka po dierkach.
   </p>
   <p>
    „Hop, čo to? Varuj!“ volá Ďurko.
   </p>
   <p>
    A psi už skákali s nadurenou srsťou a ušima strihajúc
                                                  pomedzi kozy, prosto do húšťavy; kozy splašene
                                                  začali bľačať, zbehli sa dohromady a trasúc sa
                                                  na celom tele, v tú stranu sa obzerali, kde
                                                  psi skákali. Kalina hodí gajdy, pochytí
                                                  valašku a jedným skokom hybaj do chrasti. Pri
                                                  potoku našiel troch psov, ktorí okolo
                                                  rozdriapanej a z krvi vycicanej kozy strašlivo
                                                  zavýjali; iba hore grúňom bolo počuť, ako
                                                  všetko chrapští a skala sa rúca pod skokom
                                                  ozrutného medvediska. Psi pobehli za ním,
                                                  vrátili sa, vyplazovali jazyky, sekali zubmi a
                                                  zavýjali strašlivo, až sa len tak ozývala
                                                  Kozia dolina široko-ďaleko.
   </p>
   <p>
    *
   </p>
   <p>
    Či ste videli dievčinu, ktorá temné čelo vyjasní a
                                                  milostným okom pozrie na šuhaja? Tak viete,
                                                  aká je Chyžnianska hoľa, keď sa po jej
                                                  poľanách na svite prvý raz zaligoce jasné
                                                  slnko. To je radosť! Piesne vtáčat lietajú od
                                                  hája do hája a škovránok nesie rannú chválu do
                                                  vysokého neba. A na poľane stojí koliba. V nej
                                                  chrápe starý Kubo, bača, akoby sa už na to bol
                                                  narodil — žinčicu miešať a syr zberať. Sokol
                                                  sa vystieral a preťahoval ešte neďaleko
                                                  košiara a Kalina už chodil dokola a potichu sa
                                                  sám so sebou rozprával. Vtom zahvizdne bača
                                                  pred kolibou a Dunaj, Tisa a Šajov prihrmia k
                                                  nemu, chvostmi krútiac, líškajúc sa starkému,
                                                  lebo vedia, že starý Kubo za jedno obliznutie
                                                  ruky dá psovi aj svoj poludienok. Ale teraz je
                                                  holá jeho hlava dákosi v ohni, kopne Tisu
                                                  nohou, zakľaje a stúpa ku košiaru.
   </p>
   <p>
    „Nuž, deväťdesiatdeväť hrmených, krásni ste vy mne
                                                  valasi,“ okríkne sa na Kalinu a potiahne
                                                  Sokola za kečku, „pekní ste vy mne koziari,
                                                  dvaja pasiete kozy, máte troch pomocníkov,
                                                  každého so štyrmi nohami, a predsa je to už
                                                  tej jari štvrtá koza, čo ju medveď roztrhal. A
                                                  ty, Kalina, kde si sa večer túlal, či si
                                                  nesliedil zase v dedine za sivookým
                                                  dievčaťom?“
   </p>
   <p>
    Nato rozprával Ďurko, že pozde v noci aj s Tisou a Dunajom
                                                  chcel vykutiť brloh medveďov.
   </p>
   <p>
    „Hen, tam pod Veľkou skalou oddychuje si o poludní a
                                                  skrýva sa pred horúcim slnkom i muchami; znám
                                                  všetky chodníky, po ktorých ta chodí. Ja som
                                                  síce len paholok pri gazdovi mojom Ďurkovi
                                                  Sokolovi a mám iba dušu vlastnú, lebo som
                                                  sirota,“ doložil Kalina v zápalistej
                                                  statočnosti, „predsa už nemôžem ďalej hľadieť
                                                  na tú škodu, ktorú tá ohava môjmu gazdovi
                                                  robí. Hej, bisťusvete, nespočiniem ja, kým tú
                                                  potvoru neskántrim — ba hneď teraz idem prosto
                                                  pod Veľkú skalu. Sem valašku, dlhý paloš — a
                                                  vy, Dunaj, Tisa, za mnou.“
   </p>
   <p>
    Po tých slovách bolo počuť vzdychnutie v blízkom háji, že
                                                  ale Janko Sokol zo zeme vyskočil a Kalinovi,
                                                  kričiac a smejúc sa, ruku podal, že aj on ide
                                                  na medveďa, šuhajci to ani na vedomie nevzali.
                                                  Bača krútil hlavou a spomínal mladé roky, keď
                                                  sa on s medveďom pasoval, medvieďatá v cedidlách
    <sup>
     [
     <a class="footnote" href="#ftn.id2523481" name="id2523481">
      1
     </a>
     ]
    </sup>
    do dediny prinášal a mladým
                                                  valachom rozkazoval kozy na pašu vyháňať, a
                                                  nie s medveďmi sa biť, lebo sú oni vraj nie
                                                  také chlapiny, ako on bol v mladých rokoch.
   </p>
   <p>
    Kalina sa zapálil, akoby plameňom horel, lebo takú hanbu
                                                  mu ešte nikto neurobil, a Sokol, zajastriac
                                                  očima a dupnúc nohami, zasmial sa do očú
                                                  starému bačovi a letel aj s Ďurkom do chrasti,
                                                  skáčuc zo skaliska na skalisko, a zápätky za
                                                  ním verní psi — iba Šajov na rozkaz Kalinov
                                                  ovesil hlavu, spustil uši, zabrechal žalostivo
                                                  a ľahol si vedľa koliby.
   </p>
   <p>
    Z rozvitého hája vyjde dievčica. Švárna, sivooká,
                                                  zlatovlasá a vyrastená ako mládnik na
                                                  smrečine. Okolo drieku ligotali sa na červenom
                                                  kamizolku strieborné strapce, belasá sukienka
                                                  šušťala pri každom jej kroku ako suché lístie
                                                  pod nohami; jej rúbok
    <sup>
     [
     <a class="footnote" href="#ftn.id2504435" name="id2504435">
      2
     </a>
     ]
    </sup>
    stužkami obšitý tak jej svedčal
                                                  ako zora nebu a červené čižmy s vysokými
                                                  podkovkami ligotali sa na slniečku. Na chrbte
                                                  niesla batôžtek. Len čo ju Šajov zazrel,
                                                  zakrútil veselo chvostom, zohol predné laby k
                                                  zemi, akoby jej poklonu robil, zabrechal,
                                                  zaskákal a dievčina ako malina hodila mu
                                                  postruheň z vrecka svojej zásterky. Ale na jej
                                                  tvári bol nepokoj. V očiach sa jej slza
                                                  svietila ako perla a na tvári sa premieňali
                                                  ruže s ľaliami. Triasla sa. Keď jej Kubo v
                                                  ústrety šiel, oči rúbkom zakrývala a
                                                  nemeškajúc zložila ťarchu do koliby a zmizla
                                                  bačovi z očú do hustej hory. Dosť on kričal za
                                                  ňou, pošiel, pobehol, ale staré nohy nevládali
                                                  za mladým dievčaťom, iba zďaleka počul smutnú
                                                  pesničku.
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Vitajže mi, vitaj, jarná lastovičko,
      </em>
     </span>
     <br/>
     <span class="emphasis">
      <em>
       čože mi prinášaš tak ráno, ráničko?
      </em>
     </span>
     <br/>
     <span class="emphasis">
      <em>
       Azda pozdravenia od môjho milého?
      </em>
     </span>
     <br/>
     <span class="emphasis">
      <em>
       Či on myslí na mňa, ako ja na neho?
      </em>
     </span>
     <br/>
     <span class="emphasis">
      <em>
       Hrdlička hrkúta a kukučka kuká,
      </em>
     </span>
     <br/>
     <span class="emphasis">
      <em>
       koľkože mi rokov do svadby nakuká?
      </em>
     </span>
     <br/>
     <span class="emphasis">
      <em>
       Mati moja, mati, ver’ ma umučíte,
      </em>
     </span>
     <br/>
     <span class="emphasis">
      <em>
       ked ma ísť za muža sivého nútite.
      </em>
     </span>
     <br/>
     <span class="emphasis">
      <em>
       Tečie voda, tečie z vrchu po úbočí
      </em>
     </span>
     <br/>
     <span class="emphasis">
      <em>
       a slza za slzou padá z mojich očí.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    A šuhajci naši kdeže sú? Stoja pod Veľkou skalou. Veľká je
                                                  to skala, nie jedna, ale hromada ozrutných
                                                  balvanov, ako čo by zámky jeden na druhom
                                                  ležali. Pomedzi ne vidno dieriská akoby otvory
                                                  k podzemným duchom; v nich bývali vlci,
                                                  borsuky, medvede, hady a jašterice. Takmer ku
                                                  každej dal sa zbadať chodník, bo tráva bola
                                                  došliapaná a šľakov na raňajšej rose dosť sa
                                                  mohlo vidieť. Psi ňuchali všade a hneď vetrili
                                                  voľačo, ale ich Kalina naspäť odrážal a tíšil.
                                                  — Radili sa mládenci potichu, do ucha jeden
                                                  druhému šepnúc, čo majú ďalej robiť.
   </p>
   <p>
    Oni si šeptali, ale nebo začalo nahlas hovoriť. Nad
                                                  zamračeným Kohútom začali hromy trieskať a z
                                                  čiernych oblakov krížom-krážom fungovali
                                                  blesky. Blysklo sa aj zachrapšťalo a veličizné
                                                  skalisko zošromotilo sa z kopy balvanov, na
                                                  márne kusy sa rozdrobiac; zablysklo sa a
                                                  zadunelo zase, a storočný buk od vrchovca až
                                                  po koreň bol akoby nožom rozpáraný a s hrozným
                                                  chrapšťaním sa rozletel na dvoje. Mladému
                                                  Sokolovi, hoci dosť ráz už videl na šesť
                                                  krokov od seba udrieť hrom, predsa začali
                                                  vlasy dupkom vstávať a keď pozrel na tie
                                                  visiace ozorné kusy žuloviny
    <sup>
     [
     <a class="footnote" href="#ftn.id2504601" name="id2504601">
      3
     </a>
     ]
    </sup>
    a do tých závratných priepastí,
                                                  nad ktorými štvornožky liezli, tak mu úzko
                                                  bolo okolo srdca, že by sa rád bol stadeto
                                                  vrátil do tichej koliby. Ale smelý Kalina
                                                  mihol na neho bystrým okom, zhodil širák z
                                                  hlavy a kľaknúc na kolená, zavolal:
   </p>
   <p>
    „Hospodine, pomiluj ny a pomozi!“
    <sup>
     [
     <a class="footnote" href="#ftn.id2504622" name="id2504622">
      4
     </a>
     ]
    </sup>
   </p>
   <p>
    A Sokol kľačal pri ňom. — Vstali obidvaja a Sokol prvý
                                                  zašeptal:
   </p>
   <p>
    „Brat Ďurko, ja som na všetko hotový, čože teraz?“
   </p>
   <p>
    „Len smelo, Sokol,“ odvetil Kalina, „táto chvíľa je pre
                                                  nás najpríhodnejšia; pred tou búrkou sa
                                                  vtiahla tá potvora istotne do diery, kde sa
                                                  jej ani neprisní, že by ju v takejto chvíli
                                                  dvaja mladí chlapci navštíviť chceli v jej
                                                  vlastnom príbytku.“
   </p>
   <p>
    Vtom sa naši chlapci predrali cez skalnaté múry až do
                                                  jedného zákutia na okrúhlu rovinku; nad nimi
                                                  strmeli žuloviská a pod nimi otvárala svoje
                                                  strašné náručie hlbočizná priepasť. V tom
                                                  zákutí zahliadli pod jednou zápoľou uhladenú a
                                                  vymetenú dieru, ako čo by ju boli slúžky
                                                  zametali. Psi začali vetriť, ježiť sa a iskriť
                                                  očami, ale Kalina dupol nohou — a bolo ticho.
                                                  Poobzerali sa chlapci spod Kohúta a skalisko
                                                  štvorcentové, neďaleko diery ležiace,
                                                  žilnatými rukami zodvihnúc, vrútili ho do
                                                  medveďacej diery. Zrazu zamumlalo v diere, ako
                                                  keď sa hrom zďaleka ozýva a psi zavýjali a
                                                  sekali zubmi pred zavalenou jaskyňou.
   </p>
   <p>
    Sokol na rozkaz Kalinov letel pozrieť aj s Dunajom, či
                                                  nemá medveď ešte druhý východ zo svojho
                                                  brloha, a Kalina s Tisou smelo si zastal pred
                                                  samu dieru s vytiahnutým spoza opaska a
                                                  blyštiacim sa palošom. Medvedisko sa priváľalo
                                                  k otvoru; bolo vidno pomedzi škáry blyštiace
                                                  sa oči sťa horiace sviečky; pazúrmi chytala tá
                                                  potvora zavalenú skalu, Kalina ale, kľačiac,
                                                  jednou rukou držal skalu a druhou ostrý nôž
                                                  vrážal medveďovi do nôh a do pysku. Zareval
                                                  medveď ako rozpajedený bujak po dedine, pred
                                                  ktorým všetko uteká; lež neutekal Kalina.
                                                  Medveď mal ešte i druhé dvere z diery; do tých
                                                  hodil Sokol horiacu viazanku sena a lístia, a
                                                  len čo vatra padla do diery, ako čo by všetky
                                                  besy boli do medveďa vstúpili, s neslýchanou
                                                  divokosťou pochytiac zavalenú skalu, vyrútil
                                                  ju s hrozným rachotom, takže keby Kalina nebol
                                                  trochu odskočil, bola by ho rozmliaždila sťa
                                                  mäkkú hrušku. Sotvaže sa vykotúľalo za ňou
                                                  čierne chlpaté medvedisko, už mu chytrý Kalina
                                                  vrazil nôž do širokej hrude a Tisa priskočiac
                                                  ostré zuby mu zaťala do šije. Mocná to bola
                                                  suka; i veľká ako mladé teľa, a predsa ju
                                                  medveď zľahka potriasol a zrazu napoly
                                                  rozdrapil akoby kus papierika.
   </p>
   <p>
    V tom okamžení zavrtel Kalina valaškou a ťal do medveďa,
                                                  ale mu do hlavy netrafil, iba predné labisko
                                                  mu preťal a do boku medzi rebrá zarúbol.
                                                  Zareval medveď od bolesti, až Kozia dolina
                                                  zahučala; vstal na zadné laby ako chlap a
                                                  pohliadnuc skorej na svoju preťatú nožičku
                                                  zachytil nášho Kalinu, ale ten ho stisol
                                                  žilnatým ramenom cez poly, chytil ho za pasy,
                                                  až onedlho obaja zrútili sa na zem, že len tak
                                                  zadunela.
   </p>
   <p>
    V blízkej úboči vykríklo dačo prenikavo. A kdeže Sokol?
                                                  Prečože neletí na pomoc kamarátovi? Visí nad
                                                  priepasťou, boží ľudia; chcel, neborák, zo
                                                  skalísk jedným skokom ustanoviť sa Kalinovi na
                                                  pomoc, ale sa dáko zošmykol pomimo zápole, a
                                                  iba to bolo jeho šťastie, že sa jednou rukou
                                                  zachytil za suchý pník, inakšie by bol letel
                                                  ozlomkrky do priepasti. Len Dunaj priskočil
                                                  Kalinovi na pomoc a začal natriasať medveďa za
                                                  uši. Zbesnený medveď popustil Kalinu a
                                                  zachytiac Dunaja, tak ho šmaril, že sa na
                                                  skalách na márne kusy dodrúzgal. Kalina,
                                                  nevediac o nešťastí Sokolovom, zasa letel na
                                                  medveďa a vraziac mu do ručiaceho otvoreného
                                                  pysku svoju päsť, chcel mu dlhý jazyk vykrútiť
                                                  a vydrapiť. Tu znenazdania prihrmel i tretí
                                                  pes Šajov a chytiac chlpatú potvoru za chrbát,
                                                  zrútil ju na zem, takže sa i Kalina s ňou
                                                  prevalil. Za hodnú chvíľu všetci traja,
                                                  pasujúc sa, váľali sa po zemi; Kalina
                                                  doškriabaný a skrvavený začal ustávať; ruku z
                                                  gágora medvedieho nemohol vytiahnuť, nemal mu
                                                  kto podať odhodený nôž alebo valašku, aby
                                                  medveďa bol mohol dobyť, a tak sa len pasovali
                                                  a kotúľali, až sa dováľali k blízkej
                                                  priepasti.
   </p>
   <p>
    Tu sa naraz zjaví dievčina — uchytí Kalinovu skrvavenú
                                                  valašku do obidvoch rúk a zatne medveďovi do
                                                  chrbtovej kosti a nad oko do hlavy. Hneď za
                                                  ňou pribehol dievčinou na zápoľu vytiahnutý
                                                  Sokol a dlhým palošiskom rozpáral medveďa,
                                                  takže krv z neho nekvapkala, lež sa liala ako
                                                  džbánkom; teraz už iba slabo zachrochtal,
                                                  horeznačky sa zrútil, nohy vystrel — a jeho
                                                  srsť, dosiaľ ako klince zdurená a zježená,
                                                  pomaly sa vyhladila a vyrovnala.
   </p>
   <p>
    V náručí drží Kalina krásnu dievčinu, svoju osloboditeľku.
                                                  Bola to Marina, sestra Sokolova. Ona počula
                                                  zhovor šuhajcov o medveďovi z hája za kolibou
                                                  a hybaj, pustila sa i so Šajovom za nimi. Teší
                                                  sa a ďakuje bohu v objatí Sokolovom, že
                                                  neprišla pozde.
   </p>
   <p>
    Sokol pohliadne priamo na sestru a Kalinu, priam zakrúti
                                                  hlavou a vraví pre seba:
   </p>
   <p>
    „Ták?! Teraz viem, čo je tebe — Kalinova fujara! Len plač
                                                  a plač, len smútok a žiaľ sa ozývajú z teba,
                                                  lebo Kalina ľúbi!“
   </p>
   <p>
    A tak i bolo. Ďurko ľúbil Marinu ako svetlo oka svojho —
                                                  ale bez nádeje, lebo mať už bola vybrala pre
                                                  Marinu bohatého muža. Oj, preto jeho fujara
                                                  smútok roznášala od sosny po sosnu, od lipy po
                                                  lipu, tú svätú priateľku milencov slovenských!
   </p>
   <p>
    Vrátili sa junáci ku kolibe, kde Marina z batôžka svojho
                                                  na pažiť vykládla podplamenníky, mäkký chlieb
                                                  a pohostila ustatých šuhajcov. Kalina, čo aj
                                                  dosekaný a dodriapaný bol, predsa v blízkosti
                                                  Mariny celkom zabudol na bolesti — a fujara
                                                  zahrala, a gajdy zahučali po víťazstve nad
                                                  ozrutným medveďom. Ej, inakší boli vtedy
                                                  junáci pod Tatrami a pod Kohútom ako teraz —
                                                  lebo sa vtedy písalo 1241 po narodení Krista
                                                  Pána.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523481" name="ftn.id2523481">
        1
       </a>
       ]
      </sup>
      Kapsy
     </p>
    </div>
    <div class="footnote">
     <p>
      <sup>
       [
       <a class="para" href="#id2504435" name="ftn.id2504435">
        2
       </a>
       ]
      </sup>
      Zásterka
     </p>
    </div>
    <div class="footnote">
     <p>
      <sup>
       [
       <a class="para" href="#id2504601" name="ftn.id2504601">
        3
       </a>
       ]
      </sup>
      Granit
     </p>
    </div>
    <div class="footnote">
     <p>
      <sup>
       [
       <a class="para" href="#id2504622" name="ftn.id2504622">
        4
       </a>
       ]
      </sup>
      <span class="emphasis">
       <em>
        Hospodine,
                                                  pomiluj
                                                  ny
                                                  a
                                                  pomozi!
       </em>
      </span>
      —
                                                  Hospodine,
                                                  zmiluj sa
                                                  nad nami a
                                                  pomôž!
                                                  Tomášik
                                                  prenáša
                                                  starosloviensky
                                                  jazyk do
                                                  neskorších
                                                  čias o
                                                  niekoľko
                                                  storočí,
                                                  aby
                                                  dokázal,
                                                  že vpád
                                                  Maďarov
                                                  nezničil
                                                  veľkomoravskú
                                                  kultúru,
                                                  ktorá žila
                                                  medzi
                                                  slovenským
                                                  ľudom
                                                  ďalej.
                                                  Štúrovci s
                                                  obľubou
                                                  používali
                                                  podobné
                                                  anachronizmy.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507308">
       </a>
       II.
      </h2>
     </div>
    </div>
   </div>
   <p>
   </p>
   <p>
   </p>
   <p>
    Zasvietil mesiačik, zasvietila sa dedinka. Aká? Pred Kozou
                                                  dolinou nízke chyžky pastierov, na holiach
                                                  kozy a ovce pásavajúcich, volali sa Chyžné. Na
                                                  západnej strane tiahne sa popri nej briežok,
                                                  teraz na ňom potomci týchto pastierov bratov
                                                  svojich do čiernej zeme pochovávajú. Tuná bolo
                                                  vidno večer pohybovať sa postavy.
   </p>
   <p>
    „Boh a Crhota
    <sup>
     [
     <a class="footnote" href="#ftn.id2507347" name="id2507347">
      5
     </a>
     ]
    </sup>
    mi je svedok, hlava holá ako
                                                  kapusta na hlúbe, iba naprostred hlavy chlp
                                                  vlasov akoby vrkoč, okolo pása paloše, ako za
                                                  opaskom valaské nože a v rukách krivuľky, to
                                                  sú pohania Turci,“
    <sup>
     [
     <a class="footnote" href="#ftn.id2507378" name="id2507378">
      6
     </a>
     ]
    </sup>
    tak bolo počuť cez tichú noc.
   </p>
   <p>
    „Ale sväté vojsko kresťanov
    <sup>
     [
     <a class="footnote" href="#ftn.id2504811" name="id2504811">
      7
     </a>
     ]
    </sup>
    netriaslo sa pred nimi?“ ozval sa
                                                  druhý hlas.
   </p>
   <p>
    „Celý svet sa triasol pred nimi ako osika, nie to by
                                                  vojaci. Jasný kráľ Ondrej,
    <sup>
     [
     <a class="footnote" href="#ftn.id2504864" name="id2504864">
      8
     </a>
     ]
    </sup>
    bolo to pred dvadsiatimi rokmi,
                                                  zutekal pred nimi a my pri Jeruzaleme a pod
                                                  horou Tábor, po ktorej noha nášho Spasiteľa
                                                  kráčala, vylievali sme krv za jeho svätý hrob.
                                                  Bolo tam vojska, krvavé kríže na bielych kepienkoch
    <sup>
     [
     <a class="footnote" href="#ftn.id2504926" name="id2504926">
      9
     </a>
     ]
    </sup>
    sa červeneli; tu Slovák, tam Maďar
                                                  ako bratia objímali sa aspoň po smrti — tam
                                                  rúbali Česi a tam harcovali Poliaci, od krvi
                                                  nebolo vidno zem, konské chvosty viali nad
                                                  svätým Jeruzalemom — a pohania zanôtili
                                                  víťazné piesne.“
   </p>
   <p>
    „A Kristov kríž a Kristov hrob?“ náhlo a zvedavo spytovalo
                                                  sa dakoľko hlasov.
   </p>
   <p>
    „V rukách pohanov!“ odpovedal trasúci sa hlas a rozprával
                                                  ďalej: „Bolo tam rytierstva s oceľovými
                                                  panciermi, zlatými šišakmi a striebornými
                                                  ostrohami, ešte aj len kone do železa
                                                  obliekli, takže sa krížové vojsko ligotalo ako
                                                  zlaté more. Ja som ako rezký chlapík bojoval
                                                  vedľa pána Mečislava, inakšie Meška zvaného,
                                                  zo Starého Hradu. Ten najradšej rúbal do
                                                  tureckých hláv svojím ťažkým palošom, ktorý do
                                                  oboch rúk vezmúc, napoly ich pretínal a ja
                                                  dlhou pikou každého som dolu z koňa do
                                                  horúceho piesku, kde ak sa neupiekol, istotne
                                                  ho havrany zožrali. Ale čože osožili ligotné
                                                  panciere proti zbesnenému pohanstvu? Rozdurili
                                                  nás ako muchy. Meško padol na Svätej zemi,
                                                  kráľ sa vrátil do Uhier, meč a mor nás ráňali
                                                  ako chlapci hrušky — svätý hrob Krista Pána
                                                  ostal v rukách neveriacich — a ja v žiali nad
                                                  toľkou stratou kresťanov zachytil som sa domov
                                                  — sem k vám, do drahej dediny otcov našich.“
                                                  Tak dokončil Chyžňan rozprávku o krížovej
                                                  vojne.
   </p>
   <p>
    „To nebol žart, to je nie s vlkom sa biť alebo s medveďom
                                                  pasovať,“ hovoril druhý, „ba čo to len za
                                                  chýry letia po krajine o psohlavcoch?“
    <sup>
     [
     <a class="footnote" href="#ftn.id2505051" name="id2505051">
      10
     </a>
     ]
    </sup>
   </p>
   <p>
    „Tie ohavy že sú dopoly ľudia a odpoly psi,“ pridal tretí.
   </p>
   <p>
    „Ľudia sú to takí ako my, lenže je ich remeslo krvavé;
                                                  miesto pluhu zvŕtajú v rukách paloše; ich
                                                  stáda sú kone, na ktorých aj vo dne aj v noci
                                                  harcujú; ich radosť ľudská krv a potecha
                                                  jajkanie umierajúcich. Ako šášky nenazdajky
                                                  priletia a tak i odletia — iba krv a pustotu
                                                  vidno za nimi. Hej, šuhajci, teraz uvidíme,
                                                  kto má srdce ako orol, kto má rameno ako
                                                  blesk; teraz uvidíme, čo sú chlapci spod
                                                  Chyžnianskej hole. Tak sa ukazuje, akoby ste
                                                  dnes-zajtra mali sadať na kone — hej, len
                                                  smelo, chlapci, lebo ak by som sa na svoje
                                                  nevládne staré dni musel dožiť tej žalosti, že
                                                  sa bojíte bitky — ešte by som sa od hanby po
                                                  smrti v hrobe obrátil.“
   </p>
   <p>
    „Kto sa bojí krvavej bitky?“ spýta sa Kalina, už zdravý
                                                  ako ryba, lebo kde človeka ošetruje ľúba
                                                  dievčina, choroba mizne sťa noc pred slnkom,
                                                  „ja sa pred ňou nestrachujem. Tatárskym
                                                  psohlavcom seknem valaškou do nízkeho čela,
                                                  rozvalím dlhú tvár — a zotnem ich na zem ako v
                                                  hore dubovec.“
   </p>
   <p>
    „Paloše sú nám azda tiež len nie z dreva a naše piky majú
                                                  zuby,“ prehodil žartovný Sokol, „tým Tatárom
                                                  spočítame zuby, čo ich aj také budú mať ako
                                                  slony, nie ako psi.“
   </p>
   <p>
    A všetci sa zasmiali, i starký, až sa len tak ozývalo
                                                  tichým večerom.
   </p>
   <p>
    Starký bol Bukovec o jednej ruke, lebo druhú stratil vo
                                                  Svätej zemi a šuhajci boli pastieri z
                                                  Chyžného. Bukovca ctila celá dedina a mládež
                                                  sa okolo neho schádzala na večierky ako okolo
                                                  otca, lebo kde mládež rozprávky vetrí, tam sa
                                                  tiahne ako včela, kde med zavonia.
   </p>
   <p>
    *
   </p>
   <p>
    Muránska dolina teraz duní i vo dne, i v noci, durk za
                                                  durkom rozlieha sa od hory do hory — lebo
                                                  mlatky a kyjany v hámroch rapocú. Za dávnych
                                                  časov tiché nebo sa usmievalo na tichú dolinu,
                                                  tak bolo v nej ticho, akoby ani vtáčka, ani
                                                  mráčka nebolo v nej vídať — iba čo dakedy
                                                  Kohút sa skúril a hrom za hromom a blesk za
                                                  bleskom hádzal na hory a doly. Keď spoza
                                                  Dúbravy vychodilo slnce, dievčatá i ženy
                                                  slovenské vyháňali stádo na pašu, zvonky
                                                  zacvendžali a od zelených hôr milo sa odrážal
                                                  ich hlas: valasi pokojne sa poberali na
                                                  košiare.
   </p>
   <p>
    Ale čože to jaší tam na šibkých koníkoch a ruší tichosť
                                                  muránskeho kraja? Červená zástava zavieva, od
                                                  kopýt zem duní, letí to vždy bližšie k dedine;
                                                  zbehli sa všetci psi dedinskí na priedomia,
                                                  zavyli a zabrechali — a ozbrojenci zastali
                                                  stred Chyžného. Jeden z nich zatrúbil po tri
                                                  razy, druhý vytiahol z pošvy krvavý paloš a
                                                  tretí zapichol do zeme červenú zástavu.
                                                  Zabudlo to všetko na svoje chyže, košiare a
                                                  stajne, zhŕklo sa mladé i staré na dedinu, aby
                                                  videlo poslov vojny. Ozbrojenec, trímajúc
                                                  krvavý paloš v ruke, zavolá:
   </p>
   <p>
    „Bratia, rodáci! Viete, aké sa nešťastie valí na krajinu.
                                                  Tatári sa vyrútili spoza Čierneho mora,
                                                  predrali sa už za hranice našej vlasti, čo
                                                  vidia, to skántria; darmo spínajú ruky nevinné
                                                  dievčatá, Tatári neuctia čistotu; darmo sa
                                                  skrývajú ľudia pred nimi, oni ich vykutia a
                                                  nevládnych starcov s nevinnými deťmi, ženatých
                                                  mužov so slobodnými šuhajmi bez milosti
                                                  zabíjajú. Preto donášame tento krvavý paloš,
                                                  že bude vojna; preto vám oznamujeme aj taký
                                                  rozkaz jeho kráľovskej milosti, poslaný skrze palatína
    <sup>
     [
     <a class="footnote" href="#ftn.id2505271" name="id2505271">
      11
     </a>
     ]
    </sup>
    krajiny k nášmu grófovi Eliášovi
                                                  Staroveskému, pánovi na Starom Hrade, aby sa
                                                  všetci hodní, do bitky súci šuhajci pod túto
                                                  červenú zástavu postavili a pod troma dňami
                                                  ustanovili pod Starým Hradom. Boh a šťastie
                                                  junácke bude s nami!“
   </p>
   <p>
    Druhý ozbrojenec zodvihol červenú zástavu vysoko a zasa ju
                                                  zaťal do zeme zavolajúc:
   </p>
   <p>
    „Táto zástava povedie nás do boja za drahú krajinu našu.
                                                  Poďte, šuhajci, zastaňte si pod ňu, aby sme
                                                  vedeli povedať nášmu grófovi, koľkí z vás
                                                  hotoví sú vyliať krv svoju za slobodu vlasti!“
   </p>
   <p>
    Dvanásť mladých šuhajov, vysokých ako tie jedle na
                                                  Chyžnianskej holi a mocných ako buky v Kozej
                                                  doline, priskočilo k zástave. Medzi nimi ale
                                                  najhroznejší boli náš Kalina a Sokol, Gregor a
                                                  Hrivnák — šuhaji tuhí ako skaly. Sňali
                                                  dvanásti šuhajci klobúk dolu a chytili sa
                                                  pravou rukou červenej zástavy. Vtom sa ich
                                                  spýta ozbrojenec:
   </p>
   <p>
    „V mene kráľa sa vás spytujem, či sľubujete všetci pod
                                                  touto zástavou vernosť kráľovi, poslušnosť v
                                                  boji na život a na smrť?“
   </p>
   <p>
    „Sľubujeme,“ tak odpovedali jednohlasne smelí mládenci.
   </p>
   <p>
    Neďaleko stála Marina. Videla Kalinu, ktorého tak
                                                  nevýslovne ľúbila, videla Kalinu pod červenou
                                                  zástavou — a srdce sa jej zatriaslo od veľkého
                                                  žiaľu. V trapiech, ako opustená sirota,
                                                  tackala sa domov. A ozbrojenec zvolal ďalej:
   </p>
   <p>
    „Boh vám pomáhaj!“
   </p>
   <p>
    A za ním opakovali všetci: „Hospodin, pomáhaj!“
   </p>
   <p>
    „Voľte si vodcu!“ rozkazoval zástavník.
   </p>
   <p>
    „Ďurko Kalina je náš vodca!“ radostne sa ozvali všetci,
                                                  „on nás povedie v mene kráľa pod Starý Hrad.“
   </p>
   <p>
    Už chceli preč odletieť junáci na šibkých koníkoch, keď
                                                  naraz vystúpi spomedzi ľudu starý Bukovec o
                                                  jednej ruke a vysúkajúc sivé fúzy ľavou rukou,
                                                  zavolá:
   </p>
   <p>
    „Páni verbovanci! Oznámte nášmu grófovi, že my vďačne
                                                  oddávame našich synkov pod zástavy jasného
                                                  kráľa. Nie sú to ale ešte všetci, čo budú mať
                                                  vôľu pasovať sa s Tatármi. Máme my šuhajov po
                                                  horách a po salašoch ľahkých ako sokoly a
                                                  rezkých ako povetrie na čistých holiach.
                                                  Dvanástich ešte vystavíme — a keď bude treba
                                                  ešte viacej jeho milosti kráľovi, postavíme sa
                                                  všetci ako jeden za slobodu a slávu našej
                                                  vlasti. I ja ešte o jednej ruke ponaháňam tú
                                                  tatársku zberbu!“
   </p>
   <p>
    Všetci zavolali Bukovcovi na slávu.
   </p>
   <p>
    Zástavník rozkázal o tri dni poslať dvadsaťštyri junákov
                                                  na Starý Hrad a pichnúc ostrohami sivého
                                                  koníka, dodal:
   </p>
   <p>
    „A to nech sa stane v mene kráľa!“
   </p>
   <p>
    „Stane sa!“ zavolali starší z dediny.
   </p>
   <p>
    Zaskočili koníky a ozbrojenci, hoci ich dosť zdržiavali a
                                                  počastovať chceli Chyžňanci, zatrúbiac
                                                  vyleteli z dediny ďalej po doline.
   </p>
   <p>
    V tichej dedine stali sa premeny. Matky objímajú synkov a
                                                  povedať nemôžu, že im je nie ľúto, lebo im v
                                                  očiach také slzy hrajú ako dažďové kvapky;
                                                  dievčatá potajme si poplačú, iba otcovia
                                                  žehnajú synkov s veselou tvárou, ale s tým
                                                  bolestnejším srdcom.
   </p>
   <p>
    Za tri dni veselili sa naši junáci — lebo to bola obyčaj.
                                                  Všetko hovorilo:
   </p>
   <p>
    „Spievaj, tancuj; veď onedlho i spev, i tanec ti prejde.“
   </p>
   <p>
    A Ďurko Kalina? V ostatný večer zaspieval smutnú pesničku
                                                  pod okienkom drahej Mariny; vyšiel na zelené
                                                  záhumnie, zahral na fujare, tej smutnej fujare
                                                  — a Kozia dolina smutno sa ozvala. Chyžnianska
                                                  hoľa, mesiačikom osvietená, zdala sa naň
                                                  volať:
   </p>
   <p>
    „Zbohom! Zbohom!“
   </p>
   <p>
    Hore Muránskou dolinou, dolu Muránskou dolinou vidno
                                                  čierny pás poprevíjaný, pohabaný. To potok
                                                  Jelšava, dakedy tak pokrstený od jelšín okolo
                                                  neho rastúcich. Za ňou od strany poludňajšej
                                                  oproti Chyžnému dačo sa černelo. Noc bola
                                                  tmavá a nad Kohútom trieskalo a sypalo blesky;
                                                  keď sa blysklo, zahliadli oči zámok na
                                                  nevysokom, ale strmom briežku. Bol to Starý
                                                  Hrad a pán jeho gróf Eliáš Staroveský, hodný
                                                  potomok slávnej rodiny slovenskej. Hore si on
                                                  viedol, ale si aj mal prečo; on sám nikde
                                                  nechybel, kde bolo treba slúžiť vlasti a
                                                  kráľovi, a predkovia jeho ešte v čas panstva
                                                  veľkomoravského a pod svätým Štefanom nemali
                                                  rovne v junáctve. Jeho otec umrel na poli
                                                  bitky pri hrobe Spasiteľa sveta. Bol to Meško
                                                  alebo Mečislav, od jednorukého Bukovca
                                                  oplakaný. Krásny to bol, ale i pevný zámok. Vo
                                                  dva rady ho opasovali múry ako stužky; nad
                                                  nimi štyri okrúhle hradby a dve veže z bieleho mramoru
    <sup>
     [
     <a class="footnote" href="#ftn.id2505640" name="id2505640">
      12
     </a>
     ]
    </sup>
    zbudované vypínali sa ako obri. Do
                                                  zámku viedla od východu úzka, hlboko v zemi a
                                                  do žuly vykresaná cesta; tajný chodník tiež
                                                  nechybel od polnoci, po tom ale iba dôverní
                                                  priatelia rodiny Staroveských, aj to len s
                                                  opovážením života, chodili, bo ho samé
                                                  priepasti obkľučovali, jeden krok pomimo a si
                                                  smrti syn. Dve brány a dva mosty bránili vchod
                                                  do zámku; jeden z kameňa, druhý zo železa.
                                                  Stred zámockého dvora na malom priestranstve
                                                  stála taká kaplnka, akých teraz mnoho vidieť v
                                                  Uhvári a Beregu. Dvojitý pravoslávny kríž
                                                  jasne sa ligotal na jej makovici a staroverci
                                                  na Muránskej doline s úctou sa prežehnávali
                                                  pred ním vo meno boha Otca, Syna i Ducha
                                                  svätého.
   </p>
   <p>
    Neďaleko kostolíka sedel v palote svojej zamyslený gróf
                                                  Eliáš. Kahanec osvecoval izbu a po stenách
                                                  obrazy slávnych predkov rodu Staroveského. Na
                                                  pravej strane paloty visela zbroj. Bolo jej
                                                  tam na výber, akú ti len srdce zažiadalo. Tu
                                                  ti paloš pripomenul časy dávnej slovenskej slávy,
    <sup>
     [
     <a class="footnote" href="#ftn.id2505777" name="id2505777">
      13
     </a>
     ]
    </sup>
    keď ešte Nitra stála a Latorica
                                                  Váhu podávala ruky; tam si zazrel kušu, ktorú
                                                  sám Arpád
    <sup>
     [
     <a class="footnote" href="#ftn.id2505828" name="id2505828">
      14
     </a>
     ]
    </sup>
    nosil, keď ho za vodcu zvolilo
                                                  sedem plukov; tuná šišak z vojny s Nemcami;
                                                  tam handžár turecký od svätého mesta
                                                  Jeruzalema. Gróf Eliáš ticho sedí a
                                                  starostlivým okom pohliada na obrazy predkov
                                                  svojich. „Otcovia moji,“ hovorí im, „duch váš
                                                  junácky nech syna vášho neopúšťa; krv vaša
                                                  ohnivá nech ihrá v žilách mojich aby slávne
                                                  bojoval za vlasť a kráľa.“
   </p>
   <p>
    Tak si žiadal gróf Eliáš, štyridsaťročný hodný chlap.
                                                  Vstal od stolíka, zabrinčali jeho veľké
                                                  strieborné ostrohy na mramorovej podlahe,
                                                  náhlo sa poprechádzal po palote, zastal pri
                                                  okne a hľadel do šírotmavej noci. A zďaleka sa
                                                  ozývali hlasy výskajúcich dobrovoľníkov,
                                                  junákov z muránskeho kraja — a nad Kohútom
                                                  durkalo a blýskalo sa v čiernych chmárach,
                                                  akoby veštilo nešťastie.
   </p>
   <p>
    Vtom zadupocú kone hore zámockou cestou a zarapoce
                                                  vojenská trúba. Gróf sa vytrhne z dumania,
                                                  otvorí na okne vyhliačik
    <sup>
     [
     <a class="footnote" href="#ftn.id2505939" name="id2505939">
      15
     </a>
     ]
    </sup>
    a hľadí a počúva.
   </p>
   <p>
    „Kto tak pozde v noci?“ preriekne potichu sám sebe.
   </p>
   <p>
    Dupot sa blíži, most železný zavŕzga, šable zaštrkocú na
                                                  predzámčí a znenazdania neočakávaný hosť vojde
                                                  do paloty grófovej a beží mu do náručia. Po
                                                  obleku zaprášenom bolo vidno, že ide z ďalekej
                                                  cesty, a z jeho smutnej tváre, že nesie
                                                  trúchlivé chýry.
   </p>
   <p>
    „Hej, bratko!“ prehovoril konečne od radosti dosiaľ
                                                  onemený gróf Eliáš, „zlož zo seba zbroj a
                                                  povedz, čo ťa ku mne v týchto časoch, keď si
                                                  kráľovi tak potrebný, donieslo? Ale čože to,“
                                                  obzerajúc jeho oblek a zbroj, „veď si krvou
                                                  celý dostriekaný — či azda nešťastie?“
   </p>
   <p>
    „Brat môj zlatý,“ lebo musíme vedieť, že hosť bol vlastný
                                                  brat grófa Eliáša, vodca v kráľovskom vojsku
                                                  pre svoje junáctvo veľmi obľúbený, gróf Gregor
                                                  Staroveský, „brat môj zlatý — biedna je teraz
                                                  naša krajina,“ tak odpovedal gróf Gregor.
                                                  „Ľúti Tatári, vyrojac sa z Ázie,
    <sup>
     [
     <a class="footnote" href="#ftn.id2506009" name="id2506009">
      16
     </a>
     ]
    </sup>
    krajinu ruskú ako šášky
                                                  spustošili, v Poľsku a Sliezsku nenechali
                                                  inšie — iba spáleniská, potoky ľudskej krvi,
                                                  smutné široké pustatiny a svojich bratov
                                                  vlkov. Neprezývajú ich nadarmo psohlavcami, bo
                                                  sú to naozajstné potvory, a nie ľudia, bez
                                                  citu ľudského a milosrdenstva — od Atilu
    <sup>
     [
     <a class="footnote" href="#ftn.id2506026" name="id2506026">
      17
     </a>
     ]
    </sup>
    nebolo takého šviháča na ľudský
                                                  rod. Už sa prevalili cez hranice do Uhorskej,
                                                  drahej vlasti našej, a pred nimi ide strach a
                                                  za nimi pustota.“ Prestal a oči si dlaňou
                                                  zakrýval.
   </p>
   <p>
    „Nuž a či ich naše vojsko nevedelo odraziť?“ spýta sa ho
                                                  brat Eliáš.
   </p>
   <p>
    „Nie. Tatárov je ako lístia na stromoch — našich málo;
                                                  rúbali sme, ako sa na chlapov svedčí, ale
                                                  hordy tatárske rástli ako huby zo zeme —
                                                  rozsekali na franforce všetko — iba palatín a
                                                  ja prerúbali sme sa cez tie chmáry pohanov a
                                                  chodíme po stoliciach, prosiac, aby sa
                                                  ozbrojovalo všetko, čo sa hýbe, a letelo
                                                  kráľovi na pomoc.“
   </p>
   <p>
    „Už ide sám kráľ Bela
    <sup>
     [
     <a class="footnote" href="#ftn.id2506598" name="id2506598">
      18
     </a>
     ]
    </sup>
    i s bratom Kolomanom a s pomocou
                                                  nemeckou proti psohlavcom,“ teší ho Eliáš.
   </p>
   <p>
    „Veď aj treba, ale čím skôr, bo je pohan už na Tise, aj
                                                  vojsko, čo išlo od Tisy kráľovi na pomoc, tak
                                                  rozprášil, že sa ani traja nevedeli zozbierať.
                                                  A nadovšetko zrada medzi nami samými. Či
                                                  poznáš to plemä kumánske?
    <sup>
     [
     <a class="footnote" href="#ftn.id2506664" name="id2506664">
      19
     </a>
     ]
    </sup>
    Tých na milosť prijatých
                                                  odkundesov? Oni čanádskeho biskupa Bulzona
                                                  zavraždili a teraz už zjavne spolčujú sa s
                                                  Tatármi a prebehúvajú k nim.“
   </p>
   <p>
    „To je väčšie nešťastie,“ zvolal Eliáš, „ako psohlavci. Či
                                                  sa nám tak odsluhujú za to, že sme im
                                                  veľkomyseľne v krajine našej darovali zeme a
                                                  slobody, zanechali sme ich kniežaťu správu a
                                                  vladárstvo nad nimi? Čože ich ale mohlo k
                                                  zrade pohnúť?“
   </p>
   <p>
    „Nikdy nebolo dosiaľ priateľstva medzi nimi a nami,“
                                                  odpovedal Gregor. „Vždy nás ešte dráždili,
                                                  dediny a mestá naše zbíjali a pustošili, a
                                                  preto aj s Maďarmi udrúc na nich, zabili sme
                                                  ich knieža Kutena — stade je tá pomstyžiadosť,
                                                  ktorá ich viedla k zrade biednej vlasti.“
   </p>
   <p>
    „Tak beda vlasti uhorskej!“ zavolal gróf Eliáš. „Keď ani
                                                  od Tisy, ani z dolného Dunaja pomoc nepríde,
                                                  čože počne jeden proti dvom?“
   </p>
   <p>
    „Nieto inde nádeje, iba v horných stoliciach slovenských.
                                                  Od matky Nitry a od Ostrihomu, od Trenčína a
                                                  Liptova, Zvolena a Novohradu tiahnú biskupi a
                                                  veľmoži i páni naši s hodnými šuhajci ku
                                                  kráľovi. Ja sa teraz obrátim prosto k
                                                  Novohradu a Matre kráľovi v ústrety,
                                                  napomínajúc našich pánov, aby nič neodlieňali.
                                                  I ty, brat môj Eliáš, zvolaj mladú chasu z
                                                  krásnej Muránskej doliny a zaharcujte na
                                                  bystrých koníkoch dolu k Tise.“
   </p>
   <p>
    „Povedz kráľovskej milosti,“ prosil brata gróf Eliáš, „že
                                                  ja s Bebekovcami
    <sup>
     [
     <a class="footnote" href="#ftn.id2506841" name="id2506841">
      20
     </a>
     ]
    </sup>
    a Jakubovičom zajtra sa pohnem pod
                                                  jeho zástavy. Ľud náš pachtí za bitkou a
                                                  spievajúc brúsi šable na hlavy tatárske. Sláva
                                                  kráľovi!“
   </p>
   <p>
    „Sláva!“ doložil brat Gregor a podajúc ruku Eliášovi,
                                                  odobral sa na odpočinok.
   </p>
   <p>
    Zornica na nebi sa zablyšťala a zbroje zabrinkali a kone
                                                  zadupotali. Gróf Gregor aj so svojimi vojakmi
                                                  uháňal k Novohradu. Dlho hľadel za nimi gróf
                                                  Staroveský zo svojej paloty — a zornička sa
                                                  ligotala a myšlienky ako zorničky jedna za
                                                  druhou v mysli grófovej sa mihali — lebo
                                                  onedlho mal nastať deň víťazstva alebo smrti.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507347" name="ftn.id2507347">
        5
       </a>
       ]
      </sup>
      <span class="emphasis">
       <em>
        Crhota
       </em>
      </span>
      — starší
                                                  tvar
                                                  osobného
                                                  mena
                                                  Cyril; tu
                                                  autor
                                                  myslí
                                                  vierozvesta
                                                  sv.
                                                  Cyrila.
     </p>
    </div>
    <div class="footnote">
     <p>
      <sup>
       [
       <a class="para" href="#id2507378" name="ftn.id2507378">
        6
       </a>
       ]
      </sup>
      <span class="emphasis">
       <em>
        Turci
       </em>
      </span>
      — kmene
                                                  seldžuckých
                                                  a
                                                  osmanských
                                                  Turkov,
                                                  ktorí
                                                  okolo r.
                                                  1072
                                                  obsadili
                                                  Sýriu a
                                                  Palestínu
                                                  v službách
                                                  bagdadského
                                                  kalifa. No
                                                  už vtedy
                                                  vzniká
                                                  turecká
                                                  mocnosť na
                                                  čele s
                                                  vlastným
                                                  sultánom.
     </p>
    </div>
    <div class="footnote">
     <p>
      <sup>
       [
       <a class="para" href="#id2504811" name="ftn.id2504811">
        7
       </a>
       ]
      </sup>
      <span class="emphasis">
       <em>
        vojsko
                                                  kresťanov
       </em>
      </span>
      —
                                                  križiaci,
                                                  rytieri
                                                  krížových
                                                  výprav
                                                  (1096 —
                                                  1270),
                                                  ktorí
                                                  prichádzali
                                                  z južnej,
                                                  západnej a
                                                  strednej
                                                  Európy,
                                                  aby
                                                  oslobodili
                                                  z moci
                                                  Turkov-Osmanov
                                                  pre
                                                  kresťanstvo
                                                  významné
                                                  územie
                                                  Palestíny,
                                                  Svätú
                                                  zem.
     </p>
    </div>
    <div class="footnote">
     <p>
      <sup>
       [
       <a class="para" href="#id2504864" name="ftn.id2504864">
        8
       </a>
       ]
      </sup>
      <span class="emphasis">
       <em>
        kráľ
                                                  Ondrej
       </em>
      </span>
      — Ondrej
                                                  II. (1205
                                                  — 1235),
                                                  kráľ
                                                  uhorský,
                                                  podnikol
                                                  r. 1217 s
                                                  rakúskym
                                                  vojvodom
                                                  Leopoldom
                                                  VI.
                                                  neúspešnú
                                                  krížovú
                                                  výpravu do
                                                  Sv.
                                                  zeme.
     </p>
    </div>
    <div class="footnote">
     <p>
      <sup>
       [
       <a class="para" href="#id2504926" name="ftn.id2504926">
        9
       </a>
       ]
      </sup>
      <span class="emphasis">
       <em>
        krvavé kríže
                                                  na
                                                  bielych
                                                  kepienkoch
       </em>
      </span>
      — Mnohí
                                                  rytieri zo
                                                  západoeurópskych
                                                  krajín
                                                  ostali vo
                                                  Sv. zemi a
                                                  založili
                                                  si tam
                                                  podľa
                                                  cirkevnej
                                                  organizácie
                                                  križiacke
                                                  rytierske
                                                  rády.
                                                  Biele
                                                  plášte s
                                                  červenými
                                                  krížmi
                                                  nosili
                                                  členovia
                                                  templárskeho
                                                  rádu,
                                                  ktorý
                                                  vznikol r.
                                                  1119.
     </p>
    </div>
    <div class="footnote">
     <p>
      <sup>
       [
       <a class="para" href="#id2505051" name="ftn.id2505051">
        10
       </a>
       ]
      </sup>
      <span class="emphasis">
       <em>
        psohlavci
       </em>
      </span>
      —
                                                  Tatári.
     </p>
    </div>
    <div class="footnote">
     <p>
      <sup>
       [
       <a class="para" href="#id2505271" name="ftn.id2505271">
        11
       </a>
       ]
      </sup>
      <span class="emphasis">
       <em>
        palatín
       </em>
      </span>
      — (z lat.
                                                  comes
                                                  palatinus)
                                                  vo
                                                  feudálnom
                                                  Uhorsku
                                                  pôvodne
                                                  prvý
                                                  kráľovský
                                                  dvoran,
                                                  správca
                                                  kráľovského
                                                  dvora a
                                                  majetku, v
                                                  zastúpení
                                                  kráľa aj
                                                  sudca
                                                  šľachty.
                                                  Neskôr z
                                                  tejto
                                                  dvoranskej
                                                  funkcie
                                                  vznikol
                                                  najvyšší
                                                  krajinský
                                                  úrad s
                                                  mocou
                                                  administratívnou,
                                                  právnou a
                                                  vojenskou.
                                                  Palatín
                                                  bol potom
                                                  zástupcom
                                                  kráľa.
     </p>
    </div>
    <div class="footnote">
     <p>
      <sup>
       [
       <a class="para" href="#id2505640" name="ftn.id2505640">
        12
       </a>
       ]
      </sup>
      <span class="emphasis">
       <em>
        múry ako
                                                  stužky…
                                                  štyri
                                                  okrúhle
                                                  hradby
                                                  a
                                                  dve
                                                  veže
                                                  z
                                                  bieleho
                                                  mramoru
       </em>
      </span>
      — Autor tu
                                                  použil
                                                  anachronický
                                                  opis
                                                  nehistorického
                                                  Starého
                                                  Hradu. Na
                                                  Slovensku
                                                  bolo v tom
                                                  čase iba
                                                  niekoľko
                                                  kamenných
                                                  hradov
                                                  (Bratislava,
                                                  Nitra,
                                                  Trenčín,
                                                  Spiš…),
                                                  ktoré
                                                  odolali
                                                  tatárskym
                                                  útokom a
                                                  tak
                                                  veľkému
                                                  plieneniu
                                                  podľahlo
                                                  veľa
                                                  lokalít a
                                                  kultúrnohistorických
                                                  pamiatok,
                                                  nepočítajúc
                                                  nesmierne
                                                  straty na
                                                  životoch
                                                  obyvateľstva.
     </p>
    </div>
    <div class="footnote">
     <p>
      <sup>
       [
       <a class="para" href="#id2505777" name="ftn.id2505777">
        13
       </a>
       ]
      </sup>
      <span class="emphasis">
       <em>
        časy dávnej
                                                  slovenskej
                                                  slávy
       </em>
      </span>
      — časy
                                                  Veľkej
                                                  Moravy
                                                  (okolo r.
                                                  833 —
                                                  906),
                                                  ktoré
                                                  štúrovci a
                                                  slovenskí
                                                  národovci
                                                  aj neskôr
                                                  s obľubou
                                                  spomínali
                                                  kvôli
                                                  povzbudeniu
                                                  národného
                                                  sebavedomia.
     </p>
    </div>
    <div class="footnote">
     <p>
      <sup>
       [
       <a class="para" href="#id2505828" name="ftn.id2505828">
        14
       </a>
       ]
      </sup>
      <span class="emphasis">
       <em>
        Arpád
       </em>
      </span>
      — vodca
                                                  maďarských
                                                  kočovných
                                                  kmeňov,
                                                  ktoré
                                                  vtrhli
                                                  koncom 9.
                                                  stor. do
                                                  Podunajskej
                                                  nížiny a
                                                  mali
                                                  hlavný
                                                  podiel na
                                                  rozbití
                                                  Veľkomoravskej
                                                  ríše.
     </p>
    </div>
    <div class="footnote">
     <p>
      <sup>
       [
       <a class="para" href="#id2505939" name="ftn.id2505939">
        15
       </a>
       ]
      </sup>
      Malý oblôčik
     </p>
    </div>
    <div class="footnote">
     <p>
      <sup>
       [
       <a class="para" href="#id2506009" name="ftn.id2506009">
        16
       </a>
       ]
      </sup>
      <span class="emphasis">
       <em>
        Tatári,
                                                  vyrojac
                                                  sa
                                                  z
                                                  Ázie…
       </em>
      </span>
      —
                                                  Mongolské
                                                  kočovné
                                                  kmene vo
                                                  východnej
                                                  Ázii okolo
                                                  Bajkalského
                                                  jazera
                                                  zjednotil
                                                  džingischán
                                                  Temudžin
                                                  (1155 —
                                                  1227) a
                                                  vytvoril
                                                  veľkú
                                                  mongolskú
                                                  ríšu,
                                                  ktorá sa
                                                  neskôr
                                                  rozprestierala
                                                  od Kórey
                                                  až do
                                                  Ruska. R.
                                                  1223
                                                  vstúpili
                                                  tatárske
                                                  vojská na
                                                  európske
                                                  územie,
                                                  porazili
                                                  Kumánov a
                                                  na rieke
                                                  Kalke r.
                                                  1224
                                                  spojené
                                                  ruské
                                                  kniežatá.
                                                  Po dobytí
                                                  Kijeva r.
                                                  1240
                                                  zaujali
                                                  celé
                                                  juhoruské
                                                  územie a
                                                  utvorili
                                                  tu Kipčak
                                                  (Zlatú
                                                  hordu) pod
                                                  správou
                                                  Batu-chána.
                                                  Potom
                                                  tiahli
                                                  ďalej na
                                                  západ,
                                                  dobyli
                                                  hrad Halič
                                                  a
                                                  rozdelili
                                                  sa na
                                                  dvoje.
                                                  Petu-chán
                                                  vtrhol do
                                                  Poľska a
                                                  Sliezska a
                                                  vyplienil
                                                  ich.
                                                  Tatárska
                                                  ríša bola
                                                  na ten čas
                                                  organizovaná
                                                  veľmi
                                                  vyspelo.
                                                  Mala
                                                  disciplinované
                                                  a dobre
                                                  vyzbrojené
                                                  vojská,
                                                  ktoré
                                                  vedeli
                                                  nielen v
                                                  poli
                                                  víťaziť,
                                                  ale aj
                                                  opevnené
                                                  lokality
                                                  dobýjať.
                                                  Napoleon
                                                  I. vysoko
                                                  hodnotil
                                                  tatárske
                                                  vojsko.
     </p>
    </div>
    <div class="footnote">
     <p>
      <sup>
       [
       <a class="para" href="#id2506026" name="ftn.id2506026">
        17
       </a>
       ]
      </sup>
      <span class="emphasis">
       <em>
        Atila
       </em>
      </span>
      — hunský
                                                  kráľ (433
                                                  — 453).
                                                  Prišiel od
                                                  Volgy a so
                                                  svojimi
                                                  bojovnými
                                                  kmeňmi
                                                  obsadil
                                                  podunajskú
                                                  kotlinu.
                                                  Viedol
                                                  výpravy
                                                  proti
                                                  Východorímskej
                                                  i
                                                  Západorímskej
                                                  ríši a
                                                  dostal sa
                                                  až do
                                                  dnešného
                                                  Francúzska
                                                  a
                                                  severného
                                                  Talianska.
                                                  Jeho
                                                  ukrutnosť
                                                  mu
                                                  vyslúžila
                                                  v histórii
                                                  názov „bič
                                                  boží“.
     </p>
    </div>
    <div class="footnote">
     <p>
      <sup>
       [
       <a class="para" href="#id2506598" name="ftn.id2506598">
        18
       </a>
       ]
      </sup>
      <span class="emphasis">
       <em>
        kráľ
                                                  Bela
       </em>
      </span>
      — Bela IV.
                                                  (1235 —
                                                  1270),
                                                  kráľ
                                                  uhorský,
                                                  syn
                                                  Ondreja
                                                  II.
                                                  Usiloval
                                                  sa uviesť
                                                  krajinu do
                                                  poriadku
                                                  po slabej
                                                  otcovej
                                                  vláde.
                                                  Uhorsko
                                                  chcel
                                                  rozšíriť o
                                                  Halič. No
                                                  svojimi
                                                  reformami
                                                  si
                                                  znepriatelil
                                                  rozpínavú
                                                  šľachtu.
     </p>
    </div>
    <div class="footnote">
     <p>
      <sup>
       [
       <a class="para" href="#id2506664" name="ftn.id2506664">
        19
       </a>
       ]
      </sup>
      <span class="emphasis">
       <em>
        plemä
                                                  kumánske
       </em>
      </span>
      —
                                                  turkotatárske
                                                  kmene,
                                                  ktoré v
                                                  11. a 12.
                                                  stor. žili
                                                  kočovným
                                                  životom na
                                                  juhoruských
                                                  stepiach.
                                                  Za vpádu
                                                  Tatárov do
                                                  Ruska
                                                  spojili sa
                                                  s ruskými
                                                  kniežatami,
                                                  ale po
                                                  porážke na
                                                  Kalke
                                                  museli
                                                  pred
                                                  víťazmi
                                                  utekať
                                                  ďalej na
                                                  západ.
                                                  Bela IV.
                                                  prijal do
                                                  Uhorska r.
                                                  1239 asi
                                                  50 000
                                                  Kumánov
                                                  pod
                                                  vodcovstvom
                                                  chána
                                                  Kuthena a
                                                  osadil ich
                                                  medzi
                                                  Dunajom a
                                                  Tisou.
                                                  Časom ich
                                                  chcel
                                                  použiť
                                                  proti
                                                  rozpínavej
                                                  uhorskej
                                                  šľachte.
                                                  Kumáni
                                                  boli živel
                                                  nespratný,
                                                  šľachta
                                                  ich
                                                  nenávidela,
                                                  napadla
                                                  ich a
                                                  Kuthena i
                                                  s rodinou
                                                  zavraždila.
                                                  V tom čase
                                                  prešli
                                                  Tatári cez
                                                  Karpaty a
                                                  blížili sa
                                                  k
                                                  Slanej.
     </p>
    </div>
    <div class="footnote">
     <p>
      <sup>
       [
       <a class="para" href="#id2506841" name="ftn.id2506841">
        20
       </a>
       ]
      </sup>
      <span class="emphasis">
       <em>
        Bebekovci
       </em>
      </span>
      — členovia
                                                  starého
                                                  uhorského
                                                  šľachtického
                                                  rodu
                                                  pôvodne v
                                                  Plešivci a
                                                  na Krásnej
                                                  Hôrke,
                                                  neskôr s
                                                  veľkými
                                                  majetkami
                                                  po celom
                                                  Gemeri.
                                                  Podľa
                                                  tradície
                                                  bol tento
                                                  rod známy
                                                  už v
                                                  časoch
                                                  tatárskeho
                                                  vpádu.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506918">
       </a>
       III.
      </h2>
     </div>
    </div>
   </div>
   <p>
   </p>
   <p>
   </p>
   <p>
    „Amin!“
    <sup>
     [
     <a class="footnote" href="#ftn.id2506933" name="id2506933">
      21
     </a>
     ]
    </sup>
    ozvalo sa od oltára a junáci
                                                  dodali „Amin!“ Pravoslávna kaplnka na Starom
                                                  Hrade tak je nabitá šuhajmi z Muránskej
                                                  doliny, že by si nemal ihlu kde hodiť, a tam
                                                  von okolo kaplnky po celom zámockom dvore plno
                                                  ľudu. Pred ikonostasom,
    <sup>
     [
     <a class="footnote" href="#ftn.id2507019" name="id2507019">
      22
     </a>
     ]
    </sup>
    na ktorom boli vymaľovaní Crhota a
                                                  Metod, apoštoli slovenskí, dával požehnanie
                                                  junákom velebný kňaz. Dlhé a biele ako sneh
                                                  vlasy splývali mu dolu šijou, sivé fúzy a dlhá
                                                  šedivá brada čiahala mu až po pás; oči
                                                  nábožné, plné iskriaceho plameňa k nebu boli
                                                  obrátené a trasúce sa ruky požehnávali
                                                  pravoslávny ľud. Tristo junákov kľaklo na
                                                  kolená, pobozkalo zem svätú — mať našu a v
                                                  modlitbe tužilo srdcia svoje k boju s Tatármi.
   </p>
   <p>
    Kňaz dokonal; junáci poskákali zo zeme a ešte raz
                                                  prežehnajúc sa krížom pravoslávnym, ukloniac
                                                  sa pred obrazom svätých apoštolov, hrnuli sa
                                                  na dvor. Sto junákov vyskočilo na osedlané
                                                  koníky; zabrinkali šable, zadupotali havranie
                                                  kone; zaplakali matky a dievčatá. Stalo dvesto
                                                  šuhajov do radu; koľko šuhajov, toľko junákov,
                                                  lebo hoc aj oni len teraz zanechali stáda a
                                                  vysoké hole, nízke chyžky a malé dediny —
                                                  predsa vrela v nich ohnivá žiadosť pozrieť
                                                  zoči-voči psohlavcom. Gróf Eliáš Staroveský
                                                  priletel pred čatu mladých orlov z muránskeho
                                                  kraja na bystrom vraníkovi, zaiskril očima,
                                                  popchol letného vraníka, polietal na ňom okolo
                                                  svojho vojska a naostatok zavolal:
   </p>
   <p>
    „Ďurko Kalina!“
   </p>
   <p>
    A Kalina zacifroval pred čatu na šibkom sivkovi.
   </p>
   <p>
    „Junáku! Dosiaľ si vodil šuhajov do bitky s medveďmi,
                                                  teraz ich povedieš do boja s Tatármi. Vezmi
                                                  červenú zástavu,“ a podal mu zlatom vyšívanú
                                                  červenú zástavu do ruky, „a bráň ju aj so
                                                  svojimi kamarátmi do ostatnej kvapky krvi. Dá
                                                  boh, že ju ako víťaz donesieš naspäť!“
   </p>
   <p>
    Kalina a junáci zavolali:
   </p>
   <p>
    „Bože, pomáhaj!“
   </p>
   <p>
    Zarapotala vojenská trúba, zahrmeli koniská kopytami,
                                                  pešiaci stúpali von zo zámku — a za vojskom
                                                  týmto posielali požehnania otcovia a matky,
                                                  milé a sestry.
   </p>
   <p>
    Uháňali dolinou šuhajci a zďaleka bolo počuť ich vojenskú,
                                                  Ďurkom Kalinom zloženú pieseň:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Do boja, Slováci, do boja, junáci,
      </em>
     </span>
     <br/>
     <span class="emphasis">
      <em>
       do boja!
      </em>
     </span>
     <br/>
     <span class="emphasis">
      <em>
       Paloše ku boku, koníky do skoku
      </em>
     </span>
     <br/>
     <span class="emphasis">
      <em>
       už stoja:
      </em>
     </span>
     <br/>
     <span class="emphasis">
      <em>
       Za našu rodinu, za dom a krajinu
      </em>
     </span>
     <br/>
     <span class="emphasis">
      <em>
       bojujme!
      </em>
     </span>
     <br/>
     <span class="emphasis">
      <em>
       Jak naši otcovia, aj my, ich synovia,
      </em>
     </span>
     <br/>
     <span class="emphasis">
      <em>
       bojujme!
      </em>
     </span>
     <br/>
     <span class="emphasis">
      <em>
       Nech žije sloboda i sláva národa!
      </em>
     </span>
     <br/>
     <span class="emphasis">
      <em>
       Nech žije!
      </em>
     </span>
     <br/>
     <span class="emphasis">
      <em>
       Kto nezná slávne žiť a môže v hanbe hniť,
      </em>
     </span>
     <br/>
     <span class="emphasis">
      <em>
       nech hnije!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    „Nech hnije!“ povedal samému sebe Ďurko Kalina, obzrel sa
                                                  ešte raz na Starý Hrad a zdalo sa mu, že od
                                                  svätej kaplnky kýva mu dakto červeným ručníkom
                                                  a zásterkou si utiera vyplakané oči. Žiaľ ho
                                                  nadchádzal, lebo vedel, že je to jeho Marina;
                                                  popchnúc ale sivka, zanôtil pieseň junácku a
                                                  miesto žiaľu naplnilo sa jeho srdce a myseľ
                                                  snami o vojenskej sláve.
   </p>
   <p>
    *
   </p>
   <p>
    Pri Onode leží táborom Bela kráľ
    <sup>
     [
     <a class="footnote" href="#ftn.id2579637" name="id2579637">
      23
     </a>
     ]
    </sup>
    a jeho bojovný brat Koloman. Na
                                                  poli Móhi pri rieke Šajave čaká na boj
                                                  šesťdesiattisíc synov uhorskej vlasti.
   </p>
   <p>
    Na druhej strane za riekou mrví sa Tatárstvo, a kde len
                                                  oko dohliadne, vidí iba tatársku chasu.
                                                  Vravia, že ich tam bolo päťstotisíc, a tak
                                                  takmer desať ráz viac ako našich. Stred tábora
                                                  vidno nádherný šiator Batu-chánov. Na
                                                  červených vankúšoch sedí s nohami nakríž
                                                  zloženými a strebe z nádoby zlatej sladostný
                                                  nápoj, kedy-tedy v milom odpočinku fúzy
                                                  vysúknuc a usmejúc sa. Jeho vodcovia stáli
                                                  okolo neho. Čengis-aga, chánov obľúbenec, s
                                                  radostnou tvárou výprava chánovi, aké je malé
                                                  vojsko uhorské, aký strach ide o Tatároch po
                                                  celej krajine.
   </p>
   <p>
    Keď Batu ostatnú kvapku vystrebal, kývol rukou a záclony
                                                  na šiatri zmizli. Pred očima chána stáli
                                                  zajatí kresťania. Starí Tatári a tatárske ženy
                                                  urobili široké kolo; ich deti poskákali na
                                                  rezké koníky, vzali kuše do rúk a cvalom
                                                  letiac, strieľali akoby na skúšku do hrudi
                                                  biednych kresťanov. A chán, kedykoľvek videl
                                                  chlapcov tatárskych zroniť biedneho kresťana,
                                                  pozdvihol pravý fúz a usmial sa, a matky i
                                                  otcovia malých psohlavcov chichotali sa a
                                                  vykrikovali ako divosi.
   </p>
   <p>
    Na druhom brehu rieky Šajavy uhorskí vojaci s hrôzou a
                                                  pomstyžiadosťou odvracali oči od tohto
                                                  tatárskeho divadla.
   </p>
   <p>
    Medzitým chlapci z muránskeho kraja došli pod Gemerský
                                                  hrad, kde sa gróf Eliáš Staroveský s
                                                  Bebekovcami, Detrichom a Filipom, ktorí zo
                                                  Štítneho hradu
    <sup>
     [
     <a class="footnote" href="#ftn.id2579921" name="id2579921">
      24
     </a>
     ]
    </sup>
    od Radzima, Volovca, Slaného
                                                  Potoka, Slavošoviec, Čiernej Lehoty a Vlachova
                                                  viedli šuhajov, pachtiacich za bitkou ako
                                                  smädný za čerstvou vodou. Pri Pútniku
    <sup>
     [
     <a class="footnote" href="#ftn.id2579938" name="id2579938">
      25
     </a>
     ]
    </sup>
    pripojil sa k nim od Rimavy rytier
                                                  Jakub so šuhajmi od Hradovej Skaly a
                                                  Maginhradu. Tu si mohol vidieť Klenovčana a
                                                  Tisovčana, tam Pokoradzana a Drienčana — ako
                                                  horí žiadosťou poharcovať si na poli slávy.
                                                  Stúpali naši dobrovoľníci, pred nimi viala
                                                  červená zástava, minuli dedinu Mečislavu alebo Meškovú
    <sup>
     [
     <a class="footnote" href="#ftn.id2579961" name="id2579961">
      26
     </a>
     ]
    </sup>
    a zamieriac k Onodu, prirazili na
                                                  poli Móhi k táboru kráľovskému. Celý tábor s
                                                  radosťou privítal junákov gemerských a kráľ na
                                                  znak svojej spokojnosti dotkol sa rukou
                                                  červenej zástavy.
   </p>
   <p>
    A Gemerci zavolali:
   </p>
   <p>
    „Sláva kráľovi!“
   </p>
   <p>
    A od šiatra do šiatra sa ozývalo:
   </p>
   <p>
    „Sláva kráľovi!“
   </p>
   <p>
    *
   </p>
   <p>
    Tečie Šajava, tečie pomedzi dva tábory. Och, nevie ona
                                                  biedna, aký osud očakáva jej drahé deti z
                                                  uhorskej krajiny. Brat kráľov Koloman postavil
                                                  na všetky brody, ktorými by Tatári mohli
                                                  prejsť, mocné stráže, ale najväčšiu a z
                                                  najvyberanejších chlapov záležiacu rozložil k
                                                  drevenému mostu, ktorý oba brehy Šajavy
                                                  spojoval. Pri drevenom moste stál na stráži
                                                  sám Koloman; tam boli grófi Gregor a Eliáš zo
                                                  Starého Hradu so svojimi gemerskými junákmi.
   </p>
   <p>
    „Už tri dni stojíme tuná nadaromnicu a tatárske plemä sa
                                                  nehýbe!“ takto sa ozval jeden zo šuhajov,
                                                  držiac v ruke červenú zástavu.
   </p>
   <p>
    „Už ďalej nevydržíme, brat Kalina,“ odvetil druhý šuhaj a
                                                  chcel ďalej hovoriť, ale náramný krik na
                                                  druhom konci mosta pretrhol jeho reči. Bola
                                                  noc. Tatári sa rútili na most, chtiac ho
                                                  zaujať a cestu preboriť ostatným hordám. Ale
                                                  narazili na svojich. Červená zástava povievala
                                                  stred mosta a Horniaci, naše smelé deti,
                                                  zastali do šíku, a darmo sekali Tatári;
                                                  kamennú stenu nepresekneš, čatu slovenskú
                                                  neprelomíš, holohlavý psohlavec!
   </p>
   <p>
    Štyri razy udreli na nich Tatári, toľko ráz ich poslali
                                                  junáci gemerskí s krvavými hlavami naspäť. Ale Batu-chán
    <sup>
     [
     <a class="footnote" href="#ftn.id2580071" name="id2580071">
      27
     </a>
     ]
    </sup>
    priletel s vojskom čerstvým, mihol
                                                  okom, zahrmel hlasom a hordy zaujúkajúc valili
                                                  sa na most, vytisli našich a začali sa hrnúť
                                                  do tábora kráľovského. A tu Koloman, brat
                                                  kráľovský, stane si na čelo slovenského vojska
                                                  a durí Tatárov naspäť k mostu. Ďurko Kalina a
                                                  jeho kamaráti zaskočili Tatárom cestu,
                                                  odrazili ich od mosta a vytiahnuc paloše,
                                                  púšťali Tatárom žily, že sa len tak
                                                  začervenela zem a biele vlny Šajavy. Prišli
                                                  Tatári medzi dva ohne a neušiel z nich ani
                                                  jeden. Bolo to veselia, bolo to radosti!
                                                  Vodcovia sa zišli ku kráľovi poradiť, čo ďalej
                                                  začnú; radostní šuhajci začali harovať po
                                                  tábore a nebezpečenstvo im nezišlo ani na um.
   </p>
   <p>
    Tak to býva; búrka na nebi pominie, slniečko zasvieti,
                                                  ľudia sa tešia krásnemu dňu; naraz zadurká,
                                                  naraz zablyskoce a dediny stoja v ohni, rieky
                                                  sa rozvodnia a zlatoklasné polia zmiznú ako
                                                  sen.
   </p>
   <p>
    Ako z jasného neba hrom, tak udreli nenazdajky Tatári pod
                                                  prievodníctvom samého Batu-chána na uhorský
                                                  tábor. Noc zakrývala strašný obraz bitky. Keď
                                                  smutné slnce ráno zasvietilo na brehy
                                                  šajavské, videlo iba strach a hrôzu. Zem akoby
                                                  posiata mŕtvymi telami; tuná ležali
                                                  arcibiskupi a biskupi z Ostrihoma a Kaloče, z
                                                  Nitry a Rábu; tam ešte i po smrti kŕčovite
                                                  trímal v ruke svoju krivuľku zabitý gróf
                                                  Gregor Staroveský. Tak sa videlo, keď človek
                                                  pozrel na to krvavé pole bitky, že na ňom leží
                                                  kvet celej uhorskej mládeže a zemianstva. —
                                                  Kde len nedávno ešte junácke srdcia bili, tam
                                                  teraz iba havrany ponad mŕtvoly lietajú. Kráľ
                                                  je na úteku; Koloman dorúbaný ponáhľa sa do
                                                  Slavónie a tam zomrie. Pri Miškovci ešte sa
                                                  raz zbila s Tatármi hŕstka Horniakov; kráľ
                                                  Bela, sprevádzaný grófom Eliášom Staroveským a
                                                  Bebekovcami, poberal sa cez Gemer a Kráľovu
                                                  hoľu do Liptova a Turca na zámok Zniov,
    <sup>
     [
     <a class="footnote" href="#ftn.id2580218" name="id2580218">
      28
     </a>
     ]
    </sup>
    a tak z väčšej čiastky Bebekovcom
                                                  a ľudu grófa Eliáša prislúcha sláva, že
                                                  zachránili svätú osobu kráľovu. Kalina a Sokol
                                                  v sprievode kráľovom zakrývali aj s druhými
                                                  kamarátmi útek Belov — a vrátiac sa na Starý
                                                  Hrad, hotovili sa zase do boja. Tatári sa
                                                  rútili do Gemera. Neďaleko Teplice, kde sa
                                                  Muránska dolina úži, postavil sa im gróf Eliáš
                                                  oproti, ale musel sa utiahnuť na Starý Hrad.
                                                  Dlho sa on stadeto bránil proti psohlavcom —
                                                  ale čo komu súdené, neminie ho. Tatári
                                                  zapálili jeho zámok, zabili grófa
                                                  Staroveského, pri jeho boku zahynul aj Sokol,
                                                  iba jediný Ďurko Kalina, známy po červenej
                                                  zástave, vyšvihol sa na hradby zámocké,
                                                  preskočil múry a priepasti — a zmizol v
                                                  húšťave.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506933" name="ftn.id2506933">
        21
       </a>
       ]
      </sup>
      <span class="emphasis">
       <em>
        Amin!
       </em>
      </span>
      —
                                                  starosloviensky
                                                  tvar
                                                  liturgického
                                                  sláva
                                                  „amen“. I
                                                  tu chcel
                                                  Tomášik
                                                  anachronisticky
                                                  dokazovať,
                                                  že
                                                  cyrilometodejská
                                                  slovanská
                                                  liturgia
                                                  zachovala
                                                  sa medzi
                                                  Slovákmi
                                                  až do
                                                  opisovaných
                                                  čias a
                                                  toto
                                                  „pravoslávie“
                                                  i s
                                                  národným
                                                  povedomím
                                                  zaniklo u
                                                  nás až
                                                  zavedením
                                                  latinčiny
                                                  a nástupom
                                                  Habsburgovcov
                                                  v Uhorsku.
                                                  Podobné
                                                  názory
                                                  mali aj
                                                  ostatní
                                                  štúrovci.
                                                  Ján
                                                  Francisci
                                                  v tomto
                                                  zmysle
                                                  analyzuje
                                                  slovenskú
                                                  národnú
                                                  minulosť
                                                  vo
                                                  Vlastnom
                                                  životopise,
                                                  SVKL
                                                  1956.
     </p>
    </div>
    <div class="footnote">
     <p>
      <sup>
       [
       <a class="para" href="#id2507019" name="ftn.id2507019">
        22
       </a>
       ]
      </sup>
      Oltár obrázkový
     </p>
    </div>
    <div class="footnote">
     <p>
      <sup>
       [
       <a class="para" href="#id2579637" name="ftn.id2579637">
        23
       </a>
       ]
      </sup>
      <span class="emphasis">
       <em>
        Pri Onode
                                                  leží
                                                  táborom
                                                  Bela
                                                  kráľ
       </em>
      </span>
      —
                                                  Začiatkom
                                                  roka 1241
                                                  zišiel sa
                                                  uhorský
                                                  krajinský
                                                  snem v
                                                  Budíne.
                                                  Šľachta
                                                  obhajovala
                                                  predovšetkým
                                                  svoje
                                                  privilégiá
                                                  proti
                                                  reformným
                                                  návrhom
                                                  kráľa a o
                                                  tatárske
                                                  nebezpečenstvo
                                                  sa
                                                  nezaujímala.
                                                  Ba keď
                                                  prišli na
                                                  snem
                                                  poslovia
                                                  Batu-chána
                                                  s výzvou,
                                                  aby sa
                                                  poddali a
                                                  vydali
                                                  chánovi
                                                  Kumánov,
                                                  poslov
                                                  zabili.
                                                  Šľachte
                                                  nebolo
                                                  proti
                                                  vôli, keby
                                                  Tatári
                                                  kráľa
                                                  porazili,
                                                  a preto
                                                  ani
                                                  nestavali
                                                  vojsko na
                                                  obranu
                                                  krajiny.
                                                  Keď sa
                                                  Batu
                                                  dozvedel o
                                                  zavraždení
                                                  svojich
                                                  poslov,
                                                  prešiel
                                                  cez
                                                  karpatské
                                                  priesmyky
                                                  a tiahol k
                                                  Dunaju.
                                                  Bela IV.
                                                  žiadal v
                                                  tvŕdzi
                                                  pomoc od
                                                  rakúskeho
                                                  vojvodu
                                                  Fridricha
                                                  a pápeža.
                                                  No ostal
                                                  sám s
                                                  narýchlo
                                                  zozbieraným,
                                                  asi
                                                  šesťdesiattisícovým
                                                  vojskom a
                                                  Tatárom sa
                                                  postavil
                                                  do cesty
                                                  na
                                                  pustatine
                                                  Móhi pri
                                                  rieke
                                                  Slanej-Šajave
                                                  v polovici
                                                  apríla
                                                  1241.
     </p>
    </div>
    <div class="footnote">
     <p>
      <sup>
       [
       <a class="para" href="#id2579921" name="ftn.id2579921">
        24
       </a>
       ]
      </sup>
      Štítnik
     </p>
    </div>
    <div class="footnote">
     <p>
      <sup>
       [
       <a class="para" href="#id2579938" name="ftn.id2579938">
        25
       </a>
       ]
      </sup>
      Putnok
     </p>
    </div>
    <div class="footnote">
     <p>
      <sup>
       [
       <a class="para" href="#id2579961" name="ftn.id2579961">
        26
       </a>
       ]
      </sup>
      Miškovec
     </p>
    </div>
    <div class="footnote">
     <p>
      <sup>
       [
       <a class="para" href="#id2580071" name="ftn.id2580071">
        27
       </a>
       ]
      </sup>
      <span class="emphasis">
       <em>
        Batu-chán
       </em>
      </span>
      — (zomrel
                                                  r. 1256)
                                                  vnuk
                                                  Džingischánov
                                                  a syn
                                                  Ugedajov.
                                                  Do smrti
                                                  bol
                                                  najvyšším
                                                  správcom
                                                  Zlatej
                                                  hordy.
     </p>
    </div>
    <div class="footnote">
     <p>
      <sup>
       [
       <a class="para" href="#id2580218" name="ftn.id2580218">
        28
       </a>
       ]
      </sup>
      <span class="emphasis">
       <em>
        Bela…
                                                  poberal
                                                  sa…
                                                  na
                                                  zámok
                                                  Zniov
       </em>
      </span>
      — Presila
                                                  Tatárov a
                                                  nesprávna
                                                  taktika
                                                  uhorského
                                                  vojska
                                                  spôsobili,
                                                  že Bela
                                                  utrpel na
                                                  Slanej z
                                                  11. na 12.
                                                  apríla
                                                  1241 veľkú
                                                  porážku a
                                                  sám si
                                                  zachránil
                                                  život iba
                                                  útekom.
                                                  Cez južné
                                                  Slovensko
                                                  dostal sa
                                                  do
                                                  Rakúska.
                                                  Tradícia a
                                                  naša
                                                  staršia
                                                  historiografia
                                                  udávajú,
                                                  že Bela sa
                                                  zachránil
                                                  na Znieve,
                                                  ktorý bol
                                                  vtedy
                                                  kráľovským
                                                  hradom a
                                                  kde sa mu
                                                  o tri roky
                                                  narodila
                                                  dcéra.
                                                  Prvé
                                                  písomné
                                                  záznamy o
                                                  Znieve sú
                                                  z r. 1243.
                                                  Tatári
                                                  odtiahli
                                                  zo
                                                  Slovenska
                                                  r. 1242 po
                                                  správe, že
                                                  umrel
                                                  najvyšší
                                                  chán
                                                  Ugedaj.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2580350">
       </a>
       IV.
      </h2>
     </div>
    </div>
   </div>
   <p>
   </p>
   <p>
   </p>
   <p>
    „Hej, Marina, Zuzka, kdeže ste? Už tí psohlavci odišli;
                                                  nebojte sa!“ Tak sa ozýva na Čiernej vode
                                                  neďaleko Chyžného. Tatár jaší na nízkom
                                                  koníku, tulec so strelami na chrbte mu hrká a
                                                  kedy-tedy z jeho úst vyjde zdĺhavý hlas:
   </p>
   <p>
    „Už tí psohlavci odišli; hej, Marina, kde si?“
   </p>
   <p>
    A vtom spopod dreveného mosta na Čiernej vode vykukne
                                                  krásna dievčina; ale beda jej duši. Nazdala
                                                  sa, že počuje hlas otcov a hľa, pricvála Tatár
                                                  a so smiechom zdivočeným chytí dievčinu za
                                                  dlhé vlasy, popchne koníka a vlečie dievča so
                                                  sebou.
   </p>
   <p>
    Tak harušili Tatári po Muránskej doline. Nebolo dediny,
                                                  nebolo chyžky, ktorú by neboli spustošili.
                                                  Všetko poplienili Tatári; pusto, hlucho bolo
                                                  na poliach a lúkach utešenej Muránskej doliny;
                                                  všetok ľud sa rozpŕchol po horách, iba
                                                  chyžnianski valasi sa najdlhšie bránili pod
                                                  vodcom Bukovcom o jednej ruke. Ale i chyžky
                                                  tieto zbĺkli plameňom; Tatári čo mohli,
                                                  pobrali, čo nemohli so sebou vziať, pobili a
                                                  rozrúbali na márne kusy, a Chyžňania
                                                  rozutekali sa do hôr.
   </p>
   <p>
    V úzkej oddialenej doline, ukrytej medzi vysokými vrchmi a
                                                  hustými horami, skrývali sa Chyžňanci pred
                                                  vrahmi psohlavcami. Široké buky boli im miesto
                                                  chyžiek pred dažďom a vetriskom, čo tuná tak
                                                  často poduchuje, chladná zem bola im posteľou
                                                  a suché lístie duchnami. Nemali ani vo dne
                                                  odpočinku, ani v noci spania; vo dne boli v
                                                  ustavičnom strachu pred ukrutnými Tatármi,
                                                  ktorí za ľuďmi aj po horách sliedili; v noci
                                                  sa rútila na nich divá zver, takže od matkinho
                                                  boku odnášali dietky hladní vlci, ba kto
                                                  samotný aj vo dne ďalej do hory sa púšťal,
                                                  zriedka sa navrátil naspäť. Nevedeli už biedni
                                                  ľudia, kam sa majú podieť; Tatár sa všade
                                                  zatúlal a vlkov i medveďov bolo vari už viacej
                                                  ako ľudí. Pomaly vychodila Chyžňancom i
                                                  strova; už len korienky hľadali, huby, oriešky
                                                  alebo bukvu a žaluď, borovnice a brusnice si
                                                  zbierali. Lež naostatok i to im dochodilo; i
                                                  mladé, i staré začalo chorieť a mrieť od
                                                  hrozného hladu. Už i Bukovec o jednej ruke
                                                  nevládal premáhať hroznejšieho nepriateľa od
                                                  Turkov, i Marienka ustávala a od hladu nemohla
                                                  obsluhovať a liečiť nemocných a potešovať
                                                  umierajúcich. Všetci sa pripravovali na smrť,
                                                  vtom zaznie nábožná pieseň:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Hospodine, pomiluj ny!
      </em>
     </span>
     <br/>
     <span class="emphasis">
      <em>
       Jezu Kriste, pomiluj ny!
      </em>
     </span>
     <br/>
     <span class="emphasis">
      <em>
       Ty spaso všeho mira:
      </em>
     </span>
     <br/>
     <span class="emphasis">
      <em>
       Spasi ny i uslyši,
      </em>
     </span>
     <br/>
     <span class="emphasis">
      <em>
       Hospodine, hlasy naše!
      </em>
     </span>
     <br/>
     <span class="emphasis">
      <em>
       Daj nám všem, Hospodine,
      </em>
     </span>
     <br/>
     <span class="emphasis">
      <em>
       žizň a mir v zemi —
      </em>
     </span>
     <br/>
     <span class="emphasis">
      <em>
       Krleš, Krleš, Krleš.
      </em>
     </span>
     <sup>
      [
      <a class="footnote" href="#ftn.id2580545" name="id2580545">
       29
      </a>
      ]
     </sup>
     <br/>
    </p>
   </div>
   <p>
   </p>
   <p>
   </p>
   <p>
    Prestala pieseň, nebolo počuť ani nariekania, ani
                                                  vzdychania, nádeja už bola odletela spomedzi
                                                  nich a zúfalstvo vystúpilo v bledej podobe na
                                                  ich tváre, čakali smrť; slzy im boli vyschli v
                                                  sklených očiach; tuná jedni umierali, tam
                                                  druhí ležali zmeravení a tam tretí sedeli v
                                                  hromade ako kamenné sochy.
   </p>
   <p>
    Zrazu, akoby anjel ochranca, zastal pred nimi šuhaj s
                                                  červenou zástavou, krv ešte nebola vyschla na
                                                  nej. Na jej konci trčala ostrá pika, ktorou
                                                  psohlavcov ráňal, pri boku visel paloš, v krvi
                                                  pohanskej tak často zmáčaný — ale oči šuhajove
                                                  boli hlboko vpadnuté, dlhé čierne vlasy
                                                  rozcuchané.
   </p>
   <p>
    „Ďurko Kalina!“ ozvali sa slabé hlasy spomedzi biednych
                                                  Chyžňancov, a ktorý len mohol, objímal drahého
                                                  rodáka.
   </p>
   <p>
    Kalina po padnutí grófa Eliáša na Starom Hrade táral sa po
                                                  horách, bil a preháňal sa s Tatármi, v noci
                                                  spával na stromoch, keď pod ním zavýjali vlci
                                                  — až konečne vymorený a vycivený prebil sa do
                                                  Kozej doliny. Ale aká hrôza prenikla srdce
                                                  jeho, keď zazrel toľkú hromadu nešťastných
                                                  krajanov. Rozoznával medzi nimi s rozžialeným
                                                  srdcom svojich priateľov, jeho slabé ale verné
                                                  oko zdvihovalo sa od tváre ku tvári, ale nikde
                                                  nemohol vidieť predmet svojej túžby. Až
                                                  neďaleko starého Bukovca zahliadol Kalina
                                                  odpoly mŕtvu dievčinu. Bola to jeho Marina.
                                                  Srdce mu strachom a radosťou zatrepotalo,
                                                  pritisol ľúbezné dievča na horúce prsia,
                                                  znášal, čo mohol na občerstvenie hynúcej krásy
                                                  a boh mu pomáhal. Pobehal po hájoch a tu
                                                  plánky, tam korienky, tuná lieskovce, tam
                                                  zeliny nazbierajúc, zase vlial život do
                                                  vyschnutých údov svojej milej a drahých
                                                  rodákov.
   </p>
   <p>
    Ale nebolo Kalinovi dobre okolo srdca na tomto mieste
                                                  hrôzy; nahovoril Chyžňancov, aby sa preniesli
                                                  inam. S plačom zahrabali mŕtve telá svojich
                                                  milých do lístia a nahádzali na to zeme a
                                                  pomaly sa poberali hľadať nové bývalisko.
                                                  Doline ale tej, v ktorej sa od hladu tak boli
                                                  usužovali a umorili, dali meno
    <span class="emphasis">
     <em>
      Hladomra
     </em>
    </span>
    ,
                                                  ktorá sa tak zovie až po dnešný deň.
   </p>
   <p>
    Odteraz bol týmto nešťastníkom za vodcu Ďurko Kalina s
                                                  červenou zástavou. A kamže ich on odviedol? Či
                                                  poznáte Vysokú skalu, kde on s nebohým Jankom
                                                  Sokolom medveďa obrábal? Tam ich on umiestil a
                                                  povyháňajúc z dier ozrutné medvediská,
                                                  pripravil im v jaskyniach týchto bývalisko.
                                                  Stadiaľto chodil potom s kamarátmi svojimi na
                                                  poľovačku na medvede, takže za dva roky len
                                                  medveďov zabil do šesťdesiat. Za dva dlhé roky
                                                  biedili Chyžňanci v týchto dierach, lebo tak
                                                  dlho pustošili tieto kraje psohlavci.
   </p>
   <p>
    Po odchode Tatárov začala ožívať zasa Muránska dolina.
                                                  Menšie dedinky, ako Stará Ves, Nová Vieska a
                                                  Mežník spojili sa dovedna a vystavali mestečko
                                                  Jelšavu, ohradiac ju priekopami a múrom, a v
                                                  Muráni na vysočiznej skale zbudovali pozdejšie
                                                  Muránsky zámok, ktorého slávu chýr ďaleko
                                                  rozniesol. Aj Chyžňanci zišli dolu spod
                                                  Vysokej skaly a zbudovali si nové chyžky, ale
                                                  ďaleko dolu pred Kozou dolinou.
   </p>
   <p>
    A čože sa stalo s Kalinom a Marinou? Ešte pod Vysokou
                                                  skalou držali oddávky, tam na tom istom
                                                  skalisku, kde ho Marina oslobodila od smrti;
                                                  tá istá skala bola im miesto oltára, na nej si
                                                  vernú lásku sľúbili a boh počul ich sľuby a
                                                  bol im za svedka, a Bukovec o jednej ruke dal
                                                  im namiesto zomretých rodičov srdečné
                                                  požehnanie. A smutná fujara Kalinova nechcela
                                                  viacej smutné pesničky, len radosť a potešenie
                                                  sa ozývalo z nej od Ostrého vrchu do Vysokej
                                                  skaly, od čistej Chyžnianskej hole ku pyšnému
                                                  Kohútu. Hej, šuhajci slovenskí, rád by ja mal
                                                  Kalinovu fujaru, ale ešte radšej jeho slávnu
                                                  „červenú zástavu“!
   </p>
   <p>
    Minulo od tých čias šesťsto rokov, ale Chyžňanci ešte vždy
                                                  spomínajú svoje slobody, ktoré oni dakedy od
                                                  Belu za svoju vernosť boli dostali; ešte vždy
                                                  vyprávajú starí ľudia svojim deťom so žiaľom a
                                                  hrôzou o psohlavcoch a Hladomre.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580545" name="ftn.id2580545">
        29
       </a>
       ]
      </sup>
      <span class="emphasis">
       <em>
        Hospodine, pomiluj ny… Krleš.
       </em>
      </span>
      — (staroslovien.) Hospodine, zmiluj sa nad nami! Ježišu Kriste, zmiluj sa nad nami! Ty Spasiteľ celého sveta: spas nás i vyslyš, Hospodine, naše hlasy! Daj nám všetkým, Hospodine, život a pokoj na zemi! — Krleš (z gr. Kirie eleison. Pane, zmiluj sa). I tu je očividný zámer Tomášikov ako v predošlých dvoch prípadoch.
     </p>
    </div>
   </div>
  </div>
 </body>
</html>
