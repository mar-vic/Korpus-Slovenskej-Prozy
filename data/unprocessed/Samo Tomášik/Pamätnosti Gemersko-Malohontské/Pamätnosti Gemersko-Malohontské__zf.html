<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e194">
       </a>
       Pamätnosti Gemersko-Malohontské
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Staré pamiatky nášho milého Slovenska na svetlo vynášať a skladať do archívu matičných
         letopisov, má byť v terajšom čase zajímavou úlohou slovenských spisovateľov. Lebo: aby
         národ znal milovať a si vážiť svoje rodisko, svoju vlasť, aby nemal príčinu za svojeť sa
         hanbiť, ani za cudzinou pachtiť, a len to chváliť a obdivovať, čo nie je jemu samému
         vlastné, ale cudzé: tedy musí predovšetkým dobre poznať to svoje rodisko, tú kolísku
         dávnych svojich predkov, pamiatku ich dejov, ich slávnej a dávnej moci, ktorú by predsudky
         a neprajnosť terajšieho pokolenia rady do tôni postavily a večnou tmou zahaliť chcely.
   </p>
   <p>
    Vyznať síce musíme, že písomné poznámky, vzťahujúce sa ako na Slovensko vôbec, tak
         obzvlášte i na župu gemersko-malohontskú, až po časy Belu IV., čili po vpád Tatárov, veľmi
         po skrovnu nachodíme; ale práve preto aj ústne podania ľudu, povesti, piesne, staré hrady a
         háje a nachodiace sa v nich starobylé zbroje, rytierske šperky, peniažky, popolnice, sú pre
         nás veľmi vzácne a dôležité, lebo ony objasňujú a doplňujú veľké medzery nášho dejepisu.
   </p>
   <p>
    Bádania pp. Križku a Záborského ohľadom Turčianskej stolice, a p. Kerekeša ohľadom
         Trenčína, týchto v samom srdci Slovenska rozpoložených a preto pre nás veľmi dôležitých
         krajov, ponúklo i mňa k tomu, abych ohľadom na gemer-malohontskú — v národopisnom ohľade
         ako pohraničnú župu — na niečo podobného sa odvážil. Pramene, z ktorých som čerpal sú:
         Bartolomeides, obzvlášte ale Dr. Gustáv Reiss, tento neunavený zpytateľ ako starožitností,
         tak aj živej prírody; krem toho som použil i „Solennia Bibliothecae kishontanae“, povesti
         ľudu, zprávy, ako aj vlastné skúmania a starožitné sbierky.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e209">
       </a>
       A) Doba predkresťanská čili staropohansko-slovenská v Gemeri
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Do tejto doby padajú staré hrady, hradištia, hradoviská; boly to miesta v neprístupných
         lesoch a vysokých horách, na kopcoch a pahrbkoch, na stráni strmých vrchov, lebo pri jazere
         a rieke priekopami a násypy alebo velikými skalami do kola obohnané a stromovím zarúbané,
         na ktorých predkovia naši vydržiavali svoje župné porady, súdy a pohanské modloslužby, s
         ktorých sa bránili a odrážali nápady divokých a za lúpežou sa potulujúcich národov. Dosiaľ
         sa ešte nachodia na týchto starých hradoch, z tak rečenej bronzovej doby, rozličné zbroje,
         jako kelty, piky atď.
   </p>
   <p>
    Pri týchto hradoch bývaly obyčajne háje, predkom naším posvätné; boly to lesy na východ
         ležiace, v ktorých pálili mrtvé telá, a ich popol soberúc do hlinených nádob, tak rečených
         popolníc, vkladali do zeme. — I tieto popolnice sa posiaľ ešte vykopávajú a vyorávajú zo
         zeme, a často sa vedľa nich nachodia i zbroje, ozdoby a šperky rytierske, alebo peniažky
         tak rečené barbarské, t. j. ktoré neboly ani grécke ani rimanské. — Všetko toto nachodíme
         zhusta v našom Gemeri a Malohonte. Pripomenúť sluší:
   </p>
   <p>
    <span class="bold">
     <strong>
      1.
     </strong>
    </span>
    <span class="emphasis">
     <em>
      Hrádok nad Ochtinou
     </em>
    </span>
    , o ňomž chybne udáva Bartolomeides, že by toto od
         Hradoviska Jelšavského bol dostal, lebo neni s ním v nijakom spojení, bo asi na hodinu
         cesty je od neho vzdialený, na vysokom vrchu v prostred lesa; Bartol. opísal ho týmito
         slovami: „cacumen saxorum“ (vrchol pohoria), sú skaliská, z čiastky skrz prírodné živly do
         kola nakopené, z čiastky aj ľudskými rukami do ohrady posnášané, z poza ktorých sa tuzemci
         bránili proti dorážujúcim na nich nepriateľom. Podobné skalné ohrady videl pisateľ v
         Pomoranoch a na Rujanských ostrovoch, ktoré niekdy pobaltickým a polabským Slovanom slúžily
         za útočistia proti presile Nemcov; takže sa výpoveď Jornandesa podobne vzťahovať môže i na
         starobylých gemerských Slovákov: „hi (Sclavini) paludes silvasque pro civitatibus habent“
         (títo, Slovania) bývajú medzi močariskami a horami).
   </p>
   <p>
    <span class="bold">
     <strong>
      2.
     </strong>
    </span>
    <span class="emphasis">
     <em>
      Hradová nad Tisovcom
     </em>
    </span>
    , pozdejšie v časoch tatárskych alebo husitských
         na pevný hrad premenená, o nej dolu nižšie.
   </p>
   <p>
    <span class="bold">
     <strong>
      3.
     </strong>
    </span>
    <span class="emphasis">
     <em>
      Hradovisko Jelšavské
     </em>
    </span>
    , taktiež v tatár. alebo husit. dobe znovu
         opevnené, o ňom nižšie.
   </p>
   <p>
    <span class="bold">
     <strong>
      4.
     </strong>
    </span>
    <span class="emphasis">
     <em>
      Hradište Plešivské
     </em>
    </span>
    , (maďarsky: haragyistya), bolo niekdy na strmom a
         skalnatom vrchu, u jeho päty stojí plešivský stoličný dom, tu sa nachodia i posial rozličné
         zbroje z doby bronzovej, zvlášte kelty a piky; pisateľ mal dve kelty z tohoto hradišťa, tak
         rečené: „vas futile. Seneca“ (krehká nádoba. Seneca), z ktorých jeden kus daroval Slov.
         Matici a druhý prešovskému collegiumu; na každom je ucho, cez ktoré sa pretiahol remeň
         alebo liko, a tak sa priviazal o palicu; keď ho ale bojovník hodil do nepriateľa, za
         remeňom ho zase nazpät pritiahnul a na palicu poznovu vstrčil.
   </p>
   <p>
    <span class="bold">
     <strong>
      5.
     </strong>
    </span>
    <span class="emphasis">
     <em>
      Hradište nad Sásou
     </em>
    </span>
    , blízko Ratkovej, na strmom vrchu: teraz už len
         slabé znaky sa dajú rozoznať z jeho bývalých násypov.
   </p>
   <p>
    <span class="bold">
     <strong>
      6.
     </strong>
    </span>
    <span class="emphasis">
     <em>
      Hradište Blch
     </em>
    </span>
    čili Balog, v časoch tatárskych a husitských na pevný
         zámok premenený.
   </p>
   <p>
    <span class="bold">
     <strong>
      7.
     </strong>
    </span>
    <span class="emphasis">
     <em>
      Hôrka Hrad
     </em>
    </span>
    , teraz v maďarskej dedine blízko Plešivca na jednom kopci,
         bolo dľa povesti okolitého ľudu staré Hradište, z ktorého teraz už niet žiadneho znaku.
   </p>
   <p>
    <span class="bold">
     <strong>
      8.
     </strong>
    </span>
    <span class="emphasis">
     <em>
      Brádňanské Hradište
     </em>
    </span>
    , bolo niekdy na vršku nad touže osadou, dejepis
         ale o ňom mlčí, — posial už len slabé pozostatky bývalých násypov sa dajú rozoznať. Povesť
         zneje, že tu bola bitka medzi Poliaci a Nemci svedená, a po dnes sa tu volá dolina
         Poliaková a Nemčiné. Bartolomeides sa domnieva, žeby to hradište v XV. století boli Husiti
         vystavili; Reiss dopúšťa, že Aksamit mal čaty Poľské, ale sa spytuje: „kde sa tu vzali
         Nemci?“ Ja kladiem hradište toto do staropohanskej doby, bitku ale tu svedenú považujem za
         pranicu o vlastníctvo medzi rodinou Poliakovskou a nemeckými baníci, ktorí i tu, ako všade
         po Gemeri v 16. století, hľadali vzácne kovy. Tak i v Chyžnom je dolina „Nemecká“, od
         niekdajších baníkov tak nazvaná.
   </p>
   <p>
    <span class="bold">
     <strong>
      9.
     </strong>
    </span>
    <span class="emphasis">
     <em>
      Budikovanské Hradište
     </em>
    </span>
    . I z tohoto sa už len meno zachovalo, ale žiadne
         znaky bývalej ohrady. Reiss myslí, že tu stál dakedy hrad alebo kaštiel Derenčínovský; ja
         som ale toho presvedčenia, že tu bolo staropohanské hradište, ako aj na Brádnom; lebo z
         kaštielov a zámkov by boly predsa aspoň rumy a pamiatka.
   </p>
   <p>
    <span class="bold">
     <strong>
      10.
     </strong>
    </span>
    <span class="emphasis">
     <em>
      Šum, Somhegy,
     </em>
    </span>
    hradiste neďaleko od Krásnej Hôrky na okrúhlom kopci, i
         posial sa tu strely, piky, meče nachodia. Reiss myslí, že tu bol niekdy opevnený tábor.
         Dosť ľahko, a síce pri dobývaní „Krásnej Hôrky“, ale hradište je to dávne.
   </p>
   <p>
    <span class="bold">
     <strong>
      11.
     </strong>
    </span>
    <span class="emphasis">
     <em>
      Szarosvár,
     </em>
    </span>
    pri maďarskej osade Deresk (Drškovce), bolo bezpochyby
         starodávne hradište, ale že bolo len slabo opevnené, preto tuším i to potupné meno
         obdržalo.
   </p>
   <p>
   </p>
   <p>
    Pamätné háje v Gemeri sú nasledovné:
   </p>
   <p>
    <span class="bold">
     <strong>
      1.
     </strong>
    </span>
    <span class="emphasis">
     <em>
      Pokoradský háj,
     </em>
    </span>
    nad osadou Vyšnou čili Slovenskou Pokoradzou (Tót
         Pokorágy). Meno toto všelijako odvodzujú, jedni od Pókov hrad, druhí od Pokoj rád, alebo
         práve od Pokol ágy. Ja myslím, že to meno pochodí od pokoj a hrádz či hrádza, t. j. ohrada
         pokoja, pohrebište, posvätný háj. Tento háj pokoradzský rozkladal sa okolo zaokrúhleného
         kopca, z ktorého je utešený výhľad na rimavsko-sobotské okolia. Možno, že na tom kopci
         stálo aj župné starobilé hradište; dosť na tom, že háj pokoradský je veľmi pamätný, lebo tu
         sa nachodia mnohé popolnice, zbroje, rytierske šperky a ozdoby, najviac z doby bronzovej, —
         konečne sa tu našly aj staroslovanské peniažky, na ktorých už nieto iné kremä znak srpu.
         Slováci zajiste napodobili peniaze grécke a rimské, s tým rozdieľom, že na miesto Jupitera
         lebo Jazdca so šišakom na hlave, mali na svojich peniazoch len srp, ako národ roľnícky;
         medzitým našli sa tu i peniaze Filipa Macedonského a Alexandra Veľkého, ako aj druhých, tak
         rečených barbarských, národov. Tieto tu najdené peniaze nachodia sa medzi vzácnou sbierkou
         p. Jozefa Benkár v Rimavskej Sobote. Ostatne klassický tento pokoradzský háj teraz je už
         celkom rozoraný.
   </p>
   <p>
    <span class="bold">
     <strong>
      2.
     </strong>
    </span>
    <span class="emphasis">
     <em>
      Špaňopolský háj.
     </em>
    </span>
    Nad osadou Španépole (maď. Išpánmező), asi pol hodiny
         vzdialený, je tak rečený „Vinný Vrch“, jehož strana ku východu obrátená, hájom sa menuje.
         Dľa povesti za starodávna i osada bola pod samým vrchom, a len pozdejšie obyvatelia, bez
         pochyby po spustošení starej osady, preniesli sa na terajšie miesto. Temeno vrchu je holé a
         užíva sa od občanov na pastvu pre dobytok; sem i tam po ňom sú rozmetané veľké skaliny.
         Boky ale vrchu, i ten tak rečený háj, je už cele rozoraný, a tu sa vyoraly už mnohé
         popolnice, zväčša neforemné, niektoré aj čiarkami okrášlené. Popolnice tieto boly uložené v
         jamách, na 2 i 3 stopy hlbokých, a na jednu stopu širokých, na spodku obyčajne niečo
         širších, ako na vrchu, a hlinou pilne vymazaných. Medzi popolom našly sa i kúsky
         nespálených kostí, ako aj strieborné peniažky, rozličné náradia z bronzu a zo železa a
         šperky tiež z bronzu. Bolo tu tedy veliké pohrobište a pamätné pri tom, že sa tieto hroby
         obyčajne 7 spolu, jeden vedľa druhého proti východu obrátené nachodily; tak ako aj v
         pobaltických krajinách Hunengräber (hroby Hunov) rečené.
   </p>
   <p>
    Vedľa Bartolomeidesa meno Špaňôpole značí majetok akéhosi grófa, lebo baróna, ktorý tam
         dakedysi prebýval; čím ale je málo povedané. Vedľa Reissa, meno župánpole, pochodí od
         župana, čili pána, župou vláducého, a župište v staroslovančine a v ruštine znamená toľko,
         ako spálenište, kde sa obete zapaľovaly, mrtvé telá na popol pálily.
    <sup>
     [
     <a class="footnote" href="#ftn.d56e318" name="d56e318">
      1
     </a>
     ]
    </sup>
   </p>
   <p>
    Pisateľ je tej mienky, že za starodávna tu bolo sídelné hradište županovo, čiže župný
         hrad, kde sa kmetovia a vladykovia z celej župy do porady alebo snemu schodievali, kde sa
         vydržiavaly župné súdy, obete, sňatky, trhy atď. — Čo sa osady týka, vieme, že Slovania
         mali vedľa svojích hradov otvorené selá, čiže dediny, pod správou kmetov; ako píše Herbert:
         „Slovania stavali ešte i pozdejšie svoje hrady, ostrohy, tvrze v neprístupných lesoch,
         medzi vodami, v otvorenom šírom poli, naproti ním mali svoje domy a osady.“ Známe i to, že
         Slovensko už za panovania Rastislava a Svatoplukovcov bolo na župy podelené, a že za času
         Štefana Kráľa v Uhrách 70 žúp počítalo sa v Uhrách.
   </p>
   <p>
    Pre objasnenie veci uvediem tu, čo píše Barón v. Sacken über das Grabfeld von Hallstadt
         und die Taurisker. (Tauriskovia bezpochyby boli Slovania) Die Taurisker betrieben zu
         vörderst Ackerbau, wie die unzähligen, oft in ganzen Gruppen, beisammen gelegenen Sicheln
         beweisen; ferner Viezucht, denn eine ganzen Menge von Gräbern, Urnen und Aschenhaufen waren
         mit Überresten von Hauisthieren (des Rindes, Schafes, der Ziege, des Hundes, selbst des
         Pferdes) angefüllt; sie betrieben eifrigen Bergbau an Ort und Stelle, wie die höchst
         interessanten Salzeinschlusse beweisen, und Metallurgie; sie betrieben den Bernsteinhandel,
         welcher auch nach der Anschaung der Deutschen Archäologen von der Ostsee (von Danzig) durch
         slawische Länder, durch Pannonien und Norikum nach Venedig ging, und in slawischen Ländern
         lag; sie hatten Neigung zum Putze, wie bis zur Stande alle slawischen Völker, im Gegensatze
         zu den, das einfache und dunkelfärbige Kleid liebenden Deutschen; sie liebten einen
         gewissen Pomp bei Leichenbestattungen, und bewiesen ihre Pietät gegen die Verstorbenen
         durch Beigabe der werthvollsten oder beliebtesten Gegenstande.“ (O pohrabišti v Hallstadte
         a Tauriskoch. (Tauriskovia bezpochyby boli Slovania.) „Tauriskovia sa zaoberajú najviac
         obrábaním zeme, ako to bezčiselné, často v celých hromadách složené srpy dokazujú; ďalej
         dochovávaním dobytka, lebo celé množstvo hrobov, popolníc a popolových hromád bolo
         vyplnených s pozostatkami domácich zvierat (z rožného dobytka, oviec, kôz, psov, ba i z
         koni;) zaoberajú sa i baníctvom na mieste, ako to dokazujú veľmi zaujímavé zárezy soľové,
         taktiež i so spracovaním kovov; obchodujú s jantárom, ktorý sa dostal i podľa názoru
         nemeckých archaeologov z Východného mora (od Danzidu) cez slovanské zeme, Pannoniu a
         Noricum do Benátok, a bolo ho v slovanských zemiach; mali náklonnosť k okrase, ako dosiaľ
         všetky slovanské národy na protivu k Nemcom, ktorí milujú tmavobarevné šaty; mali radi istú
    <span class="emphasis">
     <em>
      pompu
     </em>
    </span>
    pri pohraboch, a preukazovali svoju
    <span class="emphasis">
     <em>
      pietu
     </em>
    </span>
    k odomrelým s priložením jemu najcennejších alebo
         najobľúbenejších vecí“).
   </p>
   <p>
    <span class="bold">
     <strong>
      3.
     </strong>
    </span>
    <span class="emphasis">
     <em>
      Perješský háj.
     </em>
    </span>
    Pri maďarskej osade Perješ, od Slovákov Dražice
         menovanej, neďaleko od Drienčian, nachodí sa pamätný háj, (i Maďari ho až posiaľ menujú
         háj, a hájba), v ktorom, keď raz hrnčiari vyvalili korene dávnovekého mohutného dubu,
         otvoril sa jím veľký, do štvorhranu založený, zo skál murovaný a tiež širokou skalou
         prikrytý hrob, v ňom rozmanité rytierske ozdoby a šperky, ako pracky, retiazky, náramky,
         perličky, a síce všetko z bronzu, najdené boly; niektoré kunštovne krútené drôty a retiazky
         boly už prachom a pieskom pevne dovedna slepené; krem toho boly tam aj mnohé malé trubice,
         ako píšťalky, tiež z bronzu, o ktorých posiaľ neznáme, na čo sa mohly potrebovať. — Reiss
         myslel, že pohanskí kňazia pri obetiach na nich pískali; ja myslím, že sa do nich nastŕkaly
         vtáčie perá, a tak sa pripravily rytierom na ich šišaky, alebo aj koňovi na hlavu.
   </p>
   <p>
    <span class="bold">
     <strong>
      4.
     </strong>
    </span>
    <span class="emphasis">
     <em>
      Šivetický háj.
     </em>
    </span>
    Za osadou Šivetice, (ktorej meno daktorí od pohanskej
         bohyne Živy, Živeny — ktorá tu zvlášte mala byť ctená, — odvodzujú) počnúc od katolíckej
         fary, vedľa kat. kostola hore po vrch Múten čili Mútno, z východnej strany rozprestieral sa
         pamätný šivetický háj, ktorý, ačkolvek je už zväčša rozoraný, i posial to meno podržal, a
         tu sa už mnohé popolnice a zbroje, ako kelty, a piky z doby bronzovej ponachodily. —
         Pisateľ bol tiež od nebohého r.-katolíckeho farára v Šiveticiach, Moravčíka, jedon pekný
         bronzový kelt a jednu takže bronzovú píku, v šivetickom háji vyoranú, darom dostal.
   </p>
   <p>
    Temeno vrchu, nad hájom šivetickým strmiaceho, volá sa „Múrik“, kde sú posiaľ ešte znaky
         pradávnych múrov, do štvorhranu staväných, v šírke asi 20 stôp a v dĺžke tiež toľko. V
         samom strede tohoto štvorhranu nachodí sa ešte, v priemere asi 5. stôp obnášajúci, teraz už
         v rozvalinách ležiaci, múrik. Okolo štvorhranu z východnej strany dajú sa ešte i teraz
         priekopy rozoznať.
   </p>
   <p>
    Gustáv Reiss píše o ňom toto: mienka učených je, že tu stál dakedy pohanský chrám bohyne
         Živy. Pod týmto vrchom leží k východo-poludňajšej strane starobylá osada Šivetice, a na
         západnej strane osada Prihradzany, a keď to prvšie upomína na bohyňu Živu, tedy toto
         posledné takže upomína na osadu, ku hradu patriacu.
   </p>
   <p>
    Naproti Múrika, z druhej strany riečky Jelšavskej, nad osadou J. Teplicou je tiež vysoký
         skalnatý vrch „Stráňa“ menovaný, na ňom sa ešte chatrné zbytky múrov nachodia, a sem-tam
         rozhádzaná vakovka; z východnej ale strany pod tými múrami nachodí sa diera, asi 3 — 4 siah
         hlboká, ktorá sa menuje „temnica.“ — Moja mienka je, že za tureckých časov tu na tejto
         stráni stávala stráž, pozorujúca pohyby Turkov, keď blízka osada Hucín bola pohraničná
         vojenská stanica oproti Turkom pod veliteľstvom Czékuša; na to poukazuje tá rozhádzaná
         vakovka a skaly bývalej osamelej väže čiže bašty. Čo sa ale šivetického Múrika tyče, som
         toho presvedčenia, že tu stál prastarý slovenský župný hrad, o čom ma potvrdzujú nie len
         mená osád Šivetice a Prihradzany, ale obzvlášte starobylý, neobyčajný spôsob stavania tých
         múrov a potom i háj šivetický s mnohými popolnicami a bronzovou zbrojou.
   </p>
   <p>
    Ľud teplický a šivetický rozpráva o Múriku a o Stráne takto: Na Múriku prebýval statočný
         pán, a mal tiež statočného syna, ale na stráni bývala bezbožná žena, ktorá ale mala pobožnú
         dcéru. Ich zahrady boly veliké, jedna z jednej, druhá z druhej strany rieky až po samú
         vodu. Tí mladí ľudia sa náramne ľúbili, čo sa panej na Stráne protivilo, a keď ona to
         nemohla zabrániť, vymyslela hroznú pomstu, ktorú ale v sebe tajila. Dala totiž svojím
         sluhom-obrom vystaviť remenný most medzi ostrým vrchom a Múrikom. Pred samou svadbou, keď
         mladoženíci mali prejsť cez ten most, ona na svojej Stráni popustila upevnený remeň, aby
         mladoženíci do priepasti spadli. Nastala ale búrka a hrom zabil obidvoch. Jama, do ktorej
         spadli, až po dnes sa ukazuje, z ktorej tá bezbožná matka, kedykoľvek búrka nastáva,
         bolestne stene. — Povesť túto sdelil Reissovi učiteľ teplický, Karol Michalovič.
   </p>
   <p>
    <span class="bold">
     <strong>
      5.
     </strong>
    </span>
    <span class="emphasis">
     <em>
      Šajo-gemerský háj.
     </em>
    </span>
    Od bývalého prastarého hradu Gemerského hore do
         vrchu sú teraz už oráce zeme, na ktorých sa už veľa peknými čiarkami ozdobených popolníc
         vyoralo, a pri tom i starobylé zbroje a šperky rytierske, dôkazom toho, že i tu stálo
         niekdy staroslovenské hradište s posvätným hájom.
   </p>
   <p>
    <span class="bold">
     <strong>
      6.
     </strong>
    </span>
    <span class="emphasis">
     <em>
      Revúcky háj.
     </em>
    </span>
    Nad tak rečenou revúckou Skalkou, kde sú teraz už oráce
         zeme, bol starodávny háj, a tam sa tiež veľa črepov z rozbitých popolníc vyoralo.
   </p>
   <p>
    Ostatné háje, ktoré naším pohanským predkom boly posvätné a do ktorých prach z upálených
         mrtvôl ukladali a pochovávali, nachodia sa pri každej väčšej, lebo menšej osade starobylého
         pôvodu, ku pr. jelšavský Predháj pri Starom hrade, chyžňanský starý háj, čierno-lehotský,
         drienčansky, klenovský a mnohé iné.
   </p>
   <p>
    Pamätné je, že tá pohanská obyčaj, pochovávať mrtvé telá do hájov, na gemerskom
         Horehroní trvala do 17. storočia, a bola tak zakorenená, že seniorát gemerský, ako o tom
         protokoly svedčia, ťažkými pokutami stíhal tých, ktorí sa opovážili mrtvé telá bez kňaza do
         hájov pod stromy pochovávať; tak na Helpe r. 1643 Ďuro Hanin, ktorý svoje decko takto
         pochoval, bol pokutovaný na 600 skverkových šindlov, a darmo sa vyhováral, že: predtým, keď
         ešte na Polômke kňaza nebolo, bol taký obyčaj, pod ktorýmkoľvek stromom alebo na poli na
         istom mieste dietky svoje pochovávať. — Vo Vernári r. 1653 bola istá žena tiež tak pod
         stromom pochovaná, a seniorálna visitácia ustanovila 6 zl. pokutu na toho, kto by sa
         opovážil budúcne mrtvé telo takto pochovať. — Na Šumiaci r. 1643 ustanovila takže
         seniorálna visitácia 12 zl. pokuty za každý taký pohräb atď.
   </p>
   <p>
    Čo sa týka popolníc, tie sa našly nielen v pripomenutých už starobylých hájoch, ale i v
         Tisovci pod Hradovou, ako pripomína Matej Šulek, že r. 1800, ľudia, hľadajúci tam poklady,
         našli velikú popolnicu, ktorú ale roztrepali; ale i krem toho našlo sa tam viac popolníc,
         ako udáva „Posvěcení Chrámu Tisovského r. 1833“ — V Bakoš-Tirjakovciach za chrámom pri
         chodníku, do Oždian vedúcom, našli popolníc vo väčšom počte; v tejže obci najdená bola
         popolnica, rozbitá v rieke Rimave, s dobre zachovanou ostrohou, tak udáva Kollár v
         „Solennia Bibliothecae Kishonth“ z r. 1821.
   </p>
   <p>
    V Čerenčanoch vo farskej zahrade našli popolnice a starobylé strely. — Na Skálniku sa
         tiež nachodia črepy z rozbitých popolníc, a pri nich takrečené barbarské peniaze, bronzové
         a železné zbroje, šperky a náradia. — Ba aj v susednej stolici Boršodskej, kde pred
         príchodom Maďarov až po Matru a Tisu bývali Slováci, nachodia sa popolnice; menovite na
         Starej Hute, v Žolcoch a pri starých Hradišťoch, Leányvár, Holomvár nazvaných atď., ako
         svedčí Gustáv Reiss, ktorý, bývajúc v Miškovci, ako milovník starožitností, menované miesta
         pilne preskúmal.
   </p>
   <p>
    Barbarské peniaze okrem Pokoradzi a Skálníka nachodia sa tiež i na Starej Hute, v
         stolici Boršodskej, na ních s jednej strany predstavuje sa Jupiter a s druhej kôň, alebo
         jazdec so šišakom na hlave; na daktorých sa nachodí písmena A, na druhých hviezdy, mesiac a
         iné znaky; takéto peniaze sú Filipa Macedonského a Alexandra Veľkého, ako píše Gust. Reiss.
   </p>
   <p>
    Rimské peniaze našly sa pri Rimavskej Sobote, a síce strieborné Antonína Aemeliána, a
         pri ních aj trúbkovitá strela. V Chyžnom a na mnohých iných miestach v Gemeri a Malohonte
         našli strieborné peniaze Tita Vespasiana atď. — Ja nie som toho domnenia, ako daktorí
         tvrdia, žeby sa rímske panstvo až po tieto strany bolo rozprestieralo, ale že všetky tie
         peniaze obchodom a kupectvom, ktoré naši pohanskí predkovia už v prastarej dobe prevádzali
         na východ i západ, a síce hlavne obchod s jantárom (Bernstein), dostaly sa do naších
         krajov.
   </p>
   <p>
    Sluší sa ešte dačo poznamenať o keltoch a pikách bronzových, ktoré sa na starých
         hradoviskách gemerských a po hájoch nachodia. — Daktorí spisovatelia dorábanie a užívanie
         bronzových keltov jedinému prastarému národu keltickému pripisujú, — jeho slabé pozostatky
         sú ešte terajší Baskovia vo Španielsku a Francúzsku, Grčania, Vališťania a Škótski Horali,
         — ktorý ale v prastarej dobe po Europe bol veľmi rozšírený. Toto je ale bludná mienka, lebo
         nielen pri samých Keltoch, ale vôbec pri starých národoch, ako Egyptčanoch, Grékoch,
         Rimanoch, Germanoch a Slovanoch bol bronz, t. j. miešanina z medi a cínu, ku všeliakej
         zbroji, šperkom, ozdobám a domovému náradiu užívaný. Ďalej Slovania od prastarej doby
         prebývali v súsedstve Keltov a potýkali sa s nimi v premnohých bitkách, obzvlášte od r. 300
         pred n. Krista až do I. stol. po Kristu, a v tej tak rečenej bronzovej dobe, jedni i druhí
         rovnakú bronzovú zbroj, totiž kelty a piky nepochybne užívali. — (Meno Valach t. j. ovčák,
         i teraz upomína na Keltov, niekdajších súsedov a protivníkov starých naších predkov.) Kelty
         tie, ktoré aj polšťaby, čiže polštáby menovali, majú podobu širokého ostrého dláta, a
         nastrkovaly sa na rozštiepené palice, a úžívaly sa v boji ako piky; druhé zase boly tak
         sporiadané, že sa upotrebúvaly na miesto sekery.
    <sup>
     [
     <a class="footnote" href="#ftn.d56e384" name="d56e384">
      2
     </a>
     ]
    </sup>
    — Lež okrem týchto keltov aj hroty na šípy, meče, srpy, náramky, drôty,
         retiazky atď. dorábali z bronzu naší predkovia.
   </p>
   <p>
    Ohľadom na domáci život a náboženstvo naších predkov pohanských, ako i na pozostatky a
         pamiatky, ktoré sa z tých časov medzi naším ľudom zachovaly, píše Sámuel Reiss, bývalý ev.
         farár revúcky, muž niekdy všestranne učený a dômyslný, doslovne toto (v malom svojom
         rukopise): „Život naších predkov bol patriarchálny, národ domorodý, ku svojím vrchom,
         hoľám, horám, dolinám, lúkam viazaný; jeho rožný dobytok, ovce, kone, svine, hyd, bolo mu
         všetko bohatstvo; pluh a orba jeho zaneprázdnenie; v čas potreby ale ku obrane vlasti bol i
         smelý a vytrvalý bojovník. — Mal on drevený osamotený dom s komorou, v ktorom najmúdrejšie
         riadil všetko.
   </p>
   <p>
    Ovce, v mrázniciach vyzimované, na jar vyháňal s ovčiarskymi psy a s vetrálom sa
         ozbrojac proti vlkom a na valašku podopretý, hrával na fujare, alebo si zagajdoval.
         (Roztratené domy sú posiaľ ešte na Trhanovej na pomedzí novohradskej a zvolenskej stolice,
         kde i na 200 krokov stoja domy jeden od druhého vzdialené, okolo nich stajne, stodoly,
         zahrady i role a lúky; tak i v trenčianskej stolici na mnohých miestach; v Klenovci, v
         Tisovci, v Brezne, v Muráňskej Zdychave, Polônke, Šumiaci, Telgarte
    <sup>
     [
     <a class="footnote" href="#ftn.d56e392" name="d56e392">
      3
     </a>
     ]
    </sup>
    atď. roztratené stodoly a stajne sú pamiatky z patriarchálnych pohanských
         časov.)
   </p>
   <p>
    Pohanské zvyky, obyčaje, kliatby až po dnes sa zachovaly: Bisťu svete, Bisťuk dade,
         Bisto čertov, Bisto hromov, Stobohov, Parom ťa zabil, Paromová strela (Jupiter tonans),
         tuším i zavialo ťa, sú pozostalé pohanské kliatby.
   </p>
   <p>
    Ľud až po dnes verí v zmoka, ktorý v podobe zmoklej vrany dolu komínom peniaze vláči; i
         v pikulíka a raráška.
   </p>
   <p>
    Na priadkach sa o čarodejníkoch, strigách, mátohách, ježibabách, bobákoch (aj o
         šarkanoch a tátošoch) rozpráva.
   </p>
   <p>
    Tak o Vlkolakovi, ktorý na vlka premenený chodí ľuďom o zradu a škodu. Od Premieňa sa
         boja matky. Hadovia kameň dujú. Strachujú sa i od Svetlonoša. V Morenu veria a nosia ju
         dievčatá ako obraz smrti jarnieho času so spevom, a potom ju hodia do vody.
    <sup>
     [
     <a class="footnote" href="#ftn.d56e406" name="d56e406">
      4
     </a>
     ]
    </sup>
    Na Jána kladú ohne a behajú v noci s metlami. Májové tance a spevy: „Hoja Ďunďa
         hoja.“ Stavanie kráľov na Rusadlie (Turíce), obliekanie sa do starých kožuchov, nariekanie
         a vykladanie nad mrtvým telom, lomcovanie rukami, vycitovanie duchov zomrelých atď.“ Toľko
         Reiss.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e318" name="ftn.d56e318">
        1
       </a>
       ]
      </sup>
      Sr. Letopis Mat. Slov. VI. sv. II. str. 71.
     </p>
    </div>
    <div class="footnote">
     <p>
      <sup>
       [
       <a class="para" href="#d56e384" name="ftn.d56e384">
        2
       </a>
       ]
      </sup>
      Sr. stranu 10.
     </p>
    </div>
    <div class="footnote">
     <p>
      <sup>
       [
       <a class="para" href="#d56e392" name="ftn.d56e392">
        3
       </a>
       ]
      </sup>
      <span class="emphasis">
       <em>
        Telgart
       </em>
      </span>
      starobylá dedina pod Kráľovou Hoľou, ktorej meno
               Bartolomeides odvozuje mýlne od nem. Thiergarten, lebo tam zverinec nikdy nebol; má
               sa odvodiť od staroslovenského gard t. j. chrbet hory, a diel, a tedy dielgart t. j.
               dielný vrch, ktorý Spiš, Gemer, Zvolen ba i Liptov predeľuje, čiže presekuje, ako to
               robí Kráľova Hoľa a jej pohorie.
     </p>
    </div>
    <div class="footnote">
     <p>
      <sup>
       [
       <a class="para" href="#d56e406" name="ftn.d56e406">
        4
       </a>
       ]
      </sup>
      Nosenie Moreny so spevom: Hehana, Hehana atď. na smrtnú nedeľu a jej hodenie do
               vody, je zaiste staropohanský obyčaj, ktorým sa označuje v prírode umorenie, čiže
               odchod zimy a príchod predjara, akoby prebudenie sa prírody z jej zimného spánku.
               Obyčaj tento sa menovite v Chyžnom záchováva; veľké dievčatá osobitne nesú na palici
               Morenu Hehanu, mnohými pentlámi ozdobenú, a malé dievčatá zase svoju osobitne, bežia
               s ňou ako jim nohy dostačia dolu dedinou a potom lúkami až ku rieke; za húfom
               spievajúcich dievčat bežia tiež chlapci.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e413">
       </a>
       B) Doba príchodu Maďarov do Gemera
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Prvá auktorita maďarských dejepiscov, Anonymus, udáva túto príhodu nasledovne: „In iis
         temporibus dux Arpád habito inter se consilio misit multos milites in expeditionen, qui
         subjugarent sibi populum de Castro Gumur, Nougrad et, si fortuna faveret, tunc ascenderent
         usque ad castrum Nitra.“ Cap. 38. a ďalej píše: Quibus etiam militibus in expeditionem
         euntibus, principes et ductores constituit, duos filios avunculi sui Hulek, Zuardum et
         Cadusam nec non Hubam, unum de principalibus personis. Tunc hi tres domini egressi sunt, a
         loco illo, qui dicitur Partuh, equitantes juxta fluvium Hongu (Hangoň) et eunden fluvis um
         trauserunt juxta fluvium Soyou, et inde egressi sunt per partes castri Gumur, et venerunt
         usque ad montem Bulhadu (Blch, Balog) et inde ad Partes Nougrad“ atď. (V tých časoch Árpád
         po dôvernej porade poslal mnoho vojska na výpravu, aby podmanili národ hradu Gemera,
         Novohradu a jestli by im šťastie prialo, aby zašli až k nitrianskému hradu. V kap. 33. a
         ďalej piše: A tomuto vojsku, idúcemu na výpravu, daj aj predstavených a vodcov, dvoch synov
         svojho strýka, Huleka, Zuarda a Kadušu ako i Hubu, jednoho z najvynikajúcich osôb. Títo
         traja páni tedy vyšli z miesta, ktoré sa volá Partuh, jazdiac pri rieke Hongu (Hangoň) a
         prekročili túto vodu pri rieke Šajave (Soyon), odtiaľto ale prešli cez čiastky (územia)
         hradu Gemer, a došli až k vrchu Bulhadu (Blh, Balog) a odtiaľ do krajov Novohradu atď.
   </p>
   <p>
    Čo pri tomto vypravovaní Anonyma, ako viery docela nepodobné, veľmi do očí bije, je to,
         žeby Maďari od Tisy a Matry len tak jazdiac (equitantes) bez najmenšej srážky a bitky s
         domorodcí, všetky tie kraje od Pastúchova a Hangoňa po Gemer, Balog a Novohrad pre seba
         boli zaujali, ako čoby ony predtým nikomu neboli náležaly, tak asi podľa známej juridickej
         zásady: „res nullius cedit primo occupanti“. (Vec bez pána, pripadá prvému, kto ju vezme).
         Celé toto vypravovanie Anonyma tým viac sa stáva podozrelým, keď porovnáme s ním druhé
         auktority maďarské Thúróca a Bonfína, ktorí, píšúc o týchto udalostiach, jedon druhému
         proti hovoria. Lebo Anonym udáva toto: že Borsu, syn Bungerov, dostal od Árpáda darom
         nielen celý Boršod, ale i dolný Gemer, od Šajo-Gemerského zámku na východ s velikou
         čiastkou Turňanskej stolice. Thúróc ale nás ujisťuje, že Urš čiže Örš bol Gemerom
         obdarovaný. Konečne Bonfin dotvrdzuje, že jeden z vodcov Árpádových a síce Kadúza bol tak
         šťastný sa stať pánom Gemera. Kdože z nich má pravdu? — Lebo keďby niekdo myslel, že Boršu
         a Örš sú mená totožné, tedy Kadúza len nebude pokladať za totožné s nimi. Nechajúc ale
         Thuróca a Bonfína na strane, predsa poznamenať musím, že Anonym o svojom Borsu (ktorého
         však nikdy nemenuje Örš) častejšie a so zaľúbením vypráva; známe ale, že meno Bursu sa
         kremä ha konci XI. stoletia v dejepise vyskytuje, nadovšetko za panovania Ondreja II.
         Jeruzalemského okolo r. 1222. Za časov tedy Ondreja II. sa vyznačil Gyula Boršu, takže sa
         stal miesto-kráľom a curiae judex, jeho ale brat Nikolaj bol palatínom, a tretí brat
         Dominik bol barónom.
   </p>
   <p>
    Maďarskí dejepisci menujú Anonymovho Boršu z časov Árpádových Boršu I., a dynastu Boršu
         z časov Ondreja II. Jeruzalemského Boršu II.; ale jaký to skok?, aká to medzera od Árpáda
         až po Ondreja II.? Ja som toho presvedčenia, že Anonymov Boršu je osoba vybájená,
         vymyslená; čím sa i celá tá výprava Arpádova do Gemera, ako ju Anonym vypráva: „equitantes
         juxta fluvium Soyov“ (jazdiac popri rieke Šajave), zo základu vyvracia.
   </p>
   <p>
    Už Bartolomeides akosi tušil, že Anonym nie bez príčiny pochlebuje dynastovi Boršu, a ja
         som toho presvedčenia, že dejepisectvo Anonyma padá práve do času Ondreja II., alebo Belu
         IV., keď dynastia Boršu bola najmocnejšia v krajine, a že Anonym mal svoje príčiny a
         pohnútky tejto mocnej dynastii tak veľmi pochlebovať, ju zrovna do spojitosti s Árpádom
         uviesť, vodcovstvo prapradedovi od neho sveriť, celé stolice len tak „equitando juxta
         fluvium“ (jazdou pozdĺž rieky), jemu dať vybojovať, zámky Boršod a Barš (Tekov) od neho
         pozakladať atď., to všetko šlo Anonymovi s takou dôkladnosťou a istotou, ako keď terajší
         dejepisci dynastov nášho veku zrovna od Lehela alebo Botonda odvodia.
   </p>
   <p>
    Keď tedy vypravovanie Anonyma o príchode Maďarov do Gemera je vonkoncom nespoľahlivé a
         vybájené, musíme hľadať inde svetlo dejepisné, a to nám poskytujú bádania nášho výtečného
         Sasinka, dľa ktorého sme prišli k tomu presvedčeniu, že Slovensko naše po páde
         Svatoplukovcov, pod menom „Provincia Vagi“ (Územie Váhu, Považie), ako sa menuje v listine
         biskupstva pražského), bolo k Česku pripojené; že Češi, Moravania a Slováci museli stáť v
         dobrom porozumení a súsedstve s Maďarmi, keď v bitke pri Bratislave medzi Maďarmi a
         Bavorcí, ktorým rozličné kmeny nemecké pomáhaly, r. 907 svedenej, nezdajú sa byť ani
         prítomnými, lebo Aventinus, opisujúc túto bitku, pripomína mnohé kmeny, súčastnivšie sa v
         nej, ale o Moravanoch a Slovákoch nerobí žiadnu zmienku: ďalej že Slovensko naše r. 999
         skrz Poliakov bolo Čechom odňaté, a že len až r. 1009 Sv. Štefan Slovensko kus po kuse
         pripojil ku svojej korune, a len za tým sa počal písať: „Rex totius Hungariae“ (kráľ celého
         Uhorska).
   </p>
   <p>
    Dôležitá zajiste v tomto ohľade je pre nás Slovákov uhorsko-poľská kronika (Hun. Pol.
         Hist.), v ktorej toto stojí: „Qui (Boleslav Chrabrý) congregato omni suo exercitu ad regem
         (Stephanum) ante Strigonium venit, ibique in terminis Poloniae et Ungaria tentoria sua
         fixit, nam termini Polonorum, ad litus Danubii, ad civitatem Strigoniensem terminabantur,
         dein in Agriensem civitatem ibant, demum in fluvium qui Tizia nominatur cedentes,
         regiranbant juxta fluvium qui Cepla nuncupatur usque ad castrum Galis, ibique inter
         Ungoros, Ruthenos et Polonos finem dabant.“ (Ktorý, [Boleslav Chrabrý], shromaždiac svoje
         celé vojsko, došiel ku kráľovi [Štefanovi] pred Ostrihom, a tu na hraniciach Poľska a
         Uhorska upevnil svoju dŕžavu, lebo hranice Poliakov siahaly až po brehy Dunaja pri meste
         Ostrihome, odtiaľ prechodily k mestu Jágru, a konečne prejdúc k rieke, menovanej Tisou
         [Tizia], obrátily sa popri rieke, ktorá sa volá Cepla, až po hrad Galis, a tam sa končily
         medzi Uhormi, Ruthenmi a Poliakmi).
   </p>
   <p>
    Pri tejto pre nás veľmi závažnej dejepisnej listine poznamenať musím, že „castrum
         Galis“, alebo ako sa inde menuje „castrum Salis“ Bartolomeides a Gustáv Reiss chybne
         prenášajú do hornieho Gemera ku prameňom rieky Šajavy, a síce Bartolomeides ku Nižnej
         Slanej, na bývalý Bebekovský zámok Muráňčok menovaný, lebo že sú tam na blízku dediny Vyšná
         a Nižná Slaná, Ober- und Untersalze od Nemcov dobšinských zvané, a podľa toho že i Šajov je
         vlastne rieka Slaná, u Anonyma Soyou od só, t. j. od soly tak nazvaná. Ale tu soly, nikde
         nieto ani nebolo, a o Nemcoch dobšinských v čas príchodu Maďarov nebolo tu ani chýru. —
         Reiss chce hľadať castrum Galis alebo Salis pri prameňoch rieky Šajavy na vrchu Slanskom,
         lebo okolo Rédovej u vrchu Tresníka, kde sa vyskytuje meno: Solnistá a na Telgarte
         Slanisko. — Všetko to by bola zaiste márna práca.
   </p>
   <p>
    Druhí dejepisci zase kladú castrum Galis do Sóváru v Šariši, preto že sa tam soľ varí;
         ale či sa i v čas príchodu Maďarov tam soľ varila? — a kde stál zámok?!
   </p>
   <p>
    Dľa mojej mienky náš Záborský trefne kladie to záhadné castrum Salis do Galséča
         (Sečovce), starobylý to hrad na pomedzí Zemplínskej župy, pod vrchom Dargó rečeným; lebo
         práve tento hrad ležal neďaleko rieky Cepla teraz Toplya zvanej, a neďaleko od osady Soľ
         (maď. Sókut) zvanej, pri ktorej vyviera soľný prameň; mohol sa tedy písať aj castrum Galis,
         aj Salis.
   </p>
   <p>
    Že Slováci v čas príchodu Maďarov až po Matru a Tisu svoje sídla mali a tak nie len celý
         Gemer, ale aj Turňanská, Abaujská, Boršodská a Hevešska župa boly od nich obydlené; nie
         razom, ale len — najmä po tatárskom pliene — s času na čas, kus po kuse boli od Maďarov
         vytisnutí s čiastky do Novohradu a s čiastky do Abaujskej a Zemúnskej, t. j. Zemplínskej
         stolice; to sa dokazuje tým, že i posiaľ ešte nie len v dolňom, teraz už maďarskom Gemeri,
         ale aj v Turni, Abaujskej, Boršodskej a Hevešskej župe premnohé staré hrady, vrchy, rieky,
         potoky, mestá, osady nosia slovenské mená, ako Siksava, Miškovec (Mišková ves) Dubičan,
         Šalgovce, Tapolčany, Vyšňovo, Tardoň, Velezd, Žolca, Koriťane, Kelečín, Baňa, Suchá,
         Málinka, Ivánka, Suchoť, Župan patak, Domoslava (Domoszló), Senderova atd. Novší osadníci
         sa tratia medzi Maďarmi ako na pr. Slováci v Miškovci, v Arnothe, ako sa talianski osadníci
         v Case (Sajó Kaza) a v Cazziole (Kaziner) stratili. — V dol. Gemeri : Suchá Dolina
         (Suhavölgy, od Agteleku po Putnok), osady na dolnej Šajave: Brzotýn, Hôrka, Hubovo,
         Kelemír, Kerepec, Králik, Lekoňa, Panitovo čili Panita, Plešivec, Riečka (Rečke) Rúdnik,
         Súša, Pútnik (Putnok), Malá (totiž ves, Málé) dokazujú, že sú pôvodu slovenského, teraz ale
         Maďarmi obydlené. Tak i na dolnej Rimave: Beljan, Čiž, Dobroštje, Dobrá, Dubovec, Dúžava,
         Gortva, Hodejovo, Kalečín, Kurinec, Sobôtka (Szabadka), Siač (Rimaszécs), Velkeňa,
         Žirkovce, (Serke); na riečke Turec rečenej: Babinec, Chvalovo, Držkovce, Hrkáč, Káluše,
         Otrokoč, Poliná, Rakotáš, Skerešovo, Šankovce, Valice, Višňovo; a na dolnej muráňskej
         doline: Beretka, Hucín, Nováčany, Licince, Dolinka atď. Všetko toto slovenské mená osád s
         maďarskými obyvateľmi.
   </p>
   <p>
    Vôbec napočítal Gustav Reiss v celom Gemeri len 25 osád a pustatín, ktoré nosia názov
         maďarský, a 136 osád so slovenským názvom, ale Maďarmi obydlených, k tomu ešte cudzieho (?)
         pôvodu 30 osád a neznámeho pôvodu vyše 50 osád.
   </p>
   <p>
    Akože tedy z týchto tak mnohých pôvodne slovenských osád Maďari vytisli praobyvateľov a
         do nich sa usadili? Toto je otázka, na ktorú odpovedať máme.
   </p>
   <p>
    Fessler píše, že Maďari pri svojom vpáde do terajšieho Uhorska, slobodných slobodnými
         byť nechali a zbraň naproti ním nepozdvihujúcim pokoj dávali. — Anonym nezná nič o nejakej
         srážke a bitke medzi Maďarmi a Slovákmi na týchto stranách; lebo keby bol znal, iste by
         nebol zabudnul o nej chvastavo rozprávať, a nie len tak: „equitates juxta fluvium“ (jazdiac
         pri potoku) atď. Ba práve ani nijaké povesti nenájdeš medzi ľudom buď slovenským, buď
         maďarským po celej Šajave až ku Tise, ktorá by sa zmienila o dajakej bitke a dobývaní
         nejakého hradu skrze Maďarov. Ba keby nejaká bitka bola medzi nimi svedená bývala, a keby
         následkom prehratej bitky Slováci od Matry a Tisy, z Boršodskej, dolňo-abaújskej a
         dolňo-gemerskej stolice sa boli úhrnkom, a do čista do horných krajov utiekli, tak by
         všetky tie slovenské mená dedín vrchov, hradov, dolín, potokov boly cele zmiznúť musely,
         lebo s útokom praobyvateľov nebolo by zaiste nikoho bývalo, kto by im bol mohol všetky tie
         mená slovenské udať, a Maďari sa predsa ešte len i hradište „haragyisťa“ a háj tak menovať
         naučili.
   </p>
   <p>
    Tu musíme vziať do povahy spôsob živobytia z Azie prišlých Maďarov, ako nám ho opisujú
         súvekí dejepisci. Od času ích príchodu na Tisu, až do ích pokresťanenia, žili Maďari jedine
         z plienu a lúpeže; oni neorali, nesiali, ale žať a žiť chceli z hotového; oni neznali
         žiadon rozdiel medzi „moje a tvoje“, a keď nemohli a nesmeli ísť do cudzích krajín, do
         Nemecka a Itálie na lúpež, tedy lúpili doma svojich najbližších súsedov a priateľov. Však
         známe z dejepisu, že ešte pod Andrejom I. a Belom I. † 1063 Maďari, shromaždení, úsilne
         žiadali všetky kostoly rozboriť, všetkých kňazov pobiť a starú vieru i lúpeže obnoviť,
         takže ich dali menovaní králi vojskom prepadnúť a ukrutne povraždiť. Preto je vec celkom
         prirodzená, že od takýchto priateľov a súsedov, ktorí sa tisli medzi ních, oni sa vždy
         ďalej a ďalej uťahovali a radšej opúšťali dedinu za dedinou, len aby svoje role pokojne
         obrábať mohli, nežli aby oni siali, a druhí nepozvaní hostia aby žali a z ích mozoľov žili.
         Tým sa dá vysvetliť, že i tieto horeuvedené mená z úst odchodiacich Slovákov prechádzaly do
         úst za ními sa vtierajúcich Maďarov, a dosť možno, že niektorí z praobyvateľov, nechtiac
         opustiť svoje milé rodisko, zostali medzi vnove príjdúcimi a pomaďarčili sa. Že ale predsa
         takýchto nemuselo byť veľa, zavierame z toho, že až po dnes v miešaných osadách, kde
         Slováci buď v stejnom, buďto i v menšom, ale predsa značnejšom počte s Maďarmi spolu
         prebývajú, ačkoľvek toľké stoletia minuly, predsa zachovali svoju slovenskú reč, zvyky a
         obyčaje, a nijako sa ani skrze maďarské školy a bohoslužbu pomaďarčiť nedajú, ku pr. osady:
         Chvalovo, Višňovo, Skerešovo, Mikolčany, Kúnová Teplica, Podhrad (Várallya) atď.
   </p>
   <p>
    Nastáva teraz otázka, ako sa stalo s tými starými hradmi a hradišťami po príchode
         Maďarov do Gemera?
   </p>
   <p>
    Všetky tie staré hrady a hradištia medzi Slovákmi boly župné, obecné; lebo Slováci
         pôvodne nemali a neznali zemänov, ani mocných dynastov dľa rodu, ale boli všetci medzi
         sebou rovní, slobodní, okrem daktorých otrokov, vo vojne zajatých. Ich kmeťovia, vladykovia
         a kňazi boli ními len dľa úradu a z vôle ľudu. Podobne i Maďari neznali zemänstvo, ale mali
         len vodcov nižších a vyšších. Najvyššie hradištia teda Slovákov prešly v majetnosť Maďarov,
         a síce v majetnosť obecnú, a keď sv. Štefan za príkladom Svätoplukovcov krajinu tiež na
         župy podelil, vtedy najdôležitejšie z ních staly sa hrady župné. A toto Štefanovo dejepisne
         známe podelenie krajiny na župy, vyvracia tiež táraniny Anonymove, tvrdiace, žeby to už
         Arpád bol vykonal; keď dokladá pri jeho výpravách tieto slová: „et fecit unum Comitatum!“
         (a urobil župu.)
   </p>
   <p>
    Už ale nástupca Štefanov, Peter, uvádzal Nemcov a Vlachov, čiže Talianov do krajiny,
         vyznačujúc jich všelijako, nad čím, pravda, rozlobení Uhri, vyhnali i samého kráľa von z
         krajiny. Za ním † 1114 zase Koloman privolal Talianov a medzi nimi istého Rolanda, ktorého
         potomci Lorándfiovci obdržali statky v Gemeri, a síce hrad Hodejovský (Várgede), a druhá
         jich linea starý hrad jelšavský, od nehož sa potom písali Ilsvajovci. Gejza II. zase
         privolal mnohých Nemcov do Spiša a do Sedmohradska. A tí nemecko-talianski príchodzí
         rytieri, počali staré hrady Gemerské dľa nemeckého a talianského spôsobu opravovať a
         upevňovať. Keď sa ale toto cudzie panstvo Uhrom náramne protivilo, tedy Ondrej II.,
         Jeruzalemský † 1235 a IV. Bela utvorili tuzemské, domorodé zemänstvo a mocných dynastov,
         ako spoľahlivé podpory trónu, za príkladom nemeckých císárov. Tak už za Ondreja II. bol
         Borsu mocný dynasta a pán Gemerského hradu Balog, čili Baljog, pán Balogského hradu; a za
         času Bélu IV. Bubék či Bebék pán 7 zámkov v Gemeri. Krem týchto sa ešte pripomínajú v
         kráľovských diplomoch z týchto časov ako mocní Gemerskí dynastovia: Zách, vládnul na dolnej
         Rimave; Chakon čili Čák, Starúch a Martin (v diplome terre Martini), ktorí všetci sa
         pripomínajú v diplome IV. Bélu ako súsedi Bebekovcov. Títo dynastovia tedy staré gemerské
         hrady, ktoré od prvých kráľov z domu Arpádovho darom dostali, a ktoré sa im za príhodné
         zdali, buď opravili, buď dľa nemeckého spôsobu znovu a pevnejšie vystavili. A tu sa tiež
         potvrdzuje mienka Šafárika (Slov. Starožitnosti str. 433.): „Stavění hradův na skalnatých
         vrších jest způsob německý, teprve 12. století od těchto ku Slovanům prešlý“.
   </p>
   <p>
    Pozostáva mi ešte, aby som o počiatkoch kresťanského náboženstva v Gemeri v dobe tejto
         niečo prehovoril.
   </p>
   <p>
    Že kresťanské náboženstvo, a síce obradu slovenského, skrz Cyrilla a Methoda v ríši
         Svatoplukovcov zavedeného, medzi gemerskými Slovákmi už v čas príchodu Maďarov mocne bolo
         zakorenené, ačkoľvek nemáme na to dejopisné zprávy, z pozostalých až posiaľ pamiatok s
         istotou zavierať môžeme. Už všeobecný cirkevný dejepis Veľkej Moravy nás učí, že skoro po
         smrti Methodovej vypuklo hrozné prenasledovanie jeho pomocníkov, a prednejších kňazov
         obradu slovenského, ako Gorazd, Kliment, Vavrinec, Naum, Angelár atď. tak že títo, návodom
         nemeckých kňazov, boli všelijak tríznení, bičovaní a zo zeme vyháňaní.
   </p>
   <p>
    Kráľovia uhorskí z domu Arpádovho, počnúc od Sv. Štefana, pokrstení a vychovávaní vo
         viere kresťanskej podľa obradu latinského, cirkev túto nie len medzi svojími súkmeňovci
         Maďarmi, ale i medzi dávno už pokresťanenými Slovákmi úsilne rozširovali, na újmu obradu
         slovenského. Horný Gemer tuším od Sv. Štefana podriadený bol arcibiskupovi ostrihomskému, a
         Malý Hont kaločskému (od r. 1015), a títo biskupovia ako aj gemerskí dynastovia, potom
         krajinské snemy a sami kráľovia, všetko možné podujaly, aby na týchto stranách obrad
         staroslovenský udusili. V tejto horlivosti sa obzvlášte vyznačil Sv. Vladislav od r. 1081
         do r. 1095, tak, že sa len diviť musíme, keď pri tak mocnom utláčaní a prenasledovaní,
         aké-také zbytky obradu staroslovenského ešte i na pozdnejšie časy sa udržať a zachovať
         mohly. Keď prišli Husíti a zaujali celý Gemer, uvádzajúc všade kalich a bohoslužbu dľa
         svojho obradu, keď protestantismus vniknul i do Gemera, a zakladali sa tu prvé evanjelické
         cirkve podľa augšburgského vyznania, z toho času kanonické visitácie a seniorálne
         protokoly, v archive štitníckom zachované, podávajú neomylné dôkazy, že horný Gemer zväčša
         bol cirkve staroverskej, čiže ruskej. Na Muráni a Štitníku bol Sv. Mikuláš (ruský to svätý)
         patronom cirkve, ktorému v tomto okolí temer všetky kostoly boly posvätené, menovite v.
         polomský, vlachovský, bystranský. Cirkevné náradia, kalichy, pečate atď., poukazujú zjavne
         na svoj staroverský pôvod. Obec Ochtina má posiaľ pečať s obrazom Sv. Mikuláša, ako aj
         starý už ukradený kalich z kostola revúckeho, ochtinský, tisovský atď. so svojími nápisy.
         Krem toho steny v starých kostoloch hornieho Gemera boly zamaľované obrazmi svätých cirkve
         staroverskej, ako to až posiaľ vidno v kostole chyžňanskom, z ktorého sa vápno olupuje a
         zpod neho staroverskí svätí zo tmy na svetlo vystupujú. Ba i sloh čiže spôsob stavby
         najstarších chrámov, ako je štitnický, revúcky r.-katolícky, chyžňanský, šivetický,
         dlholúcky atď. sú dôkazom ích staroslovenského pôvodu, takže r. 1841 cestujúci na týchto
         stranách ruský učenec Srežnjanský, professor na universite Charkovskej a teraz na
         Petrohradskej, vidiac chyžňanský kostol, hneď zvolal: „toto je stavba ruská“.
   </p>
   <p>
    Keď r. 1549 gróf Salm v mene kráľa Ferdinanda zaujal muráňsky zámok a uviedol ta prvého
         ev. farára Cyriana Friedta, ktorý sa písal: „regius et aulicus concionator“, v ten čas
         všetky pohronské cirkve Šumiac, Pohorela, Telgart atď. patrily ako filiálne ku Muráňu: ale
         obľúbiac si starodávny cirkevný obrad, ku ktorému boly navyknuté cez celé storočia,
         vysielaly svojich poslancov len s veľkou nevôľou a z prinútenosti do seniorálnych
         konventov; a keď sa Séchovci stali pánmi Muráňa, vtedy právom zemepánskym na Šumiac a
         Pohorelú osadili evanjelických kňazov. Šumiačanom aj celý seniorát bol nápomocný pri
         staväní kostola r. 1643, a predsa v tomže roku ev. kňaz šumiacky, menom Príhradný pred
         vysitáciou seniorálnou žaloval sa na mnohých schismatikov, v cirkvi tej jestvujúcich, ktorí
         služby Božie a Večeru Páne zanedbávajú, starého kalendára sa pridŕžajú, výročité sviatky
         rušia a vôbec staroverskej viery sa pridŕžajú. Seniorát vyniesol síce súd nad týmito, ako
         jich menoval: „nebulones schismatici“, a síce aby takíto dostali „sepulturam asininam, sine
         crux, sine lux“. t. j. aby potupne bez všetkých obradov cirkevných pochovaní boli; ale to
         všetko nič neprospelo, lebo už r. 1667 svojmu evanjelickému kňazovi Jánovi Dionisovi
         naskrze nič platiť nechceli, tak, že ten hladom prinútený, musel opustiť cirkev. A potom,
         keď ím seniorát poslal druhého kňaza, Jána Kalinku, tedy r. 1684 skrz svojho vyslanca
         slávnostne oznámili seniorálnemu konventu v Jelšave, že všetci obyvatelia šumiacki ku
         starej viere sa prinavrátiť a pri nej i zostávať chcejú, a povolali si staroverského kňaza
         Bajtku za svojho farára. A od toho času na Gemerskom Horehroní tri staroverské církve,
         šumiacka, telgártska a vernárska až po dnes sotrvávajú,
    <sup>
     [
     <a class="footnote" href="#ftn.d56e464" name="d56e464">
      5
     </a>
     ]
    </sup>
    ako slabé posledné pozostatky starodávnej, po horňom Gemeri rozšírenej cirkve
         staroslovanskej, od prvých apoštolov slovanských Cyrila a Methoda založenej.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e464" name="ftn.d56e464">
        5
       </a>
       ]
      </sup>
      Telgart, Vernár a Šumiac má obyvateľov ruských, jako i veľká čiastka h. Gemera je
               obydlená pomiešanými Rusko-Slovákmi.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e470">
       </a>
       C) Doba tatárskeho pustošenia v Gemeri
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Doba táto je obzvlášte tým smutno pamätná, lebo nešťastná bitka s Tatármi svedená bola
         nad Šajavou, a rozzlobení Tatári, naháňajúc utekajúceho kráľa Belu IV. hore Gemerom a
         nemohúc ho do moci dostať, v zúrivej pomste a rozpajedenosti svojej najstrašnejšie práve
         horný Gemer zpustošili.
   </p>
   <p>
    V dejepise sa menuje rovina Mohy pri Šajave, na ktorej sa tá bitka stala, a že na dolnej
         Šajave v Gemeri, neďaleko Šajo-Gemera, nachodí sa osada Méhi, ktorá s týmže menom má velikú
         podobnosť, a že tam na rovine sú aj značné pahŕbky plné umrlčích kostí, znakom velikej tam
         niekdy svedenej bitky: preto daktorí dejepisci túto bitku s Tatármi do Gemera ku osade Méhi
         kladú. Medzi tým, keď všetky okolnosti tej bitky dobre povážime, ako Tatári roku 5.
         panovania kráľa Belu, nasledovne už r. 1240 pod vedením Batu čili Batena v sile 500.000
         vojska z ruskej zeme vtrhli do Uhár a najprv síce na hlavu porazili palatína, strážiaceho
         hranice 12. marca a všetko jeho vojsko strelami a mečmi pobili, ženúc sa prosto ku Pešti.
         Keď ale kráľ Bela so svojím nanáhle shromaždeným vojskom vytiahnul z Pešti, vtedy Tatári
         ustupovali nazpät, pritiahnuc k sebe všetky svoje roztratené čaty, až ku rieke Šajave, kde
         cez stojáci most prešli na druhú stranu rieky a tam sa potom na rovine zastavili a do boja
         pripravili; keď toto všetko povážime, tedy to predsa nie pri osade Méhi, kde je rieka
         Šajava ešte nepatrná a dá sa ľahko prebrodiť, ale pri Onóde, neďaleko vtoku Šajave do Tisy,
         kde je rieka táto — súc spojená s Rimavou a Hornadom — hodne široká, udať sa muselo. Krem
         toho z Pešti nazpät ku Onódu cez Jáger bola im rovná, otvorená a ích tlupami všade obsadená
         cesta. Tam pri Onóde sa nachodily aj veliké močariny, ktoré na jar rozvodnená Tisa a Šajava
         robievala, aj posiaľ robieva, za ktorýmí sa Tatári táborom rozložili. A keď sa kráľovo
         vojsko s druhej strany vedľa týchto močarín rozostavilo, považujúc ích ako za svoju
         bezpečnú obranu, vtedy Tatári vynašli priechod pomedzi tie močariny a nočného času zaobišli
         kráľovo vojsko, hneď za rána z nenazdania púšťajúc naňho tak hustú streľbu zo svojích kúš,
         „až sa tým slnce zatemnilo“ — čo keď predné šíky kráľové vydržať nemohli, tlačili sa nazpät
         za zadné vojsko; čím povstal zmätok, v ktorom sa boj preťahoval od rána do poludnia; tak,
         že ani Kaločský arcibiskup, ani kráľ neboli v stave viac zaviesť poriadok. Brat kráľov,
         Koloman, ktorého boli obkolesili tatárske tlupy, prebil sa z pomedzi ních, rozkázal svojím
         s koní poshadzovať všetku batožinu, a tak sa zachránil útokom do blízkych lesov, ztadial do
         Pešti, kde sa na člnkoch so svojimi priviezli na druhú stranu Dunaja a pospiechali až do
         Šomoďu. Sám kráľ, vidiac svrchované nebezpečenstvo, keď celé tlupy jeho vojska len rýchlym
         útekom sa spasiť hľadeli, uskočil so svojimi vernými do blízkého lesa.
   </p>
   <p>
    V tejto osúdnej bitke sa dvaja gemerskí veľmoži: Filip a Detrich Bubek, bojujúc jedon po
         boku kráľa, druhý po boku jeho brata Kolomana a potom na úteku ochraňujúc verne osobu
         kráľovú, obzvlášte vyznačili, ako to listina darovacia IV. Belu Bebekovcom daná z toho času
         udáva. A povesť medzi gemerským ľudom rozšírená tak zneje, že menovaní bratia Bubekovci
         kráľa cez hory Turňanské a potom horným Gemerom viedli na Kráľovu Hoľu.
    <sup>
     [
     <a class="footnote" href="#ftn.d56e483" name="d56e483">
      6
     </a>
     ]
    </sup>
    Z Kráľovej Hole sa potom kráľ Béla s hŕtskou pozostalých svojích veľmožov
         uberal ďalej a potom si oddychol až v Turci na hrade Zniove.
   </p>
   <p>
    Tatári zo zlosti, že ím kráľ ušiel, na to sa ako hrozná povíchrica po horňom Gemeri
         rozbehli, páliac, vraždiac, pustošiac a ničiac všetko, čokoľvek ím v cestu prišlo, tak, že
         ľud do hôr utekať, v hustých lesoch, podzemných dierach a jaskyňach sa ukrývať musel, aby
         pred týmito zbesnelými hyenami holý svoj život zachrániť mohol.
   </p>
   <p>
    Gemerský ľud i teraz ešte s hrúzou pripomína „Psohlavcov“, ktorých preto asi tak
         nazvali, že boli s nízkym čelom, očima hlboko v jamách sediacima, s podlhovastou tvárou a
         bradou, ako to aj pri terajších ích potomkoch na Krime, v Kazani a Astrakáne vidno, ako sa
         učenec ruský, cestujúci na týchto stranách, Strežnevský v Chyžnom prostosrdečne sám o sebe
         vyslovil: „Pozrite na mňa, a na mojom obličaji poznať môžete polotatársky týpus, lebo otec
         môj bol Tatár a matka Ruska.“ I dejepisci nám o Tatároch to naznačili, že oni boly nízkeho
         zrastu so širokými prsami, a desného výzoru, ďalej že boly malých, hlboko sediacich a od
         seba viac, ako to pri druhom plemene ľudskom býva, — vzdialených očí, — že mali nízke čelo,
         nos orličí, tvár dlhú, bez vlasov na brade, a spokojili sa s kyslým mliekom, ktoré miešali
         s koňskou krvou.
   </p>
   <p>
    Pamätné je ale, že Tatári, pokiaľ boli v krajine Uhorskej, všade ustanovili kňazov
         (vladykov) ku obecnej obrane.
   </p>
   <p>
    Ostatne mnohé smutné upomienky sú až po dnes v hornom Gemeri po nich. Tak na pr. v
         Chyžnom je vzdialená a medzi horami ukrytá dolina „Hladomra“, v ktorej sa pred Tatármi
         ukrývali, korienky a žaluď jedli, a tam aj hladom mnohí pohynuli; nachodia sa ešte aj jamy,
         v ktorých prebývali, a ešte i teraz panuje medzi ľudom to príslovie: „Hana poď von, už
         psohlavci odišli“, čím dľa povesti vábili Tatári ľudí z podzemných dier na svetlo a tak ich
         pobili. Taktiež studnička vyše osady Chyžného „Tatárka“ menovaná, potom Vyšnie a Nižnie
         Tatáre nad Umrlou Lehotou a v Revúci: upomínajú na nich. Chyžňania ešte i po odchode
         Tatárov za dlhé časy prebývali medzi horami, v tak rečených „Zavadzanoch“, mieste to
         rulovými skalinami otočenom, a na vysokých vrchoch pod Hoľami orali a siali tatárku i ovos,
         ako sa tam aj po dnes brázdy bývalých orácich zemí dajú rozoznať, a dolámané pluhy doposiaľ
         sa tam ponachodily.
   </p>
   <p>
    Medzitým keď aj Tatári odišli, predsa ešte potom na dlhé časy roznášaly sa chýry po
         krajine o ich blízkom návrate, a preto predkovia naši, chcejúc sa zabezpečiť naproti
         hrozným psohlavcom, prichytili sa k staväniu pevných zámkov a ohradených miest, s
         neobyčajnou pilnosťou a vytrvalosťou. Lebo sa presvedčili, že Tatári, ktorých vojenská sila
         záležala z ľahkého koníctva, neboli spôsobní ku dobývaniu pevných zámkov. V Gemeri
         obzvlášte Detrich Bubek 7 mocných hradov vystavil, ako svedčí Timon, a síce Krásnu Hôrku,
         Torňu, Szádvár, Štitník, Plešivec, Brzotín a Solyomkő (má stáť tuším Gombaszég). Krem
         Bubeka vystavili v tomto čase tiež pevné zámky: Lorándfyovci v Hodejove a v Putnoku,
         Ballagiovci na Balagu, Széchyovci v Rimaséči, Tomáš Vojvoda na Tisovci atď. A diviť sa
         musíme týmto starým hradbám z časov tatárskych, ktorých neobyčajne hrubé (široké) múry s
         nehaseným vápnom staväli a tak vodou zalievali, takže pozostatky týchto múrov od toľkých
         století vzdorujú času, áno i teraz ešte čakan a motyka len z ťažka jich popohýňa z miesta.
   </p>
   <p>
    Okrem zámkov začali aj v Gemeri ohrádzať i mestá a upevňovať. Tak Jelšava, ktorá predtým
         bola nepatrná osada pod Hradoviskom ležiaca, hneď po odchode Tatárov, keď sa ešte 3 okolité
         osady: Stará Ves, Malá Vieska a Rudno presídlily a shukly vjedno do Jelšavy, pre svoju
         bezpečnosť kol do kola obohnaly osadu priekopami a násypy, a vystavili vyšnú a nižnú bránu.
         Tak aj Rimavská Sobota, ktorá povstala zo 7 malých osád, tak tiež sa upevnila.
   </p>
   <p>
    Vôbec o Tatárskej dobe v Gemeri sa riecť môže to, že už ona dala hlavne podnet a príčinu
         k tomu, že bývalé staré hrady, hradište, hradoviská, ktoré boly len priekopami a násypy zo
         zeme obohnaté a skrz drevené trámy alebo najviac skrz baštu lebo vežu v prostriedku svojom
         upevnené, ako nedostatočné pre obranu, sa popremieňaly v pevné zámky a hrady s neobyčajne
         pevnými a širokými múrami.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e483" name="ftn.d56e483">
        6
       </a>
       ]
      </sup>
      Ktorá sa z tej príčiny tak nazýva, že utekajúci kráľ Béla na tejže Holi na jednej
               skale sedel a odpočíval, a pastieri jemu tam donášali žinčicu a syr; druhý ale sa
               domnievajú, žeby Matej kráľ tam bol poľoval a sediac na skale, bol sa častoval syrom
               a žinčicou.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e504">
       </a>
       D) Doba Husítov v Gemeri
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Jiskra, chrabrý to bojovník a povestný vodca Husitov, dostal od kráľovnej Alžbety, vdovy
         Albrechta, zámok Zvolen do daru, zaujal baňské mestá i Kremnicu r. 1433, odkiaľ postúpil so
         svojím vojskom ku rieke Ipľu; s druhej ale strany vodca Pardus z Horky s Husitmi preniknul
         do Spiša, a kráľovne (vlastne Jiskrovi) ho podrobil. Skoro za tým temer celé Slovensko od
         Prešporku až po Košice opanovali Husíti, a r. 1440 vtrhli do Gemera a Malohontu. V Gemeri
         bol toho času hlavným županom a verným prívržencom Jána Huňada Juraj Lorándfy, ktorý sa s
         vojskom, nanáhle sobraným, postavil proti Jiskrovi, ale premožený a zbitý, utratil r. 1443
         aj svoje dedičné zámky Žirkovce (Serke) a Hodejovo (Várgede), ktoré toho samého roku dal
         Jiskra svojím vojskom obsadiť. Na to Husíti odňali zámky Bebekovcom, ako aj Séchovcom; čo
         vidiac ostatní gemerskí dynastovia, ako Derenčiňovci a druhí, a presvedčení súc, že
         Jiskrovi nie sú vstave odolať, spolčili sa s ním a dobrovoľne prijali posádky na svoje
         zámky, zostanúc jeho vernými priateľmi a privržencami; až pod Matejom kráľom s pádom
         Jiskrovým padli aj oni a stratili svoje zámky a statky; „ex nota infidelitatis“ (pre
         neveru).
   </p>
   <p>
    Keď už Husíti mali vo svojej moci celý Gemer a všetky tunajšie zámky, vtedy pre
         ustálenie a zabezpečenie svojej nadvlády, nie len tie staré z čiastky porúchané zámky
         znamenite obnovili a opravili, ako Maginhrad, Tisovskú Hradovú, Žirkovce, Hodejovo,
         Rimaséč, Putník atď., ale aj nové zámky buď na vysokých neprístupných skalách, ako Muráňsky
         zámok, buď pri čelnejších mestách a osadách vedľa rieky Šajavy, ako pri Rožňave, vystavili.
         Ba aj v súsednej stolici Boršodskej nastavali Husíti znamenité niekdy zámky s oboch strán
         Šajavy: Sajó-Német, Šulgavec a Vadnu, ktoré potom Matej kráľ dobyl a rozrúcal, ale bývalé
         ích priekopy a násypy sa i teraz ešte rozoznať dajú.
   </p>
   <p>
    Na spôsob zámkov ešte i kostoly obohnali Husíti priekopami a múrom, niekde aj vyše siahy
         širokým kol do kola; v múroch tých nechávali štvoruhlasté diery, z ktorých dlhými svojími
         puškami pálili na nepriateľa a bránili sa proti nenazdajným nápadom svojich protivníkov.
         Takéto kostoly boly v Rimavskej Sobote, na Rimabani, v Čerenčanoch, v Ratkovej, na Bystrom,
         na Dlhej Lúke, v Chyžňom, v Šiveticiach, v Hucine, v Jelšave, v Revúci, Muráni atď. Nad
         bránou ale všetkých tých byvalých husítských chrámov boly vyryté alebo vymalované kalichy,
         ktoré sa najdlhšie zachovaly v Rožňave, Krásnej Hôrke, v Gemeri, Rimaséču, na Balogu, v
         Drienčanoch, v Štitníku, v Dobšinej, v Jelšave, v Kameňanoch, v Ratkovej, v Bystrom, v
         Tisovci a zavdaly príčinu na známy dystichon:
   </p>
   <p>
    „Tot pingit calices Bohemorum turbaper urbes, Ut credas Bachi numina sancta coli.“
    <sup>
     [
     <a class="footnote" href="#ftn.d56e519" name="d56e519">
      7
     </a>
     ]
    </sup>
   </p>
   <p>
    Ostatne, že Husíti kamkoľvek prišli, s ľudom veľmi prívetive nakladali, svedčí Bonfin, a
         nie len skrz manželské sňatky sa s obyvateľmi pomiešali, ale českí a moravskí bojovníci
         prichodili spolu so svojími manželkami a s deťmi, ba s nimi celé pokolenia z Čiech sa
         prisťahovali, a nie len v Nitre, Trenčíne, Liptove, Zvolene, Novohrade, ale aj v Gemeri
         húfne sa osadzovali; načo nie len že mnohé rodinné mená „Čech“ atď. v Gemeri a Malom Honte,
         ale aj mluva, odev, zvyky po mnohých osadách až po dnes upomínajú.
   </p>
   <p>
    Husíti zavádzali po Gemeri aj svoje bohoslužby a boly nepriateľmi kláštorov, tak, že za
         ich doby všetky gemerské kláštory zanikly a len po potlačení Husítov skrz Mateja kráľa, keď
         Bebekovci svoje od Husítov im odobrané zámky a statky od kráľa nazpät obdržali, vystavili
         nový kláštor na Gombaszegu.
   </p>
   <p>
    Z vodcov husítských v Gemeri sa vyznačili i Aksamít, Talafúz a zvlášte Valgata v
         Drienčanoch, ktorý sa tam údatne bránil proti Jánovi Huňadovi, takže Huňad bez prospechu
         čas maril a konečne i odtiahnuť musel.
   </p>
   <p>
    Po bitke pri Lučenci Ján Huňad s Jiskrom v Rimavskej Sobote mier uzavrel, a Huňad
         Jiskrovi 16.000 dukátov zaplatiť sľuboval.
   </p>
   <p>
    Konečne kráľ Matej vypravil biskupa jágerského Sebastiána Rozgoňa s početným vojskom
         križiakov (ktorí boli na ľavom pleci ozdobení krížom) naproti Husítom, a že ích vôbec
         premôhol, toho bola tá príčina, že Husíti nemali všetky svoje sily tak po hromade, ako jich
         mal Rozgoň, ale boly po všetkých svojich zámkoch roztratené; predsa ale veľmi mnoho obetí
         to stálo Rozgoňa a Imricha Zápoľského, keď každý ich zámok útokom dobývať museli, potom ale
         každý dobytý zámok z rozkazu kráľa dal rozrúcať, až naposledy r. 1462 kráľ Matej urobil s
         Jiskrom smluvu pokoja, a následkom tej Husíti i ích potomci a prisťahovalci z Čiech a
         Moravy, po mnohých záhubných a krvavých bitkách, ktoré i na týchto stranách behom 28 rokov
         sviedli, ako pokojní obyvatelia zostali a tu sa usadili.
   </p>
   <p>
    Pamiatka Husítov v Gemeri i posiaľ žije medzi obecným ľudom, ako aj husítske kalichy,
         meče, palcáty, železné košele, paloše, ostrohy, atď. sa tu zhusta ponachodily a posiaľ sa
         nachodia; na pr. i na tisovskej Hradovej našli železnú košeľu a ohromný paloš.
   </p>
   <p>
    A že Husíti i svoje náboženské knihy sebou nosievali, ktoré zpoznať a čítať sa učili
         Slováci, ako aj kázne ich kňazov často slyšať príležitosť mali, navštevujúc jich
         bohoslužby, to zapričinilo, že sa potom reformácia na podiv rýchlo medzi Slovákmi
         rozšírila.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e519" name="ftn.d56e519">
        7
       </a>
       ]
      </sup>
      Po slovensky: Zástupy z Čiech malujú kalichov sebe toľko po mestách, Až sa ti zdá,
               že oni Bachusa ctia za boha. (Sasinek.)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e540">
       </a>
       E) Doba tureckých nájazdov v Gemeri
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Od roku 1553, ako Turci zaujali hrad fiľakovský v Novohrade, snažili sa úsilne tamejší
         pašovia, aby dostali do svojej moci aj Gemer, tým cieľom dobýjali najprv zámkov na pomedzí
         gemerskom-novohradskom, menovite Hájnáčky (Ajnácskő) blízko Rim. Soboty, ktorý po veľkom
         namáhaní aj dobyli, ale ho zase utratili; načo si potom sami vystavili pevnosť Sobôtku v
         blízku Rim. Soboty r. 1555, a stojac takto pevnou nohou v Malohonte, považovali ho spolu s
         Gemerom ako za právne poddaný a poplatný pašovi fiľakovskému. Keď ale Gemerci, ktorí riadne
         a ochotne splácali daň kráľovi svojmu, nechceli ani sa podrobiť na platenia dane aj pašovi,
         ani uznať jeho svrchovanú moc a vydať sa za poddaných sultánových: vtedy nastaly
         prežalostné časy; lebo pašovia fiľakovskí vysielali každý druhý lebo tretí rok tak rečených
         „martalúzov“ t. j. turecké vojenské a to silné čaty k násilnému vyberaniu daní, a ku
         hroznému pokutovaniu obyvateľov, že daň do Fiľakova poslať premeškali a preto pustošenia,
         vraždenia a zajímania ľudí do rabstva, vypaľovania osád, násilenstva a všelijaké možné
         ukrutnosti, ako aj zajímanie dobytka dobývania zámkov, väčšie a menšie boje a bitky sa v
         Gemeri v tomto čase vždy opakovaly.
   </p>
   <p>
    Z pomedzi mnohých týchto a hroznými ukrutnostiami sa vyznačujúcich nájazdov tureckých
         pripomeniem niektoré:
   </p>
   <p>
    Už roku 1542 dľa nápisu v Čiernej Lehote nájdeného, Turci a Tatári pustošili Gemer.
   </p>
   <p>
    R. 1556 vyvolal odbojný Bebek Turkov ku svojej pomoci, a s ními spolu porazil cisárskych
         vodcov pri Krásnej Hôrke; Turci v ten čas prenasledovali cisárskych až po Dobšinu, mnohých
         pobili a 30 ľudí odvliekli do zajatia. Tohoto roku v pozdnej jaseni fiľakovskí Turci
         prepadli Jelšavu a vypálili ju, pritom ale 400 pochytaných ľudí odviedli do otroctva.
   </p>
   <p>
    R. 1558 vypálili Plešivec a spustošili celú Suchú dolinu od Agtelku po Putnok; v ten čas
         ale od Bebeka pri Šajókőze boli na hlavu porazení.
   </p>
   <p>
    R. 1560 chytili Turci úkladne Bebeka a odvliekli i s druhými do zajatia.
   </p>
   <p>
    R. 1561 spustošili dolinu Štitnickú.
   </p>
   <p>
    R. 1562 spustošili Muráňsku dolinu, a prišli až pod hradby Muráňskeho zámku, vidiac ale,
         že sú nedobytné, s mnohou korisťou vrátili sa do Fiľakova.
   </p>
   <p>
    R. 1567 zlúpili a poplienili okolie Putnoka a Rimaséču.
   </p>
   <p>
    R. 1572 olúpili a vypálili osadu Rédovú a odvliekli veľa zajatých.
   </p>
   <p>
    R. 1573 zpustošili okolie Putnoka a Siksavy, kde ale boli na hlavu porazení.
   </p>
   <p>
    R. 1584 v noci prepadli, vypálili, a spustošili Dobšinu, a množstvo ľudu odviedli do
         zajatia.
   </p>
   <p>
    Roku 1588 od Siksavy, ktorú vypálili, vrútili sa Turci do Gemera, ale Gemerci v bitke
         nad nimi zvíťazili a ich odrazili, skoro za tým odobrali im aj Fiľakovo, zkadiaľ tak mnohé
         lúpeže, vraždy, krveprolievania a ukrutnosti boli prevodili. Nie dlho sa ale Gemerci tešiť
         mohli po dobytí Fiľakova z vyžiadaného pokoja, lebo skoro za tým, a síce r. 1596 dostali
         Turci Jáger do svojej moci, odkiaľ potom ich čaty dochodily zase do Gemera k podmaneniu si
         stolice a k vyberaniu dane. Predsa ale jágerskí Turci boly miernejší a nerobili toľké
         neľudské ukrutnosti ako niekdy fiľakovskí; preto však docielili temer toho, čo si žiadali,
         že si tak rečeno celú stolicu kus po kuse podmanili — vyjmúc Muráňsky zámok a okolie — lebo
         r. 1612, keď sa v Gemeri 196 takrečené porty dohromady počitovaly, už len 8 porty boly
         kráľovi poddané, ostatné ale všetky boly Turkom poplatné. Keď ale daktoré mestá a osady
         daň, ktorú Turci požadovali, neposlali, pomstili sa za to Turci jágerskí, menovite r. 1651
         prišli na plieň do Gemera, žiadali daň, bili zemänov, kaštiele vyrabovali a vypálili a
         chceli zase prepadnúť i Muráň.
   </p>
   <p>
    Tak tedy Gemerská stolica bola po dlhé časy rejdište Turkov, a ich panstvo sa tu hneď na
         väčšiu, hneď na menšiu čiastku stolice rozprestieralo, a zámky pohraničné, ktoré
         obsadzovali vojskom a čiastky Gemerci z čiastky Spišiaci, boly v rozličných týchto dobách,
         zprvu Putnok, Žirkovce, Hajnačka, pozdejšie, keď už viac ako pol stolice bolo v moci
         Turkov, Plešivec, Balog, Muráň, ba naposledy i Hucín pri Jelšave.
   </p>
   <p>
    Ešte r. 1682 platili Gemerci daň Turkom do Jágra 40 mariek zlata, čiže 40000 uhorských
         zlatých, ktoré sa vyvrhly na obyvateľov dľa komínov, t. j. od domov, a síce rovnako od
         chudobných, ako od bohatých. Tak tiež posielala Gemerská stolica svojich poslov niekdy až
         ku Kapudan-Bašovi do Budína. Až potom, keď kráľovské vojsko r. 1687 dobylo Jáger, mali
         Gemerci od Turkov pokoj. Jak mnoho ale až po tento čas snášali a pretrpeli, vidno i z toho,
         keď povážime, že Gemerci od r. 1653 i do Košíc, ako na pohraničnú stanicu, svoje vojsko
         posielať museli, a krem toho i na stanicu Putnok, Senderovo, Onod, Fiľakovo, Balog a Muráň;
         všetky tieto zámky museli zásobiť potravou, drevom atď. Na Muráň ku pr. musela stolica
         Gemerská posielať mesačne 12.000 kusov sviec od r. 1647 až do r. 1714.
   </p>
   <p>
    Lazar Švendy r. 1566 zámky Bebekovské pre jeho odboj a spojenie sa s Turkmi dobyl a
         rozrúcal, ako Gombaszeg, Plešivec, Krásnu Hôrku (ktorá ale hneď za tým bola znovu opravená)
         a Szadvár v Turňanskej stolici; druhé ale zámky, ako Hajnáčku, Hodejovo atď. boly hneď od
         našich, hneď od Turkov dobyté a porúchané, a tie, ktoré ešte z doby Tureckej boly
         pozostaly, boly konečne všetky, okrem jedinej Krásnej Hôrky, od vodcov cisárskych v
         posledných búrkach Tököly-Rákocovských rozborené, ako na pr. štitnický a hrachovský zámok.
         Lebo domáce rozbroje dotkly sa Gemerčanov veľmi citeľne, keďže sa tunajšie zemänstvo v ních
         rozhodne zúčastnilo.
   </p>
   <p>
    Najprv síce po čas búrky Bočkajovskej gemerskí dynastovia boli rozdvojení, tak, na pr.
         starý Tomáš Séchy, župan gemerský, držal s kráľom, syn jeho ale Juraj s Bočkajom, a Hajdúci
         pokúsili sa i o to, aby dostali do moci Muráňsky zámok, ale cisársky vodca, Fridrich
         Kollonič, rozohnal ich. Na to cis. vodca Basta, zbil vojsko Bočkajove pri Ožďanoch, a
         obrátiac sa hore Gemerom ku Košiciam, v Tornali zastanúc, pustošil dolný Gemer, menovite
         okolie Žirkovského zámku, majetok Juraja Széchy, a keď tenže Basta r. 1605 zase pri
         Senderove a Edelíne zbil Bočkajovcov, vtedy vojsko jeho okolo Putnoka riadilo tak, akoby v
         nepriateľskej zemi. Zase na to r. 1607 Bočkajovi Hajdúci lúpili a drancovali okolo Putnoka.
         Krem toho našli sa medzi gemerským zemänstvom i takí, ktorí potajme s Turkami držali, a ím
         zprávy posielali o všetkom, čo sa v stolici dialo, takže stolica bola donútená naproti
         takýmto, ako zradcom vlasti, r. 1618 ustanoviť ťažké pokuty.
   </p>
   <p>
    Počas povstania Bethlenovho od r. 1619 takže znamenitá čiastka gemerského zemänstva pod
         vodcovstvom Juraja Séchy pripojila sa k nemu a započala boj vypálením kláštora Jasovského.
   </p>
   <p>
    Za povstania staršieho Juraja Rákócyho, — jeho manželka bola dcéra Lorándfyho pána v
         Žirkovciach a na Hodejove — takže gemerské zemänstvo z najväčšej čiastky spolčilo sa s ním,
         ako aj páni Muráňského zámku, Mária Homonay de Drugeth, vdova Juraja Széchy a jej dcéra Eva
         Ilésházy verne sa ho pridŕžaly.
   </p>
   <p>
    Nadovšetko ale sprisahanie Vešelíňovské na Muráňskom zámku r. 1616 bolo osudné, a
         strastiplné pre celý Gemer, lebo všetci čelnejší gemerskí zemäni, vyjmúc Andrášyho z
         Krásnej Hôrky, boli v ňom zaplatení, a z príčiny tej vodcovia císárski: Spankau, Kopp,
         Leslye, vojvoda z Holšteinu a Karol z Lothringu, tunajších zemänov, ako aj ev. kňazov
         chytali, väznili a ich zámky a statky pre kráľovský fiscus pozaujímali. Áno aj celé
         obyvateľstvo snášalo premnohé nátisky od cis. vojska. Zemäni ale, ktorých mená sa našly v
         popise sprisahancov na Muráňskom zámku, dostali na znak toho cedulky od vodcov cisárskych a
         prezývali ich: „nobiles cedulati“.
   </p>
   <p>
    Za čas povstania „Malkontentov“ r. 1678 najprv Michal Teleky Gemerčanov poznovu vyzval
         do boja a sám Emerich Tököly, s vojskom svojim položiac sa pri Rožňave táborom, rozpísal po
         Gemerskej stolici všeobecnú insurrekciu, žiadajúc krem toho od stolice 1000 zlatých, 100
         koní a zbroj. Za tým r. 1680 Tököly po druhý raz zase ležal táborom pri Rožňave, a v ten
         čas sa gemerské zemänstvo úhrnom pridalo k nemu, takže r. 1683 s pomocou Gemerčanov zaujal
         i muráňsky zámok; ale po rozhodnej porážke Turkov pri Viedni, napadnutý zo všetkých strán
         od vodcov cisárskych, Tököly nemohol odolať toľkej presile, lež bol prinútený k útoku, a
         cis. vodcovia: Kopp, Carabelli, Štefan Čáky a Fraňo Barkócy ťažké za to dane nakladali
         Gemerčanom a utiskovali ích náramne; čím viac sa paša jágerský pomstou vyhrážal tým, ktorí
         by rozkazy cisárskych vodcov poslúchať chceli. Po zpomenutej porážke Turkov pri Viedni
         značná čiastka pomocnej armády poľskej pod veliteľstvom grófa Dünevalda hore Gemerskou
         stolicou navrátila sa do svojej vlasti.
   </p>
   <p>
    Konečne keď Fraňo Rákócy z Viedeňského Nového Mesta ušiel zo žalára, vtedy už jeho
         vyzvanie na gemerské zemänstvo nemalo veľký účinok, lebo ačkoľvek Rákócy rozhodne to
         žiadal, aby každý zemän osobne sa dostavil pod jeho zástavy, predsa nie veľmi veľká čiastka
         poslúchla ho, takže spoločník jeho Mikuláš Bertsényi r. 1704 požadoval zase od stolici
         Gemerskej pechotu, od každej porty, načo sa mu podarilo zaujať Muráňsky zámok, na ňom
         usadil svoju manželku, ktorá tam 2 roky prebývala. Ešte síce i r. 1708 Rákócy s vojskom
         prezimoval v Rožňave, ale už r. 1709 zámok Muráňsky od cis. generáľa Karda bol zaujatý, a
         celá Gemerská stolica kráľovi v poslušnosť zase nazpät privedená, od ktorého času v pokoji
         sotrvala.
   </p>
   <p>
    O dobe ale tureckej v Gemeri ešte i to doložiť musím, že sa peniaze turecké, ako aj
         krivé ich meče, samopaly (dlhé pušky), handžiary (dlhé nože), piky, ostrohy, gule, väčšie i
         menšie, v našom Gemeri dosť zhusta nachodia.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e597">
       </a>
       F) Zámky a hrady gemerské
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      1.
     </strong>
    </span>
    <span class="emphasis">
     <em>
      Gemerský hrad
     </em>
    </span>
    (maď. Várhegy) už pred príchodom Maďarov stál ako župný
         hrad; za času Ondreja Jeruzalemského, od dynastov Borsu, ktorým v ten čas náležal, a potom
         ešte viac od Husítov bol opravený a opevnený, na malom kopci nad mestečkom Šajó Gemer na
         strane západnej u päty Gemerského vrchu.
   </p>
   <p>
    Bartolomeides pokladá Gumur za starobylé Gormanum, ktoré dľa Ptolemea ležalo
    <span class="emphasis">
     <em>
      ad montes Sarmaticos
     </em>
    </span>
    , okolo roku 105. Timon kladie Gormanum do
         Spiša a síce práve preto, že ležalo
    <span class="emphasis">
     <em>
      ad montes Sarmaticos,
     </em>
    </span>
    t. j. na
         hranici Poľskej pod Tatrami. Zase Cellaius kladie to isté Gurmanom ku prameňom rieky
         Šajavy. Čo sa týče samého mena, Bartolomeides ho odvodí od hámrov, hámer, hymer; lež tu
         žiadne znaky, želežnej rúdy, ani hámrov nenajdeš. Gustáv Reisz odvodí ho od sanskrytského
    <span class="emphasis">
     <em>
      „gur“
     </em>
    </span>
    , t. j. gura, gora-hora. I. „gur“ aj „gor“ značí hory, a práve
         pri tomto hrade sa hory a pralesy hornieho Gemera niekdy počínaly, ktoré sa odtial hore ku
         muráňskym, chyžňanskym a rédovským horám až ku Kráľovej Hole ťahajú.
   </p>
   <p>
    Dľa Anonyma dostal tento hrad od Arpáda Boršu darom, ktorého meno ale len na konci XI.
         stol. dejepisne vystupuje, a po vymretí mužských potomkov, sdedil ho po praslici rod
         Mariašovský; ktorým ho odňali Husíti a upevnili, tak, že ho Ján Huňad nadarmo obliehal;
         kremä Matej Korvín po dosť dlhom oblažení konečne ho dobyl a dal ho cele rozboriť, tak, že
         už teraz len chatrné pozostatky bývalých jeho násypov sa rozoznať dajú. Náleží rodine
         Svätoivanskej (Sentiványi), ktorá sa z Liptova prisťahovala a v Šajó Gemeri sa usadila.
   </p>
   <p>
    <span class="bold">
     <strong>
      2.
     </strong>
    </span>
    <span class="emphasis">
     <em>
      Muráňsky zámok.
     </em>
    </span>
    Najmocnejší a najslávnejší niekdy z pomedzi všetkých
         Gemerských zámkov. Vagner
    <span class="emphasis">
     <em>
      „in collectaines“
     </em>
    </span>
    mýlne pripisuje jeho
         založenie Bebekovcom, a ten omyl z tade pochodí, že Bebek vystavil hrad nad
    <span class="emphasis">
     <em>
      Nižnou Slanou
     </em>
    </span>
    pri Šajave, ktorý azdaj pre svoju nepatrnosť dostal
         diminutívne meno
    <span class="emphasis">
     <em>
      „Muráňček“
     </em>
    </span>
    . Bartolomeides ale pripisuje ho Ratoldovi
         a jeho potomkom Ilsvajovcom, pánom Jelšavy; ale i to je len holá domnienka bez všetkého
         dejepisného základu.
   </p>
   <p>
    Dľa istých dejepisných zpráv, boli to Jiskroví Husíti, ktorí bystrým zrakom velikú
         dôležitosť a nedobytnosť vysokých orličích skalísk muráňskych nahliadli a na ních sa pevne
         ohradzovať započali. Kráľ Matej vyslal proti ním Zápoľu, ktorý keď pomocou Levočanov
         Husítov odtial vypúdil, dostal od kráľa ten zámok darom; ale ho skoro prepustil svojmu
         priateľovi Tornaljaimu; po jeho smrti kapitáň zámku a tútor malého dediča, Matej Bašo,
         zámok ten si prisvojil a od r. 1529 — 1549 mnohé lúpeže a násilenstvá páchal. Na čo v
         smysle uzavretia krajinského snemu vyslaný bol od kráľa Ferdinanda gróf Salm, ktorý
         vybojoval zámok Muráňsky a Matejovi Bašovi i jeho spoločníkom pred bránou zámku dal
         postínať hlavy.
   </p>
   <p>
    Okolo r. 1585 prefektom zámku bol Melchior Maško, za ním r. 1595 nasledoval barón Julo
         Herberstein. Na to kúpil Muráňsky zámok gróf Roththal a vládnul ním do r. 1610; ale v tomto
         čase stal sa majetkom Tomáša Széchyho, a syna jeho Juraja, po jeho smrti pomocou jeho dcéry
         Márie Séchy zaujal ho lstivým spôsobom Fraňo Vešelín na to náhlou smrťou zomrel, vyslaný
         bol s vojskom knieža Karol z Lothringu proti Muráňu. Mária Séchy bránila sa udatne za 2
         roky; potom ale, na ujisťovanie a ubezpečovanie cisárskeho vojvodca sa spoliehajúc,
         dobrovolne sa poddala: ale do Viedne v okovách odvedená, tam v žalári biedne skonala.
   </p>
   <p>
    R. 1669 sa Muráň zase dostal Rothtlovi.
   </p>
   <p>
    R. 1671 bol na ňom za prefekta Vindisch, a r. 1679 Hieronym kancellár.
   </p>
   <p>
    R. 1683 zaujal Muráň Tököly, ale ho hneď zase utratil.
   </p>
   <p>
    R. 1684 bol tam kapitáňom Ján Melchior Pasek a r. 1685 Michael Angelo-Jaquemond.
   </p>
   <p>
    R. 1702 shorel, a dostal sa do moci Mikulášovi Bercsényimu, ktorý tam ubytoval svoju
         manželku a tam r. 1706, ako svedčí
    <span class="emphasis">
     <em>
      Belius notit. Hung.
     </em>
    </span>
    , schoval i
         korunu a krajinské klenoty.
   </p>
   <p>
    Po konečnom potlačení a udusení búrky Rákocovskéj, pripadnul Muráň zase kráľovi, a od
         komory kúpil ho gróf Štefan Koháry r. 1720 na ten spôsob, že i potom ešte bývali na tom
         zámku kráľovskí kapitáni s posádkou; až naposledy už len samí invalídi ta posielaní boli; a
         keď v tomto čase na zámku zase vypuknul náramne veliký požiar, ktorý najväčšiu jeho čiastku
         do konca spustošil, ostatná ale ešte pozostalá čiastka jeho počala sa rúcať, i tí poslední
         invalídi vytiahli z neho a zámok opustili, tak, že sa tým všetky jeho hradby, bašty a brány
         zosypaly a rozrúcaly.
   </p>
   <p>
    Po vymretí Kohárovcov v mužskom potomstve, jediná dedička Muráňa vydala sa za cis.
         generála knieža Ferdinanda zo Saso-Coburg-Gothy, jeho syn August Coburg je terajším
         vládateľom Muráňa.
   </p>
   <p>
    <span class="bold">
     <strong>
      3.
     </strong>
    </span>
    <span class="emphasis">
     <em>
      Jelšavské 2 hrady.
     </em>
    </span>
    1) Hradovisko, nad mestom Jelšavou na vŕšku zo
         strany západnej, bolo bezpochyby staroslovenské župné hradište, ešte pred príchodom
         Maďarov. Spomína sa v diplome IV. Bélu, r. 1243 vydaného Bebekovcom, ktorých panstvo
         siahalo až po medze hradu Jelšavského
    <span class="emphasis">
     <em>
      „meta castri Ilsva“
     </em>
    </span>
    . Ostatne
         hradovisko toto záležalo zo dvoch okrúhlých a v jedno spojených hradíšť; severné hradište
         bolo asi 50 siah dlhé a tiež toľko široké. Priekopy a násypy sa posial ešte dajú rozoznať,
         ale znaky múrov niet. Reiss myslí, že skaly z múrov asnáď odvoziť dali niekdy Séchovci a
         Vešelín na svoj jelšavský palác. — Moja mienka je, že na tomto hradovisku neboly múry
         žiadne, ale len vysoké násypy zo zeme a zarúbaniska, podľa staroslovenskej obyčaje, lebo tu
         bol niekdy prales, a síce samá dubina.
   </p>
   <p>
    Jelšava, predtým osada a kráľovské imanie, dostala sa spolu s týmto hradom r. 1283
         Desideriovi [Desen] z rodu Ratold, ktorý r. 1109 pod Kolomanom sa z Itálie bol prisťahoval,
         a jeho potomci sa potom Ilšajovci od tohoto hradu prezývali. Ale ani Ilšajovci ani Husíti
         nepoužili toto hradovisko k vystaveniu na ňom pevného zámku zo skál a múrov, bezpochyby
         preto, že nebolo na samom vrchu skál, a zdolu ích na vrch vyvážať bolo by náramne prácne a
         nákladné bývalo, za to, že je vrch strmý a dosť vysoký. Teraz už na tomto hradovisku len
         mládež jelšavská vydržiava každú jar svoj majáles a tancuje v bývalej ohrade, pod ňou je
         rozložený mestský cmiter, tak, že sa môže riecť: veselosť i smútok, život a smrť sa tu na
         blízku, sotva na krok jedno od druhého. Pripomenuť ešte sluší, že Jelšava v XIV. století
         stala sa privilegovaným baňským mestom, a že za doby tureckých nájezdov, na tak rečenej
         mlynskej hore nad Jelšavou, stála väža, v ktorej bývala pozorovacia stráž; znaky múrov ešte
         i teraz sa tam dajú rozoznať.
   </p>
   <p>
    2)
    <span class="emphasis">
     <em>
      Starý hrad jelšavský
     </em>
    </span>
    [maď. Óvár] asi pol hodiny cesty od
         Jelšavy, a síce na západ za riekou Jelšavkou, medzi horami na jednom vyčnievajúcom vŕšku,
         na pevných skaliskách vystavený. Dĺžka jeho bola 20 siah, šírosť 8 siah. Okolo neho boly zo
         všetkých strán hlboké priekopy, múry jeho boly nesmierne široké až na siahu i vyše. Delil
         sa na predhradie, ktoré asi 2 siahy nižšie ležalo od samého hradu, ale na tom istom hrebeni
         vrchu a v spojitosti so samým hradom, takže z predhradia sa chodilo do samého hradu, okrem
         toho ešte 4 priekopami zahájeného.
   </p>
   <p>
    Čo sa pôvodu tohoto starého hradu dotýče, mienky sú rozličné, preto, že v najstarších
         listinách sa obidva hrady jelšavské už ako spustlé a v rumoch ležiace hrady pripomínajú. A
         síce v listinách Ondreja III. Benátskeho od r. 1299 zneje takto:
    <span class="emphasis">
     <em>
      „nos ex efficio
            suscepti regiminis, nemini in suo jure deesse volentes, praedictam posessionem Ilsva,
            cum castro desolato, existente in deserto, et aliis utilitabitus et
            pertinentiis“
     </em>
    </span>
    etc. Táto listina bola vydaná potomkom Rólandovým,
         Lórándfyovcom, z ktorých jedna ratolesť usadila sa na tomto zámku, a z ktorej jedon potomok
         Eeustach Ilsvay v r. 1393 a 1395 bol palatínom krajiny; rod jeho ale vymrel r. 1420.
   </p>
   <p>
    Že počiatky tohoto starého hradu siahajú až do predkresťanskej doby, aspoň že tento hrad
         v čas príchodu Maďarov už stál, aj že osada „Stará Ves“ pod tým hradom na rovine ležala,
         zdá sa byť isté, nielen v smysle najstarších darovacích listín, ale i dľa povesti ľudu.
         Hora, vedľa starého hradu ležiaca, volá sa:
    <span class="emphasis">
     <em>
      „Predháj“
     </em>
    </span>
    a „Kňazov
         vŕšok“, a celé to okolie menujú:
    <span class="emphasis">
     <em>
      „Pod staré hrady“
     </em>
    </span>
    , ako aj vysoký
         vrch, za hradom na západ sa tiahajúci má meno:
    <span class="emphasis">
     <em>
      „Stará hora“
     </em>
    </span>
    . Všetko to
         poukazuje na prastarý pôvod ako hradu tak i osady, pod ním niekdy ležavšej. Podobne z
         darovacích listín a z povestí ľudu dá sa zatvárať, že pôvodný hrad spolu s osadou skrze
         Tatárov bol vypálený a spustošený, a že ho Lórándfyovci, ktorí sa tu usadili, prijali aj
         meno od toho zámku a hrad ten na neobyčajný, cudzozemský, tuším taliansky spôsob znovu
         vystaviť dali; ktorý ale pred dobou ešte husitskou požiarom zapustnúť musel, ako to
         poukazujú múry hradu, — i dá sa z toho zatvárať, že Husíti, ačkoľvek všetky gemerské hrady
         do moci dostali a na Lórándfyovcoch, ako svojich protivníkoch sa zvlášte pomstili, starý
         tento hrad nechali na pokoji.
   </p>
   <p>
    Okolo r. 1826 povstala bola v Jelšave spoločnosť, ktorá dala kopať na starom hrade,
         hľadajúc vlastne skryté poklady, ale na miesto toho našli sa tam rozličné zbroje, ostrohy,
         piky, rytierske ozdoby atď., ktoré starožitnosti však medzi údov sa rozdelily, a tak sa
         nemilobohu roztratily.
   </p>
   <p>
    Povesť o Starom hrade dľa Gustáva Reissa je, že na Starom hrade bývala vdova, pani toho
         zámku, ktorá z druhej strany jelšavskej riečky na vrchu Hradovisko rečenom mala kostol, a
         po remennom moste chodievala do neho. Ľud až po dnes hovorí o veľkých pokladoch, ktoré majú
         byť pod starým hradom skryté v pivnici, a tá sa po každý rok v istý čas otvára, do nej raz
         jedna žena s malým deckom na rukách bola vnišla, a vidiac poklady, složila decko z rúk,
         vyniesla z ních, ale zpamätajúc sa, vbehla znovu do pivnice pre svoje dieťa; medzitým sa
         pivnica zavrela a ona tam bola zamknutá za celý rok, len po roku na Veľký Piatok sa pivnica
         zas otvorila a ona vtedy vyjdúc na svetlo, náhle zomrela. — Taktiež, že holuby a hady
         strážia tie poklady.
   </p>
   <p>
    <span class="bold">
     <strong>
      4.
     </strong>
    </span>
    <span class="emphasis">
     <em>
      Tisovská hradová.
     </em>
    </span>
    Hradová táto [totiž skala] stála niekdy na hrebeni
         vrchu nad mestečkom Tisovcom, na strane západnej, a bola veľkými skaliskami dookola
         otočená. Cesta do hradu vedúca bola veľmi úzka, sotva 2 stopy široká, a to bol jediný možný
         prístup do neho; lebo od severu a juhu strmely veľké balvany skál a zo strany východnej
         príkra strmina. Brána hradu stála na strane západnej, kde bol hrebeň vrchu najužší, a bola
         z kresaných skál vystavená. Základy bývalých hradieb a pivnice sa až po dnes dajú rozoznať,
         ba ešte r. 1803 múry vyše jednej siahy stály.
   </p>
   <p>
    Oproti bráne vlastného hradu stála ešte osobitná väža čiže bašta na skale asi 20 siah
         vysokej, z južnej strany, na ktorú viedly do skaly vytesané schody, teraz sa už len chatrné
         pozostatky múrov nachodia; ako aj cesta, ktorá viedla do hradu južným úbočím, teraz už
         skrze sadenie tu zemiakov rozkopaná, a len blízko samého hradu medzi krovinami dá sa ešte
         rozoznať.
   </p>
   <p>
    Bartolomeides sa domnieva, žeby Hradová na rozkaz kráľa Mateja od Štef. Zápoľu oproti
         muráňskym Husítom bola vystavená bývala; čo ale nestojí, lebo Zápoľa pomocou Levočanov
         muráňsky hrad z blízkosti dobývať musel, nie ale od tisovskej Hradovej, ktorú by ani nebol
         mohol v krátkom čase vystaviť.
   </p>
   <p>
    G. Reiss kladie počiatok Hradovej do doby pohanskej, a to slušno, lebo aj tie tu najdené
         popolnice sú toho dôkazom.
   </p>
   <p>
    Ja som toho presvedčenia, že tisovská Hradová [skala] ako prirodzená skalná ohrada [ako
         na pr. Ochtinský hrádok a pobaltické skalisté ohrady starých Slovanov], čiže ako hradište
         slúžila za útočište okolitým obyvateľom, i v čas príchodu Maďarov, aj v čas tatárskeho
         pustošenia; pozdejšie ale a síce v XIV. stol. dostala sa do moci Tomášovi Vojvodovi, ktorý
         Hradovú, ako svoj sidelný zámok, náležite upevnil a obnovil; pozdejšie ju zaujali husiti, s
         ích pádom a síce ešte za času Mateja Korvína musela byť rozborená, lebo v tureckých válkach
         nerobí sa už žiadnej mienky o nej.
   </p>
   <p>
    Obraz tohože Tomáša Vojvodu a pána Hradovej ešte r. 1828 visel v tisovskom kostole s
         nápisom:
    <span class="emphasis">
     <em>
      „Magnif. D. Thomas Vojvoda, naturalis dominus a. 1340 in Tisszoltz,
            Nyúštya, R. Brezo, R. Bánya, dotator Ecclesiarum“.
     </em>
    </span>
    [„Veľkomožný D. Thomas
         Vojvoda, r. 1340 zákonitý pán Tisovca, Hnúšti, R. Brezova, R. Bani, darca cirkvi“.] Okolo
         r. 1800 hľadali Tisovänia na hrade poklady a našli veľkú popolnicu. Medzitým ponachodily sa
         tam aj rozličné zbroje z doby husitskej, na pr. veľmi ťažký, dlhý a prostý meč, ktorý silný
         chlap do obidvoch rúk chytiť musel a tak rúbal ním nepriateľa, šišakom a pancierom
         pokrytého. Meč tento bol v majetku neb. direktora hámru Pavla Smika, ale žiaľbohu r. 1849
         bol dolámaný. — Krem toho na mestskom dome v Tisovci je až po dnes
    <span class="emphasis">
     <em>
      oceľový
            pancier a budzogáň
     </em>
    </span>
    na Hradovej nájdený, bezpochyby z husitskej doby. Nájdené
         tam boly ešte i koštiale, ba aj celé kostry z ľudí neobyčajnej veľkosti.
   </p>
   <p>
    Pamätno je ešte, že v Tisovci r. 1606, a síce v samom meste Bočkajovci s Turkami spolu
         sa pobily, pri čom i faru i kostol vypálili.
   </p>
   <p>
    Povesti dľa G. Reissa sú, že Tisovec len vtedy vzniknul, keď už na hradovej boli orli
         vymizeli; že na Hradovej kedysi Manda kňahňa prebývala, so svojím švagrom muráňskym
         spriatelená bola; že keď nepriateľ obliehal Hradovu, vtedy kňažna dala paripám svojím
         podkovy opačne pribiť, čím nepriateľa sklamala a seba zachránila. — Reiss myslí: možno že
         povesť tá na dcéru Tomáša Vojvody Mangu [Magdalena] sa vzťahuje.
   </p>
   <p>
    <span class="bold">
     <strong>
      5.
     </strong>
    </span>
    <span class="emphasis">
     <em>
      Krásna Hôrka
     </em>
    </span>
    je jediný zámok, ktorý zo všetkých gemerských zámkov až
         na naše časy v celosti svojej zostal, vystavený na opravdu krásnom, osamelom a zaukrúhlenom
         kopci, u päty vrchu Volovca, pod holou Pačanskou. Kopec tento je zo strany severnej veľmi
         strmý a skalnatý, zo strany ale východno-poľudňajšej je i nižší i menej strmý; preto z
         tejto strany má značne vyššie múry a pevnejšie bašty a priekopy; tu je i brána, ktorou sa
         vchodí do zámku. Čo sa samého zámku týče, ten je do trojhranu staväný a síce od niekdy
         mocných dynastov Bebekovcov, ktorí so zbrojným zástupom sprevádzali Belu IV. do bitky, s
         Tatármi pri Šajave svedenej, a bojovali po jeho boku potom na úteku ho sprevádzali a
         ochraňovali, za čo diplomom r. 1247 dostali rozsiahle statky v Gemeri a v Turni, a dľa
         Timona vystavili 7 zámkov z ních bol najčelnejší Krásna Hôrka, sídelný hrad Bebekovcov.
   </p>
   <p>
    Že ale už pred Bebekovci pán Gemerského hradu, Borsu, bol mocný dynasta na týchto
         stranách, z toho Bartolomeides nepravo odvodzuje, akoby tenže Borsu bol vystavil zámok
         Krásnu Hôrku, keď i dejepis [Timon] i povesti ľudu vystavenie tohože zámku výslovne
         pripisujú Bebekovi, ktorý už pred dobou Belu IV. musel tu byť mocným dynastom, keď čaty
         vojenské viedol spolu so svojím bratom kráľovi na pomoc, a jedon po boku kráľa, druhý po
         boku kráľovho brata Kolomana bojoval. Krem toho potreba a dôležitosť stavänia pevných
         zámkov ukázala sa práve v dobe tatárskeho pustošenia, ktorí neznali a ani neboli v stave so
         svojou ľahkou jazdou dobývať pevné zámky, a o ktorých ešte za dlhé časy šla povesť medzi
         ľudom, že sa navrátia znovu a krajinu horšie nežli predtým pustošiť budú.
   </p>
   <p>
    Ďalej nám je vedomo z dejepisu, že Husíti, ako vtrhli do Gemera a tu sa ím Lórándfyovci
         i Bebekovci na odpor postavili, týmto nie len Krásnu Hôrku, ale i všetky ich hrady odobrali
         a svojím vojskom obsadili; až po ích premožení skrze Mateja Korvína dostali Bebekovci
         Krásnu Hôrku a ostatné svoje hrady od kráľa nazpäť.
   </p>
   <p>
    Keď sa r. 1555 Fraňo Bebek kráľovi zpreneveril, a pritom ešte i mestá Levoču, Prešov,
         Bardijov a Sabinov ku nevernosti nahováral, vyslaný bol proti nemu cis. vodca Buchheim,
         ktorý s 8000 mužmi pechoty a 600 husármi Krásnu Hôrku obliehal; Bebek ale s 3000 mužmi a
         pomocou Turkov dňa 6. sept. 1556 z nenazdania uderil na Buchheima, a keď pritom i posádka
         zámocká sa vyrútila a Nemcov od chrbta napadla, prišli títo do veľkého rozpaku a zmätku,
         tak že Bebek celý ích tábor zaujal, 20 diel, mnoho zbroje, prach, gule a celú batožinu ím
         odobral. Utekajúcich Nemcov na Rožňavu a Dobšinu honili Turci a na úteku ešte 3000 mužov z
         ních pochytali a mnohých pobili.
   </p>
   <p>
    Konečne r. 1565 bol vyslaný proti Bebekovi Lazar Švendy. On zámky Bebekovských jeden za
         druhým dobyl; najprv síce Szadvár blízko Turni, ktorý manželka Juraja Bebeka, Žofia Palóci
         údatne bránila, zaujal a rozboril, a potom r. 1567 dobyl i Krásnu Hôrku, Plešivec a
         Gombaszeg.
   </p>
   <p>
    Následkom toho kráľ. fiskus zaujal Krásnu Hôrku a za prefekta bol osadený Peter Andrásy,
         zo Sedmohradska prišlý, ktorému cisár Maximilian hrad i panstvo v držanie dal. Keď potom v
         domácich búrkach a nadovšetko v čas sprísahania Vešelíňovského, Andrásyovci pri kráľovi
         vždy pevne stáli, nie len že v pokojnom vládnutí Krásnou Hôrkou zanechaní boli, ale i do
         stavu grófskeho povýšení sú.
   </p>
   <p>
    R. 1678 dostal Tököly Krásnu Hôrku do moci, a Andrásy pridal sa k nemu, na čo cis. vodca
         Schultz zámok ten obliehal, ale ho dobyť nemôhol, až naposledy Andrásy dostal od kráľa, keď
         sa jemu podrobil, amnestiu.
   </p>
   <p>
    K pamätnostiam tohoto zámku prislúcha i to, že r. 1704 Šimona Forgáča ako väzňa držali
         na Krásnej Hôrke.
   </p>
   <p>
    R. 1713 veľký strach bol sa rozniesol po stolici, akoby tatárski psohlavci poznovu do
         krajiny uhorskej vtrhnúť mali, a v ten čas celý stoličný archív odviezli na Krásnu Hôrku,
         ba i žaláre stoličné boly tam usporiadané za dlhší čas. Teraz už len kastellán a daktorí
         úradníci grófa Andrásyho prebývajú na tomto zámku. — V zbrojnici zámockej nachodia sa
         všelijaké starobylé zbroje, strely, pištole, panciere, šišaky, ako i sedemtrúbový kartáč a
         delá Bebekovské, z ních jedno je s nápisom:
    <span class="emphasis">
     <em>
      „Franciscus Bebek de Pelsevitz jussit
            me fiere“
     </em>
    </span>
    . [„Sme z rozkazu Fraňa Bebeka z Plešivca“.] Tu leží tiež
         zabalzamovaná mumia Žofie Šerédy.
   </p>
   <p>
    O tomto zámku je povesť, že na Somhegyi, asi hodinu cesty od Krásnej Hôrky, pastier
         oviec uzrel bežiacu myš do diery, do ktorej potom palicou dlabajúc, shliadnul zlatý peniaz,
         a hrabajúc ďalej, našiel veľký poklad. Keď potom kráľ Bela IV. sa tu bavil, doniesol mu ten
         pastier hrudu syra, v ktorej bola ukrytá čiastka pokladu, a prosil kráľa, aby mu dovolil 7
         ovčiarní vystaviť, čo keď kráľ dovolil, vystavil 7 hradov, asíce Krásnu Hôrku, Turňu,
         Sadvár, Štitník, Plešivec, Brzotin a Šóľomkő“. Tak vypráva Timon, udávajúc toho pastiera za
         praotca Bebekovcov, ktorý vraj prvý zámok chcel vlastne na Somhegyi staväť, ale keď už múry
         boly vystavené, akýsi čarodejník nočného času preniesol ích na Krásnu Hôrku. — Druhá povesť
         zneje, žeby praotca Bebekovcov, ovčiara, jedna koza do jaskyne, zlatom preplnenej bola
         voviedla, z ktorého potom polovicu kráľovi daroval. Jední hádali, že tá jaskyňa bola na
         Plešivskom vrchu, druhí, že na Turňanskom, a zase iní, že na Muráňskom. — Bartolomeides sa
         domýšla, že Bebekovci zo svojích dobšinských baní tak veľmi zbohatli; čo je aj pravde
         podobné, a to síce o veľa skorej, nežli Bela IV. kraľoval, a vystavili nie razom, ale čas
         po čase viac ako 7 zámkov, o ktorých bude dolu nižšie reč.
   </p>
   <p>
    <span class="bold">
     <strong>
      6.
     </strong>
    </span>
    <span class="emphasis">
     <em>
      Zámok nižno-slanský
     </em>
    </span>
    , vôbec
    <span class="emphasis">
     <em>
      Muránčok
     </em>
    </span>
    nazvaný, dľa
         Bonfína
    <span class="emphasis">
     <em>
      „castellum Sajó“
     </em>
    </span>
    , bol tiež od Bebekovcov nad osadou Nižnou
         Slanou na vrchu vystavený, ktorým ho ale Jiskroví Husiti odobrali, až ho vojsko Mateja
         Korvína od ních dobylo a rozborilo, takže už teraz len chatrné rumy bývalého hradu a hlboké
         studne sa tam nachodia. Bartolomeides mätie tento zámok zo Sečovským hradom
    <span class="emphasis">
     <em>
      Galséč
     </em>
    </span>
    , neďaleko rieky Toply [Cepla] v stolici Zemplinskej.
         [Starobylé castrum Galis vel Salis.]
   </p>
   <p>
    <span class="bold">
     <strong>
      7.
     </strong>
    </span>
    <span class="emphasis">
     <em>
      Zámok Plešivský
     </em>
    </span>
    , rozdielny od starobylého hradišťa, ktoré v dobe
         pohanskej stálo na vrchu plešivskom. Zámok Plešivský založil Bebek okolo r. 1328 u vtoku
         potoka Štitníckeho do Šajavy, tak že sa jeho hlboké priekopy kol do kola daly naplniť
         vodou; mal veľké a mocné bašty, múry jeho siahaly až po terajší stoličný dom, na hornom
         konci mesta Plešivca. Od r. 1559 bol tento zámok, následkom uzavretia krajinského snemu za
         pohraničný proti Turkom vyhlásený, a Spišská stolica bola povinná vydržiavať vojsko na ňom
         a zámok i jeho okolia obhajovať. Keď sa ale Juraj Bebek zprotivil kráľovi, vtedy r. 1565.
         Lazar Švendy, tak ako aj druhé zámky Bebekovské, dobyl ho, rozboril, a so zemou srovnal,
         takže už teraz len chatrné zbytky bývalých násypov a základných jeho múrov z jednej i
         druhej strany rieky Šajavy sa spatrujú.
   </p>
   <p>
    <span class="bold">
     <strong>
      8.
     </strong>
    </span>
    <span class="emphasis">
     <em>
      Zámok Gombaszeg
     </em>
    </span>
    bol neďaleko Plešivca pri osade Salóc rečenej okolo r.
         1557 od Bebeka z bývalého kláštora Augustínov, ktorých on ztade vyhnal na zámok premenený a
         opevnený, ale už roku 1564 od cis. vodcu Lazara Švendy dobytý a so zemou srovnaný, takže
         len chatrné jeho múry posial ešte zostaly. Náleží teraz kniežaťu Esterházymu.
   </p>
   <p>
    <span class="bold">
     <strong>
      9.
     </strong>
    </span>
    <span class="emphasis">
     <em>
      Zámok Brzotinský
     </em>
    </span>
    náležal už r. 1243 Bebekovcom, od ních potom skrz
         Theklu, dcéru Detricha Bebeka, vydanú za Mariáša, prešiel na rod Mariašovský. Husiti i
         tento zámok opanovali, a keď ho potom vojsko kráľa Mateja dobylo, bol rozborený. Reiss
         myslí, že z jeho zborenín terajšie 3 Mariašovské kaštiele v Brzotýne boly vystavené; — ja
         ale za to mám, že nie na kopci u prostred osady, kde sú menované kaštiele, ale pod strmým
         vrchom, Cíger menovaným, východne od Brzotína, na vyčnievajúcich balvánoch skalísk stál
         niekdy otázny zámok, a posial ešte vidno znaky jeho zborenín.
   </p>
   <p>
    <span class="bold">
     <strong>
      10.
     </strong>
    </span>
    <span class="emphasis">
     <em>
      Štitnícky zámok
     </em>
    </span>
    . Bol niekdy i tento od mocného dynastu Mateja Bebeka,
         a síce na dolnom konci mesta Štitníku, na rovine vystavený, a keď sa vnukovia jeho s hradmi
         delili, dostal sa Mikulášovi Bebekovi, ktorého prezývali
    <span class="emphasis">
     <em>
      kúnom
     </em>
    </span>
    , a
         ktorý tiež r. 1320 založil súsednú osadu Kúnovú Teplicu; čím povstala línea Štitníckych
         Bebekovcov, ktorí sa zprvu Štitnícky a pozdejšie Četneky písavali; druhá línea boly ale
         plešivskí Bebekovci.
   </p>
   <p>
    <span class="bold">
     <strong>
      11.
     </strong>
    </span>
    <span class="emphasis">
     <em>
      Zámok Balogský
     </em>
    </span>
    . Dostal svoje meno od potoka Bleh, Boloch, Baliog,
         okolo Zdychavy Bliach, maď. Balog. Bolo to pôvodne staroslovanské
    <span class="emphasis">
     <em>
      hradište
     </em>
    </span>
    , ako ho po dnes blízki Slováci volajú, Maďari ale
    <span class="emphasis">
     <em>
      Várhegy
     </em>
    </span>
    . Leží asi hodinu dialky od maď. osady Balog na hrebeni
         vrchu, ktorý od Budikovian sa dolu tiahne. — Zámok tento bol tu na mohutných skalinách
         vystavený, ktoré múrom jeho za pevný základ slúžily; opodial ale zámku na východnej strane,
         stály ešte osobytné bašty o samote, tiež na skalnatých kopcoch, z ktorých ale, ako aj zo
         samého zámku už len múry vidno.
   </p>
   <p>
    Anonym menuje tento zámok
    <span class="emphasis">
     <em>
      Bolhadu
     </em>
    </span>
    , že Arpádova čata, ako aj
         šajó-gemerský zámok, „equitando“ zaujala. Z čistejšieho dejepisu len toľko známe, že r.
         1293 vládnul týmto zámkom Baliog, jeho potomci na viacej ratolestí sa rozpadli, jedni z
         ních v Drienčanoch sa usadili, prijmúc meno Derenčíňi. R. 1405 vymrel rod Baliagovcov po
         meči, a zámok tento sa dostal Séchyovcom, ktorí boli verní priatelia a spojenci Husitov;
         preto i Matej kráľ, keď tento zámok po tuhom odpore a citeľných ztratách do rúk dostal,
         odňal ho Séchyovcom
    <span class="emphasis">
     <em>
      „ex nota infidelitatis“
     </em>
    </span>
    a r. 1460 daroval ho
         Ulrichovi Komjathymu; roku ale 1463 Sebastiánovi Rozgoňovi pre jeho znamenité zásluhy, až
         r. 1481 dostal sa zase do moci Séchyovcom, ktorí ním vládli až do roku 1646; v tomto čase
         ale dostal sa spolu s Muráňom do moci Vešelíňovi po jeho manželke Márii Séchy. Vešelín dal
         zámok tento r. 1664 mocne upevniť, mysliac už vtedy na odboj. Krem toho dal Vešelín blízko
         osady Balogu na jednom kopci vystaviť kaštiel, na ňom sa častejšie zdržiaval, ako tamojší
         ľud až po dnes pripomína, hovoriac: „keď kráľ [t.j. palatín] býval na zámku“. — Turci tento
         zámok viac razy dobývali, ale ho nikdy zaujať nemohli. — Po náhlej smrti Vešelína zaujal
         ten zámok z príčiny velezrady kráľ. fiskus, a potom bývali na ňom, tak ako aj na Muráňi,
         kráľ. prefekti. V búrkach Tököly-Rákocovských bol rozborený, keď ho hneď jedna hneď druhá
         stránka dobývala, a v takom stave sa dostal spolu s Muráňom r. 1701 grófovi Kohárymu, a keď
         i tento rod vymrel po meči, pripadnul po praslici kniežaťu Ferd. Coburgovi; jeho syn August
         je na tento čas pánom toho zámku.
   </p>
   <p>
    <span class="bold">
     <strong>
      12.
     </strong>
    </span>
    <span class="emphasis">
     <em>
      Drienčanský zámok
     </em>
    </span>
    . Na kopcoch povyše osady založili Balogiovci 2
         hrady, od ktorých sa Derenčínovci písavali. Menovite okolo r. 1300 Vladislav Balog sa tu
         osadil; jeho synovia Tomáš na jednom a Pavel na druhom zámku prebýval. Následkom pravoty sa
         obidva tieto zámky ako aj Balogský roku 1546 dostal Séchyovcom do moci.
   </p>
   <p>
    Derenčínovci boly najvernejší spojenci Husitov, a keď Ján Huňad, bojujúc proti ním r.
         1451, s vojskom svojím prišiel až ku Drienčanom, vtedy Valgata, slávny vodca Husitov,
         poniže osady Drienčan čakal na neho v opevnenom tábore. Ján Huňad vidiac, že je nie v stave
         ztade ho vypúdiť, dal krížom cez dolinu nahádzať vysoký násyp, čím potok Bleh cele
         zastavil, a voda, keď sa zdvihla, urobila široké jazero, prenikajúce i do opevneného tábora
         Husitov, tak že boli na ten spôsob prinútení z toho táboru sa vysťahovať. Násypy tieto sa i
         po dnes spatrujú a pripomínajú sa v dejepise pod menom „aggeres Huňadiani“. Ostatné, Ján
         Huňad Husitov, ako z táboru vytiahli, ďalej prenasledoval, ale preč odtiahnul, a oni sa
         poznovu potom v Drienčanoch upevnili. Keď potom skrz Rozgoňa premožení boli, aj ich
         Drenčianske zámky boly rozváľané.
   </p>
   <p>
    <span class="bold">
     <strong>
      13.
     </strong>
    </span>
    <span class="emphasis">
     <em>
      Hrad Drienok.
     </em>
    </span>
    Blízko Rybníka na malom vŕšku nad úzkou dolinou
         vystavený tak tiež od Derenčínovcov. Priestor jeho dľa Reissa obnášal v dĺžosti 40 a v
         šírosti 30 siah. Bezpochyby i tento zámok, keď jeho páni držali pevne s Husítmi, vojsko
         Mateja kráľa rozborilo. Múry jeho sú celkom zosuté, a len pri vchode do zámku sa posiaľ
         ešte chatrná čiastka múrov nachodí; priekopy, ktorými bol zámok do kola obohnaný, ešte
         teraz rozoznať sa dajú. Všetko ale už dubinou a bučinou zarastá.
   </p>
   <p>
    <span class="bold">
     <strong>
      14.
     </strong>
    </span>
    <span class="emphasis">
     <em>
      Rimaséčsky zámok,
     </em>
    </span>
    (Sloven. Siač). Stál niekdy povyše mestečka Rimaséču
         na pahorku a náležal Séchyovcom, ktorí tiež od Baliogovcov pochodili a od tohoto svojho
         zámku písali sa Séchovci, ktoré pochodí od toho, že tu rieka Rimava malý ostrov robí, ktorý
         rieku na 2 poly seká (seče), odkiaľ Siač-Seč. Ostatne i tento zámok Séchyovcov, ako
         spojencov Husítov, bol od vojska kráľa Mateja rozborený, tak, že už len priekopy sa
         rozoznať dajú.
   </p>
   <p>
    <span class="bold">
     <strong>
      15.
     </strong>
    </span>
    <span class="emphasis">
     <em>
      Rožňavský zámok
     </em>
    </span>
    vystavili niekdy sami Husíti pri Rožňave nad riekou
         Šajavou, na strmom jeho brehu, ktorý sa menoval:
    <span class="emphasis">
     <em>
      Kaštielka Rožňavská
     </em>
    </span>
    .
         Matej Korvín ale i tento, ako všetky Husítské zámky, menovite Vadnu, Galgovec, Sajó-Német
         (v Boršode), Mišlu v Abaujskej, Galséč (castrum Galis vel Salis) v Zemúnskej stolici
         rozboriť dal. Na jeho zrúcaninách stoji teraz veľký r.-katolícky kostol rožňavský; z
         bývalých ale násypov a múrov ešte po teraz znaky zostaly.
   </p>
   <p>
    <span class="bold">
     <strong>
      16.
     </strong>
    </span>
    <span class="emphasis">
     <em>
      Magin hrad
     </em>
    </span>
    . Stál niekdy nad osadou Skálnikom na vrchu, a ďľa Bonfína
         bol od husítskeho vodcu menom
    <span class="emphasis">
     <em>
      Macina
     </em>
    </span>
    vystavený, ktorý tiež Rozgoň
         dobyl a rozboril. Posiaľ ešte okrúhly priestor, na ňom niekdy hrad tento stál, a rumy múrov
         sa spatrajú. Pod hradom boly aj vinice pánov skalnických a hrachovských, ktoré ale zanikly.
   </p>
   <p>
    <span class="bold">
     <strong>
      17.
     </strong>
    </span>
    <span class="emphasis">
     <em>
      Žirkovský zámok
     </em>
    </span>
    . (Maď. Serke, Bonfín ho menuje „Zirziethum“). Stál
         niekdy na kopci západne od osady Žirkovce (Serke) medzi potokami Gortva a Mačkáš, kde sa do
         Rimavy vlievajú. Vystavený bol od Rolanda a patril Lorandfyovcom, ktorých ale premohli
         Husíti a zámok ten im odobrali r. 1443, až potom od Kráľa Mateja bol dobytý a rozrúcaný,
         tak, že len rumy jeho pozostaly.
   </p>
   <p>
    <span class="bold">
     <strong>
      18.
     </strong>
    </span>
    <span class="emphasis">
     <em>
      Hodejovský zámok
     </em>
    </span>
    . (Maď. Várgede) bol vystavený od Lorandfyovcov nad
         osadou tohože mena, na končistom vrchu, pod hradom, ak je i po dnes rybník, ktorý potok
         Gortva, z úzkej doliny na rovinu vytekajúci, na tomto mieste robí. Zpomienka o tomto zámku
         deje sa najprv v dobe husítskej; keď totiž Jiskra pri Lučenci Jána Huňada porazil; v ten
         čas sa Husíti obrátili ku zámku Hodejovu, chcejúc sa ho zmocniť, ale od Lorandfyho, pána
         zámku, boli v ten čas odohnaní. Pozdejšie sa oni zase s väčšou silou boli obrátili na
         Hodejov, aj dobyli ho a vládli ním až do času kráľa Mateja, ktorý im ho odňal a zase
         Loranfyovcom prinavrátil. Zatým sa dostal Kubíňovcom a od r. 1567 bol pohraničný zámok
         oproti Turkom. Stolica Gemerská v smysle uzavretia snemu vojsko na tom zámku vydržiavala a
         všetky potreby doposielať povinná bola; ale r. 1574 bol skrz Turkov dobytý a rozborený,
         tak, že po dnes už len múry z neho pozostaly.
   </p>
   <p>
    <span class="bold">
     <strong>
      19.
     </strong>
    </span>
    <span class="emphasis">
     <em>
      Hajnáčsky zámok
     </em>
    </span>
    (maď. Ajnácskő). Neďaleko Rimavskej Soboty pri potoku
         Gortva na skalnatom vrchu bol vystavený; a že pôvod jeho padá do predkresťanskej doby, toho
         dôkazom sú popelnice, ktoré sa tu nachodia. Bolo to bezpochyby zprvu len hradište, násypy
         obohnané, ktoré potom v tatárskej a husítskej dobe na pevný zámok premenené bolo. Obzvlášte
         ale vo vojnách tureckých bol tento zámok velikej dôležitosti, a síce okolo r. 1545 Turci ho
         útokom dobyli; ale už r. 1546 bol zase Turkom z rúk vyrvaný a pomocou stolice Gemerskej
         opravený a upevnený, tak, že okrem samého hradu i na dvoch blízkych kopcoch stály pevné
         bašty, a počitoval sa medzi pohraničné zámky oproti Fiľakovu, preto že bol práve na pomedzí
         stolice Novohradskej. V búrkach Tököly-Rákocovských rozborený, zpustnul, a len pozostatky
         jeho niekdy veľmi hrubých hradieb sa po dnes spatrajú. Teraz prináleží barónovi Véčeimu.
   </p>
   <p>
    <span class="bold">
     <strong>
      20.
     </strong>
    </span>
    <span class="emphasis">
     <em>
      Putnocký zámok
     </em>
    </span>
    . Vystavený od Lorandfyovcov, potomkov Rolanda, pod
         Kolomanom z Itálie prišlého, z ních sa jeden okolo r. 1283 v Putnoku osadil, a jeho potomci
         Putnokyovci sa písali. Husíti ho boli opanovali, ako aj blízky Sajó-Német, Galgovec a
         Vadnu. V dobe tureckej bol tento zámok dôležitý, lebo čo ho aj Turci dobili r. 1567, ale im
         ho cisárski zase skoro z rúk vyrvali. R. 1578 bol zámok tento na krajinskom sneme za
         pohraničný oproti Turkom vyhlásený a mal svojich kapitáňov a krajinskú posádku, a síce r.
         1595 Petra Lorandfyho.
   </p>
   <p>
    R. 1653 zámok tento náhodou zapálením sa pušného prachu vyletel do povetria; načo jeho
         majiteľ Orlay de Karva s pomocou Gemerskej stolice zase ho opravil.
   </p>
   <p>
    R. 1674 Mikuláš Orlay de Karva pre účasť v odboji Vešelíňovom utratil zámok i panstvo,
         ba aj sám padnul do väzenia, len sestra jeho Anna Barbora, vydaná za grófom Ondrejom
         Serényim, „
    <span class="emphasis">
     <em>
      dľa svojej fassie“
     </em>
    </span>
    zámok i panstvo Orlajovské nazpäť
         dostala.
   </p>
   <p>
    R. 1678 dobyl ho Michal Teleky, ale toho istého roku zase ho aj utratil.
   </p>
   <p>
    R. 1685 cisárski ho zase dobyli a mocne porúchali, a na to pochytaných odbojných zemänov
         na putnocký zámok do väzenia svážali a daktorých i na škripci mučili; tak na pr. Ján Danč,
         a Alex. Usa pre odboj Vešelíňovský tu boli uväznení.
   </p>
   <p>
    R. 1699 bol zámok zase opravený a cis. generál Nigrelli uväznil na ňom Michala Detery a
         Martina Székely pre odboj Tökölyovský a dal ich tu na škripci mučiť.
   </p>
   <p>
    R. 1706 padnul zámok tento do rúk Rákócyho; jeho posádka ale pre mnohé drancovanie bola
         vo zlej povesti. Potom ho zase dobyli cisárski.
   </p>
   <p>
    Po tak častom dobývaní mocne porúchaný a zanedbaný od r. 1711 konečne spustnul a z jeho
         rumov dal si gróf Serényi vystaviť kaštieľ.
   </p>
   <p>
    <span class="bold">
     <strong>
      21.
     </strong>
    </span>
    <span class="emphasis">
     <em>
      Pevnosť Sobôtka
     </em>
    </span>
    (maď. Szabadka), ktorej deje padajú výlučne do
         tureckej a tak ku nám
    <span class="emphasis">
     <em>
      najbližšej
     </em>
    </span>
    doby; a keď je charakteristika zámkov
         v dobe potatárskej skrz gemerských dynastov, menovite skrz Bebekovcov, Baligovcov,
         Lorandfyovcov a Séchyovcov vystavených náramná širokosť čiže hrubosť a pevnota múrov,
         známka ale husitských zámkov mnohé bašty a väže: tak je známkou týchto tureckých pevností,
         ako napochytre proti prepadeniam z nenazdania vystavených, že ony maly v prostriedku len
         jednu väžu, lebo baštu a potom zúkol-vúkol boly priekopami a násypmi obohnané.
   </p>
   <p>
    Sobôtku, čili Szabadku, pri Rimavskej Sobote vystavili Turci po dobytí Fiľakova r. 1555,
         tak, že v prostriedku stála osamelá väža, čiže bašta, ktorá ale bola obohnaná trojnásobným
         násypom, z tej príčiny, aby napadnutí od nepriateľa, bránili sa najprv za prvým, potom za
         druhým a tak za tretím násypom, a keď už nemohli ďalej odolať, utiekli do väže, čiže bašty
         a ztadial sa bránili, pokial im došla pomoc z najbližšieho hradu Fiľakova. Sobôtka tedy
         bývala pre Turkov pevným stanoviskom, pri ich vojenských pochodoch a výpravách, na plien a
         lúpež podujatých; tam oni mávali svoje sklady, potraviny a strelivá, ta dovážali z bitky
         svojich ranených, na pr. r. 1558 a 1559 z bitky od Siksavy; ta dovážali i chytených, ako
         Juraja Bebeka, Magočiho, Jána Sárközyho, Juraja Séchyho, Kašpara Putnokyho a druhých. Až r.
         1593, dňa 16. sept. Tiefenbach a Štefan Drugeth de Homona pevnosť túto, počitajúcu v ten
         čas 400 mužov posádky, útokom dobyly, vypálili a rozborili; posádku ale dorúbali. Turci r.
         1643 za porážku túto hrozne sa vypomstili, lebo 15. febr. pri osade Čerenčany sviedli s
         našimi velikú bitku, v ktorej Turci zvíťazili a z nášho vojska veľmi mnohých pobili a
         pochytali. Medzi chytenými bol i Kašpar Jánoky, pán Hrachova, ktorého najprv do Jagra a
         potom do Belehradu odvliekli, a len keď sa za 6800 toliarov vykúpil, na slobodu ho
         prepustili. Pamiatky bitky a porážky čerenčianskej sú ešte znaky násypov vo farskej
         zahrade, za nim naše vojsko v opevnenom tábore ležalo, nachodia sa tam i všelijaké strely a
         kosti ľudské.
   </p>
   <p>
    V tomto čase i Rimavská Sobota i Čerenčany platili daň Turkom, od nich často boli
         nemilosrdne sužovaní, tak, že posielali svojich poslov často až do samého Carihradu.
   </p>
   <p>
    <span class="bold">
     <strong>
      22.
     </strong>
    </span>
    <span class="emphasis">
     <em>
      Rimabaňský opevnený kaštiel.
     </em>
    </span>
    Ako na Sobôtke, tak aj v Rimabani, temer
         v tom istom čase vystavili Turci na tom vŕšku, kde teraz ev. chrám stojí, pevnosť, aby
         svoje panstvo v Malohonte ustáliť mohli. Bol to vlastne kaštiel, — pevným múrom dookola
         obohnaný. Dosť možno, že dielo toto pochodilo pôvodne od Husitov; že ale kaštiel tento bol
         v moci Turkov, odkial oni nátisky a lúpeže prevádzali, o tom svedčí i protokol super.
         Rimanoviusa od r. 1596: kňaz rimabaňský Levrinc pre veliké nátisky musel sa vzdialiť na
         Brezovo. S pádom ale Sobôtky padnúť musel i kaštiel rimabaňský a bol rozrúcany od nášho
         vojska, tak, že už ani znaku niet, kde voľakedy stál.
   </p>
   <p>
    <span class="bold">
     <strong>
      23.
     </strong>
    </span>
    <span class="emphasis">
     <em>
      Zámčisko.
     </em>
    </span>
    Na vrchu Sinec rečenom pri Rimabrezove, kde sa až podnes
         nachodia rumy a rozvaliny bývalého hradu. Moja mienka je, že hradby tieto boly práve proti
         Turkom, na Sobôtke a na Rimabani opevneným, vystavené, aby ich nájezdy a lúpeže v hor.
         Malohonte zamedzily a útoky odrážaly. Zámčisko toto bolo v čas nebezpečenstva okolitému
         ľudu aj útočišťom a ochranou osoby a majetku. Ako bolo na pochytro staväné, tak sa potom,
         keď Turci Fiľakovo utratili, i chytro v rumy rozpadlo.
   </p>
   <p>
    <span class="bold">
     <strong>
      24.
     </strong>
    </span>
    <span class="emphasis">
     <em>
      Hrad Viselná.
     </em>
    </span>
    Nad osadou Príbojom, neďaleko Rimabani, na ľavej strane
         rieky Rimavy, stál niekdy hrad tento na okrúhlom pahorku, ktorého násypy a rumy i po dnes
         ešte sa rozoznať dajú. Dejepis ale o ňom mlčí. Reiss myslí, že to bola niekdy bašta, alebo
         ohradený tábor Husitov, ktorí, že nemali veľa vojska, nedostatok jeho skrz zámky, pevné
         hrady a bašty nahradzovali, atď. Ja sa ale domnievam, že Husiti, ktorí tu na blízku mali
         pevné zámky, a síce Maginhrad a Tisovskú Hradovú, z tých sa bránili a malé pevnôstky pri
         nepatrných osadách ani nezakladali. Ale naproti Turkom, v Sobôtke a Rimabani sa usadivším,
         súrna potreba a tak blízke nebezpečenstvo donútilo našincov, že i oni z jednej strany
         Rimavy zámčisko na vrchu Sinec rečenom, z druhej strany hrad Príboj vystavili, a to síce
         práve na ten spôsob, ako Turci v Sobôtke, v postriedku väže, lebo baštu a okolo nej násypy
         a priekopy. Meno osady Príboj zdá sa ovšem poukazovať aj na svedený s Turci boj na tomto
         mieste. Keď ale nebezpečenstvo od Turkov pominulo, i táto bašta sa rozsypala.
   </p>
   <p>
    <span class="bold">
     <strong>
      25.
     </strong>
    </span>
    <span class="emphasis">
     <em>
      Rákošský zámok.
     </em>
    </span>
    I táto bola predošlým podobná, asi na 4 siahy vysoká a
         taktiež široká, a síce do štvorhranu staväná väža, pod vrchom Železníkom, blízko osady
         Rákoš. Daktorí túto väžu pokladajú za pozostatok z kláštora niekdy kameňanského, čo ale je
         viere nepodobné. Ja som toho presvedčenia, že i táto osamelá a viac patrov počitajúca väža
         bola v búrlivých tureckých časoch útočišťom okolitých obyvateľov pred tureckými martalózmi,
         ktorí na lúpež a drancovanie až sem zabehúvali, preto, že na okolo nebolo žiadneho pevného
         zámku ku obrane a ochrane obyvateľov. Vchod do tejto bašty bol v skale vrúbaný a pod ňou
         boly i pivnice pre sklady prachu, potravy a vzácnejšieho majetku. Keď nebezpečenstvo od
         Turkov pominulo, vtedy i táto bašta zanedbaná, počala sa rúcať. R. 1856 kopali tu ľudia,
         hľadajúc dľa obyčaja poklady, a našli pod sklepenim kostru z človeka i jeden hlinený pohár.
   </p>
   <p>
    <span class="bold">
     <strong>
      26.
     </strong>
    </span>
    <span class="emphasis">
     <em>
      Pogonyvár a Kisvár
     </em>
    </span>
    , blízko potoku Gortvy a Mačkášu. Pogony bezpochyby
         od slova Pohoň, alebo Pohan. Dľa mojej mienky i toto boly pôvodne starobylé hradištia, na
         ktorých v tureckej dobe tamojší páni na tejto čiare pohraničnej naproti novohradskému,
         Turkami obsadenému Fiľakovu, bašty, alebo opevnené kaštiele ku svojej ochrane staväť boli
         prinútení.
   </p>
   <p>
    <span class="bold">
     <strong>
      27.
     </strong>
    </span>
    <span class="emphasis">
     <em>
      Hrachovský zámok.
     </em>
    </span>
    Tento už za novšej doby okolo r. 1636 vystavil Fraňo
         Jakoffy, bývalý to prefekt muráňskeho zámku, za času Márie Drugeth de Homona, vdovy po
         Jurajovi Séchy. Keď totiž manželku Jakoffyho, Juditu Dersfy, v jeho Hrachovskom kaštieli v
         noci boli prepadli zbojníci, ju mučili a olúpili: Jakoffy vystavil na miesto kaštiela
         zámok, ktorý baštami upevnil, priekopami a násypy obohnal a v prostred zámku vystavil väžu.
         I tento zámok v búrkach Rákocovských hneď od jednej, hneď zase od druhej stránky dobývaný,
         z väčšej čiastky bol rozborený, i väža jeho rozrúcaná; kremä jedna čiastka jeho dosial ešte
         zostala a je obydlená.
   </p>
   <p>
    <span class="bold">
     <strong>
      28.
     </strong>
    </span>
    <span class="emphasis">
     <em>
      Ožďanský opevnený kaštiel.
     </em>
    </span>
    Vystaväný niekdy tiež k obrane proti
         Turkom, na pahrbku nad mestečkom Ožďany, od dynastu Bakoša.
   </p>
   <p>
    Pamätné je, že nad Ožďanmi r. 1604, medzi Bočkayovci a cis. vodcom Jurajom Basta bola
         tak krutá bitka svedená, v ktorej padlo z obidvoch strán do 4000 ľudí. Basta zvíťazil, a
         jeden kapitáň Bočkayovský, Blaško Németh, od neho chytený, bol na rozkaz Bastu štvrtený, t.
         j. na 4 kusy roztrhaný. Keď potom pozdejšie tento chýrečný, ale od Maďarov pre svoju
         ukrutnosť veľmi nenávidený Basta pred Bočkayovcí cúfať musel, istý básnik složil na neho
         tieto latinské verše:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ne fuge, sta Basta, sta, ne fuge, sta bene Basta
        </em>
       </span>
       <span class="emphasis">
        <em>
         Sed fugis et vasta tua copia cernitur hasta,
        </em>
       </span>
       <span class="emphasis">
        <em>
         Copia non casta, miserorum sanquine pasta,
        </em>
       </span>
       <span class="emphasis">
        <em>
         Te pariter, Basta, male pudet vasta catasta.
        </em>
       </span>
       <span class="emphasis">
        <em>
         (Nebež, stoj, Basta, stoj, nebež, stoj, dobrý Basta,
        </em>
       </span>
       <span class="emphasis">
        <em>
         Ale utekáš a ohromné tvoje bohatstvo je nivočené kopijou,
        </em>
       </span>
       <span class="emphasis">
        <em>
         Bohatstvo nečisté, krvou biednych chované,
        </em>
       </span>
       <span class="emphasis">
        <em>
         Teba, Basta, jednako málo stydí ohromná porážka.)
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      29.
     </strong>
    </span>
    <span class="emphasis">
     <em>
      Gruľavár.
     </em>
    </span>
    Kaštiel opevnený, tiež z novšej doby pri osade Jólészu, za
         Rožňavou, patril rodine Császárovskej, teraz už rozváľaný. Bezpochyby ohľadom na blízku
         Krásnu Hôrku, a za to, že Császárovci boli prví z tunajších pánov, ktorí počali sadiť
         predtým neznáme zemiaky (maď. gruľa), dostal i ich opevnený kaštiel to potupné meno:
         Grulyavár.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1023">
       </a>
       G) Starobylé kostoly gemerské
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      1.
     </strong>
    </span>
    <span class="emphasis">
     <em>
      Štitnický
     </em>
    </span>
    ev. kostol z XIII. stol. v slohu gothickom staväný. Vindisch
         Magar. Ung. vol. III. pag. 269 píše o ňom toto: Hier (in Csetnek) besuchten wir die sehr
         alte Kirche, deren gothische Bauart, und die auf der Seite des Evangeliums stehende, einst
         zur Aufbewahrung der Monstranz, oder des Schaugefessäs dienendes gotchisches Thürmchen
         geschriebene Jahreszahl 1286 uns von dem hohen Alter derselben überzeugten. Sú tu i mnohé
         starobylé náhrobky, härby, nápisy, zápisnice, atď.
   </p>
   <p>
    <span class="bold">
     <strong>
      2.
     </strong>
    </span>
    <span class="emphasis">
     <em>
      Ochtinský
     </em>
    </span>
    ev. kostol, jeho stavba, steny a nápisy poukazujú tiež na
         vysokú starobylosť; nachodí sa v ňom kalich, ktorého nápis dosial nikdo vysvetliť a
         vytlumočiť nebol vstave, ako aj starobylá, neobyčajná krstiteľnica. Obec Ochtina má pečať s
         obrazom Sv. Nikolaja, biskupa cirkve pravoslávnej, s nápisom: „Sigillum de villa Ochtina.“
         Zvon na veži je od r. 1515.
   </p>
   <p>
    <span class="bold">
     <strong>
      3.
     </strong>
    </span>
    <span class="emphasis">
     <em>
      Gecelovský
     </em>
    </span>
    ev. je tiež starobylý s gothickými nápisy a pri ňom veža
         neobyčajnej podoby.
   </p>
   <p>
    <span class="bold">
     <strong>
      4.
     </strong>
    </span>
    <span class="emphasis">
     <em>
      Revúcky
     </em>
    </span>
    r. kath. s pamätným i rezbou i maľbami starobilým oltárom a s
         vežou, na nej vysí prastarý zvon
    <span class="emphasis">
     <em>
      Quirín
     </em>
    </span>
    .
   </p>
   <p>
    <span class="bold">
     <strong>
      5.
     </strong>
    </span>
    <span class="emphasis">
     <em>
      Chyžňanský
     </em>
    </span>
    r. kath., pôvodne kaplňka v byzantínskom slohu vystavená, s
         prastarými maľbami po stenách a nápismi; na oltáre sú utešené starobylé rezby; stará
         krstiteľnica, zo žuly vykresaná, okruhlej podoby, do nej sa niekdy dietky celé zmáčali,
         teraz už porúchaná, stojí za dverami chrámu. Ku tejto prvotnej kaplňke, pod jej oltárom
         boly uložené ostatky už neznámeho svätého, pristavili Husíti drevený kostol a kanceľ a
         obohnali ho múrom, jeho pozostatky sa dosial opatrujú. Dvere sú vňútri železom obité, do
         nich niekdy kuruci, chtiac kostol olúpiť, nadarmo rúbali sekerou.
   </p>
   <p>
    <span class="bold">
     <strong>
      6.
     </strong>
    </span>
    <span class="emphasis">
     <em>
      Kraskovský
     </em>
    </span>
    , posvätený sv. Ladislavovi, a
   </p>
   <p>
    <span class="bold">
     <strong>
      7.
     </strong>
    </span>
    <span class="emphasis">
     <em>
      Kiatický
     </em>
    </span>
    svedčia už dľa svojej stavby o vysokej svojej starobylosti.
   </p>
   <p>
    <span class="bold">
     <strong>
      8.
     </strong>
    </span>
    <span class="emphasis">
     <em>
      Rimavskobrezovský
     </em>
    </span>
    s neobyčajnou starobylou vežou.
   </p>
   <p>
    <span class="bold">
     <strong>
      9.
     </strong>
    </span>
    <span class="emphasis">
     <em>
      Čerenčianský
     </em>
    </span>
    bývalý starý kostol pochodil tiež z XIII. stol. a bol na
         ten spôsob, ako chyžňanský, po stenách maľbami pokrytý. V dobe husitskej boly po stenách a
         nad bránou kostola kalichy namaľované, teraz ale je už cele obnovený a všetky jeho
         starobylosti zmyzly. Podobne aj niekdajší tisovský kostol s obrazom sv. Krištofa bol
         vnútorne červenou farbou maľovaný a pri svätom bol aj kalich, jako aj nad bránou chrámu.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1100">
       </a>
       H) Staré kláštory gemerské
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      1.
     </strong>
    </span>
    <span class="emphasis">
     <em>
      Jelšavský kláštor.
     </em>
    </span>
    Conventus S. Spiritus de Ilva seu Jolva, ako
         svedčia Annales S. Pauli Eremitae, per Nicolaum Berger conscripti; srovnaj: Schematismus
         Cleri Rosenaviensis de anno 1855. Kláštor tento stál niekdy práve tam, kde teraz stojí
         veľký kašťiel kniežaťa Coburga, a v zadnej čiastke kaštiela tohoto sa i teraz môžu rozoznať
         bývalé celly mníchov, ako aj kaplňka, v ktorej Mária Széchy najprv s Bethlenom, potom
         Vešelínom bola sobášená. Kláštor tento zaniknul v dobe husítskej, potom ho Séchyovci a
         Vešelín opravovali a naposledy knieža Koháry dal ho obnoviť a do štvorhranu vystaviť. Ku
         kláštoru tomuto náležaly niekdy osady
    <span class="emphasis">
     <em>
      Mníšany,
     </em>
    </span>
    čiže
    <span class="emphasis">
     <em>
      Mnišane
     </em>
    </span>
    a
    <span class="emphasis">
     <em>
      Kopráš
     </em>
    </span>
    , ktoré meno odvozujú daktorí
         od lat. „ad capras“, žeby tu mnísi jelšavskí boli držali kozy; pravda podobne ale sa to má
         odvodiť od kopráde, čiže kapradi.
   </p>
   <p>
    <span class="bold">
     <strong>
      2.
     </strong>
    </span>
    <span class="emphasis">
     <em>
      Kameňanský kláštor.
     </em>
    </span>
    Ordinis Soti Francisci, ktorý už r. 1533 ležal v
         rumoch, nasledovne i tento už v dobe husítskej zpustnúť musel; teraz sa už ani nezná, na
         ktorom mieste niekdy tento kláštor stál; pravdepodobne, že v prostriedku osady, blízko
         terajšieho ev. chrámu.
   </p>
   <p>
    <span class="bold">
     <strong>
      3.
     </strong>
    </span>
    <span class="emphasis">
     <em>
      Rybnícky kláštor,
     </em>
    </span>
    Conventus Nazarenorum de Ribnik, čiže Újvásár. Dľa
         povesti stál niekdy tento kláštor na kopci za osadou Rybníkom, kde je teraz ev. kostol, kde
         i teraz možno základy bývalého rozsiahleho stavänia vidieť. Povesť zneje tak, že mnísi títo
         mali v doline svoj rybník, a že pri ňom založili terajšiu osadu, ktorá sa v listine kráľa
         Belu IV. menuje Lipunthava od blízkej osady Lipovca, na vŕšku vystavenej. Moja mienka, že i
         tento kláštor, ako všetky gemerské kláštory, s príchodom Husítov a opanovaním celého
         Gemera, zaniknul a spustnul.
   </p>
   <p>
    <span class="bold">
     <strong>
      4.
     </strong>
    </span>
    <span class="emphasis">
     <em>
      Štitnický kláštor.
     </em>
    </span>
    Conventus S. Pauli primi Eremit. stál niekdy na
         námestí, blízko terajšieho ev. kostola, a síce po oboch stranách ulice, ako to pozostatky
         jeho základných a veľmi hrubých múrov dosvedčujú; bezpochyby už v dobe tatárskej zaniknul,
         tak, že ho Bebekovci preložili do Gombasegu, a tam r. 1371 vystavili nový kláštor.
   </p>
   <p>
    <span class="bold">
     <strong>
      5.
     </strong>
    </span>
    <span class="emphasis">
     <em>
      Kláštor Hárskút,
     </em>
    </span>
    neďaleko Krásnej Hôrky, založený r. 1141, ktorý ale v
         XVI. stol. vo vojnách tureckých zaniknul.
   </p>
   <p>
    <span class="bold">
     <strong>
      6.
     </strong>
    </span>
    <span class="emphasis">
     <em>
      Kláštor Hangoň,
     </em>
    </span>
    Conventus Eremitarum S. Annae de Hangony, bol r. 1368
         od Séchyovcov založený a znamenite nadaný; zapustnul ale bezpochyby už v dobe Husitov,
         ktorí, ako známo, kláštory nenávideli a kamkoľvek ich moc siahala, aj bohoslužbu a obrady
         svoje zavádzali.
   </p>
   <p>
    <span class="bold">
     <strong>
      7.
     </strong>
    </span>
    <span class="emphasis">
     <em>
      Janošovský kláštor
     </em>
    </span>
    pri Rim. Sobote. „Abbatia Scti. Joannis Bapt. de
         Jánoši“, dľa Pázmaňa stál už r. 1307 a prislúchal pod arcibiskupa ostrihomského. Bol on
         opevnený dvoma baštama zo štvorcových kresaných kameňov, ktorých spodná čiastka, ačkoľvek
         už veľmi porúchaná, i dosial ešte vzdoruje času. I tento kláštor v tureckých vojnách bol už
         rozborený.
   </p>
   <p>
    <span class="bold">
     <strong>
      8.
     </strong>
    </span>
    <span class="emphasis">
     <em>
      Gombaszeg
     </em>
    </span>
    pri Solovci, Conventus S. Pauli Eremiatae. Kláštor tento
         vystavili Bebekovci na miesto Štitnického r. 1371, ale r. 1557 mladý Juraj Bebek vyhnal z
         neho mníchov a prestavil ho na pevný zámok, lež skoro za tým generál Lazár Švendy ho
         vybojoval a so zemou srovnal.
   </p>
   <p>
    <span class="bold">
     <strong>
      9.
     </strong>
    </span>
    <span class="emphasis">
     <em>
      Residencia Jezuitov v Rožňave,
     </em>
    </span>
    ktorú bol založil Juraj Lippay,
         arcibiskup ostrihomský r. 1569; teraz stojí na tom mieste biskupská residencia.
   </p>
   <p>
    <span class="bold">
     <strong>
      10.
     </strong>
    </span>
    <span class="emphasis">
     <em>
      Kláštor Rožňavský,
     </em>
    </span>
    Conventus ord. S. Francisci, založený r. 1733 a
         obnovený r. 1780. Tento jediný zo všetkých gemerských kláštorov trvá až po dnes.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1189">
       </a>
       I) Staré písomné pamiatky Gem. Slovákov
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Tieto síce až dosial — nakoľko je mne vedomo — sú veľmi skrovné a menovite rúny, čiže
         čiary, akými naši predkovia v dobe predkresťanskej písavali, v našom Gemeri až dosial nikde
         sa nenašly; medzitým možno, že sa časom ešte i takého dačo odokryje, nech len národovci
         staré háje a hradištia, obzvlášte Hrádok nad Ochtinou, Múrik nad Šiveticiami, vinný vrch
         nad Špaňopolom a druhé ohrady zo skalných balvanov pilne poobliehajú.
   </p>
   <p>
    Z doby kresťanskej pamätný je pre nás:
   </p>
   <p>
    <span class="bold">
     <strong>
      1.
     </strong>
    </span>
    <span class="emphasis">
     <em>
      List pána na Uzdíne
     </em>
    </span>
    a od Turých v Novohrade z roku 1482, ktorého odpis
         pripojujem. Listinu túto preto kladiem medzi Gemerské starobylé písomné pamiatky, lebo jej
         pôvodina bola v majetku kniežaťa Koháryho, pána na Muráni a Balogu, ktorý ju dal uložiť do
         svojho archívu v
    <span class="emphasis">
     <em>
      Antole
     </em>
    </span>
    , odkial je tuším prenesená do archívu
         centrálnej kancellárie kniežaťa Coburga vo Viedni. Facsimile tejto listiny bolo pripojené
         ku knižočke „Nógrád megyének esmertetése, Pesten 1826“, z ktorého urobil odpis Gustáv
         Reiss, a z toho zase brat jeho Ludvik, ako je tu pripojený. Po našsky zneje list ten asi
         takto:
   </p>
   <p>
    „Ja Pán od Turých z Hradu a z Tvrze nešij Uzdynskej myle Sestronce Katrony pozdravený!!!
         Ja jedem s Paholky mýmy naproty Tytarum až k Šajavskému Brodu. Pro Tvojí bezpečnosť pryď na
         muj Hrad Uzdyn a buď vždy zdrava
   </p>
   <p>
    Tebe žádá až do smrty auprimný Bratrýk pancýrem a lebkou ozbroyeny HINEK Pán od Turých
         mp.
   </p>
   <p>
    U tvrzy našy uzdýn po Nedeli (ktorej?) 1482 (?).“
   </p>
   <p>
    Písmeny, ako facsimile ukazuje, sú z väčšej čiastky grécke, všelijakými čiarkami,
         krížiky a punktíkmi okrášlené, a len daktoré medzi nimi sú goticko-slovenské, na pr.
         /*švabach/ *st, *z, *ž, *h, *ch, *d, *rz.
   </p>
   <p>
    <span class="bold">
     <strong>
      2.
     </strong>
    </span>
    Nápis na kalichu v ev. kostole ochtinskom, ktorý dľa
         vyznania Bartolomeidesa a Gustáva Reissa dosial nikdo nebol vstave vysvetliť. Sú to lámané
         gotické písmeny a medzi nimi i dve grécke litery: /*grécke/ *ν a *θ, a
         čítam ho takto: „Opustils Pane slávu na Sionu Christe“; naráža sa tu na Žalm 2. a 6. Kalich
         tento dľa môjho zdania pochodí z doby husítskej, a preto má i nápis český.
   </p>
   <p>
    <span class="bold">
     <strong>
      3.
     </strong>
    </span>
    Nápis na bohužial ukradenom starom kalichu r.-kat.
         kostola v Revúci, ktorý dľa môjho zdania pochodil z husítskej doby.
   </p>
   <p>
    Týmto podobné staré nápisy na kostoloch, kalichoch a pečiatkach v Gemeri soberal dosť
         veľa Gustáv Reiss, a našlo by sa ich ešte viac, nech sa len najdú medzi nami miľovníci a
         zpytatelia starožitností.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1231">
       </a>
       K) Staré baníctvo v Gemeri
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na dosvedčenie toho, že Slovania vôbec už v prastarej dobe, buď jednoho času s Nemci,
         buď ešte skôr od nich baníctvo pilňovali, uvádza Bartol. v diele
    <span class="emphasis">
     <em>
      „Provincia
            Csetnek“
     </em>
    </span>
    svedectvá nemeckých spisovateľov, k pr.
    <span class="emphasis">
     <em>
      Gottlieb
            Hencze
     </em>
    </span>
    „Versuch über die ältere Geschichte des Fränkischen Kreises“ píše:
         „Frühzeitig legten sih die Slaven auf den Bergbau. Die ergiebigen ungarischen Bergwerke
         wurden von ihnen erfunden — und unsere Voralters in ausnehmender Blüthe gestandenen
         Bergwerke, welche mehreren Orten bei uns Ursprung geben, stammen wahrscheinlich von ihnen
         her. Weil die Slaven die ersten waren, welche sich mit dem Bergbau vorzüglich
         beschäftigten, sind noch so viele slavische Wörter im Bergwesen gebrauchlich, als Flotz,
         Kuks, Kisz, Kipricht, Schacht, Schwaden, Kobold, Schicht, Seiffen, Spath, Hollen, Meiter u
         s. w.“
   </p>
   <p>
    Že i vrchy a bane gemerské za starých čias boly na striebro a zlato bohaté, tak svedčia
         dejepisci: Bonfín, Ranzanus a druhí; a že pradávni predkovia naši tieto vzácne kovy, zo
         zeme pilne na svetlo vynášali, na to poukazujú mnohé od nepamäti ľudskej už zasypané bane
         na rožňavskej, štitnickej, muráňskej, ratkovskej a rimavskej doline.
   </p>
   <p>
    Ako to vôbec obyčaj býval pri najstarších národoch sveta, tak i gemerskí Slováci za
         prastarej doby dolovali zlato z piesku, bystrých riekach a potokoch, čoho znaky a povesti
         sú i posial ešte na rožňavskej, štitnickej, muráňskej a rimavskej doline; ačkoľvek v Gemeri
         tak dlhočizné vodovody a prieplavy sa nenachodily, ako vo zvolenskej stolici a v Tatrách sa
         ony až posial rozoznať dajú, ktoré patrne niekdy ku premývaniu zlatého piesku slúžily; za
         to ale mnohé povesti ľudu na pr. pod starým hradom jelšavským po dnes pripomínajú, ako tam
         niekdy z piesku zlatý prach vymývali.
   </p>
   <p>
    Vedľa zlata a striebra je v Gemeri i dobývanie železa prastarým; k čomu prirodzeným
         spôsobom podnes zavdať musel predkom naším povestný vrch „Železník“, — toto nesmierne
         bohaté ložisko železnej rúdy, z ktorého sa i po dnes rok po roku mnohé milliony centov rudy
         na železo dorobí. Okolo vrchu Železníka, po Horňom Gemeri na široko-ďaleko nachodily sa nie
         len v hornej vrstve zeme väčšie-menšie žily železnej rúdy, ale i v povrchu zeme, skrz
         plutonické prevraty kôry zemskej, nakopené jej hromady, ktoré keď za viacej storočí
         prevetraly, ľahko sa potom aj topiť daly. Tak tedy naši dávnovekí predkovia po všetkých
         okolo Železníka ležiacich dolinách, áno i pri tých najchatrnejších potôčkoch, na stráňach a
         úbočiach vrchov nastaväli malé, železo topiace piecky, a tak dorábäli všeliaké železné
         domáce náradie a kovali meče. Hromady trosiek po našich dolinách a úbočinách sú toho po
         dnes istým dôkazom. Pamätno pri tom, že niet pamiatky, aby na vrchu Železníku a v celom
         jeho okolí nemeckí osadníci s dobývaním železnej rudy boly sa zaoberali; tento priemysel od
         prastarej doby bol výlučne v rukách Slovákov.
   </p>
   <p>
    Čo sa už nemeckých prisťahovalcov týče, známo je, že od času II. Gejzu † 1161 Nemci,
         prilákaní povesťmi o bohatých baniach v Tatrách a okolitých vrchoch sa nachodiacich (tak
         ako terajší dobrodruhovia v zlatej Kalifornii), vo Spiši sa usadzovať začali. Jedna haluz z
         nich osadila sa v Gemeri na Dobšinej, ktorá istotne s Nemci v Smolníku, Gelnici,
         Wagendrüsslu z jednoho a toho istého kmeňa pochodí, a nie, ako daktorí myslia, žeby
         dobšinskí Nemci boli pozostatky Quadov, Gepidov, Markomanov lebo Gótov. Dobšinci títo sa
         potom rozliezali po celom Gemeri, hľadajúc vzácne kovy, a behom 13., 14. a 15. stol.
         osadili sa z nich četnejšie rodiny i v Jelšave, Revúci, Plešivci, Štitníku a v okolí, ba i
         niektoré maličké obce založili, ako na pr. Petrmanovce (Petersmandorf), Markuška
         (Marksdorf), ktoré sa ale skoro poslovenčily; tak, že už teraz len niektoré rodinné nemecké
         mená, potom nemecké zápisnice v menovaných mestách z 15. a 16. stol. a prilepené im názvy
         nemecké ku pr. Eltsch (Jelšava), Rauschenbach (Revúca), Pleisnitz (Plešivec) na bývalých
         tam niekdy prisťahovalcov pripomínajú.
   </p>
   <p>
    V XVI. stol. mali tíže Nemci na Dobšinej, v Štitníku a Ochtinej rukodielne oceľové, v
         ktorých kovali meče pre vojsko Bočkayovo, Bethlenovo, Tökölyho a Rákócyho, ba v Štitníku
         bola aj cecha mečovnícka, ktorá mala svoju osobitnú lavicu v tamejšom kostole.
   </p>
   <p>
    Medzi zásluhy prisťahovalých sa do Gemera Nemcov pripočítať sa musí hlavne to, že oni
         pre menované už mestá vymohli a nadobudli tak rečené krupinské právo, ako ho niekdy kráľ
         Bela IV. r. 1244 mešťanom krupinským bol udelil, a ktoré v tom záležalo, že si mešťania
         svojho rychtára slobodne volili, tak, že sa im do tejto voľby ani
    <span class="emphasis">
     <em>
      comes de
            Zolyom
     </em>
    </span>
    župan zvolenský miešať nesmel, a potom, že si vo svojom chotári mohli
         slobodne drevo rúbať i skáľa lámať, nasledovne mali svoju vlastnú právomocnosť a svoj
         trestný súd. Tak r. 1328 na prosbu pána Dominika Bebeka kráľ Karol vydal pre mestá Štitník
         a Plešivec diplom, v ktorom toto stojí: „Quod duc ville ipsius, Pelesich et Csetnek vocate,
         in his omnibus singulis literatibus, seu libertatum prerogativis, quibus hospites nostri de
         Carpona pratulantur, a modo in posternum, cum suis hospitibus, perpetuo gaudeant et
         fruantur“. (Aby jeho dve mestá, menom Plešivec a Štitník vo všetkých týchto výhodách, alebo
         predprávach slobody, ktorých sa tešia naši hostia v Krupine, od teraz na vždy sa radovaly a
         prekvitaly i so svojimi prisťahovalci.)
   </p>
   <p>
    Dosial ešte dobšinskí Nemci majú v obyčaji, temer rok po roku sa rozliezať a potulovať
         po vrchách Horného Gemera, a otvárajú tu i tam staré i nové bane, vábiac na ne nových
         účastinárov, (v Chyžňom dolina Nemcová, potom mená obyvateľov: Hevär, Hevärik, Hauer, a
         bývalé ich Huty. Hütte upomínajú na týchto baníkov nemeckých). Slováci, ktorým takéto
         banícke dobrodružstvá neboly po vôli, pracovali a pracujú i dosial stále v železných
         baniach na vrchu Železníku, menovite obyvatelia Sirka, Turčoka, Rákoša a Nandráža, ako aj v
         početných železných mašách a lejárňach horného Gemera.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1266">
       </a>
       L) Pamätnosti prírody v Gemeri
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    I. Jaskyne:
   </p>
   <p>
    <span class="bold">
     <strong>
      1.
     </strong>
    </span>
    <span class="emphasis">
     <em>
      Baradla
     </em>
    </span>
    , Agtelek je svetoznáma.
   </p>
   <p>
    <span class="bold">
     <strong>
      2.
     </strong>
    </span>
    <span class="emphasis">
     <em>
      Lednica
     </em>
    </span>
    (maď. Lednicze) pri osade Siliczi, na pomedzí torňanskej
         stolice, na vrchu hory; vyzerá ako otvorenina vyhaslej sopky. Jaskyňa ide do zeme ako do
         studne, a pamätná je tým, že za horúceho leta po stenách jaskyne kruhy ľadu rozličnej
         podoby sa nachodia; naproti tomu v zime je tam len voda a blato. Keď ta do jaskyne z
         pištole strelí, tak to dá silný ohlas, akoby veliké delo.
   </p>
   <p>
    <span class="bold">
     <strong>
      3.
     </strong>
    </span>
    <span class="emphasis">
     <em>
      Büdöstó
     </em>
    </span>
    , jaskyňa s ľudskými kosťami blízko Hosusova, o ních sú
         rozličné povesti.
   </p>
   <p>
    <span class="bold">
     <strong>
      4.
     </strong>
    </span>
    Na vrchu
    <span class="emphasis">
     <em>
      Káčer
     </em>
    </span>
    , či Kašter za
         Tisovcom nachodia sa tiež jaskyne s kosťami predpotopných zvierat.
   </p>
   <p>
    <span class="bold">
     <strong>
      5.
     </strong>
    </span>
    Na vrchu
    <span class="emphasis">
     <em>
      Čertovom
     </em>
    </span>
    , tiež za
         Tisovcom, asi 1 a pol hod. od mesta, nachodí sa veľa jaskýň a v nich kvapkajúci kameň
         „Stalactytes“. Z tohoto vrchu pomedzi zápole a vysoké skaliny veľmi úzkym, sotva 4 stopy
         obnášajúcim žľabom valí sa s velikým hrmotom dolu tak rečený „Čertov potok“.
   </p>
   <p>
    <span class="bold">
     <strong>
      6.
     </strong>
    </span>
    Na vrchu
    <span class="emphasis">
     <em>
      Hajnáš
     </em>
    </span>
    , medzi Muráňom
         a Tisovcom, je tiež dosť veľká jaskyňa, v ktorej sa i malé jazero nachodí.
   </p>
   <p>
    <span class="bold">
     <strong>
      7.
     </strong>
    </span>
    Na vrchu
    <span class="emphasis">
     <em>
      Šajba
     </em>
    </span>
    , medzi Muráňom a
         Tisovcom tiež sa nachodia väčšie i menšie jaskyne.
   </p>
   <p>
    <span class="bold">
     <strong>
      8.
     </strong>
    </span>
    Nad osadou
    <span class="emphasis">
     <em>
      Huta
     </em>
    </span>
    Muráňska,
         blízko hradskej cesty sa nachodí jaskyňa asi na 250 krokov dlhá, z ktorej potok vyteká.
         Povesť je medzi ľudom, že sa tam rubíny nachodia.
   </p>
   <p>
   </p>
   <p>
    II. Občasné pramene:
   </p>
   <p>
    <span class="bold">
     <strong>
      1.
     </strong>
    </span>
    <span class="emphasis">
     <em>
      Stracená
     </em>
    </span>
    , tento prameň opísal dôkladne a vedecky Štúr.
   </p>
   <p>
    <span class="bold">
     <strong>
      2.
     </strong>
    </span>
    Na Španom Poli sú dve občasné jazerá.
   </p>
   <p>
    <span class="bold">
     <strong>
      3.
     </strong>
    </span>
    V Rákoši pod Železníkom, na stráni „Včelínec“
         zvanej, nachodí sa tiež občasný prameň.
   </p>
   <p>
   </p>
   <p>
    III. Ľadová dolina:
   </p>
   <p>
    Povyše Muráňa medzi vysokými skalami je už úzka dolina pod menom
            „
    <span class="emphasis">
     <em>
      Pravá
     </em>
    </span>
    “, kde za horúceho leta býva studeno, tak, že na površí zeme
         rastie len hôrny mach a daktoré zakrnelé kroviny, alpské rastliny a kvetiny, pod machom ale
         cez celé leto nachodí sa dosť hrubá vrstva, čiže kôra ľadová.
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1362">
       </a>
       M) Nárečie gemerské
      </h2>
     </div>
    </div>
    <div>
    </div>
   </div>
   <p>
   </p>
   <p>
    Každá temer dolina v Gemeri má svoje podnárečie. Malý Hont a dolina Balogská hovorí
         nárečím od zvolensko-novohradského málo rozdielným; ale už Horný, čiže Gemerské Pohronie má
         svoj vlastný prízvuk a svoje podnárečie, a zase doliny Muráňska, Ratkovská, Štitnícka a
         Rožňavská má každá svoje zvláštnosti v nárečí. Vôbec riecť sa môže, že v reči gemerského
         ľudu mnohé sú rusismy a polonismy, ku pr.: burjan, žmeň, kvjačja, ješč, pič, spač, varič,
         sadžic; ja som búl; po zemplínsky: jašmy bul atď., čo sa dá ľahko vysloviť. Veď už pred
         príchodom Maďarov Slováci na hornej Tise súsedili s Malorusmi, svojími pobratimcí, a zase
         zo spišskej strany s Poliakmi; keď sa ale Maďari ako klin medzi ních vrazili, hore Šajavou
         a Hornádom, rozlúčili ich natoľko, že gemerskí Slováci napotom už s pobratimci Malorusmi
         viac temer ani do styku neprišli; naproti tomu ale Slováci šarišskí, abaujskí a zemplínski
         od Gemercov odtrhnutí, s Poliakmi a Malorusmi do najbližšieho styku prišli, a keď potom
         ešte v rozličnej dobe, zvlášte po tatárskom spustošení cez priesmyky Karpatov prichodili
         väčšie i menšie roje pobratimcov poľských a maloruských, ktorí sa medzi nimi usadili a v
         jedno pomiešali, utvorili zvláštne nárečie šárišsko-zemplínske, ktoré p. Záborský vôbec
         sotácskym menuje. Pri tom všetkom najdeš v Gemeri tie isté národné piesne, porekadlá,
         detinské hry, povery, obyčaje, ba i tie isté mená ovocných druhov jabĺk a hrušiek, a
         podobné maličkosti, ako vo vzdialenom a odtrhnutom od nás Šariši a Zemplíne, na znak toho,
         že sme pred tisícročím boli spolu jedon nerozdielny národ, jedna reč, a dá Bôh i zostaneme.
   </p>
   <p>
   </p>
  </div>
 </body>
</html>
