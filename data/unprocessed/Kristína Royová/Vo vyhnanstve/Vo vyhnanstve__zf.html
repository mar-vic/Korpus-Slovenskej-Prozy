<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e142">
       </a>
       1
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Nebolo Záružie dedina veľká, ale pekná, medzi samými horami. Mala viacej potokov a
         mlynov; ľudia zďaleka vozili sem melivo a dávali si tu robiť vozy a čo z dreva potrebovali.
   </p>
   <p>
    Ženy vedeli pekne tkať; i konopí a ľanu urodilo sa im každý rok.
   </p>
   <p>
    Obec nebola chudobná, ale mala jednu starosť. Odkúpila veľký horný mlyn na obecné
         potreby, ale nemohli do neho dostať mlynára. Nie žeby nebolo dosť vody, ach nie; či v zime,
         či v lete len tak hučala; ale v mlyne strašilo, každý stadiaľ ušiel.
   </p>
   <p>
    Preto sa Záružania netak potešili, keď prišiel raz cudzí človek zjednať mlyn; aj ho
         kúpil. No, bolo to zvláštne: v ten deň, keď sa nasťahoval, strhol sa v dedine veľký oheň a
         nebyť dobrej pomoci a rady nového mlynára, aj pol dediny by bolo zhorelo.
   </p>
   <p>
    Tým si cudzinec srdce občanov naklonil hneď z príchodu. A že bolo práve sucho, a iné
         mlyny nemleli, navozili mu zrna, čo ani nestačil, hoci si priviedol so sebou tovariša a
         hneď si vzal dvoch učňov.
   </p>
   <p>
    Tovariš bol mladý, pekný človek, ale nemý. Ľudia sa s ním nemohli dohovoriť; no videli,
         že si majstra veľmi váži, a všetko spraví, čo mu len na očiach vidí.
   </p>
   <p>
    Mlynár bol už tak asi štyridsiatnik. Chodil ticho, rovno; poznať, že stával pod
         vojenským komandom.
    <sup>
     [
     <a class="footnote" href="#ftn.d56e163" name="d56e163">
      1
     </a>
     ]
    </sup>
    Vlasy i bradu nosil ako nejaký vojenský pán, a na jeho peknej, pevno urastenej
         postave stálo i hrubé mlynárske rúcho akoby ho ulial.
   </p>
   <p>
    Mnoho rečí s ním nebolo; no vedel tak počúvať, že ľudia, mu všetko porozprávali, so
         všetkým sa posťažovali, a čo poradil, bolo istotne dobre radené. Na listinách mal meno
         Kozima; ale iste mu zostane podľa mlyna priezvisko Záružský.
   </p>
   <p>
    Tovariš sa volal Ondrej.
   </p>
   <p>
    *
   </p>
   <p>
    Na dolnom konci dediny bývala už staršia vdova po bývalom výpomocnom učiteľovi,
         Somorová. Tú Kozima požiadal, či by mu neviedla domácnosť. Slúžievala za mladi v meste;
         vedela výborne variť. Z detí sa jej jedny preč rozvydávali,
    <sup>
     [
     <a class="footnote" href="#ftn.d56e178" name="d56e178">
      2
     </a>
     ]
    </sup>
    druhé pomreli; pristala rada na všetko. Len to strašidlo i ju mrzelo. Keď ale
         týždne minuli a o duchoch ani chýru, uspokojila sa žena, tým viac, že jej u mlynára bolo
         dobre.
   </p>
   <p>
    Divila sa tomu, že tak spolu s tovarišom žijú, akoby mu tento bol synom. Bývali v jednej
         izbe, a neraz ich videla, ako sa prstami rozprávali; len škoda, keď nemohla rozumieť, o čom
         spolu hovoria. Mlynár mal v izbe veľmi jednoduchý nábytok, no každý z nich mal svoju
         skriňu, do ktorej si všetko po sebe upratali.
   </p>
   <p>
    Somorovej bolo nemého Ondreja ľúto. Robotník to bol dobrý, pracoval pilno; ale keď nemal
         prácu, to nejeden raz presedel aj celé odpoludnie na skalách nad mlynom, alebo sa díval do
         vody a po kraji, alebo čítal v akejsi knižke. Modlitebná to nebola, takú si u Kozimu
         nenašiel; ani Studnička ani Postila to nebola. — Ale žena nemohla povedať, žeby bol mlynár
         bezbožný človek. Zlého slova si od neho nepočul, a komu mohol, každému dobre urobil.
   </p>
   <p>
    Mali v mlyne komôrku, tú jej kázal vyčistiť. Ondrej tam spravil okno aj dlážku; doniesli
         stoličku, posteľ, dali slamy, prikryli plachtou, a dali na ňu vojenský koberec z hrubého
         súkna. Keď prišiel pocestný alebo žobrák pýtať nocľah, uložili ho tam. Raz ležal tam celý
         týždeň jeden. Ondrej ho opatroval, akési bylinky mu varil, a chlap vstal a nevedel sa dosť
         ani naďakovať.
   </p>
   <p>
    Sotva Kozima prišiel, dal postaviť mangľovňu; oznámil, že nemusia už ženy ďaleko plátno
         nosiť.
   </p>
   <p>
    Potešili sa Záružanky; Kozima pýtal menej, ako inde, a nemuseli ďaleko chodiť.
   </p>
   <p>
    Raz večer — bolo to začiatkom jesene — sedeli majster s tovarišom dlho spolu a zase sa
         zhovárali. Na druhý deň, keď ľudia prišli, oznámil im mlynár, že keď majú hodne sliviek a
         dreva, on že postaví sušiareň, aby si mohli ovocie posušiť, a nemuseli lacno predávať.
   </p>
   <p>
    Divili sa gazdovia, že sami ešte na takú myšlienku neprišli. Pomohli postaviť sušiareň;
         zavolali si dobrého kachliara, aby im pec postavil.
   </p>
   <p>
    Chválili ľudia Kozimovi jeho tovariša, že tak pri tej stavbe všetko vymeral, čo aký
         inžinier, a potom spravil dve lesy a naučil iných, ako si ostatné sami môžu upliesť.
   </p>
   <p>
    *
   </p>
   <p>
    Práve ako sa tie slivky najlepšie sušili, dostala Somorová list od vydatej dcéry z
         Hlohoviec, a že nevedela čítať len tlačené, aj to len švabachom,
    <sup>
     [
     <a class="footnote" href="#ftn.d56e205" name="d56e205">
      3
     </a>
     ]
    </sup>
    prosila večer Kozimu, aby jej ho prečítal.
   </p>
   <p>
    Dcéra písala:
   </p>
   <p>
    <span class="emphasis">
     <em>
      „Na stotisíckrát Vás pozdravujem, moja milá mamička, a dobrého zdravia Vám
            vinšujem.
     </em>
    </span>
   </p>
   <p>
    <span class="emphasis">
     <em>
      My však sme chvála Bohu zdraví, len máme veľké trápenie s našou Annou. Mamičenka
            moja, prišla sem do našej obce akási nová viera. Začali sa ľudia schádzať k Slovu
            Božiemu — však aj ja som tam bola, a musím povedať, že nič zlého tí ľudia nerobili — len
            to sa mi neľúbilo, že každý, kto sa k nim pridal, už aj nad svojimi hriechmi plakal, a
            potom tí, ktorí sa cez ten plač dostali, hovoria, že prišli k Bohu, že im Ježiš Kristus
            hriechy odpustil. Ja to veru o sebe povedať nemôžem, bárs som od jakživa osoba poriadna
            a statočná; však ma znáte. To sa len ten farizeus tak chválil pred Bohom.
     </em>
    </span>
   </p>
   <p>
    <span class="emphasis">
     <em>
      Ale nech by si tí ľudia hovorili a robili, čo chceli; no oni nám aj našu Annu
            zviedli, a otec je na to veľmi nahnevaný. Už ju aj dva razy pre to bil a ona len nechce
            a nechce upustiť. Aj vydať sa jej trafovalo — že vraj ona nepôjde za bezbožného
            človeka.
     </em>
    </span>
   </p>
   <p>
    <span class="emphasis">
     <em>
      Pekne Vás prosím, mamička moja, vezmite si Annu, aspoň na polroka k Vám; však ona
            zabudne. Vy ste osoba pobožná, znáte Písmo, skoršie jej budete vedieť povedať. Však my
            Vám to vynahradíme, čo s ňou strovíte, a môže Vám byť na pomoc.“
     </em>
    </span>
   </p>
   <p>
    Nasledovali ešte pozdravy, pre každého menovite, a list končil.
   </p>
   <p>
    „Ach, čo na to poviete, pán majster?“ — zalomila žena rukami. „Dcéra nevie, že som ja u
         vás; chce mi to dievča poslať. Čo jej mám, hriešna, odpovedať? Anna bola od detinstva hore držaná;
    <sup>
     [
     <a class="footnote" href="#ftn.d56e237" name="d56e237">
      4
     </a>
     ]
    </sup>
    mnoho si na nej zakladali, že sa dobre v škole učila, aj bársakú
    <sup>
     [
     <a class="footnote" href="#ftn.d56e243" name="d56e243">
      5
     </a>
     ]
    </sup>
    robotu panskú zná. Neraz som im hovorila: Nenoste to dievča po pansky, zmaznáte
         ho! A teraz toto!“
   </p>
   <p>
    „Čo ja na to poviem?“ prestal Kozima ešte raz list čítať. „Že je vaša dcéra sprostá, aj
         váš zať, keď myslia, že trestom privedú človeka na pravú cestu. Čo si raz človek do hlavy
         vzal a do srdca prijal, to tak snadno nepustí — či dobré, či zlé. Napíšte vnučke, nech
         príde k vám, keď zná panskú robotu.
    <sup>
     [
     <a class="footnote" href="#ftn.d56e251" name="d56e251">
      6
     </a>
     ]
    </sup>
    Nájde sa jej u nás dosť šitia; a v dedine je snáď i druhých ľudí dosť, ktorým
         nemá kto ušiť — preživí sa. Avšak
    <sup>
     [
     <a class="footnote" href="#ftn.d56e257" name="d56e257">
      7
     </a>
     ]
    </sup>
    na vašom starom byte máte ešte jednu posteľ, môžete ju dať sem doniesť, tam
         vedľa vašej sa jej nájde miesto.“
   </p>
   <p>
    „Vy ste veľmi dobrý človek, pán majster!“ ďakovala žena. „Ale ak nám ona tu bude na ostudu?
    <sup>
     [
     <a class="footnote" href="#ftn.d56e265" name="d56e265">
      8
     </a>
     ]
    </sup>
    Je mi síce vnučkou; no tá nová viera!“
   </p>
   <p>
    „Ach,“ pohodil hlavou mlynár, „necháme ju veriť, čo a ako bude chcieť. Ak bude môcť
         zabudnúť, tak najskôr zabudne. A ak nie — svet je dosť široký, aby vedľa seba mohli žiť v
         ňom ľudia, ktorí si nerozumejú; a len Boh sám zná, čo je dobré a čo zlé.“
   </p>
   <p>
    Nuž napísala Somorová — však vlastne mlynár sám jej to napísal — potešila dcéru, volala
         vnučku, a od tých čias ju čakala. Ani spávať v noci nemohla od samej starosti, čo len bude
         robiť s tým nepodareným dieťaťom.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e163" name="ftn.d56e163">
        1
       </a>
       ]
      </sup>
      <span class="emphasis">
       <em>
        komando
       </em>
      </span>
      — velenie, povel; veliteľstvo
     </p>
    </div>
    <div class="footnote">
     <p>
      <sup>
       [
       <a class="para" href="#d56e178" name="ftn.d56e178">
        2
       </a>
       ]
      </sup>
      <span class="emphasis">
       <em>
        rozvydávať sa
       </em>
      </span>
      — povydávať sa
     </p>
    </div>
    <div class="footnote">
     <p>
      <sup>
       [
       <a class="para" href="#d56e205" name="ftn.d56e205">
        3
       </a>
       ]
      </sup>
      <span class="emphasis">
       <em>
        švabach
       </em>
      </span>
      — druh lomeného gotického písma používaného kedysi u
               nás
     </p>
    </div>
    <div class="footnote">
     <p>
      <sup>
       [
       <a class="para" href="#d56e237" name="ftn.d56e237">
        4
       </a>
       ]
      </sup>
      <span class="emphasis">
       <em>
        hore držaný
       </em>
      </span>
      — (Anna bola od detinstva hore držaná),
               mimoriadne sa starať o niekoho
     </p>
    </div>
    <div class="footnote">
     <p>
      <sup>
       [
       <a class="para" href="#d56e243" name="ftn.d56e243">
        5
       </a>
       ]
      </sup>
      <span class="emphasis">
       <em>
        bársaký
       </em>
      </span>
      — hocijaký
     </p>
    </div>
    <div class="footnote">
     <p>
      <sup>
       [
       <a class="para" href="#d56e251" name="ftn.d56e251">
        6
       </a>
       ]
      </sup>
      <span class="emphasis">
       <em>
        panská robota
       </em>
      </span>
      — práca v panskej rodine
     </p>
    </div>
    <div class="footnote">
     <p>
      <sup>
       [
       <a class="para" href="#d56e257" name="ftn.d56e257">
        7
       </a>
       ]
      </sup>
      <span class="emphasis">
       <em>
        avšak
       </em>
      </span>
      — a keď
     </p>
    </div>
    <div class="footnote">
     <p>
      <sup>
       [
       <a class="para" href="#d56e265" name="ftn.d56e265">
        8
       </a>
       ]
      </sup>
      <span class="emphasis">
       <em>
        ostuda
       </em>
      </span>
      — hanba
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e278">
       </a>
       2
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Jesenný podvečer skláňal sa nad svetom. Hmly padali po horách i dolinách; šelest
         opadajúceho lístia miešal sa so šumom skláňajúcich sa borín a s hučaním horskej vody, ktorá
         sa zatáčala okolo záružanského mlyna ako had, a potom letela dolu lúkami a peknou dedinou.
   </p>
   <p>
    Bola nedeľa. V krčme hrala muzika; tam tančila mládež, ktorá dnes dopoludnia počúvala v
         kostole vážny odsek Slova Božieho, hovoriaci o súdnom dni a spievala tam:
   </p>
   <p>
    <span class="emphasis">
     <em>
      „Když ten přijde poslední den…“
     </em>
    </span>
    <sup>
     [
     <a class="footnote" href="#ftn.d56e294" name="d56e294">
      9
     </a>
     ]
    </sup>
   </p>
   <p>
    Kto z nich myslel teraz na súdny deň? Veď to bolo ešte ďaleko! A však nikto ešte stadiaľ
         neprišiel a nemohol povedať, kedy to bude.
   </p>
   <p>
    Nad splavom pri mlyne v tôni borových krov, sedel nemý Ondrej a čítal, ako to bola jeho
         obyčaj. Naraz padol mu do knihy tieň, prinútil pozrieť hore. Pozrel, a trvalo dlho, než oči
         odvrátil.
   </p>
   <p>
    Na lávke, dolu do dediny zahľadená, stála dievčina, akej v tomto kraji dosiaľ nevidel.
         Nebola krásna, ako mnohá z tých, ktoré si tam dole srdce mladíkov okolo prstu otáčali, nie
         — ale pekná bola, lebo bola mladá, svieža. Zdala sa i smelá i dobrá — a taký mala výraz na
         tvári, aký tu nikto nemal. Zdalo sa, že by ona snáď jediná v tom kraji mohla smelo povedať:
         „Som veľmi šťastná.“ Jednoduché panské šaty jej pekne slušali, hoci ju tak nezdobili, ako
         krášlili vyšívané kroje a party mladé dedinčanky.
   </p>
   <p>
    Dívala sa dolu. Naraz akosi osmutnela a tak pozrela na nebo, akoby sa chcela čosi opýtať
         a dačo vyprosiť.
   </p>
   <p>
    Mladík, až v tej chvíli odtrhol pohľad z jej tváre, keď sa obrátila, a boli by sa im oči
         stretli.
   </p>
   <p>
    Pozdravila sa. Jej hlas bol práve taký milý, ako celý jej zjav.
   </p>
   <p>
    „Prosím vás, milý priateľu, je toto záružský mlyn, pána Kozimu?“
   </p>
   <p>
    Rumenec šľahol mladíkovi do líc, keď zase mlčky prikývol, no aby ho rozumela, položil si
         prsty na ústa, zakrútil hlavou.
   </p>
   <p>
    Neporozumela. „Nemám tam snáď ísť? Som Anna Somorová; moja babička býva u pána Kozimu,
         idem za ňou.“
   </p>
   <p>
    Vyňal z vrecka malý zošit, napísal: „Čakajú vás“ — a podal jej.
   </p>
   <p>
    „Nemôžete snáď hovoriť?“ spytovala sa ho súcitne.
   </p>
   <p>
    Prisvedčil.
   </p>
   <p>
    „Ó, nesmúťte,“ položila mu ruku na plece; „Pán Ježiš všetky veci dobre učinil. On
         hluchým rozkázal počuť, nemým hovoriť. Keď Ho budeme prosiť, On aj vás ešte môže uzdraviť.“
   </p>
   <p>
    Bolo vidno, že ho jej slová dojali. No nemohla ďalej hovoriť; pred mlyn vyšla babička
         Somorová, vnučka ju zazrela a ponáhľala sa zvítať.
   </p>
   <p>
    Sľúbila starena Kozimovi, že vnučke nebude spomínať jej poblúdenie, že ju nechá v pokoji
         privyknúť v cudzine. Obzrela si dcérino dieťa zo všetkých strán; dávno ju nevidela.
         Nebadala nič zvláštneho, len že krv nie je voda, a že sa jej staré srdce zahrialo v objatí
         mladosti.
   </p>
   <p>
    Vnučka odovzdala pozdravy z domova. Keď vstúpili do mlyna a postretli mlynára, privítal
         tento novú obyvateľku svojho domu s vážnou prívetivosťou.
   </p>
   <p>
    Hoci už bolo neskoro, dali jej olovrant; veď celý deň od rána putovala pešky a nemala
         mnoho v uzlíčku.
   </p>
   <p>
    Tak prišla Anna Somorová do záružského mlyna a do Záružia.
   </p>
   <p>
    Ba až bude stadiaľto odchádzať, či tiež tak nik o tom nebude vedieť, len tie háje a tá
         voda, ktoré ju svojím šumom vítali?
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e294" name="ftn.d56e294">
        9
       </a>
       ]
      </sup>
      <span class="emphasis">
       <em>
        Když ten prijde poslední den
       </em>
      </span>
      — začiatok sloky duchovnej
               piesne z Tranoscia
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e342">
       </a>
       3
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ba také sú tie dni a týždne na tomto svete, ako tá voda: Len letí a letí, a nik ju
         nemôže zastaviť. „Do mora, do mora!“ hučia jej vlny. Nuž tak do mora večnosti utekajú i tie
         týždne; než sa nazdáš, už je jeden preč. Len to, čo priniesli zlého alebo dobrého, to
         zostáva.
   </p>
   <p>
    Aj v Záruží prešli štyri nedele od onej, kedy na lávke nad splavom zastala Anna
         Somorová. Všelijako prežili ich ľudia. Vykopali zemiaky, pozbierali ovocie. Ženy pustili sa
         do konopí a ľanu, a mužovia začali voziť drevo k remeslu na zimu. Každý mal práce, ani čo
         by horelo.
   </p>
   <p>
    Aj u Kozimov jej mali, ale akosi im tak išla, ako ešte nikdy. Veľmi bolo poznať, že
         pribudli tu dve mladé, zdravé a pilné ruky.
   </p>
   <p>
    Nevedela sa Somorová prenadiviť dcére, čo len proti svojmu dieťaťu má. Však dievča bolo
         ako srnka, také čerstvé, milé a veselé. Všetko, čo robila, bolo dobre. Že sa ráno a večer
         dlho modlila a vždy si zo Svätého písma čítala, z toho predsa nikto nemal škodu!
   </p>
   <p>
    Zdalo sa starene, že ona nemá vnučku čomu učiť; však táto jej samej evanjelium Božie
         čítavala a tak tomu rozumela, že radosť bolo ju počúvať.
   </p>
   <p>
    Dodržala Somorová sľub, nezačala vnučke ani spomínať tú novú vieru. „Však ona tu medzi
         nami zabudne, keď nikoho nevidí a nepočuje, kto by jej pripomínal.“
   </p>
   <p>
    Hoci Anna do žiadnej práce nedala sa ponúkať, predsa jej najlepšie pristala do ruky
         ihla. Pošila Somorovcom, čo treba; vypožičal jej mlynár šijací stroj u židovky Kohnovej.
         Židovka bola už dávno chorľavá a bola Kozimovi dlžná; rada sa na taký spôsob zbaví dlhu.
   </p>
   <p>
    Mužskí sa do Anny mnoho nestarali. Kozima hovoril málo, Ondrej nič; no žili spolu pekne
         v pokoji. Keď sa im dievčina, kde bolo treba, prihovorila, odpovedali jej prívetivo. Čo
         babičke ťažko padlo, to vnučka ľahko pochytila — totiž posunkovú reč.
   </p>
   <p>
    *
   </p>
   <p>
    Už všetko lístie opadalo i v sadoch i po horách, a v prírode osmutnelo ako v srdci,
         ktoré nikto neobveseľuje, keď všetci pomreli — keď raz horami spolu kráčali Kozima a Anna
         Somorová.
   </p>
   <p>
    Boli na pohrebe v susednej dedine. Umrel tam nanáhlo jeden z meliačov,
    <sup>
     [
     <a class="footnote" href="#ftn.d56e372" name="d56e372">
      10
     </a>
     ]
    </sup>
    išiel ho Kozima odprevadiť; a že babičku bolela noha, tak vystrojila vnučku
         miesto seba.
   </p>
   <p>
    Kráčali spolu mlčky; predtým hovorili o opustenej rodine zomretého. Nevidela zamyslená
         dievčina, že ju vážne mlynárove oči už hodnú chvíľu pozorujú, akoby ju chcel až na dno jej
         duše preskúmať.
   </p>
   <p>
    „Anna, povedz mi pravdu, čo si si myslela pri tom pohrebe?“ prehovoril zrazu; a vážny,
         zvonivý jeho hlas vyrušil dievčinu a prinútil k náhlej odpovedi. Pozdvihla k nemu svoje
         láskavé, slzou zrosené oči.
   </p>
   <p>
    „Myslela som, pán Kozima, že je to strašné zomrieť bez Krista, bez odpustenia hriechov,
         a odísť na súd nezmierený s Bohom.“
   </p>
   <p>
    „Tak? A vieš to iste, že Lehotský tak zomrel? Máš ty právo, človeka takto odsúdiť?“
   </p>
   <p>
    „Znala som Lehotského,“ hájila sa; „chodieval na jarmoky, bol veľký opilec, ruhač; jeho
         zlorečenie hrôza bolo počúvať, a zomrel náhle na porážku, nezmierený s vlastným bratom, a
         tak odišiel pred Boha.“
   </p>
   <p>
    „Nevedel som, že si ho tak dobre poznala. Tak čo si si myslela pri tej pohrebnej reči?“
   </p>
   <p>
    „Smiem vám povedať všetko, pán Kozima, čo som si myslela?“ Ružičky šľahli do deviných
         líc.
   </p>
   <p>
    „Áno; to práve chcem.“
   </p>
   <p>
    „A poviete vy mne potom, čo ste si vy mysleli?“
   </p>
   <p>
    „Hm; — snáď,“ usmial sa trochu.
   </p>
   <p>
    „Nuž ja som si myslela, že Slovo Božie čítať a pritom také lži rozprávať, je veľký
         hriech, a že celý ten pohreb bol veľkou lžou.“
   </p>
   <p>
    „Anna, Anna!“ pokrútil mlynár hlavou; no kto by sa bližšie na neho díval, videl by, že
         je akosi milo prekvapený.
   </p>
   <p>
    „Nehnevajte sa, že tak vravím;“ osmutnela. „Ale či nebolo tak? Žena plakala, nariekala,
         vykladala, ako čo by boli žili spolu v láske, a v dome často bola bitka. Zástup sa zišiel,
         akoby si chceli chudáka uctiť, a nikto ho nectil. Každý znal, kto a čo bol, a spievali mu
         pieseň:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Dobrý boj jsem bojoval
        </em>
       </span>
       <span class="emphasis">
        <em>
         do mého skonaní…“
        </em>
       </span>
      </span>
     </p>
    </div>
   </p>
   <p>
   </p>
   <p>
    „No, áno, dievča, to máš pravdu; bola to lož a komédia. No či len to? Na tomto svete je
         všetko lož a komédia.“ Trpký výraz pozastrel vážnu tvár mužovu.
   </p>
   <p>
    „Preto hovorí aj Písmo:
    <span class="emphasis">
     <em>
      „Každý človek je luhár“
     </em>
    </span>
    , prisvedčila ona.
         Mne je vždy ľúto, keď si na to spomeniem, že aj ja som medzi tých luhárov patrila. Od
         detinstva rada som klamala. Bol to pred Bohom veľký, ohavný hriech; no ja som to nevedela,
         veď znala som Boha práve tak málo, ako tí ľudia tam, ktorí to dnes luhali.“
   </p>
   <p>
    „A dnes už neluháš?“ Vážny mužov pohľad uprel sa priamo a prísno na tvár dievčiny.
   </p>
   <p>
    „Nie; poznala som pravdu, Krista Ježiša; On ma vyslobodil.“
   </p>
   <p>
    „Ty že si poznala pravdu? Ó, dieťa, to je veľká vec; to sa tak ľahko nemôže povedať! Len
         Boh je pravda, a kto môže tvrdiť, že Boha poznal?“
   </p>
   <p>
    „Pán Ježiš povedal:
    <span class="emphasis">
     <em>
      „Kto vidí mňa, vidí Otca.“
     </em>
    </span>
    Nehovorím, že by som
         už Boha dokonale poznala; ale poznala som Ho ako svojho Otca vtedy, keď som prijala Pána
         Ježiša, Syna Jeho milého, ako svojho Spasiteľa, keď mi odpustil hriechy a obmyl ma od
         prestúpenia svojou krvou.“
   </p>
   <p>
    V horách stíchlo. Mlčky kráčali spolu: vážny, snáď mnohokrát už životom skúšaný muž, a
         mladá do života ešte len vstupujúca dievčina.
   </p>
   <p>
    „Akú to knihu čítavaš každý večer pred spaním a každé ráno?“ začal po chvíli mlynár.
   </p>
   <p>
    „Bibliu, pane.“
   </p>
   <p>
    „A inú knihu nemáš?“
   </p>
   <p>
    „Nie; mala som, ale mi všetko spálili.“
   </p>
   <p>
    „Ja mám dobré knihy, môžeš si z nich vybrať; aspoň sa budeme môcť o niečom spolu
         rozprávať. Lebo hoci ty aj máš iné zmýšľanie a ja iné, máme predsa niečo spoločného. Videl
         som, že ty chceš slúžiť Bohu v ľuďoch; aj ja Mu chcem tak slúžiť. Inej služby Božej niet.“
   </p>
   <p>
    „Nie; Pán Ježiš povedal:
    <span class="emphasis">
     <em>
      „Poď a nasleduj ma“
     </em>
    </span>
    a
    <span class="emphasis">
     <em>
      „Neprišiel
            Syn človeka, aby mu slúžili, ale aby on slúžil.“
     </em>
    </span>
    Rada by som sa Mu spodobala;
         len mám málo príležitosti.“
   </p>
   <p>
    „Ak chceš niečo viac učiniť — a verím, že chceš — za potokom leží v biednej chatrči
         chorá žena, vdova, o nič horšia ako mnoho iných; — choď jej každý deň posteľ ustlať a
         vypýtaj od babičky, nech i pre ňu privarí.“
   </p>
   <p>
    „A môžem ísť hneď?“ zažiarili oči dievčaťa.
   </p>
   <p>
    „Pravdaže, keď chceš. I na dobré možno obrátiť slová Kristove:
    <span class="emphasis">
     <em>
      „Čo robíš, urob
            rýchlo.“
     </em>
    </span>
    No prv, než by si išla poviem ti, kto tá žena je. Je to bývalá
         verejná milenka všetkých pred svetom ešte i dnes počestných mužov.
   </p>
   <p>
    Raz bola takým nevinným, čistým stvorením, ako si ty dnes; ale podľahla snáď v prvom
         pokušení a stala sa tým, čo z nej spravili. Oni, ktorí ju pomohli zničiť, majú snáď všetci
         svoj rodinný kruh, ženu, deti. Ona je teraz osamelá, opustená, vyvrhnutá. Nečakaj, keď tam
         prídeš, že ťa s otvorenou náručou prijme. Keď srdce ľudské údermi natvrdo ubiješ, leží v
         hrudi ako kameň. — No tuším nemáš už vôľu ísť?“ — Mrak sa vynoril na mužovom čele.
   </p>
   <p>
    „Ó, pôjdem, práve teraz pôjdem; no zhrozila som sa tej veľkej úlohy, akú mi ukazujete.
         Boh svätý stvoril túto moju sestru na svoj obraz; ľudia, diabol a hriech Mu tento obraz
         zničili, a Pán Ježiš posiela mňa vašimi ústami, aby som išla zotrieť to blato z Jeho
         obrazu. Nebojte sa, On mi to dá; a ja ju budem tak dlho milovať, až sa ten ľad v jej srdci
         roztaví.“
   </p>
   <p>
    Už zmizla dievčina v húští za potokom, a ešte vždy stál mlynár, zahľadený za ňou, na tom
         mieste, kde ho nechala.
   </p>
   <p>
    „Zotrieť to blato z Jeho obrazu“ — opakoval konečne a prešiel si rukou oči, akoby ho
         nezvyklé svetlo osvietilo. „Ako čo by sa to dalo. Keď človek prežil pokalený život, nič už
         nemožno odčiniť.“ — Mrak vystúpil mu na čelo, trpká strasť okolo pekne vykrojených pier.
         Pohodil hlavou a zamieril strmo
    <sup>
     [
     <a class="footnote" href="#ftn.d56e476" name="d56e476">
      11
     </a>
     ]
    </sup>
    k domovu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e372" name="ftn.d56e372">
        10
       </a>
       ]
      </sup>
      <span class="emphasis">
       <em>
        meliač
       </em>
      </span>
      — kto dovezie do mlyna obilie na mletie
     </p>
    </div>
    <div class="footnote">
     <p>
      <sup>
       [
       <a class="para" href="#d56e476" name="ftn.d56e476">
        11
       </a>
       ]
      </sup>
      <span class="emphasis">
       <em>
        strmo
       </em>
      </span>
      — rýchlo
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e484">
       </a>
       4
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Snáď v tom čase, keď on za sebou dvere mlynice zavieral, zaklepala už po tretíkrát Anna
         Somorová na dvere polozborenej chatrče, a keď sa nikto neozval, otvorila dvere a vnišla.
   </p>
   <p>
    Ak bolo vidno biedu zvonku, vnútri panovala núdza na zaplakanie. V špinavých, snáď už
         rok nepraných perinách, ležala tam na starej posteli schúlená ženská postava. Z nízkeho
         začmudeného tla viseli nad ňou zaprášené pavučiny. Jediné dobrodenie bolo v tom, že iste
         vietor rozbil jedno zo špinavých okien, aspoň vnikal vzduch do tej dusnej, vlhkej, zápachom
         choroby presiaknutej diery — bo iného mena chyža nezaslúžila. Hlinená dlážka rozrytá, dávno
         nevymazaná; steny začmudené, orúcané.
   </p>
   <p>
    Na okamih postála dievčina. Vidno, že zatajil sa jej dych v hrudi. V tom narovnala sa tá
         hromada špinavých handár v posteli, a devu premerali dve čierne, hlboko v ušpinenej tvári
         ležiace oči polotázavým hnevlivým zábleskom.
   </p>
   <p>
    „Čo tu chce kto?“ zaznel chrapľavý, o boľavom hrdle svedčiaci, neprívetivý hlas.
   </p>
   <p>
    „Prišla som sa podívať na vás a poslúžiť vám, čo treba,“ mierno, láskavo odvetila
         dievčina.
   </p>
   <p>
    „Mne poslúžiť!? Nepotrebujem; budem vedieť za živa zhniť aj bez vašej pomoci.“
   </p>
   <p>
    „Ale čo by na to povedal ten Pán, ktorý miluje mňa aj vás?“
   </p>
   <p>
    „Aký pán, kto miluje mňa?“ zlostne skríkla chorá.
   </p>
   <p>
    „Syn Boží, Pán Ježiš Kristus.“
   </p>
   <p>
    Čierne oči upreli sa strnulo
    <sup>
     [
     <a class="footnote" href="#ftn.d56e512" name="d56e512">
      12
     </a>
     ]
    </sup>
    na jemnú tvár dievčaťa.
   </p>
   <p>
    „Prosím vás nehnevajte sa na mňa, však ja som vám nikdy neublížila; som cudzia, bývam v
         záružskom mlyne ešte len krátkych štrnásť dní. Keby som bola vedela, že ste chorá, bola by
         som prišla prv; no dozvedela som sa až dnes.
   </p>
   <p>
    Vy ste iste dlho chorá a zle sa vám leží; dovoľte mi, popravím vám posteľ,“ začala
         dievčina po chvíli, keď temer bezradno rozhliadla sa vôkol, neznajúc, kde začať a čo urobiť
         najsamprv.
   </p>
   <p>
    „Ah, čo sa budete so mnou špiniť?“ nevrlo, ale už miernejšie bránila sa žena, a trvalo
         dosť dlho a stálo mnoho prehovárania, než konečne s biedou zviezla sa na starú, rozheganú
         stoličku a nechala dievčinu robiť posteľ.
   </p>
   <p>
    Nebola tá práca maličkosťou; len pohľad na tŕním korunovaného, ubičovaného Spasiteľa
         uľahčil deve vykonať ju po prvý raz. Žalúdok sa jej obracal a temer pot vystupoval na čelo.
   </p>
   <p>
    Konečne bola posteľ natoľko hotová, nakoľko sa dala postlať polozhnitou slamou a perím,
         ktoré bolo vlhkosťou celé do klbiek zbité.
   </p>
   <p>
    Chorá nevrlo bez poďakovania hodila sa do nej, a dievčina musela odísť, ak sa ešte mala
         postarať o nejaký pokrm.
   </p>
   <p>
    Pretože k stene obrátená žena ju i tak nepočúvala, odišla bez pozdravu.
   </p>
   <p>
    Keď sa asi o hodinu vrátila s hrnčekom dobrej, teplej polievky, nemusela ju už tak dlho
         prehovárať. Chorá zjedla polievku hltavo a dala si bez protirečenia jedno-druhé poslúžiť.
   </p>
   <p>
    No napriek tomu, keď jej dobrovoľná ošetrovateľka podávala pri rozchode ruku, spravila
         sa, že nevidí, a ani nepoďakovala.
   </p>
   <p>
    „Keď srdce ľudské ranami ubiješ, leží v hrudi ako kameň,“ znelo dievčine v ušiach. O
         chvíľu stála nad splavom v hlbokom zamyslení.
   </p>
   <p>
    „No, ako si pochodila?“ oslovil ju mlynár, prichádzajúc aj s Ondrejom od dediny.
   </p>
   <p>
    „Povedali ste, pán Kozima, aby som chorej každý deň išla posteľ upraviť a doniesla jesť;
         no to nie je dosť.“
   </p>
   <p>
    Dala sa mu rozprávať, v akom stave je posteľ chorej i celá izba. „Ona tam vskutku za
         živa zhnije.“
   </p>
   <p>
    „Uložiť ju na čistú slamu, prikryť pokrovcom a posteľ očistiť, periny oprať,“ ukazoval
         Ondrej.
   </p>
   <p>
    „Máš pravdu; keby žena chcela ísť, najlepšie bolo by ju vziať do našej komory, kým by sa
         jej očistilo. No ona sotva pôjde,“ mienil mlynár; „musí si Anna najprv získať jej lásku a
         dôveru.“
   </p>
   <p>
    „Pán Ježiš mi istotne pomôže,“ zaradovala sa deva; „vy ste taký dobrý a chcete mi
         pomôcť.“
   </p>
   <p>
    Lež kto opíše úžas, áno mrzutosť babičky Somorovej, keď sa dozvedela, o čo ide! „Takú
         vykričanú osobu vezmete si pod strechu?“ dohovárala mlynárovi. „Ženu nemáte, Ondrej je tiež
         tu; chcete sa ľuďom dať do zlých úst?“
   </p>
   <p>
    „Nedajte sa vysmiať, Somorová!“ usmial sa mlynár jej horlivosti. „Za jedno, spravíme to
         tak, že každý nemusí vedieť, koho tu máme. Žena je chorá a taká príde naspäť do svojej
         chalupy; taký sprostý nie je svet, aby nás preto upodozrieval; a keby aj, za dobrý čin je
         hodno aj trpieť.“
   </p>
   <p>
    Nuž čo mohla starena? Musela sa poddať.
    <sup>
     [
     <a class="footnote" href="#ftn.d56e557" name="d56e557">
      13
     </a>
     ]
    </sup>
    Najviac ju škrelo, že tá nešľachetnica ešte aj prosiť sa dala a dlho
         prehovárať, než to dobrodenie prijala.
   </p>
   <p>
    Nuž asi o päť dní dostali ju konečne. Anna nabrala vodu — Ondrej ju sám nanosil —
         okúpala, učesala chorú, preobliekla do čistých šiat, ktorých ešte mala v truhle zásobu. Keď
         ju už tak videla v čistej komôrke ležať, až sa podivila, aká to bola pekná a ešte mladá
         ženská, len asi tridsaťročná. Krásne, čierne vlasy ako uhoľ, objímali bledú, prepadnutú
         tvár. Len tie čierne oči hľadeli tak smutno a temno do sveta, a pevno zovreté pery nechceli
         vysloviť slovo vďaky za úľavu a obľahčenie.
   </p>
   <p>
    Keď vnišiel Kozima, aby ženu privítal — lebo v jeho neprítomnosti doviezol ju Ondrej s
         Annou na kravičkách — až sa podivil tej zmene.
   </p>
   <p>
    „Nehľaďte na nás tak nahnevano!“ hovorí vážne. „Chceme vám dobre; až trochu vašu chalupu
         usporiadame, aby bola ľudskému príbytku podobná, zavezieme vás späť.“
   </p>
   <p>
    „Čo ste ma nenechali na pokoji? Čo vás bolo do toho ako skapem?“
   </p>
   <p>
    „Vy nemôžete skapať,“
    <sup>
     [
     <a class="footnote" href="#ftn.d56e574" name="d56e574">
      14
     </a>
     ]
    </sup>
    ohlásila sa Anna, „nie ste zviera; máte nesmrteľnú dušu, tá pôjde pred Boha.“
   </p>
   <p>
    „Museli sme sa o vás postarať,“ doložil mlynár, „lebo všetci ľudia na zemi sú z jednej
         hliny, majú jedného Otca, Boha, a tak ste aj vy naša rodina.“
   </p>
   <p>
    Žena hľadela za ním, keď sa dvere už zavreli; potom skryla tvár v poduške.
   </p>
   <p>
    Nuž tak sa o chuderu začali starať všetci, ale babička Somorová aj keď uvarila všetko,
         čo žiadali, ona jediná neišla chorú pozrieť. Hnevala sa, že miesto toho, aby vnučka doma
         šila, plahočí sa v cudzom stavaní, a to v takom, ktorému sa každý na sto krokov vyhol. No,
         keby vedela, čo za prácu jej vnučka koná, netak by sa podivila, čo to dievča na seba vzalo.
   </p>
   <p>
    „Všetko spravím,“ hovorila Anna obom mlynárom, ale tú zem nemôžem, tam by ani voz hliny
         nepostačil.“
   </p>
   <p>
    Dva dni sa trápila v mlyne, kým oprala a presypala periny. Dobre, že len prišlo ešte
         krásne, teplé slniečko.
   </p>
   <p>
    Keď na tretí deň zišla do chalúpky, podivila sa, že našla všetko pootvárané, aj okná
         čerstvo zasklené, aj dvere natreté.
   </p>
   <p>
    Vnišla rýchlo a užasla. Neďaleko prahu kľačal Ondrej a dokončieval dlážku. Neboli na nej
         dosky cele nové, ale ešte pevné a čerstvo ohobľované.
   </p>
   <p>
    „Ale Ondrej, kedy ste to spravili?“ zvolala radostne. Izbietka s čerstvo obielenými
         stenami, ktoré je dali toľko práce, vyzerala teraz i väčšia i peknejšia, a najpeknejší v
         nej bol od pilnej práce rozohriaty obličaj šuhaja s tým nečastým, zato teraz tým krajším
         úsmevom vôkol rtov. Deve sa zazdalo, že je v celom jeho zjave také čosi panské; i jeho ruky
         boli primalé na obyčajného robotníka, a jeho držanie bolo vojenské. Za pekne klenutým čelom
         muselo byť mnoho myšlienok.
   </p>
   <p>
    Nepohovorili spolu ešte mnoho slov; teraz sa rozprávali posunkovou rečou. On chválil
         Kozimu, že bol taký šľachetný a dal dosky a opravil sám i dvere i okná, áno i sporák dal
         opraviť. Pritom on dokončieval prácu, ona umývala okná i tých dakoľko riadov, zbytok
         lepších čias.
   </p>
   <p>
    Našťastie chalúpka ležala od cesty; málokedy išiel dakto okolo, i to by si musel zájsť,
         keby bol chcel vidieť, čo sa tam robí. Tak nik nemýlil oboch mladých ľudí v diele lásky,
         ktoré tak ochotne konali.
   </p>
   <p>
    Lež kto popíše zadivený pohľad veľkých, čiernych očí chorej ženy, keď ju asi po
         týždňovom pobyte v mlynskej komôrke previezol Kozima naspäť do jej chalúpky!
   </p>
   <p>
    Od voza až po posteľ išla už sama; pribudlo jej síl na tej dobrej strave, akú dostávala.
         Vo dverách zastala. V sporáku praskal veselo ohník; na stole pokrytom čistým obrusom ležali
         knihy a pecník čerstvého chleba.
   </p>
   <p>
    Na stenách viseli kvetované tanieriky a pár hrnčekov, tak pekne zostavených, až radosť.
         Posteľ vysoko, čisto ustlaná. Nohy chorej kráčali po dlážke. Nie! Žene sa zdalo, že sníva.
         Dala sa doviesť dievčine, ktorá sa s toľkou láskou podnes o ňu starala, k lavici, sadla si
         na ňu, a vypukla v usedavý plač.
   </p>
   <p>
    „Nechaj ju!“ hovorí Kozima. „Tými slzami srdce zmäkne, ty ešte zostaň, ja idem.“
   </p>
   <p>
    No, keď chcel už odísť, zdvihla žena hlavu, vystrela ruku po ňom.
   </p>
   <p>
    „Nechoďte; ešte som sa vám ani nepoďakovala za všetko.“
   </p>
   <p>
    Podal jej ruku. „Rado sa stalo. Ale vy pôjdete už do postele, a Anna vám dá olovrant.
         Tak s Pánom Bohom!“
   </p>
   <p>
    Ona zvonku ten prach z nej zotrela. Tak dobre som si to ja nepredstavoval. Nuž čo bolo
         možné, spravili sme; ale teraz čo ďalej? Nezdá sa, že by zomrela; keď ožije — ak cele
         neozdravie — ako bude žiť? Je ešte dosť mladá, bude pokračovať, v čom bieda a choroba
         prekážali? Snáď dopomohli sme jej k ďalšiemu hriešnemu životu; lebo pri jej minulosti
         čestného života pre ňu temer už niet. Postačí, keď človek prestal zle činiť a začal činiť
         dobre; ale v nej dávno mravnej sily niet. Čo stojí mňa život, ktorý vediem už roky, kde
         vládnem nad sebou ako víťaz! Takí ľudia nie sú schopní, sami si pomôcť. No akokoľvek každý
         človek je drahokamom a ten drahokam ležal v bahne; tá dievčina ho zdvihla. Kto by bol
         povedal, akú v nej dostanem pomoc; v nej driemu veľké myšlienky! Tak asi uvažoval mlynár na
         ceste domov.
   </p>
   <p>
    Ale v obnovenej chalúpke ozývalo sa v horkom plači:
   </p>
   <p>
    „Načo ste ma ratovali, načo! Cítila som, že už skoro bude po mne, a teraz cítim, že
         ozdraviem. No načo žiť, načo je mne žiť, takej samotnej, opustenej na svete!?“
   </p>
   <p>
    „Nie ste opustená, my vás milujeme; keby nikto nie, ja vás milujem.“
   </p>
   <p>
    „Vy ma milujete? Viete vy aj, aká som ja? Vy ste ešte nevinná; vás ešte nikto neoklamal,
         tak ako mňa oklamal ten, ktorému som verila tak, ako vy Bohu veríte. Bola som mladá, keď ma
         za neho vydali. No on potreboval veľa peňazí, lebo pil. Vedel, že som pekná, že sa ľúbim
         každému; tak nútil mňa, musela som druhých zvádzať; ja som mala z toho len trápenie.
   </p>
   <p>
    Každý hovoril, že muža klamem, a keď som ho prosila na kolenách, aby ma nechal žiť ako
         poctivú ženu, bil ma, až som z toho ochorela. On sa upil a umrel; ľudia potom hovorili, že
         ja som ho utrápila svojím hriešnym životom.
   </p>
   <p>
    Muži, keď nebolo viac nič na mne, tak sa odvrátili všetci a hanbili sa ma aj len
         pozdraviť. Ženy mi zlorečili a hoci už mesiace som chorá a konečne už ani vláčiť som sa
         nemohla, ani vody mi niktorá neprišla podať, alebo sa opýtať: „Žiješ, alebo nie?“ — až si
         prišla ty. Si ako anjel; nech ti Boh svätý, ktorému veríš a slúžiš, odplatí. Ale mňa si
         radšej mohla nechať zhynúť, lebo keď ťa vidím, veľmi mi je ľúto, že som ja chcela a
         nemohla, nesmela byť čistá a dobrá, že zo mňa spravili to, v čom dnes som.“
   </p>
   <p>
    Nuž áno, dakedy človek chce niečo dobré vykonať, nejaký skutok lásky, a keď začal,
         nevie, kde prestať.
   </p>
   <p>
    Neskončila sa práca Anny Somorovej skutkom milosrdenstva, dokázanom na vyvrhnutej sestre
         v ľudstve. Nechodila jej len dvakrát denne postať upraviť a obslúžiť ju, ach nie. Nosila si
         so sebou svoju drahú Knihu a čítala chorej, ktorá už pomaly povstávala z choroby. Mnohokrát
         jej čítala príbeh o žene hriešnici, ktorej Syn Boží odpustil, a o malomocnom, ako bol
         očistený.
   </p>
   <p>
    Nechcela Dorka Zemanová, aby jej z mlyna posielali jesť. Mala pár zlatých, ktoré si
         odkladala na pohreb; za tie jej Anna musela kúpiť zásobu. Pomaly si už aj sama uvarila.
   </p>
   <p>
    No niet nič tak tajného, aby nebolo zjavené; skadiaľ sa človek najmenej nádejá, rozšíri
         sa zlé i dobré.
   </p>
   <p>
    Vyzradili učni u židovky Kohnovej, čo mladá tetička robí; dopýtala sa židovka, zvedela
         všetko, a rozniesla po celej dedine neslýchané milosrdenstvo ako mlynárovo, tak vnučky
         Somorovej. Začali sa ženy zaujímať o Dorku Zemanovú, ktorá — keď im už neškodila — prišla
         do zabudnutia. Vedeli, že vie konce a plachty vyšívať;
    <sup>
     [
     <a class="footnote" href="#ftn.d56e640" name="d56e640">
      15
     </a>
     ]
    </sup>
    vzali si zámienku, že sa idú opýtať, či by im nevyšila. Veľmi boli zadivené —
         nie tak chalúpkou, veď tú ony v jej veľkej nečistote nevideli — ale výzorom „nevernej
         Zemanky“, ako ju predtým nazývali.
   </p>
   <p>
    Pripadala im taká tichá a smutná, že ešte jakživ takého smutného človeka nevideli.
         Hovorila s nimi len to, čo potrebovali; sľúbila, že bude vyšívať, aby len doniesli, že však
         to môže aj na posteli. „Čo sa s ňou robí?“ mysleli si. „Predtým bola taká, s každým sa
         vadila, a keď ktosi prišiel, len zazrela na neho, a teraz aká pokorná! No, však sa jej aj
         patrí byť pokornou; má nad čím žialiť.“
   </p>
   <p>
    Potešila sa babička Somorová, keď jej ženy vnučku chválili; uzmierila sa s jej
         každodennými návštevami, a keď asi o dva týždne prišla sa jej Zemanka poďakovať, čo aj ona
         pre ňu učinila; prijala jej poďakovanie milostivo. Že neopomenula povedať pár ostrých slov
         nešťastnej žene, rozumie sa samo sebou.
   </p>
   <p>
    „Máte pravdu, tetička,“ pokorne prisvedčila Zemanka, „ja som iste tá najhoršia žena v
         celej dedine, ale verím, že Kristus Ježiš aj za moje hriechy umrel na kríži.“
   </p>
   <p>
    Na to nevedela Somorová, čo odpovedať; začala reč o husiach.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e512" name="ftn.d56e512">
        12
       </a>
       ]
      </sup>
      <span class="emphasis">
       <em>
        strnulý
       </em>
      </span>
      — meravý
     </p>
    </div>
    <div class="footnote">
     <p>
      <sup>
       [
       <a class="para" href="#d56e557" name="ftn.d56e557">
        13
       </a>
       ]
      </sup>
      <span class="emphasis">
       <em>
        poddať sa
       </em>
      </span>
      — tu: podvoliť sa, ustúpiť, podariť sa
     </p>
    </div>
    <div class="footnote">
     <p>
      <sup>
       [
       <a class="para" href="#d56e574" name="ftn.d56e574">
        14
       </a>
       ]
      </sup>
      <span class="emphasis">
       <em>
        skapať
       </em>
      </span>
      — zahynúť (skape zviera, skape sneh)
     </p>
    </div>
    <div class="footnote">
     <p>
      <sup>
       [
       <a class="para" href="#d56e640" name="ftn.d56e640">
        15
       </a>
       ]
      </sup>
      <span class="emphasis">
       <em>
        vyšívať konce
       </em>
      </span>
      — vyšívať konce plátna po domácky
               utkaného
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e657">
       </a>
       5
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Prišiel advent. V mlyne sedeli jeho obyvatelia okolo dubového stola, rôzne zamestnaní.
         Babička s Annou priadli; Ondrej čosi kreslil na papieri, učni párali perie, a mlynár čítal
         noviny. Naraz otvoria sa dvere a vbehne richtárov paholok, aby pán mlynár prišiel k nim,
         majú mu čosi od úradu oznámiť.
   </p>
   <p>
    Anna pozrela na mlynára a postrehla pohľad, ktorým sa podíval na Ondreja. Bol to divný
         pohľad; ešte divnejší výraz zastieral mládencovu tvár, ktorá i napriek múke, ktorá ju
         pokrývala, nápadne obledla.
   </p>
   <p>
    Ondrej vstal akoby sám mal vôľu ísť; potom si bezvládne sadol; a keď mlynár s paholkom
         odišli, vyšiel i on do spoločnej izby, ktorú obýval s mlynárom. Učni po chvíli odvolaní
         babičkou vyšli za ňou do maštale.
   </p>
   <p>
    Dievčina zostala sama. Hľadela na dvere, ktorými Ondrej zmizol zdalo sa jej, akoby jej
         dakto privolal: „Choď za ním!“
   </p>
   <p>
    „Prečo?“ myslela, „a ako by som išla, veď sa to mne nesluší!“ No akoby ju káral ten,
         ktorý
    <span class="emphasis">
     <em>
      „prišiel, aby hľadal a spasil, čo bolo zahynulo“
     </em>
    </span>
    . Vstala zmužilo
         a vyšla.
   </p>
   <p>
    V izbe horelo svetlo. Ondrej sedel pri stole, obrátený chrbtom ku dverám; hlavu mal
         položenú na rukách a plakal.
   </p>
   <p>
    Potichúčky pristúpila k nemu. „Ondrej, neplačte, povedzte mi, čo vám chýba?“
   </p>
   <p>
    Strhol sa, pozrel do nežnej, sesterskou sústrasťou zastretej tváre, hnul perami, akoby
         chcel dačo zavolať, a znovu sklonil hlavu s hlasným zaplakaním.
   </p>
   <p>
    „Nežiaľte tak veľmi,“ zaplakala s ním; „verte, Pán Ježiš vás veľmi miluje. Ó, keby ste v
         Neho chceli veriť a Jeho prosiť, On by vám aj reč vrátil.“
   </p>
   <p>
    Ustal v plači, a ona tým povzbudená povedala mu v krátkosti pár slovami všetko, čo mu už
         dávno chcela povedať o Ňom, ktorý prišiel,
    <span class="emphasis">
     <em>
      „uzdravujúc každý neduh a každú
            chorobu medzi ľuďmi“
     </em>
    </span>
    . A keď aj ten najväčší hriešnik prišiel k Nemu a bol
         telesne chorý, On nielen že mu odpustil, ale ho aj uzdravil.
   </p>
   <p>
    Pozdvihol hlavu a hľadel do jej tvári žiariacej presvedčením. Dačo ako zásvit nádeje
         prelietlo mu obličajom.
   </p>
   <p>
    „Požičajte mi, prosím, vašu Bibliu,“ žiadal ju znakmi.
   </p>
   <p>
    „Ó, ako rada!“ Odbehla a o chvíľu mu ju priniesla.
    <span class="emphasis">
     <em>
      „Kto uverí, nebude
            odsúdený,“
     </em>
    </span>
    povedala odchádzajúc, a zanechala ho so svojím pokladom samotného.
   </p>
   <p>
    Mlynár prišiel pozde. Bol akýsi zamyslený; Anna videla, že pohľadom hľadá Ondreja.
         Povedal všetkým: „Dobrú noc!“ a vnišiel za ním. I oni utiahli sa na odpočinok.
   </p>
   <p>
    Anna dlho nemohla spať; modlila sa za dve duše, o ktorých bola istá, že ich Pán Ježiš
         začal hľadať. Jedna bola tam za potokom v osamelom domku, a druhá v najbližšej blízkosti.
   </p>
   <p>
    Na druhý deň skoro ráno odišiel mlynár aj s Ondrejom do mesta Z. Kozima nehovoril viac,
         len že tam majú prácu; a nikto nemal práva pýtať sa ďalej. Naspäť vrátili sa až večer, oba
         dobrej vôle. A Ondrej vrátil Anne Bibliu, pričom jej ukázal novú, ktorú si tam kúpil od kolportéra.
    <sup>
     [
     <a class="footnote" href="#ftn.d56e706" name="d56e706">
      16
     </a>
     ]
    </sup>
   </p>
   <p>
    „Chcem mať svoju, vaša by vám chýbala.“
   </p>
   <p>
    Dala sa Anna do svojej práce, ktorú počas opatery zanechala; šila pilno. Ale je to
         pravda, že keď človek začne a chce v ľuďoch slúžiť Bohu, otvára sa mu príležitosť na všetky
         strany.
   </p>
   <p>
    Počula dievčina, že susede ochoreli dve deti; pomohla jej ich opatrovať, zvlášť prebdela
         dakoľko nocí a Boh to dal, že deti ozdraveli. Žena sama svedčila susedám, že ich Anna
         Somorová vymodlila.
   </p>
   <p>
    „Ba ako sa vám to ona môže tak modliť?“ uvažovali. „Ani si knižky nevezme; všetky tie
         modlitby zná spamäti.“
   </p>
   <p>
    Dievča Kohnovej sa prišlo pozrieť na choré deti, keď bývali vedľa seba; rozprávala, že
         je jej matka zase veľmi chorá. Podivili sa ženy, že Anna ešte aj k tej židovke išla.
         Židovka mala lekára, a ten povedal, že ak ju dobre neopatria, nevyjde z choroby. Naprosili
         Kohnovci Annu, aby zostala, a ona nielen že zostala rada, ale popri opatere ešte
         jedno-druhé po dome poriadila. Neodvážila sa síce tým židom svedčiť o svojom Spasiteľovi,
         no oni videli, ako sa k Nemu v prosbách utiekala, ako v Jeho Slove čítala, a čo hlavnejšie,
         videli, že Ho celým srdcom miluje a poslúcha.
   </p>
   <p>
    Vo svojej rodine prežívali prejavy lásky tohto dievčaťa.
   </p>
   <p>
    Dovolili jej pozdejšie, aby im prečítala niečo zo Žalmov a prorokov, a mnoho o tom
         premýšľali, prečo je táto dievčina cele iná, ako ostatní záružskí obyvatelia.
   </p>
   <p>
    Je pravda, bola mladá, zdravá, a preto snáď taká šťastná, že sa vždy len usmievala.
   </p>
   <p>
    Keď sa židovke natoľko uľahčilo, že mohla Anna odísť, bolo Kohnovcom ľúto a teskno, že
         ju už v dome nemajú; všade im chýbala. Keby bola Anna vedela, aký dobrý vplyv na nich mala,
         akým dobrým, živým svedectvom bola najmä pre žida Kohna — svedectvom o láske Ježiša Krista,
         ktorého milovala a ktorému chcela v ľuďoch slúžiť — nebola by sa rmútila, že nemá
         schopnosti a sily priniesť ľuďom svetlo.
   </p>
   <p>
    Ach, veď my tak často zabudneme, že nie vždy hovoriť, ale svietiť je nám prikázané,
         svietiť životom, skutkom, láskou!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e706" name="ftn.d56e706">
        16
       </a>
       ]
      </sup>
      <span class="emphasis">
       <em>
        kolportér
       </em>
      </span>
      — rozširovateľ, roznášač tlače, tu: rozširovateľ
               Biblií a duchovnej literatúry
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e735">
       </a>
       6
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Bol podvečer. Vonku padali veľké kvapky dažďa. V mlyne bolo — okrem mlynice — akosi
         pusto. Tam sedel pri neveľkej lampe Ondrej a čítal prvú kapitolu proroka Izaiáša a bol tak
         nad ňou zamyslený, že ani nevidel, čo oba učni robia. Strhol sa, až keď ho volali nasýpať.
   </p>
   <p>
    Nasypal, nariadil, čo treba a čítal ďalej.
   </p>
   <p>
    Oba chlapci hľadeli na neho bokom. Mali nemého tovariša radi. Cítili, že je akýsi
         smutný, a nedbali by zvedieť, čo ho tak v tej knihe zaujíma?
   </p>
   <p>
    Starší na prstoch priblížil sa od chrbta, nakukol čitateľovi cez plece a prečítal
         červeno podčiarknuté slová:
    <span class="emphasis">
     <em>
      „Keby boli vaše hriechy červené ako červec dvakrát
            farbený, budú (biele) ako vlna.“
     </em>
    </span>
    Na tieto slová hľadel Ondrej už tak dlho a
         dvakrát si hlboko vzdychol.
   </p>
   <p>
    Vonku šľahal dážď na okná, hučala voda, ktorej mnoho pribývalo, kolesá sa krútili, stroj
         klepal — bolo tu tak akosi divno.
   </p>
   <p>
    Anna Somorová sedela v kuchyni pri ohnisku; veselo blkotal oheň a klokočom varila sa
         večera. Predtým Anna priadla; ale už hodnú chvíľu klesli jej ruky do lona.
   </p>
   <p>
    V tej samote začalo jej byť akosi teskno a ľúto, že ju tak vlastný otec a matka poslali
         preč z domu, ako do vyhnanstva.
   </p>
   <p>
    Zatúžila po domove, po ostatných bratoch a sestrách, po rodičoch, po rodnej chalúpke. No
         potom si zmyslela, ako tam posledné týždne s ňou zaobchodili. Matke nič nemohla spraviť po
         vôli; otec na ňu ani nepozrel; bratia, sestry sa jej vyhýbali. Ba taká bola okolo nej
         cudzina.
   </p>
   <p>
    „Veď ja vlastne už nikde nemám domov,“ musela si priznať, a táto myšlienka prenikla ju
         tak bolestne, že pilné ruky klesli do lona, a dve osamelé slzy zavisli na tmavých riasach.
         Nikto mi neumrel a som sama. Čo som urobila, čím som sa previnila? Či nemilovala som ich
         viac, ako predtým? Či nebola som lepšou dcérou a sestrou, odkedy pokoj a odpustenie zaujalo
         moje srdce? Je pravda, že som kde-tu neposlúchla tak, ako som mala a mnoho chýb som
         urobila; ale predtým bolo toho viac a ani ma nekárali.
   </p>
   <p>
    Poslali ma sem do cudziny k babičke, ktorá býva u cudzích ľudí. Mám domov, otca, matku;
         a musím tu byť ako z milosti u pána mlynára Kozimu. Keby on nebol taký šľachetný, ako je,
         nemusel by ma tu ani trpieť.
   </p>
   <p>
    Išla by som rada domov; spýtala by som sa, ako sa majú. Viem, že im treba jedno-druhé
         pošiť; no, keď prídem, či bude to ten domov, čo kedysi?
   </p>
   <p>
    Ach nie, veď tam už niet pre mňa rodičovskej lásky. Snáď ma už nikdy nebudú volať späť.
         Povedali, že môžem prísť, ak sľúbim, že nepôjdem medzi veriacich, a ak budem tým, čím som
         bývala. Čo sa stalo, to sa neodstane; keď sa dieťa narodí, muselo by umrieť, aby nežilo. I
         ja by som musela umrieť tou druhou, strašnou smrťou, aby som prestala byť tým, čím som sa
         stala z milosti Božej: znovuzrodeným Božím dieťaťom.
   </p>
   <p>
    Mohli ma odtrhnúť od svojho srdca, mohli ma poslať do cudziny, do vyhnanstva, mohli mi
         vziať moje milé knihy, mohli ma pozbaviť spoločného zhromaždenia — ale vziať mi zo srdca
         môjho Pána, to nemôžu.
    <span class="emphasis">
     <em>
      „… Ktorí ho prijali, dal právo a moc stať sa deťmi Božími…
            ktorí nie z krvi, ani z vôle muža, ale z Boha sú splodení.“
     </em>
    </span>
   </p>
   <p>
    No ako budem žiť vždy sama a sama? A ak ma ani tu nebudú chcieť mať? Predo mnou šíry
         svet — a všade cudzina, všade vyhnanstvo.“
   </p>
   <p>
    Posledná myšlienka ako balvan zvalila sa na citlivé devino srdce. Vonku šľahanie dažďa
         na okná, smutné hučanie vody, jednotvárne klepanie mlynských kolies, praskot ohňa tu pred
         ňou — všetko akoby chcelo devu rozplakať, alebo plakať s ňou.
   </p>
   <p>
    Babička nebola doma, išla dakde spievať k mŕtvemu;
    <sup>
     [
     <a class="footnote" href="#ftn.d56e781" name="d56e781">
      17
     </a>
     ]
    </sup>
    mlynár odpoludnia odišiel a posiaľ sa nevrátil. — Nik nepríde, aby rozplašil
         smutné myšlienky.
   </p>
   <p>
    Lež podivno: slzy viseli ešte na riasach a čelom dievčiny rozprestrela sa naraz jasnosť,
         a potom detinsky blažený úsmev pohral okolo nežných pier, ako čo by deva v tom ohni videla
         dačo krásneho, dačo nevýslovne utešeného. Zopäla ruky klesnuté do lona a pritisla ich k
         hrudi, ako deti robievajú, keď po prvýkrát v úžase uvideli vzácny dar, ktorým ich dakto
         milý oblažil.
   </p>
   <p>
    Ach, veď v srdci, v tom smutnom, skľúčenom srdci naraz akoby dakto ľudským hlasom
         zavolal a ona vnímala, ba priam hltala slovo za slovom:
   </p>
   <p>
    <span class="emphasis">
     <em>
      „V dome môjho Otca je mnoho príbytkov; keby nebolo tak, povedal by som vám to,
            pretože vám idem prihotoviť miesto a keď odídem a prihotovím vám miesto, prídem zase a
            poberiem si vás k sebe.“
     </em>
    </span>
   </p>
   <p>
    Pred deviným zrakom v tej zlatočervenej žiare ohňa zastalo zrazu mesto ohradené hradbami
         z drahokamov, opatrené bránami z periel, a vydláždené zlatom a plné večne kvitnúcich
         stromov.
   </p>
   <p>
    A ten hlas hovoril ďalej:
   </p>
   <p>
    <span class="emphasis">
     <em>
      „Čo oko nevidelo a ucho nepočulo… to pripravil Boh tým, ktorí ho
            milujú.“
     </em>
    </span>
   </p>
   <p>
    <span class="emphasis">
     <em>
      „Otče, ktorých si mi dal, chcem, aby kde som ja, tam aj oni so mnou boli, aby
            videli moju slávu…“
     </em>
    </span>
   </p>
   <p>
    <span class="emphasis">
     <em>
      „Ak mi niekto slúži, nech ma nasleduje; a kde som ja, tam bude aj môj
            služobník.“
     </em>
    </span>
   </p>
   <p>
    A tu akoby sa pred zrakom dievčiny, zahľadenej na to mesto našich slávností, sídelné
         mesto Kráľa Ježiša Krista, rozprestrel známy obraz, ale nikdy tak dokonale nevidený.
         Začínal sa v Getsemane, kde v mukách opustenosti a samoty potil sa krvou Syn Boží Ježiš,
         kde prišla pre Neho zberba, zviazala, viedla do Jeruzalema — tam mučili, súdili, konečne na
         Golgote na kríži pribili, kopijou preklali jeho srdce, usmrtili a pochovali.
   </p>
   <p>
    To stalo sa na zemi; ale to ostatné dokonal pri svojom Synovi nebeský Otec. On
         vzkriesil, vzal na nebesia, uviedol tak domov, posadil na trón a dal mu všetky kráľovstvá
         zeme.
   </p>
   <p>
    <span class="emphasis">
     <em>
      „Nie je učeník nad svojho učiteľa, ale dostatočne vzdelaný bude každý, keď bude
            ako jeho učiteľ.“
     </em>
    </span>
   </p>
   <p>
    <span class="emphasis">
     <em>
      „Ak chce niekto ísť za mnou, nech zaprie sám seba a vezme svoj kríž na každý deň
            a nasleduje ma.“
     </em>
    </span>
   </p>
   <p>
    „Áno, Pane,“ narovnala sa zasnená dievčina, siahajúc znovu po práci, „ja chcem ísť za
         Tebou pod krížom. Ty si bol vo vyhnanstve, vlastní Tvoji Ťa nepoznali a neprijali; aj ja
         chcem trpezlivo niesť, čo na mňa pre Teba naložia, veď tak prídem za Tebou a domov.“
   </p>
   <p>
    Slová síce nahlas neodzneli, ale temer by si ich bol mohol odčítať na tvári, ožiarenej
         svetlom ohňa.
   </p>
   <p>
    „Dobrý večer,“ zaznelo vedľa. Anna sa strhla.
   </p>
   <p>
    „Ach, pán Kozima, vy ste už tu?“
   </p>
   <p>
    Okolo vážnych mlynárových pier pohral nečastý úsmev. „Som už chvíľu doma; nechajte ma
         usušiť si nohy!“ Sadol si na stoličku, vyložil nohy na nízke ohnisko. „Nevstávaj,“ bránil,
         „pokračuj len v práci.“
   </p>
   <p>
    „Zažnem svetlo.“
   </p>
   <p>
    „Načo? I tak sa môžeme trochu rozprávať. Keď som vnišiel do kuchyne, bola si veľmi
         zamyslená, áno smutná; čo ti bolo, a čo ťa potešilo?“ spytuje sa muž, rozhrabajúc uhlie vo
         vedľajšej pahrebe.
   </p>
   <p>
    „Myslela som nad svojím vyhnanstvom, a bolo mi teskno, že na zemi už nemám domov,“
         priznávala sa dievčina úprimne, no tvár jej nebola viac smutná.
   </p>
   <p>
    „Že nemáš domov?“ pozrel na ňu zadiveno, „a vraj že si vo vyhnanstve? Nuž či tak zle sa
         medzi nami cítiš?“ Jeho skúmavý pohľad akoby jej chcel pozrieť na dno duše.
   </p>
   <p>
    „Prijali ste ma len z milosti; Boh vám tú vašu lásku oplať, pán Kozima,“ odvetila
         mierno; „no som tu predsa vo vyhnanstve, lebo sa domov nesmiem vrátiť.“
   </p>
   <p>
    „Počul som, že sa hneď budeš smieť vrátiť, keď prídeš k rozumu — či lepšie povedané, keď
         začneš zase tak rozmýšľať, ako predtým.“
   </p>
   <p>
    Usmiala sa. „Rozkážte vtákovi, keď prišiel mu čas spevu, aby nespieval, lebo kvetine,
         keď sa rozvila, aby nevoňala, alebo rozkážte kuriatku, keď sa vykľulo z vajca, aby ta vošlo
         naspäť a stalo sa zase mŕtvym vajcom! Pravda, to nemožno! Tak ani mne nemožno už nežiť, keď
         som raz ožila.“
   </p>
   <p>
    Prikývol vážne hlavou. „To máš pravdu. I ja som mal taký čas, v ktorom sa vo mne všetko
         zmenilo; ja ťa rozumiem. Žil som ako všetci ostatní ľudia; neraz som myslel, či na to sme
         na svete, aby nás viac nebolo, až sa prácou zoderieme. To ma nemohlo uspokojiť. Konečne som
         počul hovoriť človeka, ktorý kráčal po lepšej ceste, a dostal som do ruky knihu, a od tej
         chvíle mám oči otvorené. Nebojím sa už, žeby som nadarmo žil a márne skončil.“
   </p>
   <p>
    Teraz bol na deve rad zadiveno pozrieť. Klamala sa snáď doteraz? Považovala Kozimu za
         človeka šľachetného, videla, ako všemožne dobre robil, videla, ako nad sebou vládol, nikdy
         sa nedal strhnúť k výbuchu hnevu, krivdy odpúšťal, škodu trpel bez reptania, ale —
         nemyslela, že i on prijal Krista. Veď ako to bolo možné, však Slovo Božie ho nevidela nikdy
         čítať! No ak tiež patril medzi synov Božích, a ona ho zaznávala?…
   </p>
   <p>
    „Videl som,“ preriekol on prv, než ona mohla prehovoriť, „že ťa potom akási myšlienka
         potešila; nechcela by si mu ju povedať?“
   </p>
   <p>
    Dievčina zrumenela radosťou. Áno, poviem všetko, všetko; veď ak je dieťaťom Božím, tak
         ju bude rozumieť. Prestala priasť, aby šramot nemýlil, a vyrozprávala mu i svoje trúchlivé
         myšlienky, i to, ako ju doma pre pravdu prenasledovali, no i to, ako jej Pán Ježiš skrz
         svojho Ducha ukázal, že nie je bez domova, že pozemské vyhnanstvo zakončí tam, kde i to
         jeho zakončilo, v tom krásnom slávnom meste; — a že je teraz hotová všetko preniesť a tak
         nasledovať Jeho, ktorý ju predišiel po tej krížovej ceste.
   </p>
   <p>
    Kozima sedel s rukami skríženými na hrudi, zahľadený do uhasínajúcej pahreby. Plamene z
         ohniska ožiarovali a na červeno farbili mu tvár, na ktorej márne namáhala sa dievčina
         vyčítať, či ju rozumie, a či s ňou súhlasí.
   </p>
   <p>
    Keď skončila, zavládlo na chvíľu ticho v pošmúrnej miestnosti. Tak bolo ticho, až si —
         ako sa hovorieva — počul šelest anjelových krídel, keď preletel.
   </p>
   <p>
    „Pán Kozima,“ pretrhla dievčina mlčanie „odpustite mi, ja som nevedela, že i vy ste
         jeden z tých, ktorí boli mŕtvi a ožili, ktorí Krista prijali, a On im dal moc byť synmi
         Božími.“
   </p>
   <p>
    Strhol sa. „Mýliš sa teraz,“ vravel. „To, čo si ty prežila a čo nazývaš novým rodom, to
         som ja neprežil. Ja som človek rozumu, a s rozumom sa také veci nezrovnávajú. Ty veríš v
         Krista, ktorý vstal z mŕtvych a posadil sa na Boží trón, veríš v nebo a vo večný život
         človeka. Ja verím v Krista Ježiša, v toho veľkého človeka, ktorý jediný naučil na zemi ľudí
         žiť užitočne a umierať hrdinsky. Pre mňa On žil, trpel i umrel za svoje zásady a
         presvedčenie, žil bez uznania a umrel bez odmeny. Keby sa Jemu bolo dostalo tej odmeny, o
         ktorej ty hovoríš, nebol by to už ten ideál trpiteľa. Žiť, pracovať, trpieť núdzu s
         myšlienkou na veľkú odmenu, to nie je hrdinstvo.“
   </p>
   <p>
    „Ó,“ zrumenela dievčina, „ale byť Kráľom od večnosti a stať sa biednym človekom a
         zomrieť bez viny za cudzie hriechy na potupnom dreve kríža, to je hrdinstvo. Slovo Božie
         hovorí, že Kristus Ježiš umrel za naše hriechy podľa Písem, a že vstal z mŕtvych pre naše
         ospravedlnenie podľa Písem, a ono hovorí:
    <span class="emphasis">
     <em>
      „Ak Kristus nevstal z mŕtvych, tak tedy
            je márna i naša kázeň, a márna je i vaša viera.“
     </em>
    </span>
    Keby Pán Ježiš nebol zomrel
         za moje hriechy, čo by bolo so mnou časne a ako by som sa mohla postaviť pred Boha? Pán
         Kozima nie je možné, aby ste neverili, že On zomrel za nás a za naše hriechy!“
   </p>
   <p>
    „Nie, to ja neverím.“
   </p>
   <p>
    „A čo spravíte so svojimi hriechmi?“
   </p>
   <p>
    Úsmev preletel mu na perách. „Videla si ma hrešiť?“
   </p>
   <p>
    Zarazila sa.
   </p>
   <p>
    „Tak práve, ako som ja teba nevidel hrešiť, odkedy si tu, čo robíš, robíš všetko dobre,
         miluješ Boha i ľudí, poslúchaš Kristovo učenie — práve tak verím, že si ani mňa nepristihla
         pri zlom slove alebo skutku.“ „Vieš,“ pokračoval, keď ona, nemajúc slov odvety, hľadela
         temer naľakano na neho, „kto je hotový tak žiť, ako Kristus učí a ako On žil, ten nehreší.“
   </p>
   <p>
    „A keby i tak bolo,“ znovu narovnala sa dievčina, „čo s hriechmi minulosti, ak ich tá
         svätá krv neobmyla?“
   </p>
   <p>
    „Ty veríš, že Boh je láska, a veríš, že raz sme boli mŕtvi pre Boha, žili sme bez Neho a
         robili zle. On vie, že sme ináč nemohli robiť. Nuž, keď sme prestali, tak je všetko
         vyrovnané. Krútiš hlavou; no ja ti nechcem tvoje presvedčenie brať. Ty, keď veríš v súd a
         vo večnosť, bojíš sa predsa; ja sa stretnutia s Bohom nebojím, On ma stvoril ako aj iného
         na zemi; keď som vykonal na zemi, na čo ma On určil, tak sa navždy pominiem.“
   </p>
   <p>
    „To je smutné, pán Kozima!“ zvolala dievčina. „Veď vy môžete skonať uprostred veku; a
         kam sa potom podiete? Však len vaše telo zomrie, a vy máte i ducha i dušu, čo s tými? Tie
         predsa nemôžu zomrieť, ony sa vrátia pred Boha; no ako tam obstoja bez krvi Božieho
         Baránka?“
   </p>
   <p>
    „Neverím síce, že bude nejaký súd, kde sa musíme postaviť pred Boha; ale predpokladajme,
         že by bol: keď žijem ako Kristus káže, tak obstojím. Raz padlo mi to veľmi ťažko tak žiť, i
         dnes nie mi je to vždy ľahko; ale ja chcem a určujem sám svoj život. Kde treba stúpiť na
         seba, tak stúpim, aby som dosiahol cieľ, ktorý som si vytýčil. Poviem len toľko: Mohol som
         tam, kde som žil, žiť pohodlne a v dostatku. No mal som nepriateľa, a chcel som mu urobiť,
         ako Kristus káže; — bolo treba zachrániť život človeku — tak ma teraz vidíš tu. Neľutujem,
         že som prišiel, že som do istej miery zostúpil dolu; mám viac príležitosti robiť ľuďom
         dobre. Hovorím ti to len preto, aby si vedela, že netreba zvláštne nebo; nebo si
         sebazaprením a obeťou utvorí v srdci človek sám; nemusí čakať na večný život v nebesiach,
         môže žiť v nebi zo dňa na deň.“
   </p>
   <p>
    „Do smrti, a potom to nebo pominie,“ vzdychla dievčina. „Ó, pán Kozima, ja vás
         obdivujem; ale mne je moje nové nebo a nová zem a v nej nový Jeruzalem — a v tom meste
         prekrásnom ten živý, večný, drahý Kráľ Ježiš Kristus milejší — bo ja som hriešna a
         potrebujem Spasiteľa, no mám Ho, mám sláva Bohu!“
   </p>
   <p>
    Medzitým uvarila sa večera; treba ju pripraviť. Kozima pokrčil plecami a vošiel do
         mlynice. Tam narovnal sa práve Ondrej, zavrel knihu; učni videli, ako sa majstrovi potešil,
         a začali spolu horlivý rozhovor.
   </p>
   <p>
    Chlapci vedeli už dosť dobre posunkovú reč, ale nikdy nerozumeli, keď sa rozprával
         majster s tovarišom. Prečo, to si nevedeli vysvetliť. Pretože Ondrej ukazoval na knihu,
         domysleli si, že hovorí o nej a o tom, čo ho tak veľmi zaujímalo, že až na nich a na prácu
         zabúdal.
   </p>
   <p>
    V ten istý večer, sotva sa vrátila stará Somorová, prišiel taký lejak, dážď so snehom, a
         k tomu vietor, div strechy nebral, že sa nikomu nechcelo spať. Kozima odišiel do svojej
         izby, a všetci ostatní boli radi, keď Anna vzala Sväté písmo a začala čítať. Našla si to,
         ako učeníci boli na mori v tej búrke, a Pán Ježiš nebol s nimi, a ako potom po tých vlnách
         prišiel, a hneď pristala loďka na brehu. Ondrej čosi kreslil; no prestal a počúval tiež.
   </p>
   <p>
    „Vidíte,“ hovorila obom učňom, „ako dobre je mať Pána Ježiša pri sebe, a aký je to
         nebezpečný život, keď On nie je pri nás!“
   </p>
   <p>
    „Ba, dieťa, ako by mohol Kristus Pán byť vždy pri nás?“ ohlásila sa babička Somorová.
         „Však sa modlíme každý deň v svätom Otčenáši a „Verím v Boha“:
    <sup>
     [
     <a class="footnote" href="#ftn.d56e909" name="d56e909">
      18
     </a>
     ]
    </sup>
    „Vstúpil na nebesá, sedí na pravici Boha Otca všemohúceho.“ Nemôže aj tam
         sedieť aj tu byť!“
   </p>
   <p>
    „Ako je to možné, babička, to ja neviem; ale to viem, že čo sľúbil Pán Ježiš, to aj
         dodržiava; a On povedal:
    <span class="emphasis">
     <em>
      „A hľa, ja som s vami po všetky dni až do skonania
            sveta.“ „Neopustím vás, aby ste boli sirotami, prídem k vám.“
     </em>
    </span>
   </p>
   <p>
    „Anna, veríte tomu skutočne, že On je tu?“ napísal Ondrej na papier a podal dievčine.
   </p>
   <p>
    „Verím, Ondrej, preto sa ani toho víchra nebojím,“ prisvedčila úprimne.
   </p>
   <p>
    „To by bolo strašné,“ písal on ďalej, „tak žiť v ustavičnej Jeho blízkosti.“
   </p>
   <p>
    „Strašné? Ba krásne, Ondrej! I ten najsilnejší človek je predsa v daktorých chvíľach
         slabý a bezmocný; a On je všemohúci.
    <span class="emphasis">
     <em>
      „Nazvú jeho meno: Predivný Radca, Silný Boh,
            Udatný hrdina, Otec večnosti, Knieža Pokoja.“
     </em>
    </span>
    Raz som čítala — a to ma vždy
         potešuje — že čo potrebujeme, to máme v Ňom. Keď potrebujeme odpustenie, tak nám ho On dá,
         lebo je Spasiteľom, je tým Baránkom obetovaným za nás, ktorý sníma hriechy sveta. Keď nám
         je potrebná rada a niet jej u ľudí, On poradí. Keď potrebujeme pomoc, On pomôže, lebo je
         predivný a všemohúci. Ak sú naši nepriatelia silnejší, On ich podmaní, lebo je silný. A my
         Ho i teraz budeme tuším veľmi potrebovať,“ vyskočila zrazu dievčina.
   </p>
   <p>
    Ostatní sa všetci strhli. Vonku bolo počuť výstrel, krik, a hneď za tým úder na zvon.
   </p>
   <p>
    Mlynár otvoril dvere. „Čosi sa vonku robí, poďme!“
   </p>
   <p>
    Chlapci sa poľakali, starena začala rukami zalamovať, jediná Anna si zachovala
         duchaprítomnosť. Vzala lampu, ktorú mlynár položil na stôl, vnišla za oboma do mlynice, a
         keď vyšli von, pristúpila s ňou k oknu a posvietila tak obom mužom na vodu divoko sa
         valiacu.
   </p>
   <p>
    „Voda zaplavuje dedinu,“ volal mlynár. „Musíme ju naraziť na lúky; ale nás je málo.“
   </p>
   <p>
    „Hneď vám prídem na pomoc!“ zavolala dievčina. „Janko, daj si sem stoličku a drž lampu
         tuto na okne, aby ju vietor neprevrhol, ak by tak chcel okno vyraziť.“
   </p>
   <p>
    Dievčina zhodila dlhú sukňu, opásala krátku babičkinu, obula jej čižmy, a prv, než
         naľakaná za ňou kričiaca starena mohla zabrániť, brodila sa už vodou.
   </p>
   <p>
    „Anna, kde ideš? Beda prebeda, však ťa tie vlny spláchnu!“ kričala Somorová.
   </p>
   <p>
    „Nebojte sa, babička; Pán Ježiš ide so mnou.“
   </p>
   <p>
    „Čo chceš, Anna? Choď naspäť, nám tu nič nepomôžeš,“ posielal i mlynár.
   </p>
   <p>
    No neposlúchla, pomohla výdatne. Nikto by nebol hľadal v tých malých rukách toľko sily.
   </p>
   <p>
    Šťastne podarilo sa odraziť vodu a spustiť na lúky, tak že hrčala po lúkach a roliach
         dolu, miesto aby bola dedinu zaplavila. Dážď sa už nelial, len snehové vločky hádzal vietor
         pracujúcim do tvárí.
   </p>
   <p>
    V dedine ešte vždy panoval poplach, ľudia nevedeli, že tí traja tam hore za najvyššej
         pomoci Štvrtého odvrátili a prekazili veľké nebezpečenstvo.
   </p>
   <p>
    „Tak teraz poďme dolu,“ volal mlynár. Už Annu neposielal späť, ba podal jej on jednu,
         Ondrej druhú ruku, aby spoločne odolali vetru a vode, ktorá čím nižšie prichádzali, tým
         bola hlbšia, lebo keď tu nemala kam odtekať, valila sa po ulici a do dvorov, tisla sa ľuďom
         do príbytkov.
   </p>
   <p>
    S Kozimovým príchodom nadobudli bezradne behajúci ľudia akosi rovnováhu, najmä keď sa
         dozvedeli, že vody nepribudne.
   </p>
   <p>
    Kozima nepovedal, koľkú škodu sebe spôsobil, aby len ich zachránil. Anna s Ondrejom
         chránili, kde čo mohli. Naraz dievčina pustila truhlu so šatami, ktorú dávali z komory,
         plnej vody, do izby o dva schodíky vyššie ležiacej. Šuhaj pozrel na ňu, videl ako zbledla,
         položila si ruku na čelo. Chytil jej druhú ruku, pohol perami, ktoré vydali neprirodzený
         zvuk, musela sa pozrieť na neho.
   </p>
   <p>
    „Ublížili ste si? Čo vám je?“ ukazoval posunkami.
   </p>
   <p>
    „Ach, Ondrej, my sme tú vodu narazili na lúky, ona tečie do hájov, a tam je Zemankina
         chalúpka a ona je tam sama! Ó, pravda, pôjdete so mnou?“
   </p>
   <p>
    Prisvedčil prudkým pokynutím hlavy.
   </p>
   <p>
    Odpratali truhlu, a už bežia — nakoľko dych a sily stačia — k osamelej chalúpke.
   </p>
   <p>
    Na oblohe prevalili sa už oblaky, a dakoľko jasných hviezd díva sa dolu z nebies výšin
         na zhubu spôsobenú vodou. Z okna vidno horieť svetlo.
   </p>
   <p>
    „Ondrej, pozrite!“ zastala dievčina. „Boh je mocný; rozkázal, a vody museli uhnúť!“
   </p>
   <p>
    Úžasnú vec osvecovala lampa v okne. Chalúpka ako na ostrove; voda vôkol nej; jeden
         jediný polopráchnivý klát odrazil ju vpravo, takže nedosiahla po dvere a nemohla vniknúť k
         starým stenám a nimi dovnútra.
   </p>
   <p>
    Ondrej otvoril dvere, púšťal Annu pred sebou. Tu pri lôžku, hlavu na svätej Knihe
         položenú, kľačala opustená žena. Hľadala pomoc tam, kde jedine ju bolo možno nájsť.
   </p>
   <p>
    Oči mala zavreté; neuschnuté slzy na riasach a tvári svedčili, že plakala. No teraz bol
         taký mier na tej bledej peknej tvári, ako keď dieťa zaspalo na matkinom lone.
   </p>
   <p>
    Ale nespala; zbadala, že dakto vnišiel. Obzrela sa, a hneď aj s radostným: „Anna, to ste
         vy!?“ vyskočila, popošla obom v ústrety. Videla akí sú mokrí a uzimení, viedla ich k
         teplému sporáku.
   </p>
   <p>
    Sadli si radi, a dievčina porozprávala, čo sa v dedine robí, i prečo prišli.
   </p>
   <p>
    Zemanke znovu vyhŕkli slzy z očí. „Chceli ste ma zachrániť? Pán Boh vám odplať! Aj keď
         nebolo treba; On sám zachránil. Ó, Anna, vaše modlitby sú vyslyšané! Medzitým, čo tam v
         dedine bolo Božie navštívenie, aj mňa môj Spasiteľ navštívil. Neviem vám to vysvetliť, čo
         sa so mnou stalo; len toľko môžem povedať: Bolo tak, ako ste pred večerom hovorili a
         čítali: Dobrý Pastier išiel hľadať svoju ovcu a tak dlho ju hľadal, až i našiel. Keď som v
         tej velikej hrôze na Neho volala, predstavili sa mi pred oči všetky moje hriechy, až som si
         povedala, že nie je možné, aby ma takú hriešnu vyslobodil z tej potopy. A tu naraz akoby mi
         bol povedal:
    <span class="emphasis">
     <em>
      „Neboj sa, lebo Ja som s tebou!“
     </em>
    </span>
    a ja som tak pocítila,
         že je skutočne tu so mnou, že som pred Ním tam pri tej posteli padla na kolená.
   </p>
   <p>
    Začala som si čítať tú 55. kapitolu Izaiáša aj 53., ktoré ste mi ukázali, a tak som tomu
         uverila, že aj za mňa zomrel na Golgote, že aj mňa volá. Išla som k Nemu, a On mi skutočne
         odpustil všetko!“
   </p>
   <p>
    „Ó, On je dobrý, a my Mu budeme ďakovať!“ zajasala dievčina, hodila sa na kolená, a tu v
         osamelej, opovrhnutej chalúpke ďakovali dve srdcia a dve duše vrúcne s plačom radosti za
         dvojaké zachránenie, telesné i duchovné.
   </p>
   <p>
    Ba čo myslel nemý šuhaj, sediaci s hlavou sklonenou do oboch dlaní? Čo cítil on? Len
         jedny oči videli a vedia.
   </p>
   <p>
    Netak sa babička potešila vnučke, keď asi o pol hodiny videla ju vchádzať do dverí. Veď
         taká jej vnučka prišla — i keď bola celá skrehnutá a len ju tak zima drvila, mokrá,
         ublatená — predsa šťastná, ani zo svadby. Sama jej pomohla vyzliecť sa; a po prvý raz,
         odkedy tu bola, ukryla si ju, ani čo by bola malým dieťaťom; a dobre jej padlo vidieť o
         chvíľu, že únavou zaspala.
   </p>
   <p>
    Mlynár s Ondrejom prišli trochu pozdejšie, a tiež hneď išli zahriať sa do postieľ.
   </p>
   <p>
    Kozima bol rád, že Anna už spí. „Ona dneska pracovala ako pravá kresťanka; zajtra ju
         nechajte dobre sa vyspať a odpočinúť si!“ povedal zavierajúc dvere.
   </p>
   <p>
    A starena, ktorá nemohla spať, dlho musela myslieť na tie vážne slová „Nuž áno, ona je
         pravá kresťanka,“ povedala si babička; „Kristus Pán je s ňou; — ale čo sme potom my?“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e781" name="ftn.d56e781">
        17
       </a>
       ]
      </sup>
      <span class="emphasis">
       <em>
        spievať k mŕtvemu
       </em>
      </span>
      — zvyk (udržiavaný dodnes na vidieku), pri
               ktorom sa spievajú duchovné piesne v dome, kde leží mŕtvy pred pochovaním
     </p>
    </div>
    <div class="footnote">
     <p>
      <sup>
       [
       <a class="para" href="#d56e909" name="ftn.d56e909">
        18
       </a>
       ]
      </sup>
      <span class="emphasis">
       <em>
        Verím v Boha
       </em>
      </span>
      — starokresťanské vyznanie viery
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1007">
       </a>
       7
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pominula a zašla do mora večnosti tá studená zima — bohatá na snehové fujavice, záveje,
         ľady — ktorá to vtedy začala s tou povodňou.
   </p>
   <p>
    Prišla skorá jar, Veľká noc, vzkriesenie. Tak sa zdalo, že všetko išlo, ako inokedy
         chodievalo, ale keď si sa prizrel do domov, temer všade zmeny. Alebo bolo dajedno miesto
         prázdne, alebo o jedného viac pri stole. Pomreli ľudia, iní sa poženili, noví prišli na
         svet. Radosť so žalosťou sa zamieňali. Len v záružskom mlyne akoby všetko bolo ostalo pri
         starom; nikto nepribudol ani neubudol.
   </p>
   <p>
    A predsa akoby i tu bol dakto pribudol. Ľudia, ktorí chodievali do mlyna, Ho nevideli,
         ale tí z domácich, ktorí v Jeho blízkosť uverili, vedeli, že sedával s nimi pri jednom
         stole. Keď išli spať, Jemu porúčali do ochrany dom i všetko; a keď vstávali, s Ním sa
         delili o všetky starosti.
   </p>
   <p>
    Cítievali ľudia Jeho blízkosť; cítieval i Kozima. Videl on, ako to presvedčenie, ktoré
         Annu Somorovú vo vyhnanstve blažilo, prechádzalo na oboch učňov, na babičku Somorovú, áno
         ani pri Ondrejovi nezostávalo bez účinku.
   </p>
   <p>
    Vedel, že sám k tomu prispel, keď splnil Anninu prosbu a zaviedol domácu pobožnosť. On
         prečítal podľa bratských „Hesiel“
    <sup>
     [
     <a class="footnote" href="#ftn.d56e1024" name="d56e1024">
      19
     </a>
     ]
    </sup>
    text z Biblie; zaspievali pieseň, a Anna sa pomodlila. Tak začínali každý
         pokrm.
   </p>
   <p>
    Cítil Kozima, že s tým — z prachu zabudnutia vyňatým Slovom Božím — vtiahla do jeho domu
         akási moc.
   </p>
   <p>
    „Nedbám,“ myslel si; „oni i tak nebudú prežívať moje presvedčenie, na to treba viac
         sily. Nuž nech veria hoci aj v ten všeobecne hlásaný blud, že Ježiš žije; nech Ho len
         poslúchajú.“
   </p>
   <p>
    Cítil Kozima, že teraz môže lepšie plniť zákon Kristov, keď nie je v dome sám. Len jedno
         ťažko niesol, že Ondrej s ním nepôjde.
   </p>
   <p>
    Ten opravdivo zrástol s tou Knihou kníh. Všetky ostatné knihy tratili pre neho cenu; keď
         aj niektorú prečítal, odložil ju bez záujmu. Ale keď Kozima — aby Anne spravil radosť —
         kúpil k Vianociam tie knihy a predplatil tie časopisy, ktoré jej tam doma rodičia spálili,
         nemala ani Anna takej radosti z vrátených pokladov, ako z nich mal Ondrej. Na knihách
         bývali oznamy iných kníh, a tak Ondrej všetko kúpil, čo kde oznamovali a čo ho mohlo hlbšie
         uviesť do Biblie. A on nielenže sám čítal, ale dával čítať aj iným ľuďom.
   </p>
   <p>
    Anna zase predčítava nahlas v domčeku pod hájom, kde sa u Zemanky schádzali ženy. A
         nebolo ich málo; každým dňom ich pribúdalo.
   </p>
   <p>
    No ako to bolo možné, že sa ženy odvážili do tej predtým tak opovrhnutej chalupy?
   </p>
   <p>
    Urobila Zemanka voľačo, nad čím sama Anna žasla. Išla po dedine z domu do domu, a všade
         ľuďom vyznávala svoje hriechy a odprosila i mužov, (ktorí by ju boli mali odprosiť), i
         ženy, ktoré jej často i bez príčiny ublížili. Hovorila, že keď ju Syn Boží s Bohom zmieril,
         tak že sa chce i s ľuďmi zmieriť, aby mohla začať nový život.
   </p>
   <p>
    Keď len svedčila, že jej Kristus Pán tak hriechy odpustil, ako tej hriešnici, ktorá Jeho
         nohy slzami umývala, a že sa to v tej povodni stalo, povedali ľudia, že sa vtedy od strachu
         zbláznila, a pretože bláznivého a umierajúceho človeka ľudia už nesúdia, tak ženy začali
         bláznivú Zemanku navštevovať. Nosili jej robotu; mala čo vyšívať, keby len stačila: aj jej
         poriadne platili.
   </p>
   <p>
    Spočiatku neodporovali jej rečiam, aby ju nepodráždili; potom samy začali premýšľať,
         najmä o tom, čo Anna Somorová čítala. Volali ju aj do druhých domov: „Prídi aj k nám, nech
         aj naši mužovia počujú; však je to veru tak, ako čítaš.“
   </p>
   <p>
    Ale mužovia Annu počúvať nechceli, oni radšej išli na posiedky ku Kozimovi. V tom čítaní
         Anny Somorovej bolo vždy len o Svätom písme, a že človek sa musí z Boha narodiť, pokánie
         činiť. Kozima im čítal o cudzích krajinách, ako kde ľudia žijú, o hospodárstve, ako by sa
         dalo zveľadiť, o včelárstve, ako by sa dalo začať, o ovocinárstve; a hoci oni iste nič z
         toho nebudú robiť, ale poučili sa radi, a radi ho počúvali.
   </p>
   <p>
    Od tej povodne — keď na druhý deň videli, koľkú škodu sebe narobil, len aby ich
         zachránil — veľmi si ho ctili a vážili.
   </p>
   <p>
    Prišla im niekedy reč aj na veci Božie. Kozima hovoril, že človek má tak žiť, ako
         Kristus žil; a keď namietli, že sú ľudia hriešni, našiel im výpoveď z Písma:
    <span class="emphasis">
     <em>
      „Prestaňte zle robiť, učte sa dobre činiť.“
     </em>
    </span>
   </p>
   <p>
    Niektorých sa mu podarilo zmieriť, takže zastavili pravoty už roky staré. Uverili, že
         len pánom do vrecka naháňajú. Niektorí prestali piť; iní nechali dušovanie a prisahanie;
         iní odhodili fajky, opustili krčmy. No pritom sa im zdalo, že tak žiť, ako Kozima žije, oni
         nemôžu. A hoci si hovorili, že Boh na to už hľadieť nebude, čo bolo predtým, ale na to
         dobré, čo je teraz — svedomie im predsa nedalo pokoja.
   </p>
   <p>
    Raz v noci jedna zo žien, matka dospelých synov, ktorá tiež chodila k bláznivej Zemanke,
         začala veľmi plakať nad svojimi hriechmi a odprosovať tak muža, ako aj synov a nevesty pre
         päť rán Kristových, čo sa proti nim tak previnila.
   </p>
   <p>
    „Neplačte,“ tešili ju synovia i muž, „však my vám to odpustíme, a keď len prestanete zle
         robiť a začnete dobre robiť, a bude všetko dobre.“
   </p>
   <p>
    „Ale čo s mojimi vinami?“ zalamovala žena rukami:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         „Hříchové se oboří
        </em>
       </span>
       <span class="emphasis">
        <em>
         a budou mňe kousati,
        </em>
       </span>
       <span class="emphasis">
        <em>
         neb jich jak písku v moři…
        </em>
       </span>
      </span>
     </p>
    </div>
    <sup>
     [
     <a class="footnote" href="#ftn.d56e1083" name="d56e1083">
      20
     </a>
     ]
    </sup>
   </p>
   <p>
   </p>
   <p>
    Čo mi to osoží, keď prestanem od dnes zle robiť a budem dobre robiť, keď žalmista
         hovorí:
    <span class="emphasis">
     <em>
      „Položil si naše neprávosti pred seba?“
     </em>
    </span>
    Ach, synovia moji, už
         i sami deti máte; viete, že keď vás váš otec mal príčinu trestať, keď sa nahneval,
         nepovedal len: „Prestaň a rob dobre,“ ale vás bil — aj vy svoje deti bijete, keď si
         zaslúžia, a dobre robíte. Aj ja som si zaslúžila; aj ja som môjho Boha, Otca nebeského
         rozhnevala; moje neprávosti ležia pred Ním!“
   </p>
   <p>
    Ostali mužovia, akoby ich vodou oblial. Ucítila celá rodina, že nielen matkine, ale aj
         ich hriechy ležia pred Bohom, a že Boh je svätý a má právo trestať. Málo tej noci spali;
         len sa každý na posteli prehadzoval.
   </p>
   <p>
    „Veru je to tak,“ myslel sedliak; keď čosi nové začneš, musí staré zakončiť. Keď novú
         chalupu staviaš, najprv starú zvalíš; keď nový kabát obliekaš, starý vyzlečieš. Inakšie to
         vyzerá tak, akoby sme na starý kabát obliekali nový, na starý dom stavali nový; muselo by
         sa to zvaliť. Kozima je iste múdry a statočný človek, no tuto sa mýli. Čosi musíme urobiť,
         aby tých našich hriechov nebolo. Snáď keď budeme čítať každý deň Slovo Božie, ako tam u
         Kozimov, dozvieme sa tam pravdu, a moja stará prestane tak veľmi žialiť. Veď ona nie je
         ešte tá najhoršia žena. Veď akože žijú ostatní ľudia, a ani na nič nepomyslia! Čo to len na
         ňu prišlo?“
   </p>
   <p>
    Upokojil sa sedliak. Od toho dňa čítali i v tomto dome Slovo Božie, ale že sa nemodlili,
         aby ich Boh Duchom svojím osvietil, ťažko chápali Božie pravdy, a všeličo si krivo
         vysvetlili. Lebo
    <span class="emphasis">
     <em>
      „Svätým Duchom nesení hovorili svätí Boží ľudia“
     </em>
    </span>
    , a
         tak zase len Duchom Svätým osvecovaní a vyučovaní ľudia môžu rozumieť Biblii. Preto často
         jednoduchá sedliacka babička, ktorá sotva vie slabikovať, viac rozumie Biblii, ako učený
         profesor bohoslovia. Ó, kniha Božia je dar a výtvor Božieho srdca, a zase len srdcom jej
         možno porozumieť.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1024" name="ftn.d56e1024">
        19
       </a>
       ]
      </sup>
      <span class="emphasis">
       <em>
        Heslá bratské
       </em>
      </span>
      — knižné vydanie biblických výpovedí na každý
               deň roka Bratskej jednoty ochranovskej. Vychádzajú každoročne od roku 1730.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1083" name="ftn.d56e1083">
        20
       </a>
       ]
      </sup>
      <span class="emphasis">
       <em>
        Hříchové se oboří
       </em>
      </span>
      — začiatok strofy duchovnej piesne z
               Tranoscia
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1107">
       </a>
       8
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    U Kozimov bielili k veľkonočným sviatkom celý dom. Mali mnoho upratovania. No už bolo
         všetko hotové; len ešte Kozimovu izbu riadila Anna.
   </p>
   <p>
    Ako tak vlhkou handrou ešte raz čistila nábytok, aby z vápna nezostala žiadna škvrna,
         zbadala, že sa pri prenášaní uvoľnili pántiky na Ondrejovej skrini, dvere držal len zámček.
         V skrini nebolo kľúča, aby ju mohla otvoriť; no keď pohla dverami otvorili sa samy, a na
         jej preľaknutie vypadla hromada šiat na zem. Vešiaky sa poodpínali a šatstvo popadalo.
   </p>
   <p>
    Dala sa ho dievčina dvíhať a vešať, no naraz prestala a prekvapene sa zahľadela na tri
         neočakávané kúsky šatstva. Bol to vojenský kabát, plášť a nohavice z jemného súkna. V
         skrini prevrhutá ležala škatuľa; z nej vypadol čákov,
    <sup>
     [
     <a class="footnote" href="#ftn.d56e1120" name="d56e1120">
      21
     </a>
     ]
    </sup>
    rukavice, a v rohu visela z pošve
    <sup>
     [
     <a class="footnote" href="#ftn.d56e1126" name="d56e1126">
      22
     </a>
     ]
    </sup>
    šabľa a pás.
   </p>
   <p>
    Kde sa vzalo to rúcho v skrini Kozimovho tovariša?
   </p>
   <p>
    Že nebola to rovnošata obyčajného vojaka, poznala dievčina po zlatom šnurovaní. Nikto
         jej nedal odpovede; tak len upratala šaty, zavrela čákov. Nakoniec sa ešte zohla pre
         neveľký papierik, ktorý vypadol z vojenského plášťa, chcúc ho vložiť naspäť. Bola to
         navštívenka, aké si páni posielavajú, s menom znejúcim cudzo, na nej stálo len týchto
         dakoľko slov:
    <span class="emphasis">
     <em>
      „Pri parnom mlyne, vzdialenosť 10 krokov; všetko
            obstarané.“
     </em>
    </span>
   </p>
   <p>
    Dievčina nerozumela, čo sa tým mohlo myslieť, nevedela si vysvetliť tú zvláštnu akúsi
         úzkosť, ktorá sa jej náhle zmocnila. Bola rada, že sa otvorili dvere a vnišiel Ondrej, že
         mu mohla povedať, čo hľadá v jeho skrini.
   </p>
   <p>
    „A toto,“ vraví — keď opravil pánty a zavrel — „vypadlo tam z toho vojenského kabáta.“
         Podala mu kartičku; no zľakla sa nepochopiteľného výrazu tváre, keď temer vytrhol jej
         kartičku a pokrčil v rukách. Taký výraz mávajú ľudia, keď zabili nejakého ošklivého
         chrobáka alebo hada.
   </p>
   <p>
    „Prosím, Ondrej, nehnevajte sa na mňa, že som vaše veci brala do rúk; mala som vás
         zavolať,“ ospravedlňovala sa vážne.
   </p>
   <p>
    No on zrazu s posunkom prosby zopäl ruky, akoby žiadal, aby mlčala. Prikročil k oknu a
         díval sa von. Videla, že je veľmi rozrušený; tak len ticho konala ďalej svoju prácu bez
         toho, aby sa za ním obzrela.
   </p>
   <p>
    Bola už temer hotová, keď pristúpil k nej, podal jej husto popísaný papier, poklonil sa
         tak, ako vždy sa jej klaňal, keď boli sami, a rýchlo odišiel.
   </p>
   <p>
    „Nedivte sa,“ stálo na papieri, „ani môjmu rozrušeniu ani môjmu konaniu. Mali ste v
         rukách vec, ktorá bola dokumentom, že tam hore, kde sú značené naše neprávosti, je proti
         mne veľká žaloba, a nič, ach, nič na zemi nemôže ju už zmazať. Temer bych si prial, aby ste
         ma rozumeli. Keby som smel, najradšej by som sa vám zdôveril. Ale načo raniť vaše srdce; a
         ako by ste potom žili so mnou pod jednou strechou? — Viem, že by sa mi napriek tomu
         uľavilo, ale ja si tú úľavu nezaslúžim. Mne je súdené mlčať a trpieť.“
   </p>
   <p>
    Dlho čítala dievčina slová, a ešte i potom, keď sa už horlivo pustila do práce, áno i po
         celý deň ustavične zneli jej v mysli. Bolo jej Ondreja nevýslovne ľúto. Vedela už dávno, že
         ho čosi tlačí; myslievala, že je to jeho nemota. Bol taký mladý, a nebýval snáď vždy nemý,
         keď mal dobrý sluch. Teraz videla, že bola to iná nemoc; väzela hlboko a menovala sa —
         vina. Nič na zemi nemohlo ju zmazať, ale krv Pána Ježiša predsa áno; ó, ako rada by mu to
         bola povedala!
   </p>
   <p>
    Prečo nesmel hovoriť? Kto mu zakázal? Že by jej ťažko padlo žiť s ním pod jednou
         strechou? Ba ako teraz žiť, a vedieť, že má veľký zármutok, a nemôcť ho potešiť?!
   </p>
   <p>
    *
   </p>
   <p>
    Nielen dnes, ale i nasledujúce dni dievčina na iné ani myslieť nemohla, či Ondreja
         videla, alebo nie. Modlila sa za neho bez ustania. Konečne vo štvrtok večer, keď tak mnoho
         krásnych vecí čítala v Slove Božom o tej veľkej láske Božej, ktorá hriešnikom otvorila na
         Golgote srdce Syna Božieho, tú studnicu Ježišovej krvi, aby mali kde umyť svoje hriechy a
         neprávosti, od ktorých nemohli byť ničím viac očistení — v ten večer dosiahla istotu toho,
         že smie Ondreja poprosiť, aby uľavil svojmu srdcu a zrušil mlčanie.
   </p>
   <p>
    Pretože i tak spať nemohla, zhasla svetlo, vzala vlniak a tichučko vykradla sa von do
         jarnej noci, poliatej tekutým striebrom mesiačkového svetla.
   </p>
   <p>
    Vonku panovala tajomná tíšina. Deva vyšla na lávku, sadla si nad splavom. Voda pri jej
         nohách hadila sa rozpenená, utekala k dedine a dolu ňou ďaleko, ďaleko — až do mora. Mlyn
         stál.
   </p>
   <p>
    „Zajtra je deň smrti najlepšieho človeka; treba ho zasvätiť!“ povedal Kozima; a dnes
         boli oba učni pri konfirmácii, tak im dal mlynár voľno.
   </p>
   <p>
    Dnes vlastne, myslela Anna, tejto noci nastalo umieranie Baránka Božieho. Hľadela na
         neďaleké pahorky, poliate striebristým svitom mesiačka. Tak isto svietil kedysi mesiačik na
         horu Olivetskú, na záhradu Getsemane, na to miesto, kde učeníci spali; a tam — ach tam, kde
         osamelý, opustený kľačal na zemi On, Ježiš, ich Pán a Majster a trpel, strašne trpel, až Mu
         krvavý pot vystúpil na čelo.
   </p>
   <p>
    V deve pri tejto myšlienke zatajil sa dych: To za mňa, za mňa! Všetky myšlienky a pocity
         jej srdca sústredili sa v hlbokej pokore a vzývaní k Jeho nohám.
   </p>
   <p>
    Strhla sa, keď zrazu zazneli kroky. Tak živo predstavovala si tú zberbu vedenú Judášom,
         že sa jej pozdalo: To on ide, zradca; — učeník a — zradca. Obzrela sa; a zjasala v mysli:
         Ondrej! Sám Pán Boh jej ho posielal teraz sem. On bol nešťastný, smutný a ona mu bude smieť
         rozprávať, aká je to noc, a čo v nej vytrpel Syn Boží za ten jeho hriech, že svätý Boh
         nežiada od neho viac, len aby to prijal, čo mu Pán Ježiš, počnúc od Getsemane, vydobyl.
   </p>
   <p>
    „Aj vy ste vonku, Ondrej?“ začala, keď sa pozdravili; a ako by sa to samo sebou
         rozumelo, robila mu miesto na skale. „Pravda, je to krásna noc, a aká významná!“
   </p>
   <p>
    Prikývol hlavou a sadol si nižšie. Mesiačik ho celého osvecoval, takže bude možno vidieť
         a rozprávať sa s ním. Nečakala, aby ju vyzval; cítila, že mu treba potešenia, a že ho ona
         pre neho má.
   </p>
   <p>
    Rozprávala mu svoje myšlienky, rozvinula pred ním, nakoľko bola ho sama pochopila a
         srdcom pocítila, to veľké Ježišovo utrpenie v Getsemane. Videla, že ju počúva s veľkou
         pozornosťou. Neraz pozrel hore do jej tvári pozastrenej smútkom.
   </p>
   <p>
    „Aký veľký je — nie náš, ako ste povedali, ale — môj hriech, vidím až teraz, keď On tak
         musel zaň trpieť!“ naznačoval posunkovou rečou. Zvesil hlavu do oboch rúk. Nad splavom
         stíchlo.
   </p>
   <p>
    Zľakla sa, že miesto potešenia ho zarmútila.
   </p>
   <p>
    „Ondrej, no On už trpel! Ak bol ten hriech veľký, aj trest musel byť veľký; Pán Boh
         dvakrát trestať nemôže,“ vravela ticho, no s presvedčením.
   </p>
   <p>
    Zase zdvihol hlavu. „Myslíte, že už nebude trestať?“ Úžas objavil sa mu na tvári.
   </p>
   <p>
    „A trestali by ste vy dvakrát, Ondrej?“
   </p>
   <p>
    Zakrútil hlavou; no vidno, ako v ňom všetko zmeravelo a zas zaburácalo tou veľkou
         myšlienkou: Už je potrestané!
   </p>
   <p>
    „Ó, Anna, nech je akokoľvek, i keby ste ma zradili — a to neurobíte — i keby ste sa
         potom navždy odo mňa odvrátili, ja vám musím povedať, kto to pri vás sedí, a vy mi poviete,
         či tá krv Ježišova dostačí svätému, spravodlivému Bohu i za môj ťažký hriech.“
   </p>
   <p>
    „Ó, Pán ma predsa vyslyšal!“ zajasala dievčina. Videla vopred, že nemôže súdiť toho, za
         koho sa v Getsemane čistý, svätý Baránok Boží potil krvavým potom.
   </p>
   <p>
    Ach, bolo to zvláštne vyznávanie, pri ktorom si hlasu nepočul; háje i voda nemohli ho
         votkať do svojho šumu, len v jednom srdci spočinulo ukryté a vyvolalo tam pocity, ktoré až
         s tým srdcom zomrú.
   </p>
   <p>
    *
   </p>
   <p>
    „Ja nebol som vždy tovarišom mlynára Kozimu, práve tak, ako on nebol vždy dedinským
         mlynárom!
   </p>
   <p>
    Naši otcovia mali dva veľké parné mlyny. Ja som skončil v Čechách technickú akadémiu,
         zložil som inžiniersku skúšku, potom som sa hlásil k vojsku ako dobrovoľník, a pomerne v
         dosť krátkom čase zložil som i tam skúšky, stal som sa dôstojníkom.
   </p>
   <p>
    Vojenský život, plný márneho lesku, povrchnej slávy a plytkosti, sa mi tak zapáčil, ako
         sa mi dnes oškliví.
   </p>
   <p>
    Mal som z domu peňazí dosť; bol som jediným synom a najmladším dieťaťom. Moje sestry sa
         už boli povydávali; tak otec stačil priplácať, a ja som mal priateľov dosť a dosť.
   </p>
   <p>
    Boli sme všetko rovnakí neznabohovia. Žili sme sebe, a ničomu; nikto nemal z nás úžitok.
   </p>
   <p>
    Medzitým doma viedol môj otec pravotu so susedom mlynárom. Kozima prehral, utrápil sa a
         zomrel. Mlyn prevzal jeho syn, nami značne poškodený. Ja som sa o to nestaral, hoci som od
         advokáta vedel, že sa Kozimovi stala krivda. Veď keby sme my boli prehrali, nebolo by
         stačilo na moje výdavky a márnenie. No mladý Kozima mi tú krivdu veľmi zaplatil, tak ako
         len on mohol zaplatiť.
   </p>
   <p>
    Raz v jeseni ležal náš pluk v susedstve môjho rodiska, v mestečku Z. My dôstojníci mali
         sme dlhú chvíľu, a vyhľadávali sme príležitosť k neprávostiam rôzneho druhu. Najviac medzi
         nami vynikal môj najlepší priateľ Eduard Záhorský. Mali sme sa ešte v Prahe radi, nakoľko
         sa ľahkomyseľní ľudia môžu mať radi.
   </p>
   <p>
    On ma doviedol do domu istého továrnika Hrdinu a predstavil mi tam svoju snúbenicu.
         Chodievali sme potom oba do tohto domu, dokiaľ náš pluk neprešiel do Z. Eduardova snúbenica
         chcela tiež na vidiek; tak moja sestra, bývajúca na ten čas v našom mlyne, pozvala ju k
         nám.
   </p>
   <p>
    Ja sám neviem, kto to urobil, kto nie, ale zlé jazyky nasiali do Eduardovho srdca
         nedôveru oproti mne, akoby som ja, áno, celá moja rodina na tom pracovali, aby jeho nevesta
         stala sa mojou. Svätý Boh, ktorý všetko vidí, vie, že som ja v tej veci bol nevinný. Eduard
         prišiel k nám, robil v žiarlivosti výčitky svojej snúbenici a urazil ju tak, že mu vrátila
         prsteň a prerušila s ním spojenie. Od tých čias ma Eduard všemožne urážal a očierňoval a
         konečne i verejne urazil.
   </p>
   <p>
    Nepoznal som Krista, nevedel som, že On káže odpúšťať; bol som veľmi pyšný na svoju
         dôstojnícku česť, tak som ho vyzval na súboj.
   </p>
   <p>
    On súboj prijal. Všetky pokusy kamarátov zmieriť nás, boli márne.
   </p>
   <p>
    Určili sme si miesto neďaleko Kozimovho mlyna. — Ó, keby bol v tú noc pred súbojom dakto
         za mnou prišiel, keď som premýšľal o tom, ako zajtra zastrelím toho, ktorý ma už toľkokrát
         urazil! Keby mi bol povedal, že dnes som urazený, zhanobený, ale nevinný, a potom budem
         navždy vinný, poškvrnený krvou brata! Ale nebolo nikoho; a keď zasvitávalo, šiel som.
   </p>
   <p>
    Prišli naši svedkovia i lekár; konečne prišiel i on. Keď sme už so zbraňou v ruke stáli
         oproti sebe, napadlo mi naraz, že veď je to môj kamarát, a že je to veľmi malicherná
         príčina, ísť tak buďto seba alebo jeho zahubiť. Vo mne ozvalo sa svedomie. Priatelia ešte
         raz pokúsili sa o zmierenie. V okamihu spustil som ruku a tak mi bolo, že mám ísť odpustiť,
         ale vtom on pozrel na mňa: „Medzi nami niet vyrovnania,“ preriekol tvrdo, „pretože ja moje
         tvrdenie nikdy neodvolám. Nech rozhodnú zbrane!“
   </p>
   <p>
    Nuž zbrane rozhodli: strelili sme oba a trafili oba. Jeho smrteľne raneného odviezli do
         mesta Z., mňa zdanlivo mŕtveho zaniesli k majiteľovi mlyna, vedľa ktorého sa to stalo.
   </p>
   <p>
    Nevedel som, čo sa deje so mnou. Pánu Kozimovi museli moji priatelia sľúbiť, že nikdy
         nevyzradia, kto ma k sebe vzal. Ležal som u neho chorý vyše pol roka.
   </p>
   <p>
    Medzitým predal on svoj mlyn, prenajal si iný hodne ďaleko a previezol ma tam. Keď som
         vyzdravel, zakúpil tento mlyn na celkom inom konci krajiny a vzal ma so sebou pod cudzím
         menom ako svojho tovariša. Mal som príležitosť poznať v ňom i pri ňom cenu užitočného
         života.
   </p>
   <p>
    Nepovedal mi nikdy, že som svojho priateľa zabil, ale podľa opatrnosti, s ktorou ma
         skrýval, viem, že sa tak stalo. Viem, že keď ma vypátrajú, budem i potrestaný väzením a
         stratou dôstojníckej hodnosti.
   </p>
   <p>
    Ja sám som mŕtvy pre svet. Moji vlastní ma dávno oplakali. Bolo mi pravým dobrodením deň
         čo deň unavovať a moriť svoje telo v tej hrubej práci.
   </p>
   <p>
    Len v práci som mohol zabudnúť, že moje ruky sú špinavé bratovou krvou. V nemoci som
         stratil najdrahší dar človeka, reč. Čo by som bol vedel začať medzi ľuďmi, poznačený takým
         Kainovým znamením? Tie ústa, ktoré zmierlivým slovom mohli zachrániť život človeka a
         neurobili tak, nesmeli sa viac otvoriť pre slovo. Kozima ma priviedol k tomu svojmu
         presvedčeniu, že keď človek prestal zle robiť a začal dobre robiť, to že je dosť, že Boh je
         zmierený. Ja, i keď som nebol šťastný, ale aspoň chvíľami som mal tú radosť, že žijem
         užitočne medzi ľuďmi.
   </p>
   <p>
    Často síce, keď mŕtvy priateľ stál v bezsennej noci predo mnou, prosil som ráno svojho
         dobrého ochrancu, aby mi dovolil ísť udať sa, že trest väzenia bude mi úľavou.
   </p>
   <p>
    No on nechcel. „Škoda každého dňa stráveného bez úžitku a bez účelu; a vo väzniciach
         pozatváraní ľudia sú odsúdení k bezúčelnému životu a umieraniu. Ak je tvoj priateľ mŕtvy,
         ulož si ten najťažší trest: mlč a rob dobre. Stratou slobody a cti neodčiníš, čo sa raz
         stalo.“
   </p>
   <p>
    Musel som mu dať za pravdu. No tu ste prišli vy, a priniesli ste Knihu kníh; poznal som
         Boha i veľkosť svojho hriechu.
    <span class="emphasis">
     <em>
      „Žiaden vrah nemá večný život“
     </em>
    </span>
    , stojí
         tam na jednom mieste, a zase na druhom:
    <span class="emphasis">
     <em>
      „Keby boli vaše hriechy ako šarlát; budú
            biele ako sneh.“ „Obráťte zreteľ ku mne; aby ste boli spasené všetky končiny
            zeme.“
     </em>
    </span>
    Ach, ja obraciam k Nemu pozornosť. Viem, cítim už, Kozimova náuka
         neobstojí. Ona je dobrá pre neho. On je človek statočný; ja som vrah. Nestačí prestať zle
         robiť a začať dobre robiť; tá minulosť sa musí vylúčiť a zmazať, inakšie niet pokoja, len
         žalosť a žalosť a trápenie ducha.“
   </p>
   <p>
    Ruky, nahradzujúce reč, unavene klesli do lona, mladíkova hlava k hrudi; a bohaté slzy,
         aké mladosť bez príčiny a mužovia bez veľkej príčiny nikdy neronia, skanuli po bledých
         lícach.
   </p>
   <p>
    Dievčina, ktorá mala mnoho práce, aby všetko rozumela, a kde-tu i len domyslieť si
         musela, tento koniec dobre rozumela. Veď súcitné srdce sa vždy smutnému srdcu ohlási. Ona
         zaplakala s ním. Zaplakala nad jeho zničenou peknou mladosťou, nad jeho životom, stráveným
         bez Boha a bez Krista, nad jeho hriechom, ktorý nikdy viac nedal sa odčiniť, nad jeho
         nešťastím a žalosťou.
   </p>
   <p>
    No zrazu prestali obaja. On, pretože videl plakať ju a uľavilo mu to, a ona, pretože sa
         spamätala.
   </p>
   <p>
    „Vy plačete nado mnou? Vy ma nesúdite, vy ma ľutujete?“
   </p>
   <p>
    „Áno, Ondrej; ja vás veľmi z celého srdca ľutujem. Ako by som súdila, keď Pán Ježiš
         odpustil a umyl v svojej krvi?“
   </p>
   <p>
    „Umyl?“
   </p>
   <p>
    „Áno;
    <span class="emphasis">
     <em>
      „Kristus vstanúc z mŕtvych už viacej nezomiera; smrť viacej nepanuje nad
            ním.“
     </em>
    </span>
    Umrel za hriech raz navždy za hriechy celého sveta i za váš, a teraz
         volá:
    <span class="emphasis">
     <em>
      „Ja som ten, ktorý vytieram tvoje prestúpenia pre seba a nespomínam na
            tvoje hriechy.“ „Navráť sa ku mne, lebo som ťa vykúpil.“
     </em>
    </span>
    Dnes to môžete
         uveriť. Boh Otec nechal Pána Ježiša v Getsemane trpieť a na Golgote zabiť za to, že ste vy
         zabili.“
   </p>
   <p>
    Šuhaj vyskočil, pritisol si obe ruky k hrudi, spravil ešte dakoľko posunkov, ktoré
         dievčina pre rýchlosť nerozumela, poklonil sa a odbehnúc nechal ju tam samotnú.
   </p>
   <p>
    *
   </p>
   <p>
    Už sa mu nedivila, že sa vedel tak pansky klaňať. Nedarmo sa jej vždy zdalo, že vypadá
         príliš jemne na obyčajného mlynárskeho tovariša.
   </p>
   <p>
    Nuž čo človeka najskôr prezradí, to je reč, a tú stratil.
   </p>
   <p>
    Úbohý Ondrej! I on bol vo vyhnanstve; jeho vlastní žili od neho ďaleko, trápili sa nad
         ním a za ním, a bol jeden, ktorý dopustil na neho to vyhnanstvo, no i sem za ním prišiel:
         Pán Ježiš, ktorého on predtým nepoznal.
   </p>
   <p>
    Pokľakla dievčina a vrúcne sa modlila za to, aby sa Pán Ježiš dal úbohému vyhnancovi
         nájsť, aby mu dal okúsiť pravdivosť tých slov:
    <span class="emphasis">
     <em>
      „A ja vám dám
            odpočinutie!“
     </em>
    </span>
   </p>
   <p>
    „Ja verím, že mu to Pán Ježiš dá!“ S týmito víťazne zvolanými slovami vstávala dievčina
         z vlhkej zeme.
   </p>
   <p>
    „A ja myslím, že je už zvrchovaný čas ísť spať a nechcieť v jednej noci utratiť zdravie
         pre celý život pre blúznenie, ktoré sa i tak nehodí na rozumnú osobu,“ zaznelo ako odpoveď
         prísnym hlasom.
   </p>
   <p>
    Dievčina sa Kozimu — keď sa tak znenazdania objavil pred ňou a tak akosi prísne a
         chladno pozeral — temer zľakla.
   </p>
   <p>
    „Veď už idem, pane,“ preriekla pokorne; „a dobrú noc!“
   </p>
   <p>
    „Dobrú noc!“ znelo už miernejšie, hoci ešte vždy chladno, ale dievčina si to v svojom
         zamyslení nevšimla.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1120" name="ftn.d56e1120">
        21
       </a>
       ]
      </sup>
      <span class="emphasis">
       <em>
        čáko
       </em>
      </span>
      (čákov) — vojenský klobúk podobný prilbe, ktorý nosili
               rak.-uhorskí vojaci
     </p>
    </div>
    <div class="footnote">
     <p>
      <sup>
       [
       <a class="para" href="#d56e1126" name="ftn.d56e1126">
        22
       </a>
       ]
      </sup>
      <span class="emphasis">
       <em>
        pošva
       </em>
      </span>
      — puzdro na ochranu čepele šable
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1302">
       </a>
       9
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Svitol Veľký piatok.
   </p>
   <p>
    Nad horami stlali sa hmly, padali do dolín, a keď ich ožiarilo slnce spoza mrakov,
         rozprestreli sa nad svetom, skoro už jarným, ako zlaté záveje, utkané pre kráľovskú
         nevestu.
   </p>
   <p>
    Temný zvuk veľkého zvona hlásal že umrel, umrel za ľudské viny ten jediný, čistý, svätý
         Syn Boží a človek, Ježiš Nazaretský.
   </p>
   <p>
    Pred hájom, neďaleko svojej chalúpky, stála Zemanka a dívala sa na ten svet okolo seba.
         Bola už vystrojená do kostola; čakala na Annu, že pôjdu spolu, ako sa boli dohovorili, a
         pritom myslela na tie udalosti, ktoré si práve čítala.
   </p>
   <p>
    <span class="emphasis">
     <em>
      „Vtedy vzali Ježiša a viedli.“
     </em>
    </span>
    Ba tak sa jej to sprítomnilo, ani čo
         by teraz, dnes tou cestou, ktorá sa pred ňou hadila, tam od dediny išiel ten zástup, ten
         strašný sprievod. Medzi ním dvaja zločinci, každý ťažké drevo na pleciach, a v popredí On,
         Ježiš.
   </p>
   <p>
    Predstavila si Ho v tej tŕňovej korune, obličaj celý modrý, krvou podbehnutý a zaliaty.
         Predstavila si, ako za Ním, celým ubičovaným, zostávali krvavé stopy, kade išiel, a ľudia
         si tú krv nevšímali, oni stúpali po nej. On nevládal pod tým bremenom, a keď padol, oni sa
         Mu posmievali. A ten muž, ktorý potom niesol Jeho kríž, robil to tak nechutne a len z
         prinútenia.
   </p>
   <p>
    Zemanka nebola Písma znalá; tejto zimy po prvý raz čítala Nový Zákon. Jej nebola
         história utrpenia a Ježišovej smrti taká všedná a stará, ako iným ľuďom; preto robila na ňu
         hlboký dojem. Ona cítila s Ježišom tú bolesť, tú potupu, to pohanenie. A keď si pomyslela,
         že dnes je tak piatok, ako bol vtedy — aj každý piatok pripomínal tú udalosť a tú smrť —
         ako dobre, že ľudia zasvätili aspoň jeden piatok pamiatke toho utrpenia, aby aspoň tento
         jeden deň premýšľali, čo to Jeho stálo, aby oni nemuseli večne zahynúť.
   </p>
   <p>
    Zdalo sa jej, že to bolo dnes; i to, ako Jeho na kríž pribili, a ako tam visel v
         hrozných mukách a v hroznom smäde.
   </p>
   <p>
    Ba ako len bolo tej Jeho matke a tomu Jánovi pri Jeho umieraní?
   </p>
   <p>
    „Až prídeme ta hore,“ povedala Anna, „my sa jej potom opýtame.“
   </p>
   <p>
    Ba či sa kedy dozvieme, ako bolo Jemu, keď zomieral za mňa, ach, za mňa za moje hriechy
         a neprávosti?!
   </p>
   <p>
    Zemanka zastrela si tvár oboma rukami, dve osamelé slzy hlbokej ľútosti skanuli jej po
         tvári.
   </p>
   <p>
    „Čo ti je, čo plačeš?“ ozvalo sa za ňou.
   </p>
   <p>
    Spustila v okamihu ruky. Pri nej stojí — kde sa vzala, kde nie — staršia žena, sedliačka
         z dolného konca. Nie je ešte sviatočne oblečená, a na zvráskovatenej, opadnutej tvári
         vidno, že má akési trápenie.
   </p>
   <p>
    „Kde ste sa tu nabrali, tetička?“ prívetivo pozdravuje Zemanka.
   </p>
   <p>
    „Ach, len tak som vyšla za tebou, či tej našej neveste ušiješ tie rukávce do nedele?“
   </p>
   <p>
    „Ušijem tetička; no vy ste tuším akási zarmútená.“
   </p>
   <p>
    „Veru nie som veselá. Ale prečo si ty plakala?“
   </p>
   <p>
    „A či neviete, aký máme deň?“
   </p>
   <p>
    „Ná — viem; čo by som nevedela!“
   </p>
   <p>
    „A či ste zabudli, ako musel Syn Boží umierať — a to dobrovoľne? Nebol by musel — ale za
         moje a vaše hriechy!“
   </p>
   <p>
    „Ba, Betka, keď ja to len nijako nemôžem rozumieť, prečo On za mňa umrel. Však som to od
         môjho detinstva počúvala, aj v kostole o tom kážu, no ja nijako nemôžem rozumieť: čo ja z
         toho mám, že On tak strašne umrel?“
   </p>
   <p>
    „Ani ja som tomu, tetička, donedávna nerozumela, ale dnes už viem.“
   </p>
   <p>
    „Čo vieš, Betka?“ Žena chytila Zemankinu ruku pevne medzi svoje upracované dlane.
   </p>
   <p>
    „Viem, že som — ako tá žena, ktorá to so slzami Jeho nohy umývala — že som veľmi
         hriešna, že by som musela večne zahynúť, ale že On umrel a bol potrestaný za tie moje
         hriechy, za ne zabitý, za mňa zabitý. Priam akoby v našej dedine kohosi na smrť odsúdili, a
         druhý by sa dal za neho obesiť. Naučila som sa jednu výpoveď z Písma:
    <span class="emphasis">
     <em>
      „Ktorý to
            neušetril vlastného Syna, ale ho ta dal za nás za všetkých.“
     </em>
    </span>
    Boh Otec
         neodpustil Pánu Ježišovi; zato odpustil mne.“
   </p>
   <p>
    „Veríš tomu? Vieš, cítiš to, Betka?“
   </p>
   <p>
    „Áno, verím tetička; krv Ježiša Krista, tá, čo to v onen Veľký piatok tiekla na kríži na
         Golgote, očisťuje nás od každého hriechu.“
   </p>
   <p>
    „Betka — však sa nenahnevaj, že ti to poviem — však to, čo si robila, jakživ nenapravíš;
         ako môžeš veriť, že ti odpustil?“
   </p>
   <p>
    „Tetička, ani ten lotor na kríži už nič nenapravil, a keď umrel, išiel s Pánom Ježišom
         priamo do raja. A tá žena hriešnica už jakživ nenapravila, a On jej odpustil a oslobodil
         ju, takže ďalej nemusela hrešiť.“
   </p>
   <p>
    „To by teda predsa to bolo, čo môj starý hovorí, že ich Kozima učí: Prestaňte zle robiť
         a začnite dobre robiť.“
   </p>
   <p>
    „Nie, to nie je to,“ zakrútila Zemanka hlavou; „ja som už bola prestala zle robiť, a
         keby som aj bola chcela začať dobre robiť, nemohla som pre to, čo sa bolo stalo. Moja
         nevinnosť bola utratená; mňa tlačili hriechy. Ja som bola ako chorý človek; darmo by si mu
         hovoril: Prestaň už byť chorý a začni robiť. Chorý človek potrebuje lekára a liek, a
         hriešnik potrebuje Spasiteľa a tú Jeho krv, aby ho očistila a uzdravila. — Ja vám to neviem
         vysvetliť ani povedať lepšie. Ale keby ste si kľakli a prosili: „Pane Ježišu, prijmi ma na
         milosť a očisti, zmaž moje hriechy,“ On by to iste urobil.
   </p>
   <p>
    Druhá výpoveď, ktorú som sa tiež naučila, znie takto:
    <span class="emphasis">
     <em>
      „Keď vyznávame svoje
            hriechy, verný je a spravodlivý, aby nám odpustil hriechy a očistil nás od každej
            neprávosti. Keď povieme, že sme nehrešili, robíme ho lhárom, a niet v nás jeho
            slova.“
     </em>
    </span>
   </p>
   <p>
    No Anna už ide; pôjdeme do kostola. „Vy nepôjdete?“
   </p>
   <p>
    „Nemôžem, naši pôjdu; ale, dievka moja, toľko mi ani v kostole nepovedia, ako si mi ty
         teraz poradila. Ja sa poza humná vrátim.“
   </p>
   <p>
    *
   </p>
   <p>
    „Chorý človek potrebuje lekára a hriešnik Spasiteľa,“ opakovala si žena, keď sa poza
         chalúpku samotná poberala domov. „Teda to je tak,“ myslela žena, „aby mohol človek začať
         dobre robiť, musí to, čo popáchal, byť najprv zaplatené; a Ježiš Kristus na Golgote svojou
         krvou zaplatil za moje viny. No ja som Ho ešte nikdy za odpustenie neprosila, ani Mu všetko
         nevyznala; ale vyznám, nech len sa vrátim domov.“
   </p>
   <p>
    Nuž vrátila sa žena domov, našla dom prázdny, zostala so svojím Bohom sama a išla k Pánu
         Ježišovi, a pretože On obťažených volá a sľubuje, že toho, kto k Nemu príde, nevyvrhne von,
         tak ani ju nevyvrhol.
   </p>
   <p>
    Keď sa sedliak i s deťmi vrátil z kostola, stál už obed na stole, a gazdiná vítala
         domácich s radostnou tvárou.
   </p>
   <p>
    „Veru sme radi, že vás už raz vidíme veselú, mamička!“ prihovorila sa jej nevesta.
   </p>
   <p>
    „Ach, deti, keď by v horách človeka privalil voz dreva, a prišiel by dobrý človek a
         strhol by tú ťarchu z neho, aj ten by bol veselý. Na mojom srdci ležala ukrutná ťarcha; no
         Syn Boží ju sňal. Už viem, prečo my tento deň svätíme; lebo na Veľký piatok umrel ten
         Baránok Boží, ktorý sníma hriechy sveta, a sňal aj moje.“
   </p>
   <p>
    Nerozumela rodina; popozerali jeden po druhom. Hoci počuli celé pašie
    <sup>
     [
     <a class="footnote" href="#ftn.d56e1402" name="d56e1402">
      23
     </a>
     ]
    </sup>
    aj kázeň, predsa nevedeli, že Syn Boží aj za nich umrel, aby ich spasil — nie
         po smrti, ale dnes — že tá obeť tam a tá bolestná smrť nebola len udalosťou, ktorá sa dávno
         stala a pre dnešok už nemala platnosť, ale že to bola obeť pre všetky časy, pre všetky
         veky, všetky pokolenia a národy až do skonania sveta.
   </p>
   <p>
    Medzitým vracali sa z kostola i obyvatelia zo záružského mlyna, a Zemanka s nimi. Boli
         okrem starej Somorovej všetci: Kozima, Ondrej, Anna i učni; ale išli dnes akísi zamyslení,
         ani sa jeden s druhým nezhováral. Zemanka pozerala po nich; prihovorila sa učňom; tí jej
         akosi nesmelo odpovedali, hľadeli bokom na mlynára, ktorý — proti svojej obyčaji —
         nepovedal ani slova. Lebo hoci bol Kozima človek vážny a málo hovoril, predsa, keď išiel s
         ľuďmi, tu sa srdečne pozhováral. Musel mať na to dôvod, prečo dnes mlčal. Anna sa zdala —
         už keď do kostola išli — veľmi zabratá v myšlienkach. V kostole nespievala; Zemanka to
         videla, cítila, že sa po celý čas modlila. Žene sa zdalo teraz, že sa v mlyne čosi
         prihodilo, o čom nikto nebude hovoriť.
   </p>
   <p>
    Nuž áno, prihodilo sa hneď zavčas rána čosi medzi majstrom a tovarišom. Išli spolu po
         raňajkách do hája; ako v jeseni častejšie chodievali. Keď sa vrátili — a neprišli spolu —
         mal Ondrej tvár veľmi smutnú a oči uplakané, a Kozima sa tuším na neho hneval. Oba
         nezbadali, že v háji neboli sami, že si tam učeň rezal prútiky na korbáč a počul, ako
         Kozima povedal Ondrejovi:
   </p>
   <p>
    „Divím sa ti, že si sa tak zabudol a vyrozprával si pred dievčaťom, čo sme tak
         starostlivo ukrývali.“
   </p>
   <p>
    Nato Ondrej čosi odpovedal.
   </p>
   <p>
    „Ťarcha, ťarcha!“ namrzel sa Kozima; „teraz, pravda, bude menšia! Keď sme si bez rozvahy
         naložili ťarchu na plecia, tak máme mať dosť mužnosti, vedieť ju i niesť!“
   </p>
   <p>
    Ondrej prudko zakrútil hlavou a učeň z jeho znakov vyrozumel:
   </p>
   <p>
    „Ja ju nevládzem uniesť!“
   </p>
   <p>
    „No tak, keď si ty zrušil svoj sľub, ani ja môj ďalej nemusím držať! Po Veľkej noci
         napíšem tvojmu otcovi, nech si príde pre syna. Domnieval som sa, že sa mi podarí zachrániť
         a vrátiť užitočného človeka ľudstvu, no slaboch nikdy nebol by užitočný; bude dobre, keď sa
         ta vrátiš, skadiaľ si na čas vyšiel. Škoda ďalšieho odriekania, keď nedovedie k cieľu.“
   </p>
   <p>
    Mlynár vravel tak studeno, že učňa až mrazilo. Nechcel by, aby takto hovoril k nemu
         majster; bál by sa ho.
   </p>
   <p>
    Ondrej na to už nič neodpovedal; len nohy akoby sa pod ním podlomili, sadol si na odťatý
         peň, sklonil hlavu do rúk, a keď mlynár bez toho, aby sa bol na neho obzrel, odišiel, hodil
         sa pri tom pni na kolená, objal ho, položil hlavu naň a tak plakal, že učeň by si najradšej
         poplakal s ním.
   </p>
   <p>
    Kam ho to chcel majster poslať, a prečo? Čo urobil? Veď bol taký dobrý a poslušný!
   </p>
   <p>
    Nuž chlapcovi nik nedal odpovede; on zdôveril sa spoluučňovi a Anne Somorovej, že sa pán
         majster na Ondreja hnevá, a že Ondrej plakal.
   </p>
   <p>
    Hoci pri obede Kozima hovoril so všetkými tak, ako obyčajne, necítil sa nik dobre, okrem
         babičky — lebo Anna chlapcom povedala, aby jej nič nehovorili.
   </p>
   <p>
    Vedeli, že nie je všetko, ako by malo byť a tiesnilo ich to.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1402" name="ftn.d56e1402">
        23
       </a>
       ]
      </sup>
      <span class="emphasis">
       <em>
        pašie
       </em>
      </span>
      — text evanjelia o umučení a smrti Pána Ježiša
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1440">
       </a>
       10
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Po obede zavrel sa Kozima do svojej izby, babička išla do kostola aj s učňami, Ondrej si
         vzal Bibliu a vyšiel dakam do poľa. Anna riadila po dome; a keď skončila, chcela tiež čítať
         a modliť sa, ale nemohla.
   </p>
   <p>
    Pán Kozima sa na Ondreja nahneval bez príčiny; on myslí, že ona ich teraz vyzradí.
         Ondrej by sa jej nebol zdôveril, keby ona nebola na tom nástojila. Keď on teraz Ondreja
         pošle preč, upadne tento vrchnosti do rúk a čaká na neho žalár — povedal to sám — a ona
         bude na príčine. Takto uvažovala a rozhodla sa.
   </p>
   <p>
    To sa nesmelo stať. Ondrej veľmi potreboval Kozimovu záštitu a ochranu; bol tiež vo
         vyhnanstve, v horšom ako ona. Jej stál otvorený celý svet: ona mohla ísť, ju nik nebude
         prenasledovať, ani väzniť — jedine ak by ju pre Krista väznili a raz i usmrtili — a to by
         zniesla rada.
   </p>
   <p>
    Ona pôjde teraz za pánom Kozimom, sľúbi mu slávnostne, že nikdy, kým žije, nezvie od nej
         človek, čo od Ondreja počula, ale aby jej prítomnosť nepripomínala, tak že pôjde preč hneď
         po Veľkej noci a vráti im späť ten mier, to priateľstvo, ktoré ich spolu viazalo.
   </p>
   <p>
    Pri tejto myšlienke hľadela deva von oknom na ten pekne sa rozvíjajúci jarný svet, na
         vrchy a bezlisté hory rozprestierajúce sa oproti. Anna, kam pôjdeš?, znel v nej teskný
         akýsi hlas. Svet síce šíry, no nikde v ňom domova!
   </p>
   <p>
    „Pôjdem, kam ma Pán môj zavedie. On, keď sa o mňa tuto postaral — a to tak, že ťažko
         bude mi odchádzať — postará sa i ďalej. Musíme skrz mnohé súženia vnísť do slávy.“
   </p>
   <p>
    Potlačila dievčina osamelé slzy, ktoré mocne hrnuli sa do jej očí. Pomodlila sa a
         zmužilo zaklopala na dvere mlynárovej izby.
   </p>
   <p>
    Keď jej bolo dovolené, vnišla. Kozima sedel pri stole; pred sebou mal papier i pero, ale
         nepísal. Pri pozdrave sa obrátil; — patrne
    <sup>
     [
     <a class="footnote" href="#ftn.d56e1463" name="d56e1463">
      24
     </a>
     ]
    </sup>
    ju nečakal.
   </p>
   <p>
    „Odpustite, pán Kozima, že vás vyrušujem,“ začala Anna, keď on s otázkou pozrel na ňu;
         „no prišla som sa vás opýtať, prečo ste sa na mňa nahnevali i na Ondreja?“
   </p>
   <p>
    „Kto vraví, že som sa nahneval?“ zamračil sa trochu. Ponúkol ju, aby si sadla.
   </p>
   <p>
    „Cítim, že nie ste spokojný. Milujem pravdu nadovšetko a obávam sa, že Ondrejovi
         krivdíte. No dovoľte, prosím, aby som vám celú vec objasnila.“
   </p>
   <p>
    Dievčina oprela štíhlu postavu o stoličku, a vážne, úprimne rozprávala, ako túto izbu
         riadila, i o skrini, o šatách a o ceduľke. Povedala — bez toho, aby ju bol mlynár pretrhol
         — temer celý svoj rozhovor s Ondrejom, ako túžila zvedieť pravdu, aby ho mohla potešiť.
         Povedala, i čo včera rozprával, podľa čoho uzatvára, prečo on — mlynár — sa na Ondreja
         nahneval.
   </p>
   <p>
    Keď skončila, stíchlo v izbe. Mlynár sedel s hlavou podopretou do dlane a mlčal.
   </p>
   <p>
    „Obetovali ste tak mnoho pre Ondreja,“ začala znovu vrúcne. „Jeho otec bol snáď ten
         nepriateľ, ktorému ste chceli učiniť dobre, ba i ten človek, ktorému bolo treba zachrániť
         život — o ktorých ste mi raz rozprávali. Chceli ste sa spodobať Pánu Ježišovi, zostúpili
         ste dolu kvôli synovi nepriateľa; — ó, tak to dielo dokonajte, neposielajte ho preč od seba
         v ústrety žaláru len preto, že duševnou mukou dohnaný zdôveril sa mne. Však ja vám dávam
         čestné slovo — Pán môj mi je svedok — že nikdy nezradím, čo viem. Prosím, odpustite, a
         buďte mu tým, čím ste bývali. On vás miluje, ctí a váži si vás; jemu je tu v ponížení u vás
         lepšie než ako mu bude doma uprostred výčitiek vlastnej rodiny, ktorá ho nikdy nebude
         rozumieť.“
   </p>
   <p>
    „Prestaň;“ vztiahol Kozima ruku. „Nepoznáš Ondreja; on bol do včerajška tým, akého ste
         ho vy poznali; dnes, keď sa prezradil, cíti svoje poníženie. Alebo myslíš, že bude môcť tak
         žiť medzi nami, ako žil posiaľ, že mu pohľad na tvoju tvár nebude ustavične pripomínať toho
         dôstojníka, ktorého rúcho i šabľa visí tu v skrini, a toho inžiniera, ktorého diplom visí
         dakde v pracovni jeho otca? Práca, ktorá mu dodnes bola jediným lekárstvom, oddnes mu bude
         v tvojej prítomnosti unížením.“
    <sup>
     [
     <a class="footnote" href="#ftn.d56e1484" name="d56e1484">
      25
     </a>
     ]
    </sup>
   </p>
   <p>
    Rumene s bledosťou vystriedali sa na jemnej devinej tvári.
   </p>
   <p>
    „To pripustím, pán Kozima. Ale netreba sa toho obávať; nielen jemu, ale i vám pohľad na
         mňa by bol trápny, no nebude. Mali ste u seba dvoch vyhnancov, ktorým ste preukazovali
         dobrodenie. Keď sa okolnosti tak zmenili, že oni oba nemôžu žiť pod vašou strechou, tak
         jeden musí ustúpiť. Prišla som vás poprosiť: odpustite Ondrejovi, že sa vyzradil. Nepíšte
         jeho otcovi; veď až pominú sviatky, opustím ja váš dom a zbavím vás oboch nemilej a trápnej
         rozpomienky. Špatná by to bola odo mňa vďaka za všetko dobré, čo ste mi učinili, aby som ja
         mala potrhať vaše krásne priateľstvo a vás rozdeliť.“
   </p>
   <p>
    „A kam pôjdeš, Anna?“ pozrel Kozima akosi strmo na dievčinu; „pôjdeš domov?“
   </p>
   <p>
    „Domov?“ Slzy mimovoľne zaihrali jej v očiach. „Viete, pane, svet síce šíry, no pre mňa
         v ňom nikde domova. Dnes nemôžem ešte povedať, kam pôjdem, ale dá Pán — budem Ho prosiť —
         že v pondelok budem už vedieť, čo začať a kam sa obrátiť. Pravda, odpustíte Ondrejovi a
         nebudete jeho otcovi písať?“
   </p>
   <p>
    Kozima vstal, prešiel po izbe.
   </p>
   <p>
    „Neveríte síce v Pána Ježiša ako v Syna a Baránka Božieho,“ úzkostne naliehala dievčina,
         „ale sami ste povedali, že je dnes deň smrti najlepšieho človeka — je On vaším vzorom; — ó,
         buďte mu podobný v odpúšťaní a v obeti!“
   </p>
   <p>
    „Nepros!“ — vztiahol ruku. „Mnoho som Ondrejovi obetoval, neľutujem; ale tú obeť, aby
         som teba pustil preč z môjho domu, z našej doliny, preč z práce, ktorú si medzi nami
         konala, do cudziny medzi zlých, ošklivých ľudí, teba s tvojou mladosťou a peknotou, bez
         ochrany, bez domova, to neurobím, nie! No v nás je čosi rovnaké; ty by si bola schopná
         obetovať sa tak, ako som bol schopný ja obetovať sa tak, ty by si odišla; tak vedz radšej
         celú pravdu. Neznesiem — hoci ináč mi nič na ľuďoch nezáleží — aby si ma považovala za
         tvrdého a Kristu nepodobného. Ty vieš mlčať; ja ti verím, nezradíš ma, i keď ťa to bude
         stáť veľké sebazaprenie; no potom si spomeň: mal som Ondreja rád i mám ako svojho pokrvného
         najmladšieho brata, a predsa som mlčal a čakal, predsa som si ukladal toto sebazaprenie,
         aby som jeho zachránil.
   </p>
   <p>
    Vyslovila si predtým, že Ondrej hrozne trpí v tom povedomí, že je vrahom Eduarda
         Záhorského a že ho čaká žalár. No ja ti môžem dokázať, že on sa mýli. Ondrej nie je vrahom;
         Eduard Záhorský žije a slávil dávno sňatok so svojou nevestou.“
   </p>
   <p>
    „Pán Kozima, vy to viete a necháte ho tak trpieť?“ zdesila sa dievčina.
   </p>
   <p>
    „Ticho, dieťa; vypočuj ma, potom súď. Áno, ja som ho nechal trpieť, a keď zostane u mňa,
         nechám ešte za nejaký čas; mám pri tom svoj cieľ. Nuž on nielenže nie je vrahom, ale nie je
         ani pod obžalobou; jeho nečaká žalár. Peniaze zaslepia oči, prehliadlo sa; a pretože
         Ondrejov otec v mene synovom hneď zadal o oslobodenie, tak je tento od vojska už vymanený,
         a koná — ako v tamojších kruhoch si rozprávajú — výskumné cesty ako inžinier. Keď sa vráti,
         môže hneď vstúpiť do svojej spoločnosti, česť mena jeho ničím nie je naštrbená.“
   </p>
   <p>
    „Ach, pane, vy iste žartujete; ale nerobte to, prosím, v tento smutný deň, deň smrti
         nášho Pána!“ osmutnela Anna. „Veď nie je možné, aby ste také dobré zvesti aj len hodinu
         znali a neoznámili ich jemu, ktorému by boli lekárstvom na hlbokú ranu svedomia.“
   </p>
   <p>
    „Anna, videla si ma niekedy žartovať?“ zastal mlynár pred dievčinou. „No nedivím sa ti;
         tá zvesť je úžasná a moje počínanie nepochopiteľné. No vedz, ja som vzal do svojho domu
         mladíka, ktorý strelnou ranou do hlavy a otrasom mozgu utratil najdrahší dar pre človeka,
         reč, a bol dlho v nebezpečenstve, prísť o rozum. Len úplná zmena života, povetria, stravy,
         okolností, ľudí, len namáhavá telesná práca mohli ho zachrániť pred stratou rozumu.
   </p>
   <p>
    Nuž ja som sa postaral, aby mu toto všetko nechýbalo, a videl som s radosťou, ako tento
         predtým zmaznaný mladík zosilnieva, ako sa mu svaly utužujú. Lekár, ktorý ho predtým u mňa
         liečil, tvrdil, že nejaký veľký nervový alebo duševný otras — až telesne zosilnie natoľko,
         že by ho mohol vydržať — mohol by mu vrátiť stratený poklad reči. Bez nej by bol v svojom
         odbore ako ižinier nemožný, a pre spoločnosť vzdelancov stratený.
   </p>
   <p>
    Ja som si to sebazaprenie uložil: mlčať dotiaľ, kým neuvidím, že by vydržal stretnúť sa
         s Eduardom Záhorským a zvedel celú pravdu. Verím, že to mu otvorí ústa. Hneval som sa
         preto, že on svoje mlčanie zrušil, bo tým uvrhol sám seba do bojov, ktoré ho zoslabia. Tak
         prv, než zoslabne, musím ho poslať preč, domov k otcovi, ktorý dobre pozná celý priebeh
         veci a ukladá si tiež kvôli nemu to sebazaprenie, aby neprišiel, a uspokojuje sa s mojimi
         mesačnými správami.
   </p>
   <p>
    Tak, Anna, už vieš všetko. Vieš, že som nežartoval; obviníš ma ešte z tvrdosti?“
   </p>
   <p>
    „Ach, odpustite,“ zopäla si ruky, „súdila som z nevedomosti a pred časom; no čo vravíte,
         je také krásne, že sa to ani pochopiť nedá. Na Ondrejovom čele niet Kainovho znamenia, jeho
         rodina ho miluje, čaká. Pán Ježiš dá, že mu bude vrátená reč, tak ako mu bolo vrátené
         zdravie, a vy ste ho smeli zachrániť, ako nástroj v ruke veľkého Boha. Ó, nebojte sa, pán
         Kozima podržať Ondreja tu, veď sa my postaráme, aby sa tak veľmi netrápil — a čo vravím my?
         — Pán Ježiš, ktorý si ho mocne k sebe tiahne, On si ho omilostí, On mu dá pokoj, a potom
         príde tá veľká, veľká radosť. Ondrej iste dôjde za vami; buďte k nemu i zjavne taký dobrý,
         ako ukryte ste dobrým. Povedzte mu, že odpúšťate, že písať nebudete; či áno?“
   </p>
   <p>
    „Tak dobre,“ usmial sa krátko, „ale pod jednou podmienkou“ — dodal vážne, — „že ani ty
         nebudeš myslieť na odchod, a že ma nezradíš.“
   </p>
   <p>
    „Nezradím pane; Pán mi pomôže, že sa budem vedieť zaprieť a pôjdem až potom, keď ma On
         ďalej pošle a odvolá, ak vám môžem poslúžiť.“
   </p>
   <p>
    „Tak dobre, a teraz choď, aby nás Ondrej spolu nenašiel; pri pohľade na neho prišli by
         sme oba do ťažkostí, bo už sme spoluvinníci.“
   </p>
   <p>
    Anna poslúchla, pri dverách sa ešte raz obzrela.
   </p>
   <p>
    „Ale smiem s ním o tej udalosti hovoriť, aby sa nedivil a nemyslel, že pohŕdam ním ako
         Kainom?“
   </p>
   <p>
    „Sprav, ako chceš; ja ti verím.“
   </p>
   <p>
    „Ďakujem, pane, a dobrú noc, ak by sme sa už dnes nevideli!“
   </p>
   <p>
    „Dnes — a prečo?“
   </p>
   <p>
    „Keď príde babička, pôjdem navštíviť pod Hrabovú dve choré ženy a prídem iste pozde.“
   </p>
   <p>
    „Choď hneď; a kade sa vrátiš?“
   </p>
   <p>
    „Potokmi.“
   </p>
   <p>
    „Ku krížu ti prídeme s Ondrejom naproti, alebo pošlem aspoň jeho.“
   </p>
   <p>
    „Ďakujem, pane; Boh vám žehnaj za všetko!“
   </p>
   <p>
    Dievčina zmizla z izby i z domu. V mlyne zostal jeho pán sám; vyšiel tedy radšej na dvor
         pozrieť za hydinou i za dobytkom. Somorová ho našla v izbe pri stole; čítal Bibliu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1463" name="ftn.d56e1463">
        24
       </a>
       ]
      </sup>
      <span class="emphasis">
       <em>
        patrne
       </em>
      </span>
      — zrejme
     </p>
    </div>
    <div class="footnote">
     <p>
      <sup>
       [
       <a class="para" href="#d56e1484" name="ftn.d56e1484">
        25
       </a>
       ]
      </sup>
      <span class="emphasis">
       <em>
        uníženie
       </em>
      </span>
      — poníženie
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1555">
       </a>
       11
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ale nedostala sa Anna k tomu, aby navštívila ženy. Idúc okolo Zemankinej chalúpky s
         úmyslom, že aj túto vyzve, aby šla s ňou, počula vnútri spev, otvorila dvere, a nemálo
         prekvapená sadla k stolu, kde päť žien, majúc pred sebou rozložené knihy, sedeli a spievali
         pieseň:
    <span class="emphasis">
     <em>
      „Hlavo plná bolesti.“
     </em>
    </span>
    <sup>
     [
     <a class="footnote" href="#ftn.d56e1566" name="d56e1566">
      26
     </a>
     ]
    </sup>
   </p>
   <p>
    Bola tu okrem Zemanky sedliačka z dolného konca, jej staršia nevesta, tejto matka, a
         hájnička z horného konca.
   </p>
   <p>
    Keď vyspievali ženy pieseň — a bolo poznať, že ju pod zvláštnym dojmom spievajú —
         vystrela sedliačka ruku po Anne.
   </p>
   <p>
    „Anička, mala si ty pravdu, človek to musí a môže vedieť, že sú mu hriechy odpustené; a
         však tu to máme, že On platil, Pán Ježiš Kristus. Ach, ja vám ani povedať nemôžem, aká som
         prešťastná. Odpustil mi Pán Boh moje hriechy, tak ako tu Zemanke alebo tebe; som u Boha v
         milosti pre tú krv Syna Jeho milého, pre tú jeho smrť.“
   </p>
   <p>
    „Sláva Mu buď za to na veky!“ rozradovala sa Anna.
   </p>
   <p>
    „Ale, Anička, povedz nám, ako by sme aj my to odpustenie mohli dosiahnuť!“ ohlásila sa
         nevesta, pekná mladá žena. „Odkedy mamička tak nad svojimi hriechmi začala žialiť, aj nám
         všetkým v dome akoby kameň na srdce položil, alebo akoby nám ktosi oči otvoril nad tou
         našou biedou. Keď ju teraz počujem tak sa radovať, vidím, že ona už tú ťarchu nemá; aj ja
         by som sa jej rada zbavila.“ Mladá žena utrela si slzy.
   </p>
   <p>
    „Veru, dievka moja, ak môžeš, poraď nám,“ prisviedča i jej matka, hrobárka. „Odkedy
         onehdy Ondrej dal môjmu mužovi to čítanie, a on čítal, ako prišla tá potopa a ako sa tých
         osem ľudí zachránilo, a že tak sa máme aj my zachrániť, vždy som na to musela myslieť.
         Prídem dnes k svatke, a ona celá preinačená; už neplakala, ale chválila Boha. Ihneď mi
         napadlo, že ona tuším ten koráb našla a ušla tej potope.
   </p>
   <p>
    Kmotrička mi tu hovorí, že aj ona hľadá, ako by sa dostala k Bohu. Ona je dosť Písma
         znalá, a že vidí, že sme my od Pána Boha veľmi ďaleko.“
   </p>
   <p>
    „Veru, dievka moja,“ prikývla hlavou hájnička, stará žena s dobrou, zvráskovatenou
         tvárou, „cítievala som to ja od mojej mladosti a neraz aj s mojím starým, akoby nás ktosi
         ťahal a volal k Bohu. Ale keď nikoho nevideli sme ísť, tak sme sa sami pustiť nevedeli. Až
         keď si prišla ty, tu som videla, že nie si taká ako my, že máš čosi, čo iní nemajú. Neraz
         som za tvojou babkou len preto prišla, aby som ťa videla a počula, ako z Písma hovoríš o
         Synovi Božom, priam ani čo by si sa s Ním každý deň rozprávala. No bola si z druhej dediny
         a inakšia ako my, robila si ľuďom dobre, ako ani jedna z nás; — tu som si myslela, že ťa
         Pán Boh zvlášť láskou obdaroval, a že tak robiť, ako ty, nikto nemôže, ani tak veriť. Ale
         stala sa so Zemankou zmena — ona mi to za zlé nevezme, keď poviem, že o nej by sme to
         najmenej boli verili, že ona by chcela a mohla sa k Bohu obrátiť a pokánie učiniť. Keď sa
         tak stalo, mysleli a myslia dodnes niektorí, že sa pomiatla; ale ja som vedela, že
    <span class="emphasis">
     <em>
      „prišiel Syn človeka, aby hľadal a spasil, čo bolo zahynulo“
     </em>
    </span>
    , a
         vedela som z Písma, že je tam napísané:
    <span class="emphasis">
     <em>
      „Publikáni a smilnice vás predchádzajú do
            kráľovstva Božieho.“
     </em>
    </span>
   </p>
   <p>
    Ja som vedela, že ona nepošla z rozumu, ale že urobila to, čo sme my s mojím starým vždy
         učiniť chceli, ale neučinili; že sa vrátila k Bohu. No tak sme sa tu zišli, ani samy
         nevieme ako, a ty si dobre urobila, žes’ prišla.“
   </p>
   <p>
    Nedostala sa Anna k chorým dnes, sedeli pozde do večera pri Svätom písme, a Ten, ktorý
         povedal:
    <span class="emphasis">
     <em>
      „Kde sú dvaja alebo traja zhromaždení v mojom mene, tam som i ja v ich
            strede“
     </em>
    </span>
    , sedel s nimi a vykladal im Písmo.
   </p>
   <p>
    No a že je napísané:
    <span class="emphasis">
     <em>
      „Ktorí ma pilno hľadajú, nachádzajú ma“
     </em>
    </span>
    , tak
         sa stalo, že keď ženy kam ktorá odišla, mohla povedať s apoštolom Ondrejom:
    <span class="emphasis">
     <em>
      „Našli sme Mesiáša.“
     </em>
    </span>
   </p>
   <p>
    Dozvedela sa mladá žena, ako môže bez zásluhy spasenie dosiahnuť, a kde má ťarchu
         hriechu zložiť — pod krížom na Golgote. Našla jej matka cestu do korábu rán Ježišových, a
         vrátila sa stará hájnička domov, aby svojmu starému zvestovala, že ho predišla k Bohu, že
         sa vrátila k Tomu, ktorý ju až do šedín nosil a od mladosti k sebe tiahol.
   </p>
   <p>
    V ten Veľký piatok bolo v Záruží päť duší, o ktorých platilo:
    <span class="emphasis">
     <em>
      „Ale všetkým,
            ktorí ho prijali, dal právo a moc stať sa deťmi Božími, tým, ktorí veria v jeho meno,
            ktorí nie z krvi ani z vôle tela ani z vôle muža, ale z Boha sú splodení.“
     </em>
    </span>
   </p>
   <p>
    Boli to nepatrné neumelé sedliačky — svet by nad nimi nos ohŕňal a plecami stisol — ale
         v nebesiach zaznel chválospev:
    <span class="emphasis">
     <em>
      „Hoden je Baránok, ten zabitý vziať moc a
            bohatstvo a múdrosť a vládu a česť a slávu… lebo si bol zabitý a vykúpil si nás Bohu
            svojou krvou.“
     </em>
    </span>
   </p>
   <p>
    O tých piatich vedela Anna. No bola v Záruží ešte šiesta duša, ktorá stála Pána mnoho
         práce, než si ju o svojej odpúšťajúcej láske presvedčil; a srdce človeka vyplakalo mnoho
         sĺz, než ústa vyriekli, hoci hlas vydať nemohli:
   </p>
   <p>
    „Verím, Pane, že si i za môj hriech zomrel, tak ako za toho lotra, ktorý tiež iste bol
         vrahom! Verím, že si mi odpustil, že si ma umyl. Nalož so mnou, ako sám chceš, v živote i
         smrti, som Tvoj, večne Tvoj!“
   </p>
   <p>
    Mladík, ktorý sa v horách narovnal, slzami zmáčanú Bibliu zavrel a k domovu zamieril,
         nebol už tým, aký do hôr šiel. Bol to krvou Baránka Božieho umytý, do rodiny Božej prijatý
         syn kráľovský.
   </p>
   <p>
    Už sa zvečerievalo, keď v mlynárovej izbe zastal práve ako tento odišiel vyplniť sľub
         daný Anne, pretože jeho poslať nemohol. Rozožal svetlo, vzal papier, pero a dal sa
         nasledovne písať:
   </p>
   <p>
   </p>
   <p>
    <span class="emphasis">
     <em>
      Dobrodinca môj!
     </em>
    </span>
   </p>
   <p>
    <span class="emphasis">
     <em>
      V obave, že by som sa posunkami dostatočne nevyjadril, musím Ti písať.
     </em>
    </span>
   </p>
   <p>
    <span class="emphasis">
     <em>
      Predovšetkým Ti vrelo ďakujem, že si mi vtedy život zachránil, bo až dnes má on
            pre mňa tú pravú cenu, dnes, keď presadený som zo tmy do predivného svetla Božieho, keď
            prešiel som duchovne zo smrti do života.
     </em>
    </span>
   </p>
   <p>
    <span class="emphasis">
     <em>
      Konečne našiel som pravdu, našiel Krista, a Kristus našiel mňa; uveril, pocítil
            som, že On žije, že skutočne z mŕtvych vstal a že hriechy odpúšťa. Odpustil a sňal aj
            moju ťažkú vinu. Prišiel som k Nemu, lebo ma volal, prišiel som taký, aký som bol, horší
            od toho lotra na kríži, lebo podľa stupňa jeho vzdelanosti on ani taký zločin nespáchal,
            ako ja, a tak, ako tam tento môj brat, tak aj ja bol som prijatý.
     </em>
    </span>
   </p>
   <p>
    <span class="emphasis">
     <em>
      Som síce i do smrti zostanem vrahom Eduarda Záhorského; no pred svätým Bohom táto
            moja hrozná vina už je pomstená a zhladená smrťou Ježiša Krista na Golgote.
     </em>
    </span>
   </p>
   <p>
    <span class="emphasis">
     <em>
      Iné je pred ľuďmi. Nazval si ma slabochom. Nebol som ním, vyznajúc svoju vinu
            Anne Somorovej, mnoho ma to stálo, aby som tak učinil; ale bol som ním predsa, že tak
            dlho zostával som v úkryte a vyťahoval sa spod zaslúženého, spravodlivého trestu
            ľudského.
     </em>
    </span>
   </p>
   <p>
    <span class="emphasis">
     <em>
      I to síce môj dobrý, svätý Boh k spáse mojej obrátil. Nebyť toho odkladania,
            nebol by som sa zišiel s ňou, ktorá ma ku Kristu, a tak k spáse priviedla.
     </em>
    </span>
   </p>
   <p>
    <span class="emphasis">
     <em>
      No úmysly Božie sú dokončené, a ja pôjdem. Nepíš, prosím, môjmu otcovi poštou,
            zanesiem mu list sám, potom sa udám vojenskému súdu a s radosťou nastúpim trest, ktorý i
            tak nebude dosť veľký za hriech na človeku spáchaný.
     </em>
    </span>
   </p>
   <p>
    <span class="emphasis">
     <em>
      Ó, Bože môj, Bože drahý! Aká nevystihnuteľná je Tvoja milosť, aká veľká, že si mi
            takýto priestupok mohol odpustiť! Ó, ja pochopujem, prečo tak veľmi musel trpieť môj
            drahý Zástupca! Mrel za také viny ako bola moja.
     </em>
    </span>
   </p>
   <p>
    <span class="emphasis">
     <em>
      Len čistá, svätá, nevinná krv Bohočloveka mohla moju škvrnu obmyť. Darmo by som
            plakal, už nič neodčiním, Eduarda nevzkriesim; no tak chcem veriť, že „kde sa rozhojnil
            hriech, tu ešte viac rozhojnila sa milosť“ Božia bez zásluhy.
     </em>
    </span>
   </p>
   <p>
    <span class="emphasis">
     <em>
      Nechaj ma ešte veľkonočné sviatky stráviť pod tvojou strechou, kde tak mnoho
            dobrého si mi preukazoval, a kde to najvyššie dobro mohol som dosiahnuť. Bude to prvá
            Veľká noc — vzkriesenie i pre mňa. Ó, že musím byť nemým, že nie sú ústa moje ako kedysi
            boli! Veď ako mlčať, keď srdce je plné nekonečnej vďaky, klaňania a vzývania voči Bohu,
            ktorý ma prijal ako toho syna márnotratného, a voči Pánu Ježišovi, za mňa ukrižovanému.
            Nuž kladiem nemé ústa svoje do prachu; zaslúžil som!
     </em>
    </span>
   </p>
   <p>
    *
   </p>
   <p>
    Ďalej šuhaj neprišiel — návalom radosti i žiaľu; premožený hodil sa na kolená, a prvý
         raz volalo srdce, keď ústa nemohli: „Pane Ježišu, keď si mi takú milosť preukázal, otvor
         ešte i moje pery, aby som kamkoľvek prídem, smel a mohol svedčiť o tejto milosti, ktorú si
         mi daroval!“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1566" name="ftn.d56e1566">
        26
       </a>
       ]
      </sup>
      <span class="emphasis">
       <em>
        Hlavo plná bolesti
       </em>
      </span>
      — začiatok strofy duchovnej piesne z
               Tranoscia
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1695">
       </a>
       12
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Prešli asi dva týždne po Veľkej noci. Príroda obliekala si už ten najkrajší oblek. Kde
         aký sad a nad výmoľom kríček tŕnia, všetko kvitlo. Záružie vyzeralo ani záhrada; aj okolo
         mlyna samá vôňa a spev vtáčat.
   </p>
   <p>
    V mlyne samom akoby tá jar do každého srdca vtiahla. Mlynár bol veselý, a keď i mnoho
         nehovoril, ale tak chvíľami na všetkých pozeral, ako hľadievajú ľudia, ktorí alebo čosi
         dobré čakajú od kohosi, alebo to dobré sami dakomu chcú pripraviť. „Náš majster omladol,“
         hovorila Somorová ženám.
   </p>
   <p>
    Ondreja už učni nevideli plakať; zdalo sa im akoby to ani on nebol, tak mu chvíľami oči
         žiarili. A keď sa podíval von do prírody naplnenej spevom, hoci ústa mu boli nemé, visela
         na nich ustavičná pieseň. Videl si: srdce v ňom spieva. Za tie dva týždne, akoby mu bol
         ktosi sily a zdravia prilial, tak mu opadnutá, obyčajne bledá tvár zrumenievala. Divili sa
         ľudia, kde len nabral tých spisov, čo medzi nimi rozdával, keď prišli s melivom.
    <sup>
     [
     <a class="footnote" href="#ftn.d56e1708" name="d56e1708">
      27
     </a>
     ]
    </sup>
    Ba ponosil do niektorých domov Biblie a Zákony
    <sup>
     [
     <a class="footnote" href="#ftn.d56e1714" name="d56e1714">
      28
     </a>
     ]
    </sup>
    ľuďom, ktorí ich nemali, a nabádal ich, aby čítali a modlili sa. Keby nebol
         taký dobrý mlynár, povedali by aj o ňom, že sa pomiatol.
   </p>
   <p>
    Veď také čosi nezvyklé išlo po dedine. U hrobárov začali oba starí pridŕžať mladých k
         Slovu Božiemu; u sedliaka na dolnom konci aj matka aj nevesta len pred každým Boha
         chválili; mladšia nevesta sa na to hnevala, tým viac, že už aj tatíčko, aj jej muž začali v
         Písmach sedieť. Spolu so švagrom na tie nové poriadky hromžili.
   </p>
   <p>
    U hájnikov — tam stará hájnička na Veľkú noc ochorela, a tak v tej chorobe každému
         svedčila o Božej láske a hovorila, ani Sväté písmo. Žena bola dobrá, statočná, s každým sa
         zniesla, každý ju od mladosti mal rád, za veľmi pobožnú platila; — nevedeli ľudia, čo len
         na sebe našla takého, že len o veľkých hriechoch a o veľkej milosti Božej rozprávala.
   </p>
   <p>
    Jej starý si už len k nej sadol, čítal jej Bibliu a postilu, a utieral si kedy-tedy
         zaslzené okuliare. Opatroval si ju, ako len mohol. Nerád by bez nej na svete ostal; žili
         spolu v láske v zlých i v dobrých dňoch od mladosti. Neraz ho od zlého odviedla, a preto
         jej veril a prosil Boha, aby sa aj on k Nemu tak mohol vrátiť, ako ona, aby tam nemuseli
         byť rozlúčení, kam sa ona s takou radosťou strojila.
   </p>
   <p>
    Anna Somorová chodila starenu navštevovať; učila jej vnučky, ako môžu babičke niečo
         lepšie pripraviť. Chodila k nej i Zemanka, aj obe sedliačky z dolného konca, aj hrobár, a
         niekedy bola izba plná žien. No prišli aj mužovia, a keď starenka nič iné si nežiadala, len
         zo Svätého písma počuť, čítali jej ktorý-ten, ostatní museli počúvať, a sami sa tomu
         divili, že tak radi počúvajú. Nosili si aj tie spisky, ktoré im nemý Ondrej dával,
         porovnávali s Bibliou; prisviedčali, že však je to veru tak, a mnoho o tom hovorievali.
   </p>
   <p>
    Lež poďme naspäť do mlyna, že tam akoby tá jar bola vtiahla. Vidno to i na babičke,
         najmä na tom, že už na priateľstvo vnučkine so Zemankou neharusila,
    <sup>
     [
     <a class="footnote" href="#ftn.d56e1730" name="d56e1730">
      29
     </a>
     ]
    </sup>
    ba začala sama ženu mať rada. Rada sa s ňou pozhovárala, a nevedela sa nadiviť,
         ako je to možné, že táto predtým tak nešľachetná osoba tak teraz Boha pozná a poslúcha.
   </p>
   <p>
    Vzala si Zemanka dve opustené sirôtočky k sebe. Keď jej Somorová dohovárala, načo si
         takú starosť na hlavu berie a čím ich chovať bude, dala jej takú odpoveď, že musela uznať.
         „Keby mi, tetička, muž bol moje deti odumrel,
    <sup>
     [
     <a class="footnote" href="#ftn.d56e1739" name="d56e1739">
      30
     </a>
     ]
    </sup>
    musel by nás Pán Boh tiež vychovať; tak On i tie sirôtky chovať bude. Keď som
         vyzdravela — som ešte mladá — musím čosi robiť, čomusi a komusi žiť. Mám, chvála Bohu, dosť
         roboty, keby som len stačila. Staršie dievčatko je už 7-ročné; keď zo školy príde, čo-to mi
         po dome poslúži, donesie, nemusím všetko sama; a to menšie ma toľko nezabaví. Celý deň sa
         pri mne ihrá s kúskom handričky. Šaty, keď svoje periem, operiem aj tie detské. A, tetička
         moja, keby ako ťažko bolo, mám veľkú radosť z toho, že smiem tie deti viesť k Pánu
         Ježišovi, že z nich raz nevyrastú také hriešnice, akou som sa ja stala.“
   </p>
   <p>
    Nuž Somorová uznala; mala ešte všelijaké veci po deťoch poodkladané, pohľadala v truhle;
         dala ona, dali aj druhé ženy, mohla Zemanka svoje sirôtky na dlho zašatiť. Anna jej pomohla
         poprešívať; vyzerali potom ako zo škatuľky.
   </p>
   <p>
    Aj na Anne videl si tú jar; jej i tak jasné, dobré oči pozerali ešte jasnejšie; na
         každého sa usmievala, každému dala dobré slovo: „Taká je“ — myslela babička „ako to
         slniečko Božie, ktoré všetkých ľudí rovnako hreje.“
   </p>
   <p>
    A predsa boli chvíle, kedy práve ona — Anna — sedávala alebo stála nad splavom akoby ju
         čosi trápilo, čo nijako nemohla od seba odohnať.
   </p>
   <p>
    Ach, nebolo ľahko s Ondrejom žiť; vidieť ho takého šťastného, vedieť, že len preto je
         ešte tu, pretože to mlynár na ňom vyžiadal, aby mu teraz neodchádzal, keď má tak mnoho
         meliva. Ako rada bola by Anna povedala: „Ondrej, pán Kozima nie je taký sebecký, že by vás
         pre svoju prácu zdržoval; on má veľké, krásne úmysly!“ Alebo keď spomenul pred ňou žalár,
         aký ho čaká, a zneuctenie, ktoré padne tým na meno jeho otca, sotva sa zdržala, aby mu
         nepovedala: „Never, si slobodný.“
   </p>
   <p>
    Vedela, že on si predstavuje svoju budúcnosť, že je hotový trpieť a trpieť; a ona
         nemohla ho uistiť, že trpieť nebude. Ach, a najmä keď spomínaval — a robil tak dosť často —
         veľký svoj hriech, keď žialil, že zomrel Eduard Záhorský s Bohom nezmierený, ó, vtedy si
         musela obe ruky na pery pritisnúť, aby nezvolali: „Never, Eduard žije; nie si Kainom. Ešte
         mu môžeš vydať svedectvo, môžeš ho volať k Pánovi!“
   </p>
   <p>
    Ach, bolo to ťažké sebazaprenie; len pohľad na Kozimu, ktorý kedy-tedy podíval sa na ňu
         tak, akoby opakoval: „Ja ti verím,“ dodával zo dňa na deň odvahu, brať tú ťarchu mlčania na
         seba, a neklesnúť pod ňou.
   </p>
   <p>
    Okrem toho trápilo Annu, že čím viac sa Ondrej Pánu Ježišovi koril — takže až ona sama
         bývala zahanbená láskou, akú k Nemu dával najavo, keď o Ňom spolu hovorili — tým tvrdšie sa
         pán Kozima staval proti Jeho vzkrieseniu. Ó, deve vždy len napadlo:
    <span class="emphasis">
     <em>
      „No, ak
            Kristus nevstal z mŕtvych, márna je vaša viera, ešte ste vo svojich
            hriechoch.“
     </em>
    </span>
   </p>
   <p>
    No pán Kozima neveril, žeby bol hriešny; on sa tak usiloval bezúhonne žiť, že skutočne
         nebolo príčiny obviniť ho z hriechu. Dievčina ho obdivovala; tiahlo ju to mocne k tomu
         podivnému mužovi; no chvíľami až strach sa jej zmocňoval v jeho prítomnosti, aby jeho
         presvedčeniu neprisvedčila, aby i voči nemu obránila svoje biblické presvedčenie:
    <span class="emphasis">
     <em>
      „Lebo všetci zhrešili a postrádajú slávu Božiu.“
     </em>
    </span>
   </p>
   <p>
    <span class="emphasis">
     <em>
      „Ten, kto je z Boha, počúva slová Božie“
     </em>
    </span>
    , hovorí Písmo. Pán Kozima
         Slovo Božie nešetril, on ho nepočúval, a tak hoci bol akýkoľvek vznešený, on z Boha nebol.
         Všetci tí, ktorí na jeho reči prisviedčali, boli ním zavedení do bludu.
   </p>
   <p>
    Dievčina bola sama; nemala nikoho, s kým by si o tej veci mohla pohovoriť. Ani jedna zo
         žien, ktoré si Pán zobudil, by jej nerozumela; nik ju ďalej nevyučoval, ani neviedol; ale
         ona húževnato držala sa Slova Božieho, a
    <span class="emphasis">
     <em>
      „všetci budú učení od Boha“
     </em>
    </span>
    .
   </p>
   <p>
    Nevedela sama, aké nebezpečné bolo to miesto pre ňu, omnoho horšie, než doma v odpore a
         v protivenstve. Kozima akoby jej bol prisviedčal: „Čo ty veríš a robíš, je pre teba dobré;
         ale aj to, čo ja verím, je dobré, a preto pri svojom zostanem.“
    <span class="emphasis">
     <em>
      „Ak sa niekto
            nenarodí znova, nemôže vidieť kráľovstvo Božie.“
     </em>
    </span>
    povedal Pán Ježiš tomu
         Nikodémovi; — ach, a to bol iste dobrý, šľachetný človek. No či dobrý, svätý Boh, nechá
         jeho — Kozimu — tak žiť, tak sa usilovať, obetovať, pracovať láskou medzi ľuďmi, a potom ho
         zatratí — preto že neveril v Pána Ježiša ako v Syna Božieho — zároveň s tými najhoršími
         ľuďmi, ktorí blížnym mnoho ublížili?
   </p>
   <p>
    A zase hovoril Pán Ježiš:
    <span class="emphasis">
     <em>
      „Kto neverí, už je odsúdený, lebo neuveril v meno
            jednorodeného Syna Božieho.“
     </em>
    </span>
    On nie že bude, ale je už odsúdený; svätý Boh
         všetky jeho dobré skutky odplatí mu na zemi, ale pre večnosť už je odsúdený.
   </p>
   <p>
    Ó, ako to dievčinu hnalo k modlitbám! Vo dne v noci prosila za šľachetného, ale od Boha
         zablúdeného muža — no zdanlivo bez výsledku.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1708" name="ftn.d56e1708">
        27
       </a>
       ]
      </sup>
      <span class="emphasis">
       <em>
        melivo
       </em>
      </span>
      — obilie určené na mletie
     </p>
    </div>
    <div class="footnote">
     <p>
      <sup>
       [
       <a class="para" href="#d56e1714" name="ftn.d56e1714">
        28
       </a>
       ]
      </sup>
      <span class="emphasis">
       <em>
        Zákon
       </em>
      </span>
      — Nový (Starý) zákon ako samostatná časť Biblie
     </p>
    </div>
    <div class="footnote">
     <p>
      <sup>
       [
       <a class="para" href="#d56e1730" name="ftn.d56e1730">
        29
       </a>
       ]
      </sup>
      <span class="emphasis">
       <em>
        harusiť
       </em>
      </span>
      — karhať, hrešiť
     </p>
    </div>
    <div class="footnote">
     <p>
      <sup>
       [
       <a class="para" href="#d56e1739" name="ftn.d56e1739">
        30
       </a>
       ]
      </sup>
      <span class="emphasis">
       <em>
        odumrieť niekoho
       </em>
      </span>
      — umrieť niekomu
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1791">
       </a>
       13
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    A zase bolo nedeľné odpoludnie. Nad splavom stáli spolu majster s tovarišom. Ondrej s
         knihou v ruke, vybraný do hory, odobral sa od svojho dobrodincu a odišiel.
   </p>
   <p>
    Mlynár stál chvíľku samotný, zahľadený za ním, no pozdrav ho vyrušil. Obzrel sa.
   </p>
   <p>
    „Anna, to ty? Kam ideš?“ podával deve ruku.
   </p>
   <p>
    „Za vami, pán Kozima.“
   </p>
   <p>
    „Za mnou?“ zadivil sa trochu, pozrel skúmavo do oblednutej devinej tvári.
   </p>
   <p>
    „Prosím, prečítajte si tento list!“ podávala mu papier. Poznal zďaleka písmo jej matky,
         a akosi sa zamračil. List nebol dlhý, a okrem pozdravu obsahoval len asi toto:
   </p>
   <p>
    <span class="emphasis">
     <em>
      „Listy Annine sú kamdiaľ horšie. Ona sa u Vás nepopráva, ale kazí; a Vy tak o nej
            píšete, akoby bola nejakým anjelom.
     </em>
    </span>
   </p>
   <p>
    <span class="emphasis">
     <em>
      Ktovie, čo si tí ľudia, u ktorých bývate, myslia o nás, že Vám ju tam
            nechávame.
     </em>
    </span>
   </p>
   <p>
    <span class="emphasis">
     <em>
      Ja však ju doma nechcem; som rada, že máme pokoj s mužom; ale aby svet o nás zle
            nehovoril, našla som jej dobrú službu v Pešti.
     </em>
    </span>
   </p>
   <p>
    <span class="emphasis">
     <em>
      Bola tu cez leto jedna pani z Pešti — židovka, je pravda — ale bohatá. Ktosi jej
            našu Annu spomenul, nuž sa prišla zjednať. Dá jej 20 korún mesačne — málo viac má u nás
            pisár — nech sa hneď tam od Vás vystrojí. Posielame jej peniaze na cestu, ktoré tá pani
            pre ňu nechala,“ atď.
     </em>
    </span>
   </p>
   <p>
    Mlynár prečítal list a mal tuším vôľu skrkvať papier; miesto toho vážne pozrel na ticho
         stojacu dievčinu.
   </p>
   <p>
    „Prišla som vám ukázať, pane, že už musím ďalej.“
   </p>
   <p>
    „Anna, a ty pôjdeš?“ pristúpil bližšie.
   </p>
   <p>
    „Nemám možnosti neísť, pane. Keby babička bola chorá a smela by som ju doopatrovať,
         vtedy by som mala výhovorku; takto niet príčiny zostávať. Čo ste pre dom potrebovali,
         všetko som už pošila, i tak dovolili ste mi mnoho času stráviť v službe Kristovej, najmä v
         posledné dni. Popraviť sa u vás nepopravím,
    <sup>
     [
     <a class="footnote" href="#ftn.d56e1839" name="d56e1839">
      31
     </a>
     ]
    </sup>
    to majú pravdu;“ usmiala sa pekne. „Na to by márne čakali. Domov snáď dlho
         nebudem sa môcť vrátiť. — Matka si žiada, a ja musím poslúchať.“
   </p>
   <p>
    „A pôjdeš rada k tej židovke?“ Kozima hľadel ponad hory ďaleko doprázdna.
   </p>
   <p>
    „Už som sa vpravila do tej myšlienky, opustiť tento kúsok zeme a tých milých priateľov,
         ktorých som tu mala, dá mi to Pán Ježiš, že pôjdem rada. Je mi jedno, kde Jemu v ľuďoch
         budem slúžiť. Že je to židovka, to ma nemýli; však spasenie je zo židov, Pán Ježiš aj ich
         miluje.“
   </p>
   <p>
    „A tá práca, ktorú si tu medzi tými ženami konala?“
   </p>
   <p>
    „Práca?“ podivila sa. „Neviem o nijakej.“
   </p>
   <p>
    On usmial sa zvláštne. „Tak? Kto kriesil tie duše zo spánku, kto učil ich znať Krista?“
   </p>
   <p>
    „Sám môj Boh to učinil, pane; a ak som Mu ja smela poslúžiť, bolo toho veľmi málo. Je
         pravda,“ preriekla zamyslene, „myslela som, že by sme mohli so Zemankou bývať; ona by
         vyšívala, ja šila, vyživili by sme sa a opatrili i tie sirôtky. Pekne som si to
         predstavila; no to je už tam.“
   </p>
   <p>
    Mlynárovým obličajom preletel zásvit, chcel dač odpovedať. No na ceste skundolil sa
         prach, počuť dupot konských kopýt i neobyčajný v dedine hrkot kočiara. Kozima pozrel ta a
         mimovoľne zavrel ruku dievčiny v svojich. „Hostia nám idú, Anna!“ zavolal s márne
         opanovaným rozčúlením. „O tej veci, o ktorej sme sa zhovárali, ešte spolu prehovoríme;
         dotiaľ domov neodpovedaj. Ktovie, či nebudeš nám ešte veľmi potrebná, lebo radosť dakedy
         keď i neusmrtí, prináša veľký otras a zlé následky.“
   </p>
   <p>
    Mlynár zišiel z lávky, zamieril na cestu, kde pred mlynom čo nevidieť zastal kočiar. Z
         neho zoskočil mladý, štíhlo urastený pán, a druhý už prešedivený vystupoval za ním.
   </p>
   <p>
    Nik Anne nepovedal, kto sú; no srdce v nej temer zastalo pri myšlienke: Ondrejov otec a
         Eduard — ten horko oželený — prišli.
   </p>
   <p>
    Nevedela v prvej chvíli, či by sa pre Ondreja rozbehla a či by ho radšej zadržala, veď
         od tohto stretnutia záviselo tak mnoho. V rozčúlení zotmelo sa jej pred očima; nevidela,
         ako mlynár privítal hosťov, ani že ich nižnou lávkou zaviedol do mlyna. Keď sa zbadala,
         zmizol — už i kočiar; obchádzal na môstok, aby mohol do dvora.
   </p>
   <p>
    *
   </p>
   <p>
    Znala Anna miestočka, kde sa Ondrej najradšej zdržoval. Zabudla, že babička by ju iste
         teraz potrebovala. Cítila veľkú potrebu dostať sa za ním a pomodliť sa s ním ešte raz,
         naposledy, a prv, než príde to pre neho také radostné prekvapenie, no i bolestné
         stretnutie. Túžbou poháňaná ocitla sa čo nevidieť v seči a touto na peknej, pozdnými
         fialkami zakvitnutej lúčke.
   </p>
   <p>
    Tam na skale sedel Ondrej a čítal. Ako si ho slniečko osvecovalo, bol taký pekný. Mal na
         sebe nové mlynárske šaty; neuvidí ho otec v tých hrubých, ktoré nosieval. Otec mu je tu,
         Eduard je tu — a on nič nevie.
   </p>
   <p>
    Ešte chcela deva len myslieť ako ho dostať domov, keď zdvihol hlavu a zbadal ju. Zbehol
         zo skaly; — stáli čo nevidieť spolu.
   </p>
   <p>
    „Prišla som schválne za vami, Ondrej,“ vravela deva, keď vyslovil radosť, že aj ona
         vyšla si von do krásnej prírody. „Prosila by som vás, aby sme sa spolu pomodlili a
         poďakovali Pánu Ježišovi za všetku tú milosť, ktorú nám učinil a vložili sa znovu do Jeho
         rúk s tou vierou, že On je večná láska.“
   </p>
   <p>
    Privolil ochotne; no jej slová ho predsa zarazili. Pokľakli spolu, a Anna modlila sa za
         oboch, ako to od Veľkej noci už častejšie urobili. Potom, keď zamierila kroky naspäť k
         domovu, šiel on mimovoľne s ňou.
   </p>
   <p>
    Aby sa nedivil jej vzrušeniu, ktoré nemohla ukryť, dala i jemu prečítať matkin list a
         povedala mu, že sa už skoro rozídu, ona do služby v Pešti a on domov. No temer želela tento
         krok; mlynár chcel list len pokrkvať a on skutočne tak i urobil. Zdalo sa, že chce rozhodne
         protestovať; no zrazu akoby sa bol zbadal, zvesil hlavu v trúchlivej oddanosti, ktorá sa
         zračila na jeho tvári.
   </p>
   <p>
    „Pôjdeme rovnako do väzenia,“ vravel posunkami. „Vy z týchto hôr do zaprášeného tesného
         mesta, a ja kam patrím. Ďakujem vám, že ste sa so mnou prišli pomodliť, a pripomenuli, že
         Pán Ježiš je vždy dobrý, i keď nás povedie takou cestou, po ktorej sa nám bude ťažko
         kráčať. Bo mne je tá myšlienka na neunesenie, že i život by som chcel za vás obetovať, a
         nič nemôžem, len prenechať vás v Jeho rukách, ktorému nesmiem nikdy nedôverovať.“
   </p>
   <p>
    Zrazu počuť zdiali kroky. Šuhaj zastal, pozrel smerom, kam i deva hľadela, a tu akoby ho
         dakto bol po hlave uderil, tak sa potočil, vystrel ruky oproti mužovi, ktorý — náramne
         bledý — a bezvládne sa opieral o paličku.
   </p>
   <p>
    „Ondrej, pozri,“ zavolal v tom Kozima, ktorého Anna až teraz videla, „kto ťa prišiel
         navštíviť!“
   </p>
   <p>
    Už sa zdalo, že vrhne sa šuhaj — ktorý bol už o dva kroky pokročil dopredu — do
         vystretého otcovho náručia; ale pohľad zablúdil ešte ďalej, a tí, ktorí počuli, nikdy
         nezabudnú výkrik, ktorý vyrval sa z hrudi, oddychujúcej tak prácne, akoby sa musela
         rozskočiť prílišným návalom citu. Ach, veď spoza stromov vystupovala ešte jedna postava, tá
         istá, ktorá kedysi tiež tak stála medzi stromami, keď ju Ondrejove oči posledný raz uvideli
         a videli padať ako strom podťatý smrtiacou sekerou.
   </p>
   <p>
    „Otmar, ja som to skutočne; či ma nepoznáš?“ zavolal svieži, aj keď trochu citom
         zadrhnutý hlas.
   </p>
   <p>
    V tej chvíli tvár nemého šuhaja temer zmodrala. „Eduard!“ skríkol; oči sa zavreli, hlava
         klesla späť. Nech nepriskočí mlynár, šuhaj padol by na zem. Takto zložili ho — ochranca i
         otec — pozorne do zelenej trávy.
   </p>
   <p>
    „Otmar, syn môj!“ náruživo zaplakal otec.
   </p>
   <p>
    „Priateľ môj, pozri, prebuď sa!“ volal aj bývalý kamarát.
   </p>
   <p>
    Opodiaľ stojaca dievčina pozrela na šuhaja na smrť bledého, ticho bezhlasne ležiaceho a
         temer sa jej zmocnila túžba, aby už neotvoril oči.
   </p>
   <p>
    No jej pohľad padol i na mlynára; zľakla sa výrazu jeho tváre. Ani chýrečný kapitán,
         ktorý vidí, že jeho vinou nádherná jeho loď dostala trhlinu a padá do bezodného hrobu,
         nemohol by sa so studenejšou zúfalosťou podívať za svojím zničeným dielom, ako hľadel on na
         šuhaja. Ó, veď keby Ondrej zomrel, vtedy Kozima bude príčinou jeho smrti! Ach len to nie!
   </p>
   <p>
    Všetko ostýchanie padlo z dievčiny; pristúpila ku Kozimovi, položila ruku na jeho
         studenú ruku. „Prosím, zaneste ho domov; tam ho s pomocou Pána Ježiša vzkriesime,“
         preriekla s určitosťou viery.
   </p>
   <p>
    Kozima zadržal sa jej ruky, ako obor — blízky utopenia — malej trstiny. Oba páni pozreli
         na ňu. Nemali kedy diviť sa, kto je a čo prišla, oni poslúchli.
   </p>
   <p>
    Dobre len, že mlyn je už blízko; i tak tá cesta akoby celú večnosť trvala srdciam, než
         položili zdanlivo — alebo skutočne, nikto nevedel — mŕtveho šuhaja na jeho posteľ a začali
         ho kriesiť k životu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1839" name="ftn.d56e1839">
        31
       </a>
       ]
      </sup>
      <span class="emphasis">
       <em>
        popraviť sa
       </em>
      </span>
      — polepšiť sa
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1910">
       </a>
       14
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Z mlyna sa do večera rozletela zvesť, že za Ondrejom prišli dvaja páni, ten jeden je
         jeho otec, ten druhý priateľ; no on že sa tak veľmi zradoval, až z toho do mdloby upadol.
         Ten priateľ že hneď vzal svoj kočiar, bežal pre doktora, na šťastie stretol sa s ním na
         ceste a doviezol ho ani nie o hodinu do mlyna. Ondreja našiel ešte ležať tak, ako ho
         položili. Žil, ale oči neotvoril. Priam ako keď svetlo zháša.
   </p>
   <p>
    Toľko rozprávali si v dedine; to ostatné, ako si Ondrejov otec zúfal, aké výčitky v
         bolesti srdca robil Kozimovi, a ako tento stál nemý, bledý, ani mramor, no aj tak studený,
         — to vedela len Anna. Ona trpela so všetkými; s Kozimom — nad jeho stroskotanými nádejami,
         na ktorých si toľko zakladal, a s otcom — ktorého žaloby rozrývali jej srdce.
   </p>
   <p>
    „Otmar, Otmar, syn môj jediný! Odpusti, ach, odpusti nešťastnému svojmu otcovi! Ó, že
         som privolil na to, aby s tebou takto bolo naložené! Veril som, dúfal; ten nezmyselný plán
         zdal sa mi dobrý. Nechal som ťa v tom vyhnanstve, nechal sa mučiť telesne, duševne, a to
         všetko darmo, všetko len preto, aby mi ťa zabil pred mojimi očami. Prehovoril si, je
         pravda, no za akú cenu! Ó, čo ja urobím, čo si ja urobím, ak mi zomrieš!“
   </p>
   <p>
    „Pane, však on nemusí zomrieť!“ — odvážila sa Anna potešovať.
   </p>
   <p>
    No muž ju v bolesti srdca surovo okríkol:
   </p>
   <p>
    „Kto mi ho vzkriesi?“
   </p>
   <p>
    „Boh, Pán Ježiš Kristus, v ktorého veril, ku ktorému sa utiekal!“
   </p>
   <p>
    Muž sa akosi stíšil.
   </p>
   <p>
    „Ja sa modlím pane, a verím, On vám ho zachráni; keď budete i vy oba prosiť, On ho
         zachráni.“
   </p>
   <p>
    „Ach, modlite sa, modlite!“ zaúpel muž.
   </p>
   <p>
    Vo verkom súžení, keď ľudia nevedia pomoci, cítievajú vždy, že je ešte Dakto vyšší,
         ktorý by mohol pomôcť; no keď oni na Neho inokedy zabúdajú, neznajú, ako sa k Nemu
         priblížiť, nemajú tú smelú dôveru. Ó, ako dobre im padne vtedy prítomnosť dakoho, kto ten
         prístup k Bohu má, kto ho našiel!
   </p>
   <p>
    Keď Anna, pudená mocnou túhou po pomoci, začala sa hlasite modliť, bolo Ondrejovmu
         otcovi, ktorý ešte nikdy takú detinskú dôvernú, jednoduchú prosbu nepočul, akoby mu dakto
         balzam nádeje do srdca vlieval.
   </p>
   <p>
    Ako bolo Kozimovi? On nekľačal, on nevolal. Veď na koho by volal? Na toho veľkého
         Trpiteľa Ježiša, ktorý za svoje učenie zomrel a bol pochovaný? Anna volala na pomoc toho
         živého Ježiša Nazaretského. A v stuhnutom mlynárovom srdci v okamihu, ako keď iskra vyletí,
         túžba: „Ó, by bol živý! Ó, by ona mala pravdu! Ak táto modlitba bude vyslyšaná, tak žiješ,
         ó Kriste!“ povedal sám v sebe.
   </p>
   <p>
    Prišiel lekár. Idúc cestou sa dozvedel, čo sa stalo. Vypočul pokojne, chladno Kozimovo
         vysvetlenie a on jediný prislúžil spravodlivosť mlynárovi.
   </p>
   <p>
    „Pán Hrdina, nemôžete obviňovať pána Kozimu. Tvrdenie môjho kolegu bolo pravé, čo sa i
         dokázalo: Váš syn prehovoril. Že prílišný nervový otras mu zaškodil, je pravda; s tým sa
         muselo rátať. No každý, kto sa aj operácii podrobí, musí byť pripravený na život a na
         smrť.“
   </p>
   <p>
    Potom dal sa prezerať šuhaja. „Ohromenie je veľké, ale on je mladý a zdravý; až si nervy
         odpočinuli, ak sa preberie, otvorí oči a prehovorí, tak môže byť zachránený. Ale vy, páni
         moji, musíte sa vzdialiť, najmä vy, pán Záhorský. Vás vidieť nesmie; to by ho iste zabilo.“
   </p>
   <p>
    „Ja si ho tu ale nenechám!“ zavolal otec. „Pán doktor, pomôžte mi ho previezť domov!“
   </p>
   <p>
    „Na to, pane, ani pomyslenia; váš syn nesmie teraz z okolností, ktorým zvykol. Ak je
         zachránenie možné, tak je možné jedine tu. Bude dobre, keď sa všetci vzdialite. Vy, pán
         Záhorský, poďte so mnou pre lieky; pri mladíkovi môže zostať len jeden, ale kto?“
   </p>
   <p>
    „Ja,“ ohlásila sa dievčina. „Verte, pane, spravím všetko, čo mi rozkážete.“
   </p>
   <p>
    Lekár pozrel do jemnej, dobrej devinej tvári; na nej jedine vidno, že ak sa šuhaj
         preberie z bezvedomia, ona ho nerozruší.
   </p>
   <p>
    Dostala dievčina rozkazy, čo robiť, ako zamieňať obklady na čele i na srdci šuhaja, ako
         po hodinách trebárs násilne vliať mu silné kvapky do úst, tak ako to lekár urobil, hneď ako
         prišiel. Nuž keď všetci s lekárom vyšli, zostala s nemým mládencom sama.
   </p>
   <p>
    Lekár sa ešte raz vrátil. „Kto ste, slečna“ Ste nejaká rodina Kozimovi alebo
         Hrdinovcom?“ spytoval sa pritlmeno.
   </p>
   <p>
    „Nie som, pane; moja babička vedie mlynárovu domácnosť, a ja som tu načas u nej.“
   </p>
   <p>
    „To je dobre; vám teda môžem povedať pravdu. Niet temer nijakej nádeje, že mladík
         zostane nažive, a ak zostane, sotva kedy bude hovoriť a myslieť; pre neho by bola lepšia
         smrť.
   </p>
   <p>
    No robte všetko, čo som vám rozkázal, verne, bude to dakedy obom pánom, Hrdinovi i
         Kozimovi, potešením, že spravili všetko, čo mohli. Ráno prídem s dvoma druhými lekármi. Je
         to márne, ale pre uspokojenie oboch pánov. Hovorím vám to preto, aby ste aspoň vy
         nestratili hlavu, keď ju druhí stratia.“
   </p>
   <p>
    Úbohá dievčina! Kto opíše jej žalosť, kto bolesť jej srdca! Sedela pri šuhajovom lôžku a
         zamieňala obklady na tom peknom čele, za ktoré sa vraj nemali už myšlienky vrátiť, i keby
         zostal nažive, a na tom srdci, ktoré temer hlasite bilo, akoby si chcelo cestu preraziť z
         tej mladej hrude, aby tak neudusilo dušu, žeby nemusela v tom väzení tela zostať, ale smela
         sa vzniesť k Bohu, ktorému patrila.
   </p>
   <p>
    Predstavovala si otcovu bolesť a studené Kozimovo zúfalstvo. „Ó, Pane, Pane, prečo si to
         dopustil,“ úpela vo svojom srdci, „prečo si nedal Kozimovi zdaru? Túžba a jeho pohnútka,
         ktorá ho viedla k tomu činu, bola taká dobrá! Toľko obetoval, a teraz bude ešte považovaný
         za vinníka, áno, sám si bude vyčítať celý život, že zapríčinil toto nešťastie!“
   </p>
   <p>
    Predstavila si, akú radosť cítil Kozima v posledných týždňoch, ako pevne bol
         presvedčený, že dielo jeho obetavej lásky bude korunované zdarom. Ó, zaiste, nikdy viac už
         neuvidia ľudia úsmev na vážnych perách šľachetného muža. Zhasne on navždy s týmto zhasnutým
         životom.
   </p>
   <p>
    Dievčine bolo tak hrozne úzko, že musela pristúpiť k oknu a otvoriť ho, aby sa
         nezadusila samou žalosťou. Sĺz prosté jej oči vzhliadali k nebesiam, a tu jej mimovoľne
         splynulo z oblednutých pier:
   </p>
   <p>
    <span class="emphasis">
     <em>
      „Pozdvihujem svoje oči k vrchom, odkiaľ prichádza moja pomoc. Moja pomoc je od
            Hospodina, ktorý učinil nebesia i zem. Nedopustí, aby sa pohla tvoja noha; nedrieme tvoj
            strážca! Hľa, nedrieme a nespí ten, ktorý ostríha Izraela. Hospodin je tvojím strážcom.
            Hospodin tvojou tôňou po tvojej pravej ruke. Nebude ťa biť vo dne slnko ani mesiac v
            noci. Hospodin ťa bude ostríhať od všetkého zlého; bude ostríhať tvoju dušu.“
     </em>
    </span>
   </p>
   <p>
    „A tento Hospodin, že by mal moc toto nešťastie vzdialiť a nezabránil by tomu?“
         narovnala sa dievčina zrazu, ako víchrom zohnutý strom. „Kto mi to vraví, že On neučiní, že
         moje prosby nevyslyší, že lekár má pravdu? Možno u ľudí je záchrana nemožná, ale nie u
         Neho. On ktorý stvoril nebo i zem, ktorý stvoril i Ondreja, On ktorý dáva sluch i reč,
         ktorý udeľuje rozum a dáva život svetu, tak, že Ním živí sme, hýbeme sa i trváme, On sa
         dokáže, a my ešte budeme volať:
    <span class="emphasis">
     <em>
      Čo si ty činil s nami, činil si tak pre naše
            dobré!“
     </em>
    </span>
   </p>
   <p>
    Vrátila sa Anna k chorému, obslúžila ho, a ani sama neznajúc, čo robí, dala sa v
         radostnom svojom vzrušení ten žalm spievať. Keď skončila, temer by jej srdce bolo zastalo;
         veď tiché: „Amen“ splynulo z pier, ktoré dodnes nepočula prehovoriť. A bolo to slávne
         „Amen“ na jej modlitbu, veď nielen reč, i myseľ šuhajova boli zachránené. On rozumel, čo
         spievala, a dal svoj súhlas najavo. Oči síce neotvoril, len zhlboka si vzdychol a podľa
         zmeneného dychu súdiac, teraz zaspal. Ukolísala ho v sen nechtiac svojím spevom.
   </p>
   <p>
    Krátky závzdych vďaky odoslalo srdce k nebesiam, ústa nemali pre jej hĺbku slov. Potom
         tichučko opustila izbu, vnišla do druhej. Tá bola prázdna. V kuchyni varila uplakaná
         babička, ktorej sa narýchlo spýtala, kde sú oba páni. Babička ju poslala do mlynice. Tam
         stáli oba muži a hovorili spolu o veciach, ktoré teraz ani jedného nezaujímali.
   </p>
   <p>
    Pri jej oslovení sa oba obzreli, oba zbledli, Kozima zadržal sa múčnej skrine.
   </p>
   <p>
    „Snáď by mohli páni vnísť, pozrieť sa za Ondrejom, on zaspal,“ vravela dievčina neistým
         hlasom, vnútorne rozrušená. „Pán Ježiš moje prosby vyslyšal,“ dodala presvedčivo. „Spievala
         som pri chorom žalm, a keď som skončila, vyriekli jeho pery: „Amen.“ Ó, poďte prosím, pane,
         obrátila sa k otcovi, poďakovať spolu za tú veľkú milosť; reč je vášmu synovi navrátená,
         ani jeho myseľ nie je ochromená, ako sa pán doktor obával. Ak je i veľké ešte
         nebezpečenstvo, ja verím v živého Krista, On pomôže.“
   </p>
   <p>
    Nechali ju bez slova dovravieť, boli oba príliš ohromení a keď ich predišla, bezhlasne
         vnišli za ňou do izby, kde sa na vlastné oči mohli presvedčiť, že Ondrej spí a že sa mu
         iste uľavilo.
   </p>
   <p>
    Pri posteli klesol pán Hrdina na kolená, zovrel Annine ruky tak pevne v svojich, že to
         stisnutie dlho cítila. „Ja neviem Boha prosiť, ani ďakovať; ďakujte vy a proste, proste
         ďalej, aby mi ho dobrý Boh zachoval pri živote!“
   </p>
   <p>
    No Anna neverila sluchu, bo tak sa jej zdalo, že i z druhých úst počula nečakané slová:
         „Áno, Anna, ďakuj a pros!“
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2004">
       </a>
       15
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Nebol by si Kozima pomyslel, akú pravdu Anne hovorí:
   </p>
   <p>
    „Snáď ťa budeme veľmi potrebovať!“ Ó, ako veľmi! Dávno odišli peniaze židovke do Pešti;
         Kozima sám písal Anniným rodičom, prečo dcéra neišla, a že im to zadarmo nebude žiadať, keď
         ju teraz u nich nechajú.
   </p>
   <p>
    „Od tej dievčiny závisí život nášho pacienta,“ hovoril lekár viackrát. „Je z nej pravý
         skvost zručnej a jemnej ošetrovateľky.“
   </p>
   <p>
    Dva týždne prešli, než sa konečne smel otec synovi ukázať; a nebyť Anninej prípravy,
         nebolo by to prešlo bez ujmy. Boli všetci radi, že sa chorý na tú strašnú chvíľu v horách
         nerozpamätal. Uveril lekárovi, ktorý mu vysvetlil, že v chorobe vrátila sa mu reč. Ach, ani
         nevedel, ako ňou Boha chváliť! Uveril i otcovi, ktorý tvrdil, že sa dozvedel o jeho
         chorobe, a tak prišiel za ním. Bližšie vysvetlenie si nepýtal len preto, keď mu Anna
         sľúbila: „Ja vám, Ondrej, všetko poviem, len keď ozdraviete. Teraz, keď už môžeme spolu
         vravieť, hovorme predovšetkým o tých veľkých Božích veciach.“
   </p>
   <p>
    Divne by sa bol pán Hrdina na Ondreja podíval, keby mu tento bol prišiel domov zdravý s
         tým svedectvom, ktoré teraz deň čo deň počúval z úst chorého syna. Ó, ako rád počúval! Keď
         mu len žil a nebol viac nemým, strateným pre ľudskú spoločnosť!
   </p>
   <p>
    Nuž tak prišlo zase nedeľné odpoludnie, štvrté od oného pre všetkých vo mlyne tak
         strašného. Zase sedeli Ondrej a Anna Somorová v hájoch uprostred rajsky krásnej prírody.
         Mládenec, ešte bledý a slabý, podopieral si hlavu do dlane; dievčina mu predčitovala. No
         zrazu ju pretrhol.
   </p>
   <p>
    „Odpusťte, Anna, nemôžem vás myšlienkami sledovať; v mojej mysli stojí dačo strašné. Ja
         by som sa mal na voľačo rozpamätať, ale nemôžem. Som už zdravý; Anna, vyprostite ma z tej
         ťarchy, ktorá mi vždy viac dolieha na hruď.“
   </p>
   <p>
    Zbledla málinko. „Ale sa najskôr pomodlíme.“ I pomodlili sa. Ľahko pochopíme, že
         dievčina použila v tej modlitbe dakoľko tých istých slov, ktorými sa modlila v onú nedeľu
         tam na lúke pod skalami. Keď zakončila, kľačal mladík ešte chvíľu, potom zrazu vyskočil.
         „Anna, už viem všetko!“ Vystrel ruky ako oproti vidine. „Išli sme spolu z hôr, stretli sme
         otca i Kozimu, ja som sa obzrel, a spoza jedného stromu vychádzal on, Eduard; ja som
         skríkol — a noc ma obkľúčila! Ó, Anna, Anna, je to pravda? Bol to on, či len jeho duch,
         ktorý sa mi ukázal?“
   </p>
   <p>
    „Stíšte sa, Ondrej; však som vám sľúbila všetko povedať; no sadnite si, prosím.“
   </p>
   <p>
    Poslúchol, a dievčina rozprávala všetko, čo sa dozvedela od jeho otca, ako dlho Eduard
         zápasil medzi životom a smrťou, kedy vyzdravel, že sa oženil, no rozprávala i to, čo sa
         dozvedela od Kozimu, prečo ho dosiaľ nechali v nevedomosti o tom; že mu tak dúfali vrátiť
         stratenú reč. Obávaný okamih odhalenia celej pravdy prešiel šťastne.
   </p>
   <p>
    „Ó, koľko nezaslúženej milosti a lásky od Boha i od ľudí! Koľký dlh pre ďalší život!“
         zvolal šuhaj konečne. „Dvaja obetovali sa za mňa, Pán Ježiš a Kozima. Kozima zachránil mi
         život telesný, dopomohol mi k zdraviu, pretvoril ma na užitočného mysliaceho, pre ľudstvo
         žiť túžiaceho človeka, a Kristus mi daroval život duchovný. Ani jednému z nich sa
         neodmením. Ó, aký som Kozimovi vďačný, že ma nechal pri mojej domnienke, že Eduard zomrel
         mojou rukou! Nebyť toho, ja by som sa bol považoval za mučeníka, nepoznal svoje hriechy a
         nehľadal spásu. Ja nemám nič, čím by som sa odmenil, ba ani nemám slov, aby som sa
         poďakoval Pánovi i ľuďom, i vám, Anna, i vám. Nežiaľte nikdy, že ste museli do vyhnanstva;
         povedomie, že ste človeku zachránili život, ktorý istotne by bol zahynul, osladí vám každú
         ďalšiu horkosť.
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e2036">
       </a>
       16
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Vezmi jedno koliesko zo stroja, a ten zastane. Tak vezmi z rodinného kruhu milého
         človeka — hoci beh práce a života ide svojím ďalším tokom — ono je cítiť: niet ho, niet.
         Tak bolo i v záružskom mlyne, kde, i keby si sa kamkoľvek obzeral, nikde by si neuvidel
         milú tvár nemého šuhaja. Prázdne bolo jeho miesto pri stole; každý vedel, že on tam už
         nikdy nebude sedávať. Nepočuť ľahké kroky v mlynici; zatíchli navždy, veď on sa sem nikdy
         viac nevráti. Odišiel, nie taký, akého ho poznali, bledý ešte po chorobe, v tých panských
         šatách; ani toho Kozimovho tovariša nepripomínal, ktorý tu medzi ľuďmi žil, pracoval a
         každému dobre robil, komu mohol. Pol dediny prišlo sa s ním rozlúčiť; nielen ženy, i
         mužovia plakali, keď po prvýkrát počuli z úst nemého slová — ó a aké slová! Vyznal Ondrej
         svoje ťažké poblúdenie i hriech; vyznal, že len milosť Božia ho zachránila pred tým hrozným
         osudom, byť vrahom brata v ľudstve. Opísal svoje duševné muky, i tú nepochopiteľnú Božiu
         lásku. Vyrozprával ľuďom, čo všetko Kozima pre neho urobil — ale že Pán Ježiš urobil viac —
         a vzdal chválu Bohu. Potom rozdal tým, ktorí ešte nemali, Slovo Božie i spisy. Učňom dal
         svoje šaty a obuv, babičke Somorovej svoje hodiny na podstavci, Zemanke pre jej siroty
         značný obnos peňazí, a keď už sadal do voza po boku hlboko dojatého svojho otca, vystrelo
         sa mnoho mozoľovitých pravíc ešte po jeho ruke: „S Bohom, s Bohom, Ondrejko!“ Vedeli, že sa
         tak nevolá; no to jeho cudzie meno nik si nebude pamätať, pre Záružanov zostane on len
         nemým Ondrejom, Kozimovým tovarišom.
   </p>
   <p>
    Kozima odprevádzal oboch pánov; vzali so sebou i Annu po stanicu. „Ó, poďte so mnou!“
         volal ich, „aspoň ešte niekoľko hodín; veď neviem, ako žiť bez vás, a dobre, že raz bez
         lúčenia budeme svoji!“
   </p>
   <p>
    To bolo včera. Dnes mlyn stál; pána nebolo doma. Na horách ležali hmly; z nich padal
         drobný, teplý dážď, a horami mlčky kráčali vedľa seba Kozima a Anna. Ani jeden nemýlil v
         myšlienkach druhého. Dievčina predstavovala si v duchu tú nezabudnuteľnú chvíľu na stanici,
         keď Ondrej objímal Kozimu a ešte raz ďakoval mu za všetko, a keď konečne poďakoval mu i pán
         Hrdina a odprosil ho za krivdu raz učinenú, ktorú mu Kozima tak po kresťansky odplatil.
         Potom ďakoval i jej. Nemyslela by na to, keby nebol povedal, čo ju veľmi potešilo: „Viem,
         že sa budete modliť za môjho syna; no tak modlite sa aj za mňa.“
   </p>
   <p>
    S Ondrejom si len mlčky ruky podali. V mladíkovom pohľade bolo viac a hlbšia vďaka, než
         akú ústa môžu vysloviť. „Pozdravte mi Záružie, mlyn!“ volal Ondrej ešte z vlaku. Potom im
         ho para odniesla,
    <sup>
     [
     <a class="footnote" href="#ftn.d56e2051" name="d56e2051">
      32
     </a>
     ]
    </sup>
    snáď navždy, ale nie na veky. Nepríde nikdy viac do mlyna v Záruží za tovariša;
         životné cesty rozdelili sa im navždy.
   </p>
   <p>
    On nepríde; no čo urobí ten, ktorý sa kvôli nemu zakopal do tejto horskej samoty? —
         Mimovoľne vzhliadla dievčina k mlčiacemu mužovi po jej boku, a prišlo jej ho ľúto, že je
         taký sám. Ondrej povedal o ňom, že nemá nikoho; a teraz — keď on odišiel, kvôli ktorému v
         poslednom roku žil — komu bude žiť? Veď on sa tiež nezrodil dedinským mlynárom; nebol
         vychovaný pre takýto život. Zostane on v ňom, keď Ondrej vrátil sa k svojmu stavu? Keď mali
         pán Hrdina a Kozima rovnaké mlyny na Dunaji, mali iste aj rovnaké postavenie a rovnakú
         vzdelanosť; tu sa od seba veľmi líšili. Či to bude spravodlivé, aby on tu zostal?
   </p>
   <p>
    Snáď ucítil mlynár pohľad uprený na seba, keď sa zrazu obzrel:
   </p>
   <p>
    „Chcete sa ma dačo spýtať, Anna?“
   </p>
   <p>
    Odkedy boli hostia v mlyne, vykal jej mlynár; znelo jej to vždy cudzo, zaznelo i teraz.
   </p>
   <p>
    „Áno, pane,“ prisvedčila v zmätku. „Myslela som, či vy zostanete teraz v Záruží, keď
         cieľ, kvôli ktorému ste sem prišli, je už dosiahnutý?“
   </p>
   <p>
    Mlynár postál, zahľadel sa na devu.
   </p>
   <p>
    „Na mňa si myslela?“ preriekol zadivene. „To som naozaj nečakal.“
   </p>
   <p>
    Už asi štvrť hodiny premýšľam, že ani vy nie ste v Záruží na mieste.“
   </p>
   <p>
    „Myslíš, že i ja som nejaký zakliaty princ ako Ondrej?“ usmial sa trpko. „To sa mýliš;
         ja som nikdy iným nebol, len mlynárom.“
   </p>
   <p>
    „I pán Hrdina je mlynárom!“ namietla nesmelo.
   </p>
   <p>
    „Bolo na nás poznať rozdiel, a ty si myslíš, pretože naše mlyny kedysi susedili, že sme
         sa raz sebe podobali?“
   </p>
   <p>
    „Áno, pane.“
   </p>
   <p>
    „I tu si na omyle. Pán Hrdina mal odborné vzdelanie; on je majiteľom mlyna, továrnikom,
         drží si mlynára. Mňa môj otec nenechal mnoho školského prachu dýchať. Vzdelanie nadobudol
         som si sám na ceste svetom. K tomu, čo mi nedali, chcel som sa sám dopracovať i dopracoval;
         no potom som videl, aký je život prázdny, keď ho neobetujeme službe pre Krista, a k tomuto
         naskytla sa mi naskore
    <sup>
     [
     <a class="footnote" href="#ftn.d56e2084" name="d56e2084">
      33
     </a>
     ]
    </sup>
    aj príležitosť.
   </p>
   <p>
    Pýtala si sa, či tu zostanem v Záruží? Kam by som šiel? Že Ondrej odišiel, preto ešte
         cieľ nie je dosiahnutý, dokiaľ aj len jeden človek potrebuje moju pomoc. Keby som sa vrátil
         do tých kruhov, ktoré som opustil, musel by som viesť život, ktorý mnoho stojí a na ktorý
         by sa mi moje prostriedky všetky pomíňali. V Záruží v malom mnoho môžem prospieť, a to mi
         postačí do smrti; a ďalej netreba sa už starať. — No nechajme to stranou; musím ti dačo
         povedať, Anna.
   </p>
   <p>
    Zaujatá úplne starosťou o Ondreja, nevšimla si si, že v mlyne sme boli dvaja nemocní.
         Jeden vyzdravel; ten druhý musí zomrieť, ak mu skoro nepríde pomoc.“
   </p>
   <p>
    Mlynár oprel sa o strom, skrížil ramená, a keď dovolil zármutku, aby prerazil cez
         obvykle vážny pokoj a zasadol na celom jeho obličaji, tu bolo vidno konečne, aký je tento
         obličaj opadnutý a zmenený.
   </p>
   <p>
    „Čo vám je, pane?“ v nevýslovnom súcite vzhliada dievčina k zarmútenému mužovi.
   </p>
   <p>
    „Čo mi je, dieťa? Poznal som v minulých týždňoch, že to presvedčenie, ktoré mi dovtedy
         dodávalo sily, je bludička, ktorá i mňa i tých, ktorí so mnou išli, viedla do bahna. Mala
         si v zime pravdu:
    <span class="emphasis">
     <em>
      „Ak nevstal Kristus z mŕtvych, márna je vaša viera.“
     </em>
    </span>
    Pre hodiny, aké sme my pri chorobe Ondrejovej prežili, mŕtvy Kristus nepostačí.“
   </p>
   <p>
    <span class="emphasis">
     <em>
      „Ale vstal z mŕtvych Kristus!“
     </em>
    </span>
    zajasala dievčina. „Pravda, už
         veríte, cítite, že môj Spasiteľ žije!?“
   </p>
   <p>
    „To verím, dieťa, a mám len tú jednu túžbu, aby sa stal i mojím Spasiteľom. Duševné
         muky, ktoré som prežil, boje, ktoré srdce muselo prebojovať, prv než dalo za pravdu Slovu
         Božiemu, zná jedine Boh. Pretože som sám blúdil, zviedol som i druhých; nebyť teba, celá
         táto osada by bola nakazená nepravým učením, ktoré ani po hrob nepostačí, a za hrobom nemá
         nijaké zasľúbenie ani nádej. Ondrejovo svedectvo včera porazilo všetky náuky, ktoré som ja
         hlásal v Záruží; bárs by ho všetci prijali prv, než im bude tak ťažko — áno, temer pripozde
         — ako mne. To som ti chcel povedať. A teraz poďme domov.“
   </p>
   <p>
    „Ó, pane, keby ste len chceli uveriť, že On žije!“ — zopäla dievčina prosebne ruky.
   </p>
   <p>
    „Uveril som, dieťa; On ma presvedčil. I to som uveril, že som hriešnym človekom, a On že
         je tým jediným Spasiteľom, že zomrel nie pre svoje učenie, ale pre hriech ľudského
         pokolenia. Ale pre mňa je tak mnoho nejasného, a potrvá dlho, než sa všetko vo mne
         rozvidní. Pridlho som hľadel do tmy nevery. Ondrej mal už svetlo, on odišiel; teraz odídeš
         i ty, a ja zostanem sám, bez jedinej duše, ktorá by mi pomohla preboriť sa k pravde.“
   </p>
   <p>
    „Ó, pane, ja od vás neodídem. Neposielajte ma preč, ak vám môžem prospieť; inakšie vy tu
         v samote budete trpieť, a ja — v pomyšlienke
    <sup>
     [
     <a class="footnote" href="#ftn.d56e2116" name="d56e2116">
      34
     </a>
     ]
    </sup>
    na vás — kamkoľvek sa obrátim!“
   </p>
   <p>
    „Anna, veď nemôžeš trvale u nás zostať, a akokoľvek ťažko mi to padne, ale musím ťa
         nechať odísť, a to čím skôr, bo je len jedno východisko v tejto veci!“
   </p>
   <p>
    „A to by bolo?“
   </p>
   <p>
    „Aby si sa stala mojou ženou. No, ty máš sotva dvadsať rokov, ja štyridsať. Ty si mladá,
         ako tie kvety, ktoré sa ešte rozvíjajú, a ja už šediviem. Viem, že by ti u mňa nebolo zle,
         bo my si veľmi dobre rozumieme, ale tvoje srdce zvädlo a odumrelo by prv, než milovalo.
         Život mladej ženy po boku starého muža je studený a smutný bez blaha lásky.“
   </p>
   <p>
    Keby vedľa dievčiny zahrmelo a uderilo, viac by ju to neomráčilo, ako tieto slová.
         Kozima nečakal odpoveď; mlčky kráčali vedľa seba ďalej a zastali až zase nad splavom. Tu
         zrazu pozreli na seba. V Anninom zraku zligotali sa slzy.
   </p>
   <p>
    „Tak čo, Anna, keď si mohla byť tak mnohým nosičkou svetla, chceš ňou byť i mne, chceš
         spolu so mnou prežívať moje vyhnanstvo a pomôcť mi žiť už nie mŕtvemu, ale živému Kristu?
         Môžeš vložiť ruku do ruky mojej? Ja ťa nemôžem pustiť preč, do toho studeného sveta; zostaň
         s nami. Ondreja ťažko oželieme; teba by sme nikdy neoželeli, a keď i všetci, ja nie. Ak
         môžeš, zostaň!“
   </p>
   <p>
    Vystrel pravicu a malá ruka bez zachvenia spočinula v nej.
   </p>
   <p>
    „Zostanem rada, ak ma potrebujete.“
   </p>
   <p>
    V tej chvíli uderili v dedine na zvony; zhlaholil kov a slnce prerazilo si cestu medzi
         oblakmi, osvietilo nad splavom dvoch ľudí, ktorí pristali spolu ako kvet ku stromu. Kvet
         bude strom blažiť svojou vôňou, a strom ho za to ochráni. Z dvoch párov očí, ktoré sa na
         seba dívali, hľadela sila a svetlo, ktoré splynuli dovedna v krásny celok.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2051" name="ftn.d56e2051">
        32
       </a>
       ]
      </sup>
      <span class="emphasis">
       <em>
        para odniesla
       </em>
      </span>
      — vlak ťahaný parnou lokomotívou
     </p>
    </div>
    <div class="footnote">
     <p>
      <sup>
       [
       <a class="para" href="#d56e2084" name="ftn.d56e2084">
        33
       </a>
       ]
      </sup>
      <span class="emphasis">
       <em>
        naskore
       </em>
      </span>
      — čoskoro
     </p>
    </div>
    <div class="footnote">
     <p>
      <sup>
       [
       <a class="para" href="#d56e2116" name="ftn.d56e2116">
        34
       </a>
       ]
      </sup>
      <span class="emphasis">
       <em>
        pomyšlienka
       </em>
      </span>
      — pomyslenie, myšlienka
     </p>
    </div>
   </div>
  </div>
 </body>
</html>
