<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e497">
       </a>
       1
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Bola sobota. Slávnostný hlahol večerného zvonenia letel nad tichou dedinkou, čo si
         uprostred zakvitnutých sadov ležala ako taká pekná slovenská rozprávka.
   </p>
   <p>
    Z nárožného domu, ohradeného vysokým plotom, vyšli dve ženské postavy s kosákmi a
         plachetkami. Ponáhľali sa — ako vidno — ešte trochu zeleného
    <sup>
     [
     <a class="footnote" href="#ftn.d56e508" name="d56e508">
      1
     </a>
     ]
    </sup>
    nažať na nedeľu. Strmo kráčajúc, zahli za roh stavania poberali sa okolo
         susedovho domu, ktorého široko roztvorená brána umožnila prezrieť celý dvor, vysoký násyp
    <sup>
     [
     <a class="footnote" href="#ftn.d56e514" name="d56e514">
      2
     </a>
     ]
    </sup>
    pod strechou a muža sediaceho na ňom. Kul kosu, majúc hlavu sklonenú a práve
         skúšal ostrie, keď ho staršia zo žien pozdravila.
   </p>
   <p>
    „Dobrý večer, Matej, chystáš si na pondelok?“ Zdvihol hlavu, poďakoval za pozdrav,
         prisvedčil na otázku a ženy zašli.
   </p>
   <p>
    „Tetička,“ ohlásila sa mladšia žena, keď už zašli, „prečo toho suseda vždy tak prívetivo
         pozdravujete? Je vám to nejaká blízka rodina?“ a obzrela sa pritom naspäť na muža, ktorý
         práve vstal, a opretý o kosu hľadel za nimi. Zapadajúce slniečko si ho osvietilo. Stál za
         to! Štíhlo urastený ako taký osamelý v horách strom. Keď sa mladá žena zahľadela do jeho
         tváre, prišlo jej ho tak akosi ľúto a nevdojak napadla jej piesenka:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Zapadá slnce nad horami,
        </em>
       </span>
       <span class="emphasis">
        <em>
         ej, neni šťastia medzi nami.
        </em>
       </span>
      </span>
     </p>
    </div>
   </p>
   <p>
   </p>
   <p>
    Hoci muž mal len 44 rokov a tvár mu vrúbili zlatožlté vlny vlasov, padajúc na biele
         čelo, sídlil už na nej taký pokoj, ktorým sa honosieva len staroba, v ktorej už všetko
         dobúrilo. Vôkol mlčanlivo zavrených perí spočíval vážny smútok, odblesk toho, čo pozeralo i
         z modrých, hlbokých očí za ženami.
   </p>
   <p>
    „Prečo som pozdravila suseda, pýtaš sa?“ obzrela sa i staršia žena, „a či mi je z
         príbuzenstva?“ Nie mi je on rodinou, Dorka moja, ale vyrástli sme spolu. Len o štyri roky
         je odo mňa starší. Vidíš, ako naše chalupy i sady hraničia; od malička, v zime, v lete,
         spolu sme sa hrávali, spolu chodili do školy, neraz ma on cez klzké miesto preniesol, aby
         som nespadla. Myslievali ľudia, že z nás kedysi bude párik; aj jeho matka si to žiadala.
         Ale ja, hoci som ho mala veľmi rada, práve pre ňu by som sa nebola chcela do ich domu
         dostať. Dcéra moja, dobrý sused je ako vlastná rodina, a susedské deti ako brat a sestra.
   </p>
   <p>
    Keď Matej slúžil pri vojsku, vrátil sa tvoj ujec Martin od vojska. A čo je komu súdené,
         že ho vraj neminie. Ani mňa a jeho neminulo. On bol z nášho rodu ďaleký bratanec, moji
         rodičia potrebovali pomoc, mali nás len dvoch, môjho brata Jurka a mňa. Jurko už ženu
         nemal, zato malé deti, a sám býval často chorý, ledva vládal obrobiť ženinu a svoju
         čiastku. Nuž, tak rodičia potrebovali zaťa a my sme sa mali s Martinom radi, a tak bola
         svadba. Hovoril svet vtedy, že nám netak spolu pristalo. Keď sa náš sused Matej vrátil, on
         sa najviac so mnou tešil, ani čo by mi bol býval vlastným bratom. Aj sa mi prvej priznal,
         že už tiež má nevestu vyhľadanú, až za Váhom; je ona sirota, u svojej krstnej matky
         vychovaná. Ako deväťročnú vzala si ju k sebe, keď sama nemala detí a je už vdova. Keď som
         sa Mateja pýtala, či je tá jeho nevesta pekná, ukázal na sladkú jabloň, čo priam kvitla,
         ako dnes kvitne, a hovoril: „Je ako ten kvietok jabloňový.“ A aj skutočne bola; keď si ju o
         pár týždňov priviedol, celá dedina mu dala za pravdu. Ej, netaký to bol pekný pár: on,
         švárny mládenec, ktorého každý mal rád, pomáhal ľuďom ako a kde mohol, aj hospodár bol z
         neho za vzor druhým, a ona ako kvet. Len moja mamička, a aj druhé ženy, ľutovali tú jeho
         mladú žienku, že veru nebude mať pri svokre na ružiach ustlané!
   </p>
   <p>
    Prvé mesiace všetko išlo pekne, hladko. Bola stará Jankovička pyšná na ten chýrny výstroj,
    <sup>
     [
     <a class="footnote" href="#ftn.d56e547" name="d56e547">
      3
     </a>
     ]
    </sup>
    ktorý jej nevesta priniesla. Rozprávala susedám, aký pekný dom a koľko rolí má
         jej tetka, a že to všetko chovanici poručí, však ju mala ako vlastné dieťa a ako oko v
         hlave. Tu naraz prišla nečakaná správa, že sa vraj krstná matka bude vydávať. To bolo
         divenia, rečí v celej dedine! Mladí Jankovičovci išli na svadbu a stará zostala doma ako
         zarezaná. Bola to pyšná ženská; s málo ľuďmi sa zniesla, netak jej to zahanbenie dopriali
         po toľkých chýroch, čo šírila! Kto má škodu, o posmech aby sa vraj nestaral. Vydaj
         Marienkinej krstnej matky jeho nezarmútil. On, keď sa ho moja mamička pýtala: „Čo to tej
         Skalovej napadlo, na starosť sa vydať?“ netak ju vyhováral, že veď je to žena ešte v
         najlepších rokoch. Vzala si bezdetného vdovca z rodiny. Mali vraj akúsi dedovizeň spoločnú
         a nijako sa to nedalo v knihách poprenášať. Súdiť sa nechceli, tak sa radšej zobrali, spolu
         že im to advokát už lepšie prevedie a budú mať pokoj. On že je človek starší, dobrý, budú
         môcť jeden druhého opatriť. Tak sa Matej z toho len tešil. A jeho Marienka obzvlášť, že
         nebude mamička taká samotná, keď ju odišla.
   </p>
   <p>
    No, odkedy sa mladí z tej nešťastnej svadby vrátili, stará Jankovička na nevestu už ani
         nehľadela, a keď ju ženy posmechom ešte podráždili, netak zlorečila. Aj Skalovej, aj
         Marienke, no obzvlášť synovi, že sa tak dal oklamať, a že si s takou žobráčkou svet
         zviazal. Keď tie kriky neprestávali, aby matku nejako utíšil, kúpil Matej za peniaze, čo mu
         Marienka priniesla, kone. Vozil do I-skej fabriky zo z-ských hôr drevo. Dobre mu platili,
         stará mohla byť spokojná, veď jej dával zárobok; ten nosila na knižku do banky. Ale dvom
         pánom sa nedá slúžiť. Aj hospodárstvo, aj vonkajší zárobok, to nejde dlho. Keď Matej bol
         skoro vždy preč, ušlo sa obom ženám hodne práce; Marienka, aby uspokojila svokru, pracovala
         za dve. Bola ona útla ako kvet, ešte mladá a takej ťažkej práci od detinstva nezvyknutá.
         Veď u krstnej matky pracovala ako dcéra, do ničoho ťažkého ju nepustila. Tuto ako slúžka,
         ba neprirovnávajúc ako tá nemá tvár. A ešte k tomu, keď syn doma nebol, stará ani nevarila,
         len už mliekom a chlebom, ba najviac len zemiakmi sa živili.
   </p>
   <p>
    Hoci sme sa my dve každý deň zhovárali pri studni, Marienka nikdy, ani slovom na svokru
         nežalovala. Neraz som prosila Martina, aby jej vody naťahal, studňa ide ťažko,
    <sup>
     [
     <a class="footnote" href="#ftn.d56e557" name="d56e557">
      4
     </a>
     ]
    </sup>
    a mala toho moc napájať!
   </p>
   <p>
    Nuž, Matej — chudák — drel tam, ona tu a to všetko len pre lakomosť starej. Veď im toho
         nebolo treba, aj on mal len jednu sestru, už roky vydanú a vyplatenú, a majetok mali toľký
         ako my.
   </p>
   <p>
    Ver, nemohla som sa už na to mlčky dívať ako stará Marienku z jednej roboty do druhej
         ženie. A tak, keď sa Matej vrátil a prišiel si k nám kosu požičať, vyrozprávala som mu, ako
         sa jeho chuderke žene u svokry vedie, keď on nie je doma, že jeho matka nevezme ani
         robotníka, ani robotníčku. Keď Marienka všetko nevládze porobiť, ako sa s ňou vadí, od rána
         do noci; či v sviatok, či v piatok musí byť, ako keď hodiny natiahne. Prišla k tomu moja
         mamička a doložila, že sa svokra neveste ani najesť nedá.
   </p>
   <p>
    „Čo budeš mať, synku, z tých peňazí,“ povedala mu, „ak si ženu necháš utrápiť a
         usužovať. Ona sa však veru ani tebe, ani nikomu nepožaluje; nám sa žalovať nepotrebuje, my
         vidíme a počujeme samy dosť. Hľaď si, synku, radšej svojho hospodárstva. Čo ťa po všetkom,
         keď by si raz musel želieť, že ti bola tá mizerná mamona milšia ako tvoja dobrá, pekná
         žena.“
   </p>
   <p>
    Chudák Matej! Taký smutný odchádzal od nás. Aj mne, aj mamičke pekne za napomenutie
         poďakoval.“
   </p>
   <p>
    „Tetička, a pomohlo to?“ pretrhla mladá žena mlčanie, kráčali už chvíľu medzi oziminami.
         „Prestal s tým furmančením?“
   </p>
   <p>
    „Hneď nemohol, dievka moja, mal kontrakt,
    <sup>
     [
     <a class="footnote" href="#ftn.d56e575" name="d56e575">
      5
     </a>
     ]
    </sup>
    ten sa nedal zrušiť, a keď vypršal, bolo už neskoro.“
   </p>
   <p>
    „Neskoro? Ako neskoro? Ach, tetička, sadnime si tu trochu na skládok,
    <sup>
     [
     <a class="footnote" href="#ftn.d56e584" name="d56e584">
      6
     </a>
     ]
    </sup>
    veď potom chytro nažneme; skôr ako pastier lichvu
    <sup>
     [
     <a class="footnote" href="#ftn.d56e590" name="d56e590">
      7
     </a>
     ]
    </sup>
    doženie, budeme dávno doma.“
   </p>
   <p>
    „Môžeme si sadnúť, dosť sme sa, ako pri sobote, nabehali už dnes, ale toľko sedieť, kým
         by som ti všetko smutné, čo sa u susedov stalo, porozprávala, nemôžeme, to až dakedy, keď
         budeme mať viacej času. Neraz som si potom myslela,“ pokračovala žena, keď chvíľočku ticho
         odpočívali, „radšej si mohla mlčať. No, už je to tam. Pán Boh vševedúci vie, že sme sa len
         chuderky Marienky chceli zastať. Bola sirota, bez otca, bez matky a diala sa jej krivda.“
         Žena zotrela si slzy z rias.
   </p>
   <p>
    „Dohováral sused tej svojej ničomnej materi?“ stiahla mladá žena jasné čelo.
   </p>
   <p>
    „On ju len pekne — ako sa na poriadneho syna sluší — prosil, aby jeho ženu do takej
         tuhej práce nehnala; kde treba, aby najala robotníkov, aby len poriadne varila. Marienka
         dobre nevyzerá, a on že sa bojí, aby mu neupadla do choroby. Nebola ona vraj na také drenie
         naučená. Stará mu na jeho peknú prosbu len toľko povedala, aby si vraj — keď je tak — dal
         ženu pod sklo, ona že od mazny
    <sup>
     [
     <a class="footnote" href="#ftn.d56e602" name="d56e602">
      8
     </a>
     ]
    </sup>
    pomoc ďalej nepotrebuje. „Obišla som sa bez nej predtým, a keď si bol na
         vojenčine sama som bola so všetkým hotová, aj dnes budem, ale to ti hovorím, že ja takej
         panej vyvárať nebudem. Však je komora otvorená, aj žigla
    <sup>
     [
     <a class="footnote" href="#ftn.d56e608" name="d56e608">
      9
     </a>
     ]
    </sup>
    s múkou, nech si uvarí a upečie, čo chce.“ Darmo ju syn potom prosil, darmo sa
         Marienka ohrádzala, že ona sa na nič nežaluje, že rada robila, i bude, ach, všetky prosby
         boli márne! Jankovička neuverila, ona od svojho upustiť nechcela. Ešte v ten istý deň
         odišla načas k svojej chorej sestre a vrátila sa, až keď ju pochovala, posledný deň pred
         synovým odchodom. Trvalo to tak asi tri týždne. Za ten čas Marienka konečne sama s mužom
         gazdovala, aj mu varila, nosila za ním jedlo na pole; robiť jej nedal, len po dome. Keď tak
         spolu žili sami, Marienkine líčka zase rozkvitli, oči jej žiarili, ústka sa usmievali.
         Navštívila som ich dva razy, raz sme spolu aj zvážali. Hovorili sme si s mamičkou, že ani
         Adam a Eva v raji nemohli byť šťastnejší ako oni dvaja. Všetci susedia sa s nimi tešili a
         to ich pekné šťastie im dopriali; ej, veď ono len málo trvalo. Skončilo hneď, keď sa stará
         vrátila. Marienka jej priniesla dobrú večeru, ale ona sa jej nedotkla a zariekala sa, že z
         tej ruky ona nikdy jedlo do úst nevezme. Preto ráno Matej netak zarmútený odchádzal.
         Marienka ho vyprevádzala a ešte ona jeho potešovala, že však si ona mamičku uzmieri. Po
         cintorín sa spolu viezli; tam, keď zišla, ešte pod tými bormi dlho spolu stáli a oba horko
         plakali. Keď sa on z hradskej obzrel, ona ešte vždy stála opretá pod jedľou a hľadela za
         ním. Ešte že sa na neho usmiala a pokývala mu ručníčkom, no kone zahli za skalu a tá skala
         mu ju zakryla. Ale však jej mal plné oči a plné srdce; tak si ju so sebou odniesol, takú ju
         vždy iste vidí, keď zavrie oči. No, už musíme žať, ostatné ti už druhý raz porozprávam, je
         toho ešte moc.“
   </p>
   <p>
    Vzchopili sa ženy, a o krátky čas sa už ponáhľali domov s veľkými batohmi zelenej krmy.
         Doháňali i stretali ich ľudia, pozdravovali sprava aj zľava, ako čoby stretávali vlastnú
         rodinu. Tak je to na dedine, kde ľudia od kolísky spolu rastú a žijú. Ale dakedy bývajú
         medzi nimi i takí, ktorých osobitne každý, ale každý pozdraví a rád s nimi postojí. K týmto
         patrila aj Zuzka Uhrová, a jej — pred dakoľko týždňami za jej synovca vydatá Uhrovie
         nevesta — Dorka Mílová. Ženy sa ponáhľali, bo zďaleka počuť cenganie zvoncov, práskanie
         pastierovho biča. Dedinské stádo vracalo sa domov, všetky brány chalúp boli roztvorené. Tak
         budú raz otvorené i tie perlové brány nového Jeruzalema, až to malé Kristovo stádočko — o
         ktorom platí, že
    <span class="emphasis">
     <em>
      „zaľúbilo sa Otcovi vášmu dať mu kráľovstvo“
     </em>
    </span>
    — bude
         sa vracať z hôr sveta domov, aby si odpočinulo. Slniečko sadlo už za hory, čochvíľa zhasnú
         i zore a bude možno zaspievať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Slniečko zapadá níž a níž,
        </em>
       </span>
       <span class="emphasis">
        <em>
         tieň noci prichádza blíž a blíž,
        </em>
       </span>
       <span class="emphasis">
        <em>
         strápeným, smutným na pomoc.
        </em>
       </span>
       <span class="emphasis">
        <em>
         Oj, vitaj, blahodarná noc!
        </em>
       </span>
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e508" name="ftn.d56e508">
        1
       </a>
       ]
      </sup>
      <span class="emphasis">
       <em>
        zelené
       </em>
      </span>
      — čerstvo nakosená tráva
     </p>
    </div>
    <div class="footnote">
     <p>
      <sup>
       [
       <a class="para" href="#d56e514" name="ftn.d56e514">
        2
       </a>
       ]
      </sup>
      <span class="emphasis">
       <em>
        násyp
       </em>
      </span>
      — preddomie
     </p>
    </div>
    <div class="footnote">
     <p>
      <sup>
       [
       <a class="para" href="#d56e547" name="ftn.d56e547">
        3
       </a>
       ]
      </sup>
      <span class="emphasis">
       <em>
        výstroj
       </em>
      </span>
      — výbava
     </p>
    </div>
    <div class="footnote">
     <p>
      <sup>
       [
       <a class="para" href="#d56e557" name="ftn.d56e557">
        4
       </a>
       ]
      </sup>
      <span class="emphasis">
       <em>
        ísť ťažko — studňa ide ťažko
       </em>
      </span>
      — ťažko sa čerpá voda zo
               studne
     </p>
    </div>
    <div class="footnote">
     <p>
      <sup>
       [
       <a class="para" href="#d56e575" name="ftn.d56e575">
        5
       </a>
       ]
      </sup>
      <span class="emphasis">
       <em>
        kontrakt
       </em>
      </span>
      — zmluva, dohoda
     </p>
    </div>
    <div class="footnote">
     <p>
      <sup>
       [
       <a class="para" href="#d56e584" name="ftn.d56e584">
        6
       </a>
       ]
      </sup>
      <span class="emphasis">
       <em>
        skládok
       </em>
      </span>
      — zdrobnelina p. m. sklad — medza na roli
     </p>
    </div>
    <div class="footnote">
     <p>
      <sup>
       [
       <a class="para" href="#d56e590" name="ftn.d56e590">
        7
       </a>
       ]
      </sup>
      <span class="emphasis">
       <em>
        lichva
       </em>
      </span>
      — rožný statok
     </p>
    </div>
    <div class="footnote">
     <p>
      <sup>
       [
       <a class="para" href="#d56e602" name="ftn.d56e602">
        8
       </a>
       ]
      </sup>
      <span class="emphasis">
       <em>
        mazna
       </em>
      </span>
      — maznavá osoba
     </p>
    </div>
    <div class="footnote">
     <p>
      <sup>
       [
       <a class="para" href="#d56e608" name="ftn.d56e608">
        9
       </a>
       ]
      </sup>
      <span class="emphasis">
       <em>
        žigla
       </em>
      </span>
      — truhla (na obilie, ale aj všeobecne)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e639">
       </a>
       2
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    „Tetička, nemohli by sme odpoludnia ísť na lúky? Povedali ste včera, že sa tam chcete
         podívať,“ prosila v nedeľu Dorka, keď sa spoločne vracali z kostola.
   </p>
   <p>
    „No, nedbám,“ usmiala sa žena, „viem, čo vlastne chceš.“
   </p>
   <p>
    „Veru, len ten koniec by som rada zvedela. Nič som dnes z toho kostola nemala, len čo
         sused vošiel do lavice, už som nemohla na iné myslieť, len čo sa s tou ich Marienkou
         stalo.“
   </p>
   <p>
    „Nuž, veru, ani ja, veď som si to všetko dnes v noci pospomínala a tak, ani čo by tá
         história z hrobu vstala, kde už leží osemnásť rokov. Postaraj sa, Dorka, aby Jožko nešiel s
         tebou, pred ním rozprávať nebudem.“
   </p>
   <p>
    „Teda hneď po nešporoch
    <sup>
     [
     <a class="footnote" href="#ftn.d56e656" name="d56e656">
      10
     </a>
     ]
    </sup>
    pôjdeme, pravda, tetička?“
   </p>
   <p>
    „Ty choď priamo z kostola, zídeme sa v háji. Keby sme spolu išli dedinou, raz teba, raz
         mňa ľudia by zastavovali, zostalo by nám málo času na tú rozprávku. Môžeš sa staviť ešte u
         vašich, ja dám doma olovrant a poviem babičke, kam ideme.“
   </p>
   <p>
    Ej, netaké to bolo pekné miestečko, kde sa odpoludnia, asi o štvrtej, obe ženy posadili.
         Končili tu zorovské zelnice pažiťou, na ktorej rástli plané jablone a hrušky, a delili za
         nimi rozložené jedľové háje od týchže zelníc. Čerstvo zelené bory rozváňali a z ich tmavého
         úzadia ako v povesti odrážalo sa bohatstvo bieloružového jabloňového kvetu. Cez lúky vidno
         celú dedinku Zorovce i jej úhľadný kostolík; leží si to všetko v tých zakvitnutých sadoch
         ako v raji.
   </p>
   <p>
    Ej, ale nebol to ešte raj, nebol, keď na zemi mohla jestvovať taká bolesť a krivda, o
         akej svojej neteri rozprávala Zuzka Uhrová.
   </p>
   <p>
    „Keď Matej vtedy odišiel, ležal môj malý Mišenko chorý, takže som ja z izby ani
         nevychádzala. Len mamička si pochvaľovala, že u susedov je pekne ticho. Marienku pri
         vonkajšej práci nevidno, stará že má nádenníčku a akosi sa s ňou veľmi ráči. Predsa že len
         naše napomenutie osožilo. Až na tretiu nedeľu ušlo sa mi ísť do kostola; hneď som videla,
         že sa suseda na nás hnevá, ani sa na mňa len nepozrela a keď sme sa s Martinom pozdravili,
         spravila sa, že nepočuje. Snáď si domyslela, že sme to my Matejovi na ňu požalovali. Mrzelo
         nás to obe, žili sme potiaľ odjakživa so susedmi v láske a v pokoji. Stará Jankovička však
         bola taká osoba, keď sa raz na niekoho nahnevala, už mu jakživ nechcela odpustiť. Vedela
         som, že sa budem musieť Marienke vyhnúť, aby nás spolu nevidela a nemyslela, že snáď o nej
         klebetíme. Ale Marienka sa mi aj sama vyhla z cesty, takže som ju ani nevidela. O dva
         týždne, ako zas ideme z kostola, počujem za sebou hrobárku prehovoriť: „Tá mladá Jankovička
         je veľmi biedna, dnes-zajtra príde jej ťažká hodina. Ako to taká slabá osoba vydrží?! Bola
         ani kvet, keď si ju sem priviedol, a dnes…“ „Máš pravdu,“ odpovedala richtárka, „mne je jej
         chuderky vždy ľúto a myslím, kto ju len potom opatrí, však stará že už týždne s ňou
         nehovorí. Syn že jej čosi pre ňu dohováral, odvtedy sa hnevá.“ Obzrela som sa chytro, kam
         ženy hľadeli. Neďaleko nás, na druhej strane cesty, kráčala Marienka. Už nepripomínala ten
         jabloňový kvet. Tváričku mala takú úzku, ružičky z líc jej zmizli, krásne tmavé oči hľadeli
         také veľké a tak zhlboka! Aká bola teraz, takých pekných, bielych maľujú anjelov, ktorí
         nepatria tejto zemi. Jej, inokedy srnčí, ľahký krok, bol skoro pomalý, ako keď už človek
         nikam nevládze. Hneď by som sa bola za ňou rozbehla! No, ju pristavili ženy, tak som sa
         radšej ponáhľala domov, niekde sa nad ňou vyplakať. Odpoludnia nato prišla k nám Zábušková
         — čo u starej nádenníčila — niečo požičiavať, ale to mala len zrečisko.
    <sup>
     [
     <a class="footnote" href="#ftn.d56e671" name="d56e671">
      11
     </a>
     ]
    </sup>
    Chcela sa mojej mamičke vyžalovať, že už u Jankovičky robiť nebude. „Pohnevala
         som sa so starou,“ hovorila, „utíska človeka do krvi; ona si myslí, že s každým bude tak
         zametať ako s chuderou nevestou. Keby Matej vedel, čo tá tej jeho mladej žene robí! No,
         však až príde, ja mu to nezamlčím, veď sa na tú krivdu už ďalej ani dívať nemôžem.“
         „Mysleli sme si, že je v dome pokoj, keď starú nepočuť zlorečiť,“ divila sa mamička. „No,
         áno, taký ako na cintoríne, tam tiež už nikto nikomu slova nedá. Keď mladá vyjde z izby a
         pekne sa pozdraví, odpoveď nedostane. Robotu jej stará nerozkáže; sama si ju musí po dome
         hľadať. Len už priam prať že ju nechá, ale aj to si svoje šaty osve ozvára. Chleba stará
         napečie pre seba a pre robotníkov, keď ich má. Mladá si musí zas sebe; no toho, čo tá pre
         seba upečie, je málo. Raz vzala múky na dva chleby, lebo sa jej trafilo jeden za mužom
         poslať, a to už stará hneď s krikom dala sa nám vykladať, že veru nevie, kde sa jej len tá
         múka podieva, nedávno vraj mala plnú žiglu, a už je len dopoly. To preto, keď všetko musí
         byť poroztvárané, každá cigánka môže si čo chce v ich dome vziať. Odvtedy mladá už chleba
         nepiekla, už len keď si ktorýsi ten zemiak uvarí. Mlieka majú v dome dosť, no s tým len
         stará robí poriadok. Ona aj sladké, aj kyslé speňaží, syr, maslo, vajcia a hyd, všetko
         popredá, no a však, keby ho aj koľko bolo, mladá si sama nevezme a stará jej neponúkne.
         Mala z domu sliepku, pekné vajcia jej naniesla, vtedy si aspoň to, kedy-tedy mohla uvariť,
         no potom vodila kurčiatka a stará zle-nedobre na ne, že to sú takí hladoši a všetko tým jej
         požerú; stále ich naháňala. Raz hodila za nimi metlu a hneď dve zabila, tak mladá tie
         kuratá radšej predala, aby sa vyhla hriechu. No, to ste mali vidieť, čo stará o to
         vyvádzala, že je dobre, kadejakým hladošom pri kope klasy zbierať. Z čoho tá mladá žije,
         neviem, veď aj podľa toho vyzerá, už len šije, a šije, tak si muža vystrája, ako nikdy
         nebol. Nedávno obšila aj starej zásteru, no, tá ju hneď prvej žobráčke dala. Musel ktosi
         Matejovi nažalovať, on matke dohováral, tak ona verí, že sa mladá žalovala, a preto ju
         sužuje až do zúfania. Veru, tá chuderka si môže so žalmistom spievať:
    <span class="emphasis">
     <em>
      „Slza mi je
            chlebom vo dne v noci“
     </em>
    </span>
    (Ž 42, 4). Dobre, že už len gazdovi ten kontrakt
         vyprší, zostane aspoň doma a koľko-toľko si ženu ochráni, len aby už nebolo neskoro!“ Veľmi
         nás reč Zábuškovej zarmútila. „Mamička moja, dobre sme chceli a zle sme urobili,“ plakala
         som ja, keď žena odišla. „Veľmi zle, dcéra moja; no, kto by si bol pomyslel, že je suseda
         taká zlá?“
   </p>
   <p>
    „V utorok nato, asi o tretej v noci, svietila som pri Mišenkovi, keď mi zrazu ktosi
         zaklope na okno. Otvorím, a pred ním stojí Marienka. „Zuzanka, počula som, že zvárate,
         pôjdeš prať na Váh? Ak áno, prosím, vezmite aj môj kôš s prádlom, mám toho veľa.“ Predtým
         sme často naraz právali a raz jeden, raz druhý zapriahli a vozili k Váhu, a keď bolo pekne,
         tam sme si zväčša aj posušili. „Ach, Marienka,“ hovorím smutno, „až na druhý týždeň budeme
         zvárať, to sme len tak trochu oprali a pri studni oplákali, ale počkaj, prosím, hneď sa
         upravím a pomôžem ti prádlo odniesť. Snáď dohoníme Šimonovcov, o tých viem, že zvárali, len
         mamičke oznámim, aby mi chlapca opatrili.“ „Pôjdeš so mnou?“ zaradovala sa. „Pekne ti
         ďakujem.“
   </p>
   <p>
    Oznámila som mamičke, a asi o polhodinu boli sme už von z dediny. Šimonovcov dohonili
         sme ešte pri škole, vzali nám všetko, tak sme už len spolu kráčali. „Vezmi do nosáka
         mlieka, i chleba hodný kus, a syra,“ poradila mamička. „Však Marienka sotva čo jedla, a so
         sebou iste nič nemá.“ Urobila som tak veľmi rada; už od školy mohla som sa vrátiť, ale
         nedalo mi. Veľmi ma tešilo, že môžeme zas raz ísť spolu, a to pod tým hviezdnym nebom, v
         tej tichej noci, kde kohúty ešte len svitanie opovedali, a že sa jej môžem konečne priznať,
         čo sme nechtiac zlého urobili a odprosiť ju. „Teda ty si mu to vyzradila, Zuzanka?“ divila
         sa smutno. „Viem, že si to učinila z lásky, a pekne ti za tú lásku ďakujem, hoci odvtedy mi
         je tak zle na svete, že už ani horšie byť nemôže. Ale nebyť toho, nebola by som prežila
         tých niekoľko šťastných týždňov osamote s Matejom, vtedy mi však bolo ako v raji, mala som
         ho sama pre seba. Ešte aj v hodine smrti budem sa tým potešovať, a tebe ďakovať, že si mi k
         tomu dopomohla, aj keď to šťastie bolo také krátke, ale už mi ho nikto viac nevezme. Prosím
         ťa, Zuzanka, nehovor Matejovi, ako so mnou svokra nakladala, jeho by to bolelo a pomôcť by
         nemohol ani mne, ani sebe. Ach, ja by som mu najradšej každú na svete bolesť usporila, tak
         veľmi ho milujem, že sa to ani povedať nedá; no, veď aj on mňa, a to je všetka moja radosť
         na zemi. Aj ja som si myslievala, že sa nemal dať na tú furmanku. Chudák, myslel si, že
         mamičke zastrie oči, aby nevidela moju chudobu a nevyhadzovala nám ju na oči. Vyrobil
         pritom; je pravda, má už pár stovák v banke odložených, ale to mamičku neuspokojí. Keby sme
         boli len doma spolu pracovali, pri Božom požehnaní mohli sme sa zmôcť, veď sme mladí, no to
         je už tam, a nevráti sa.“ Videla som, že je veľmi ustatá, tak sme si sadli; pritom ona
         zbadala, že mám v košíku chlieb i syr a v kanve mlieko. Zaplakala, a tak v tom plači sa mi
         priznávala, že od včera od obeda ešte nič v ústach nemala. Zajedli sme si, ona však len
         málo, iba mlieko s chuťou vypila, to ostatné som jej potom tam nechala, keď sme sa lúčili
         pri Váhu. Mali sme tam naše vlastné miestečko, kde sme obyčajne právali; na kríčky sprava i
         zľava, vždy, čo tenšie sme vešiavali, ako aj dnes robievame. Trochu som jej pomohla prať,
         potom ma prosila, aby som sa nebavila, a že veľmi pekne mojej mamičke dá ďakovať. „Nech vám
         to sám Pán Boh mnohonásobne vynahradí,“ priala mi, keď sme si podávali ruky na rozlúčku.
         Vždy mám tú jej tvár pred očami, ako anjel, taká bledučká a pekná, oči slzami zaliate, ani
         taký plačúci anjel, čo nijako na túto hriešnu zem nepristal. Vo dne v noci ju vídavam, však
         na zemi už som ju nikdy viac nevidela.“
   </p>
   <p>
    „Čo, že ste ju nevideli, tetička?“ Mladá žena zovrela ruku staršej v oboch svojich. „Čo
         sa s ňou stalo?“
   </p>
   <p>
    „S ňou? Keby som ja to iste vedela, Dorka moja, ale pravdu zvieme už až na Božom súde,
         keď všetko tajné vyjde najavo; zlé i dobré. Navečer doviezli Šimonovci bielizeň;
         Marienkinho plný kôš posušeného a druhý mokrého, piest i perisko,
    <sup>
     [
     <a class="footnote" href="#ftn.d56e688" name="d56e688">
      12
     </a>
     ]
    </sup>
    aj náš košík s vecami. O Marienke povedali, že tam ešte zostala, vraj malé
         kúsky rukami oplákať. Boli to iste košieľočky a sovčeky,
    <sup>
     [
     <a class="footnote" href="#ftn.d56e694" name="d56e694">
      13
     </a>
     ]
    </sup>
    čo si, chystala. Ráno počujem u susedov akési veľké rozprávky a sem-tam
         behanie; stará kohosi posielala k Váhu. Vyrozumela som, že je o Marienke reč a išla som sa
         k plotu opýtať; a ono čo bolo? Marienka vraj ešte neprišla. Ustatá — ako iste bola —
         myslela som, snáď tam dakde usnula a spí; viacerí rozbehli sme sa k Váhu, no tam — ako
         jediná pamiatka po nej — visel na kríčku biely ručníček. Ach, nikde, nikde jej nebolo! Ináč
         sme si myslieť nemohli, len že si ju tá voda pritiahla za sebou do tej hlbočiny. Keď ešte
         toľké šaty oprala, slabá — ako i tak bola — zakrútila sa jej iste hlava, spadla. A že tu už
         nikoho nebolo s ňou, ak aj volala o pomoc, nikto ju nepočul, no tak, chuderka utonula. Po
         dva dni celá dedina ju hľadala, rybári rozprestierali siete, aby aspoň jej mŕtvolu
         vylovili. Prišla komisia, aj chudák Matej, ktorého pán farár telegraficky dovolal, ale
         všetko, všetko bolo márne. Komisia brala aj Šimonovcov, aj mňa na otázku, keď my sme s ňou
         poslední hovorili, lebo Zábušková verejne žalovala, že stará Jankovička tak nevestu
         sužovala, až ju k smrti dohnala. Vzoprela som sa tomu; Marienka bola dobrá ako anjel,
         trpezlivá, ona by nikdy svojmu mužovi takú žalosť nebola učinila, mala ho nato príliš rada.
         Vyrozprávala som mu, aká bola slabá. Ale, aby som starej nepriťažila, to, že od prvého dňa
         obeda do druhého rána nielen nič nejedla, ale si ani nemala vziať čo so sebou k Váhu, to
         som zamlčala. Veď jej, chuderke, by to už nebolo pomohlo. A bolo mi strašne ľúto Mateja,
         taký tam stál, viac mŕtvy ako živý. Načo by sa mal ešte toto dozvedieť? Dosť bolo toho, čo
         Zábušková svedčila. Šimonovci zase rozprávali, aká bola Marienka vďačná, ako sa tešila, keď
         im bielizeň odovzdávala, že jej toľké poschlo. Povedala im, že keď ešte tých pár kúskov
         prepláka, potom si trochu odpočinie a príde domov. Nevyzerala pritom ani smutná, ani
         nešťastná, vonkoncom nie ako človek, ktorý má zlé, hriešne a zúfalé úmysly. Nuž, Matej
         veril mne, aj im a najviac svojmu vlastnému srdcu. Ono mu svedčilo, že jeho jabloňový
         kvietok by nikdy nebol urobil taký hriech — zmárniť dva životy — a okrem toho jemu ešte
         takú žalosť. Aj komisia konečne uverila nám. Aj pán farár vydával o Marienke to najlepšie
         svedectvo a konečne našiel Matej v stole rozpísaný list, v ktorom ho Marienka prosila, aby
         sa vrátil, že je akási slabá, hlava sa jej často krúti. A tak sa bojí, keby tak umrela pri
         narodení dieťaťa. Ani slovom sa v liste na starú nežalovala. Len to prosila, ak by si ju
         Pán Boh odvolal, aby jej dieťa odviezol ku krstnej mamičke, že by sa s ním jeho matka
         nemusela trápiť, keď je už stará. Tam list končil, nemala ho kedy dokončiť, no práve ten
         list starej pomohol, že sa vec súdne neprejednávala. Vybavil sa pohreb. No sú ešte podnes
         ľudia, ktorí neveria, že Marienka predsa do Váhu neskočila. Keď sa stará Jankovička s kým v
         dedine povadila — a ona sa kamdiaľ viac vadievala — hneď jej vyhodili na oči, že si nevestu
         i vnúča zmárnila. V tej osobe však sa veru nikto nevyznal. Keď bola tá komisia a ten
         pohreb, chodila ako zarezaná, a o dva-tri dni kráčala už zase ako páv a nejednému povedala,
         že veru bola škoda tých pohrebných trov, lebo že ona neverí ani v smrť, ani v utopenie
         nevesty. Keď však syn ešte v ten istý týždeň odišiel do Ameriky, potom zas chodila ako
         zarezaná. Nuž, či ona verila, alebo nie, Marienka sa nevrátila; vody Váhu nám ju nevydali,
         ani živú, ani mŕtvu; vydajú, až keď aj more vydá svojich mŕtvych, ako stojí v Písme svätom.
   </p>
   <p>
    Matej dal majetok na šesť rokov do árendy,
    <sup>
     [
     <a class="footnote" href="#ftn.d56e702" name="d56e702">
      14
     </a>
     ]
    </sup>
    prv než odišiel s Rášovcami. Keď sa pominuli, vrátil sa, ale bolo na ňom
         vidieť, že ženu nezabudol a neoželel. Matka ho raz probovala oženiť, no on že len na ňu
         pozrel a vyšiel z izby; pri dverách sa obrátil a povedal: „Mám na smrti jednej ženy dosť!“
         Nikdy sa už neodvážila prehovárať ho. Dal jej tým na vedomie, že ju považuje za to, čo aj
         my všetci: za príčinu Marienkinej smrti; a seba tiež, keď ju doviedol do domu.
   </p>
   <p>
    Prešlo pár rokov, naraz prišla tá hrozná vojna. Pobrala nám našich mužov a synov. Zo
         Zoroviec snáď Matej bol jediný, ktorý išiel rád a bez plaču, veď on chudák nemal za kým, za
         čím želieť. Dúfal, a my s ním, že ho tam čaká smrť a s Marienkou sa skorej spojí, ale divné
         sú neraz cesty Božie. Koľkí otcovia malých detí zostali tam a on sa vrátil. Vrátili sa
         spolu s mojím Martinom z ruského zajatia. No on prišiel taký zmenený! Vždy bol ľudský,
         prívetivý človek, a odkedy sa vrátil, pripadá mi neraz ako jeden z tých svätých ľudí, čo o
         nich čítavame v Písmach. Naši muži sa na tej hroznej vojne a v tom Rusku všeličo zlé
         naučili, čo ťažko odvykajú, len on si v sebe priniesol čosi, čo z nás nikto nemá. Matka ho
         ešte dočkala, no už len tak chradla. Keby si ho však bola videla, s akou synovskou láskou
         si ju on opatroval, ako vďačne, ochotne jej slúžil, a v poslednej noci, keď už nemohla
         zreteľne hovoriť, Bohom sa dokladala,
    <sup>
     [
     <a class="footnote" href="#ftn.d56e710" name="d56e710">
      15
     </a>
     ]
    </sup>
    že ona nebola príčinou jej smrti, len akýsi starý klát spomínala a akýsi list.
         A keď videla, že jej nerozumieme, zalomila rukami a plakala. Nuž, nech jej je Pán Boh
         milostivý. Synovi život zničila a dva životy zmárnila. Matejova sestra, ďaleko vydatá,
         ktorá už dávno — ako som hovorila — svoju čiastku dostala, keď matke na pohreb prišla,
         všetko, čo len po matke chcela, od brata vymohla. Druhý by sa bol súdil a vyhral, veď
         nemala už na nič práva, no on jej dobrovoľne dal, až sa sám jej vlastný muž nad tým divil,
         aj všetci od úradu. Tak sa s ňou priateľsky rozlúčil, ani čo by ho nebola dôkladne
         orabovala. Môj Martin mu dohováral: „Veď ti už z otcovského nič nezostalo, máš priam len
         to, čo si si v Amerike sám vypracoval a doma prihospodáril!“ Tu že len na neho vážne pozrel
         a povedal: „Jej viacej treba, má deti. Nemusí na moju smrť čakať, nech užije prv, mne
         zostalo dosť. A vieš, Martin, keby som za mladi bol mal len tieto moje ruky, boli by sme s
         mojou Marienkou lepšie spolu pristali a snáď by ma nebolo to veľké nešťastie stihlo.“
         Odvtedy mu dá Martin s dohováraním pokoj; nemohol dlho zabudnúť ten jeho smutný hlas. Ach;
         keď sme aj za tých osemnásť rokov — ako sa stalo to nešťastie — všeličo prežili a celý svet
         sa, tuším, zmenil, naša láska k Marienke v nás, ktorí sme ju milovali — sa nezmenila. Keď
         prišla do Zoroviec, bola cudzia, za živa ju málo ľudia poznali, zato po smrti a až podnes,
         má mnoho priateľov, a najlepšou priateľkou zostala som jej ja.“
   </p>
   <p>
    V háji stíchlo. Ešte aj slávik — čo nad malou studienkou v kríčku spieval — spravil
         pomlčku. Len koruny borov, hýbané vetrom akoby hrali smútočný pochod. Patril tej, ktorá
         bola ako jabloňový kvietok, taká pekná a nežná, ako smútiaci anjel, a ktorú si milujúci
         manžel nemohol ani uložiť do posvätenej zeme. Zato tiekli nad ňou už osemnásť rokov vody
         Váhu a plávali plte. Pltníci, ktorí nejednu noc na vode strávili, a keby chceli, všeličo
         vedeli by rozprávať!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e656" name="ftn.d56e656">
        10
       </a>
       ]
      </sup>
      <span class="emphasis">
       <em>
        nešpor, nešporné služby Božie
       </em>
      </span>
      — nedeľné popoludňajšie služby
               Božie
     </p>
    </div>
    <div class="footnote">
     <p>
      <sup>
       [
       <a class="para" href="#d56e671" name="ftn.d56e671">
        11
       </a>
       ]
      </sup>
      <span class="emphasis">
       <em>
        zrečisko
       </em>
      </span>
      — zámienka
     </p>
    </div>
    <div class="footnote">
     <p>
      <sup>
       [
       <a class="para" href="#d56e688" name="ftn.d56e688">
        12
       </a>
       ]
      </sup>
      <span class="emphasis">
       <em>
        perisko
       </em>
      </span>
      — ohobľovaná doska na pranie piestom na potoku
     </p>
    </div>
    <div class="footnote">
     <p>
      <sup>
       [
       <a class="para" href="#d56e694" name="ftn.d56e694">
        13
       </a>
       ]
      </sup>
      <span class="emphasis">
       <em>
        sovčeky
       </em>
      </span>
      — zdrobn p. m. sovok — sýpkovina, priesyp
     </p>
    </div>
    <div class="footnote">
     <p>
      <sup>
       [
       <a class="para" href="#d56e702" name="ftn.d56e702">
        14
       </a>
       ]
      </sup>
      <span class="emphasis">
       <em>
        árenda
       </em>
      </span>
      — tu: nájomné za používanie rolí (majetku)
     </p>
    </div>
    <div class="footnote">
     <p>
      <sup>
       [
       <a class="para" href="#d56e710" name="ftn.d56e710">
        15
       </a>
       ]
      </sup>
      <span class="emphasis">
       <em>
        Bohom sa dokladať
       </em>
      </span>
      — odvolávať sa na Boha
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e720">
       </a>
       3
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V tom istom čase sedel Matej Jankovič vo svojej izbe za stolom a čítal vo svojej veľkej
         Biblii. Okolo neho panovala smutná tíšina samoty. Zamyslený nezbadal, že na dverách ozvalo
         sa po dva razy nesmelé zaklopanie. Až pri treťom zavolal: „Slobodno!“ Dočítal práve
         kapitolu a zavrel knihu, keď sa otvorili dvere a vošla mladá dievčina; súdiac podľa kroja,
         nebola tunajšia. Dvoje očí utkvelo v sebe: tie mužove zadiveno a tie devuškine, akoby dač
         prosili.
   </p>
   <p>
    „Prišla som dobre k Jankovičovcom?“ spytujú sa ružové ústočká nesmelo, keď si vymenili
         obyčajný pozdrav.
   </p>
   <p>
    „Som Jankovič, čo mi nesieš?“ vetil muž láskavo a popošiel oproti nečakanej návšteve.
         Vložila do jeho vystretej pravice svoju malú ruku. „Ideš z ďaleka.“
   </p>
   <p>
    „Peši len od železnice, máte ju blízko.“ Prijala ponúkané miesto na lavici, položila
         neveľký uzlík vedľa seba.
   </p>
   <p>
    „Pýtali ste sa ma, prosím, čo vám nesiem,“ začala po chvíľočke. „Nesiem vám pekné
         pozdravenie od mojej krstnej mamičky Anny Skalovej. Musela som jej na smrteľnej posteli
         sľúbiť, že keď zomrie, pôjdem sa vás spýtať, či by ste ma nemohli potrebovať. Veľmi vás ona
         ľutovala, že ste taký osamelý. A keď ja tiež nemám nikoho na svete, aby ste si ma vraj
         vzali k sebe, hoci aj do služby, aby som vás ja opatrovala.“
   </p>
   <p>
    „Nemáš už rodičov, alebo rodinu?“ zadivil sa muž.
   </p>
   <p>
    „Mala som len krstných rodičov; keď mi oba zomreli, zostala som sama na svete.“ V očiach
         devuškiných zaleskli sa slzy.
   </p>
   <p>
    „Teda Anna Skalová zomrela? Kedy?“
   </p>
   <p>
    „Pred štyrmi mesiacmi.“
   </p>
   <p>
    „A jej muž?“
   </p>
   <p>
    „Krstný tatíčko musel tiež ísť s koňmi v roku 1915; vrátil sa stadiaľ veľmi chorý a už
         nám nevyzdravel.“
   </p>
   <p>
    „Tak aj on bol ešte tam? Chudák! A teda sú už oba mŕtvi? A Anna že teba za mnou poslala?
         Nuž, pristali by sme spolu, keď tiež nikoho nemáš, len neviem, čo by si tu u mňa robila,
         bolo by ti iste smutno, si ešte len ako dieťa a ja taký samotár, ako ma prezývajú.“
   </p>
   <p>
    „Aj mamička hovorila, že som mladá, a svet zlý, že vy by ste ma pred tým zlým svetom
         ochránili, a ja že by som vás za to na starosť mohla opatrovať.“
   </p>
   <p>
    „Nevedel som, že mala Skalová takú dobrú mienku o mne, a že si kedy na mňa zmyslela po
         dobrom!“
   </p>
   <p>
    „Ó, mamička, vás často spomínala a ľutovala!“
   </p>
   <p>
    „Prv, než by sme ďalej hovorili, musíš si po ceste odpočinúť.“
   </p>
   <p>
    „Veru by som vás prosila, ujček, o trochu vody. Mám smäd.“
   </p>
   <p>
    O chvíľočku stál už na stole sklený džbán i pohár s mliekom a vedľa čerstvý chlebík a
         maslo. „Aj mlieko smäd uhasí, a ono aj nasýti, len si poslúž,“ ponúkal Jankovič. Devuška s
         detinskou úprimnosťou pováh, ktoré sa nemali kedy naučiť báť, keďže ešte ľuďom veria,
         sýtila sa dobrým pokrmom. Keď pojedla a poďakovala, odpratal muž pokrmy — aby muchy vraj
         nesadali — a posadil sa zase za stôl.
   </p>
   <p>
    „No, tak mi to teraz ešte raz a dôkladne povedz, ako si to myslela s tým, že chceš
         zostať u mňa.“
   </p>
   <p>
    „Ak sa mamička nemýlila a vy ma potrebujete, zostanem rada u vás. Nehľaďte na mňa, že
         som slabá! Je pravda, ťažkej roboty ešte nezastanem, ale po dome spravím všetko, aj uvariť
         už viem, chleba tiež napečiem, operiem a ožehlím, hydine rozumiem. Okolo statku mi naši
         chodiť nedali, na poli som ešte nekopala, len pri senách som pomáhala, ale žať viem.
         Záhradky pod zeleninu a kvety, to som už po dva razy sama prichystala, a čo ešte neviem,
         môžete ma naučiť.“
   </p>
   <p>
    Jankovič hľadel na vážne vysvetľujúcu devušku. Jej hlas rozliehal sa v trochu pochmúrnej
         izbe ako zlatý zvonček, zozváňajúci jaro, jaro, jaro… Na tvári zasadol mu dávno nevidený,
         dobrotivý úsmev.
   </p>
   <p>
    „Aspoň dočasne, na próbu,
    <sup>
     [
     <a class="footnote" href="#ftn.d56e773" name="d56e773">
      16
     </a>
     ]
    </sup>
    mohli by ste si ma tu nechať, ujček,“ pokračovala starostlivo, keď nič
         nevravel. „Keď som to už raz tej mamičke svojej sľúbila, ťažko by mi padlo sľub rušiť, však
         som si len jedny robotné šaty vzala so sebou, ostatné mám v kufri na železnici, ak by ste
         ma tak nechceli, alebo nemohli prijať.“
   </p>
   <p>
    Zakrútil hlavou.
   </p>
   <p>
    „Posielala ťa Skalová do školy?“ spytuje sa vážne.
   </p>
   <p>
    „Vychodila som našu v dedine, a keď po prevrate v meste otvorili meštianku,
    <sup>
     [
     <a class="footnote" href="#ftn.d56e785" name="d56e785">
      17
     </a>
     ]
    </sup>
    aj tam som chodila štyri roky.“
   </p>
   <p>
    „Tak? Potom si snáď chcela ďalej študovať, ako sa to teraz robí. A smrť krstnej matky ti
         v tom prekazila.“ Hľadel na ňu pozorne.
   </p>
   <p>
    „Mamička ešte chcela, aby som išla do učiteľského ústavu, no ja som nechcela.“
   </p>
   <p>
    „A prečo? Neľúbilo sa ti učiteľské povolanie? Však je to, obzvlášť tu u nás, veľmi
         potrebné.“
   </p>
   <p>
    „Mamička bola slabá, cítila som, že ak sa jej teraz neodslúžim, potom už nebudem môcť.
         Že ma do tej meštianky dala, zato som jej vďačná. Rada som sa všetko učila, viem si
         prečítať, napísať, porátať, viem, ako to kedysi chodilo, aj dnes chodí vo svete, kde ktorý
         národ býva, aké sú tam zeme, krajiny a ešte všeličo iné. Knihy mám, môžem si to
         preopakovať, aby som nezabudla, môžem na mnohé dobré veci myslieť; to mi je dosť. A poviem
         vám pravdu, ujček, mne sa nechce byť slečnou; ctím si svoj kroj, zostanem rada sedliačkou.
         Raz nám pán učiteľ veľmi pekne rozprával, ako sa v Šlezvicku-Holštajnsku Dáni pre svoj
         národ udržali. Tí, keď sa po školách vzdelali, zostali naďalej sedliakmi; a že vraj takých
         vzdelaných sedliakov a sedliačky aj náš slovenský národ potrebuje; veď predtým bol zaostalý
         a schválne zanedbaný. Nuž, medzi nich chcem aj ja patriť, však aj vy, ujček, však?“
   </p>
   <p>
    „To áno, dieťa, netak som sa usiloval za roky v Amerike v tamojších večerných školách
         dohoniť, čo mi tu doma za detinstva nedali. No, nebojíš sa, že pri našej hrubej
         hospodárskej práci — keď sa ďalej učiť nebudeš — čo vieš, časom pozabúdaš?“
   </p>
   <p>
    Zakrútila hlavinkou: „Čo raz mám v hlave a v srdci, to je moje, to mi nikto nevezme.“
   </p>
   <p>
    „Máš pravdu! No, aby sme tú vec zakončili. Zostaneme teda spolu. Sprobuj, či by si mohla
         žiť v dome takého samotára ako som ja. Mám u seba dvoranov,
    <sup>
     [
     <a class="footnote" href="#ftn.d56e806" name="d56e806">
      18
     </a>
     ]
    </sup>
    volajú sa Zvarovci, statoční ľudia. Ona mi podnes riadila dom a opatrovala nás
         ako mohla, no je už stará, netak sa jej zíde pomoc. On mi zase pomáha pri hospodárstve.
         Nijakú ťažkú prácu pre teba nemáme, ale keď si usilovná, tej ľahšej si nájdeš viac ako
         dosť. Bývať môžeš v zadnej izbe. Tuto som ja vždy býval s mojou matkou, tam len kratučký
         čas, kým žila moja žena.“ Mužov hlas sa malinko striasol. „Nerozprávala ti Skalová, ako sa
    <span class="emphasis">
     <em>
      jej
     </em>
    </span>
    u mňa vodilo?“
   </p>
   <p>
    „Myslíte, vašej Marienke, čo vás taká mladá odumrela? Mamička hovorievala len, že ste ju
         mali veľmi radi a ona vás ešte radšej, ale nespomínala ju rada, lebo vždy pritom veľmi
         plakala. V chorobe, horúčke, hovorila mnoho, čo sme nerozumeli, a len vtedy sa vždy
         uspokojila, keď som jej vždy znovu sľubovala, že k vám pôjdem. ,Naprav, čo som zavinila,‘
         hovorila raz.“
   </p>
   <p>
    „Ona nemala čo naprávať, skôr ja! To najmilšie mi dala a ja som si ten poklad nestrážil.
         Ľutujem, že som predsa za ňou nešiel pred tou cestou do Ameriky. Keď mi na môj list, kde
         som jej Marienkinu smrť opísal a ju odprosoval, neodpovedala, myslel som, že sa hnevá a
         hanbil som sa jej prísť na oči.“
   </p>
   <p>
    „Ak vám však dala odpoveď, a ten list sa stratil?“ starala sa devuška. „To sa stáva.“
   </p>
   <p>
    „Máš pravdu!“
   </p>
   <p>
    „Ba, ujček, čo mi napadá! V tom blúznení krstná mamička stále akýsi list spomínala a
         akoby komusi bola sľubovala, že ho istotne pošle.“
   </p>
   <p>
    „To teda bolo asi tak: Skalová sa na mňa hnevala, a mala príčinu, veľkú príčinu. No,
         svedomie ju ponúkalo, aby odpustila a aby mi v tom mojom veľkom zármutku napísala nejaké
         dobré slovo. Neurobila tak, a pred smrťou ju to zameškanie trápilo. Preto potom teba
         posielala za mnou, len škoda, že mi aspoň po tebe neposlala dobré slovo, bola by ma
         potešila!“
   </p>
   <p>
    Do devuškiných líc šľahli naraz ruže a hneď jej obeleli. Pozrela, ani čo by si na niečo
         zmyslela a ako by si nevedela rady, pohla perami, ale zavrela ich pevno.
   </p>
   <p>
    „Zostaneme teda pri tom: Sprobuješ žiť medzi nami; a ak by si zatúžila preč, dá mi to
         Boh, že sa ti postarám o nejaké dobré miesto. Dovtedy buď vítaná v mojom dome, a ži v ňom
         ako doma. Skalová vychovala moju ženu, bola jej matkou a bola matkou i tebe, tak si mi po
         nej najbližšia rodina; poď, zavediem ťa do tvojej izby.“
   </p>
   <p>
    Studený, vlhký zápach stuchliny ovanul devušku, keď otvoril Jankovič dvere zadnej izby;
         nuž taký, ako býva v dávno neobývaných izbách. Všetko akoby tu rozprávalo: „Bolo — nie je,
         bolo — nie je!“ Okná mala izba obrátené do sadov; stáli v nej dve vysoko nastlané postele,
         kasňa, maľovaná truhla, dubový stôl, i lavica s operadlom; v stene dosť veľká kasnička na
         knihy, pekné kachle, taktiež s lavičkou a dve stoličky. Na všetkom ležal prach a zo stropu
         viseli pavučiny. Muž, pristúpiac k oknám, otvoril ich. Devuška hľadela po izbe, čo
         pripadala jej ako zakliata, a tvárinku jej pokryl temer bojazlivý stesk. „Ujček, a môžem to
         tu najprv očistiť?“ hovorí ticho, ani pri mŕtvom.
   </p>
   <p>
    „Pravda, hneď zajtra poviem Zvarovej, aby ti pomohla. Tak tu bývať nemôžeš; aj tie
         periny sa musia najprv prevetrať.“
   </p>
   <p>
    Netak sa stará Zvarová podivila, koho im to gazda vedie. Keď zvedela, že Skalová poslala
         svoju mladšiu krstnú dcéru k Jankovičovi, aby sa o ňu postaral, že je sirota a že devuška
         prišla, aby ho opatrovala, zakrútila hlavou: „Veru sa na tom svete dejú všelijaké
         nechyrované veci!“ No dievča sa jej na prvý pohľad zapáčilo. „Ako ťa volajú, devulienka
         moja?“
   </p>
   <p>
    „Hanička Skalová.“
   </p>
   <p>
    „To si teda z príbuzenstva tvojej krstnej matky,“ ohlásil sa Zvara, a už vodia oba
         dvorani novú obyvateľku po celom stavaní. Zvarová radila hneď, že na prednej výške
         pripravila Haničke na niekoľko dní lôžko, kým nevybielia zadnú izbu. Zvara odišiel tam
         zaniesť slamu. Nuž, do večera vedela už devuška osudy Marienky Jankovičovej, ktoré jej
         podnes boli neznáme a netak si nad ňou, no i nad Jankovičom poplakala.
   </p>
   <p>
    „To som teda rada, že ma mamička poslala za chudákom ujčekom. Budem sa usilovať, aby bol
         so mnou spokojný a neposlal ma preč,“ svedčila horlivo.
    <sup>
     [
     <a class="footnote" href="#ftn.d56e844" name="d56e844">
      19
     </a>
     ]
    </sup>
    „Poraďte mi, tetička, čo a ako robiť, napomeňte ma, keby som niečo naopak
         spravila, veľmi mi je toho ujčeka ľúto.“
   </p>
   <p>
    „Tak ako ešte každému. Ja ti pomôžem, Hanička, a budem len rada, keď mi vezmeš z hlavy
         starosť o neho. Nemusíš sa báť, že mu neuhovieš, on je so všetkým spokojný. To jedno viem,
         že má rád čistotu a poriadok. No na to som ja už práve nestačila. Tú izbu by som však
         nebola nechala takú zapustnutú, ale on mal kľúč; pýtať si ho od neho a pripomínať mu, ako
         jeho pozemské šťastie stadiaľ vykročilo do toho svitajúceho rána a už sa tam nikdy
         nevrátilo, ani živé, ani mŕtve, to som nemohla.“
   </p>
   <p>
    „Ach, tetička, to snáď, aby som ani ja tam nebývala. Veď mi môžete aj do kuchyne posteľ
         postaviť, aj tam sa vyspím!“
   </p>
   <p>
    „To by gazda sotva dovolil; keď ti už raz izbu odovzdal, chce, aby si tam bývala. Neboj
         sa, veď my to tam všetko ináč rozostavíme a keď bude obývaná, nebude mu tak smutno, keď na
         tie dvere pozrie. Netak by som si žiadala, aby ho už raz sám Pán Boh potešil, veď je to
         človek, že mu v celej dedine páru nenájdeš. Zdá sa ako hrob mlčanlivý, ale keď sa raz
         rozhovorí, on mnoho vie! Rozpráva ako kniha a tomu Svätému písmu on rozumie. Každý večer
         ideme k nemu do izby a on nám z neho číta a vykladá; však môjho starého len on na dobrú
         cestu priviedol. Bol z neho už taký veľký opilec, že sme o všetko prišli. Keď sa Jankovič
         vrátil z Ruska, už nás dvoch nechcel vziať bývať nikto ani len do maštale, takí sme boli
         bedári a žobráci; celej dedine na potupu. Ja som to už ďalej nemohla vydržať, išla som sa
         do Váhu utopiť; tam ma riadením Božím našiel on, gazda, veľmi mi dohováral, až som sa
         hrôzou triasla. Doviedol ma do svojho domu a išiel aj pre môjho starého. Našiel ho v jarku
         pri cintoríne, ležal tam ako neprirovnávajúc tá nemá tvár; zapriahol voly (kone už nemal),
         naložili ho s Uhrovie ujcom na voz. — On sám ho potom očistil, okúpal, oholil, ostrihal a
         dal mu čisté spodné prádlo. Aj ja som sa musela očistiť; nechal nás pár dní na výške, kým
         sme sa trochu pokrmom vzkriesili. Pritom každý deň s nami tak prívetivo hovoril, ako snáď
         len sám Syn Boží hovorieval k hriešnym ľuďom. Museli sme mu sľúbiť, že opojného nápoja už
         do úst nevezmeme. Modlil sa za nás a s nami, aby nám sám Pán Ježiš Kristus pomáhal. On, keď
         sme sa k Nemu deň čo deň utiekali, nám skutočne pomohol sľub dodnes dodržať. Pravda, keby
         nás bol gazda potom poslal od seba, nikdy by sme nič neboli mali; kdekoľvek by sme boli
         nádenníčili, všade by sa nás zriekli, ale on nás podržal a dal nám dlhú robotu. Vtedy ešte
         žila jeho matka, už chorá. No, však ona mu v ničom neprekážala. Tak sa ho akosi bála alebo
         hanbila. — Rozkázal nám narobiť tehly. Keď sme s tým boli hotoví, rozkázal navoziť kamenia,
         môj muž je aj murár, aj tesár, rozkázal mu z veľkej šopy polovicu prestaviť; za krátky čas
         bola tam pekná izba a kuchyňa. Menšia časť zostala na šopu. Keď bolo bývanie hotové, tak
         nám ho do smrti daroval, ba ešte aj zo svojich rolí nám dal do árendy a za tú árendu mu
         robíme, keď potrebuje. Pomaly sme si už aj kravičku dochovali, aj pre tú nám dal miesto v
         maštali. Nuž, dieťa moje, taký je on. On Pánovi Ježišovi Kristovi verí na slovo a poslúcha
         Ho. Veľa dobrého nám už urobil, ale zo všetkého najlepšie je, že sme poznali Syna Božieho a
         Jeho Sväté slovo. Nikto sa dovtedy nestaral o naše duše, my najmenej; až on nás naučil, ako
         sa máme Pána Boha báť a Jeho Sväté slovo zachovávať.“ Ďalej dvoranka neprišla zmýlená
         mužom, ktorý ju odvolával na výšku. Takým spôsobom ocitla sa Hanička Skalová v novom
         domove.
   </p>
   <p>
    Ej, netak sa v Zorovciach ľudia divili, keď dedinou preletel chýr, že nebohá Anna
         Skalová, čo Marienku Jankovičovú vychovala, odchovala ešte jednu krstnú dcéru a poručila ju
         do opatery Matejovi Jankovičovi. Je vraj tiež sirota, ako aj jeho nebohá žena bola.
         Všelijako o tom ľudia uvažovali, aj zle, aj dobre, ako to už býva. Ale keď sa cudzia
         dievčina po prvý raz v kostole objavila, taká pekná ani to jarné ráno, všetci mládenci div
         oči na nej nenechali. Skromno ako fialôčka stála medzi dievčencami, a ak bolo na devuške
         všetko pekné, najkrajšie jej oči. Podobali sa dvom aksamietovolesklým, tmavomodrým sirôtkam
         v bielej obrube, a keď sa na teba podívali, až sa srdce v tebe zahnalo sladkou dobrotou.
         Bolo v Zorovciach dosť pekných dievčat — veď Zorovčianky naďaleko mali chýr krásy. Nejedna
         z nich Haničku prevýšila. Ale ani jedna ju nedostihla v tej akejsi milej peknote.
         „Podívajme sa, akú mu to ona poslala dcéru!“ rokovali ženy. „Skoro by sa na tú jeho
         Marienku ponášala, len tá bola vyššia a zlatovlasá a táto, akú má tmavogaštanovú korunu na
         malej hlávke!“ Tá bola ako taká plachá holubička a táto ako vtáčatko; ešte len prišla, už
         sa na naše dievčatá usmieva. Snáď aj chudáka Mateja rozveselí, doprajeme mu to. „Počuj,
         Dorka,“ šuškal Jožko Uher svojej žienke, „dobre že sme len už svoji, ktovie, či by som ti
         bol zostal verný!“ Pleskla ho po usmiatej, šťastnej tvári. Vedela, že by za ňou aj Váh
         preplával. Nebála sa Haničky Skalovej, ona však ju už lepšie znala; veď v utorok minulého
         týždňa priviedol ju sused k nim a prosil tetičku Zuzku, i ju, Dorku, aby sa jej zaujali.
         Sľúbili rady, veď ony dve netak sa potešili, že už nebude ujec Matej taký opustený, že bude
         mať kohosi.
   </p>
   <p>
    „Dobre si urobila,“ hovorila babička Uhrová devuške, „že si prišla a chceš svojej
         krstnej matke slovo dodržať; mŕtvemu ho nemáme nikdy rušiť, aby jeho duša mala pokoj. U
         ujca ti nebude zle, je on dobrý človek; a keď by ti tam bolo smutno, zabehneš k nám. U nás,
         chvála Bohu, je vždy veselo. Zuzka má dobrého muža a vnuk si doviedol ženu, ako také
         spevavé vtáča; môj starší vnuk, až príde, je tiež poriadny mládenec, a Zuzkin Miško, to je
         celá matka. Zlého slova u nás nepočuješ. Čo ešte nevieš, a my vieme, radi ťa naučíme, aj ti
         rady tá-ktorá pomôžeme. Bielizeň per vždy s nami, zavezieme spolu na Váh a keď by ti bolo
         treba niečo požičať, vieš, kde bývame; dobrý sused ako vlastná rodina. Nie darmo to aj v
         svätom Písme stojí:
    <span class="emphasis">
     <em>
      „Lepší je blízky sused ako ďaleký brat“
     </em>
    </span>
    (Prísl 27,
         10).
   </p>
   <p>
    Hneď vo štvrtok pomáhali Zuzka a Dorka Uhrová Haničke presýpať periny. Oprala so
         Zvarovou násypky i obliečky. Krásne májové slniečko im pritom veselo pomáhalo. Také boli
         Marienkine periny zase krásne ako kedysi, keď ju šťastný ženích s nimi sem priviezol.
         Pristali do tej čisto vybielenej izby, kde strop, nábytok i okná všetko sa lesklo ako nové.
         Pekná to bola izbička keď teraz slniečko nakúkalo oknami ako z krištáľu, pomedzi biele,
         riedučké záclony. U Jankovičov, odkedy sa on z Ameriky vrátil, všade mali dlážku; v kuchyni
         stál sporák; čerstvo očistená kuchyňa vyzerala ako izba. Pýtali si ženy dovolenie, aj
         prednú izbu Jankovičovu očistiť; neprotirečil. „Bude dobre, keď mi aj to očistíte,“ hovoril
         vďačne. „Vyzerala by izba oproti tým druhým veľmi čierna; veď človek neraz nevie, že je
         niečo špinavé, až keď tú vec k čistej postaví. Tak ani my nepoznáme akí sme hriešni, dokiaľ
         sa nepostavíme k svätému Synovi Božiemu.“ Keď v piatok vetrali veci z kasne a z truhlice
         Marienkinej, tu si Zuzka Uhrová potajme aj poplakala a netak bola rada, že je Matej so
         Zvarovcami na poli, a nemusí vidieť tie veci. Mala toho Marienka v truhle naukladaného na
         celý dlhý život. Plátna, kanafasy
    <sup>
     [
     <a class="footnote" href="#ftn.d56e865" name="d56e865">
      20
     </a>
     ]
    </sup>
    a v kasni šiat, i do práce i nedeľných, zimných, letných; veď tak málo z toho
         upotrebovala! Ani len tie svadobné si so sebou nevzala, keď odišla. Daktoré boli poškvrnené
         plesňou a dve spodné plachty popreté,
    <sup>
     [
     <a class="footnote" href="#ftn.d56e871" name="d56e871">
      21
     </a>
     ]
    </sup>
    ostatné bolo dobré, prevetrané, presušené. Keď i kasňu zvnútra čisto vydrhli,
         dýchalo novotou a jarou. Spomínala Hanička Dorke, že ju v meštianke naučili šiť bielizeň,
         ženské i mužské prádlo, a tak Zuzka radila Jankovičovi, aby si dal z toho plátna pošiť
         spodné prádlo, lebo že keď to bude ešte tak ďalej ležať, darmo, čo sa pokazí; a z kanafasu
         obliečky. Ťažko mu padlo privoliť. „Nechával som to, ak by tak Skalová predsa raz prišla,“
         hovoril smutno, „aby si mohla naspäť vziať. No, keď ona už nepríde, máte pravdu, škoda tomu
         ležať. Najradšej dal by som to všetko tu hľa Haničke, veď je tiež jej dcéra.“
   </p>
   <p>
    „Mne, ujček?“ zadivila sa dievčina. „Veď ja nepotrebujem, mám dosť, samé nové veci a aj
         po krstnej mamičke; a vy naozaj máte tie obliečky už ako riečica a bielizeň samá záplata.
         Dovoľte mi, pekne vám to pošijem. Keby nás videla vaša Marienka, netak by sa potešila, že
         to cudzí po nej nedostane.“
   </p>
   <p>
    Nuž tak, ako už povedané, znala Dorka o Haničke viacej, než kto v dedine. Keď sa Hanička
         pustila do šitia, najsamprv obšila nový ručník pre Dorku, čo jej bol priniesol Jožko z
         jarmoku. Od Židovky Šteinovej priniesli Zvarovci šijací stroj. Bol im ho kedysi Jankovič
         odkúpil v tej rabovke, keď ich dcéru v meste vyrabovali a ona ho teraz mala u rodičov. Keď
         dal Jankovič stroj pre Haničku požičiavať, povedala Židovka: „Veď je váš, viem, že ste ho
         pre nás kúpili, a Rezka, ktovie kedy príde, nech je stroj u vás, kým ho potrebujete, aj tak
         by zahrdzavel.“ Mohla tedy Hanička usilovne šiť a netak sa jej divili, ako jej to rýchlo
         ide. Kým prešli dva týždne, už nikomu ani na myseľ neprišlo, že je tu devuška len ako na
         próbe, a že by mala zase odísť. Lebo sú ľudia, ktorým priam tak rýchlo privykneš ako jari,
         keď po dlhej zime zavítala, zem pokryla kvietím a ľudí zahriala.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e773" name="ftn.d56e773">
        16
       </a>
       ]
      </sup>
      <span class="emphasis">
       <em>
        próba; na próbu
       </em>
      </span>
      — skúška; na skúšku
     </p>
    </div>
    <div class="footnote">
     <p>
      <sup>
       [
       <a class="para" href="#d56e785" name="ftn.d56e785">
        17
       </a>
       ]
      </sup>
      <span class="emphasis">
       <em>
        meštianka
       </em>
      </span>
      — meštianska škola; v minulosti druhý stupeň
               základnej školy; 3 — 4-ročná škola
     </p>
    </div>
    <div class="footnote">
     <p>
      <sup>
       [
       <a class="para" href="#d56e806" name="ftn.d56e806">
        18
       </a>
       ]
      </sup>
      <span class="emphasis">
       <em>
        dvoran
       </em>
      </span>
      — tu: človek bývajúci na tom istom dvore
     </p>
    </div>
    <div class="footnote">
     <p>
      <sup>
       [
       <a class="para" href="#d56e844" name="ftn.d56e844">
        19
       </a>
       ]
      </sup>
      <span class="emphasis">
       <em>
        horlenie
       </em>
      </span>
      — horlivo sa zasadzovať o niečo
     </p>
    </div>
    <div class="footnote">
     <p>
      <sup>
       [
       <a class="para" href="#d56e865" name="ftn.d56e865">
        20
       </a>
       ]
      </sup>
      <span class="emphasis">
       <em>
        kanafas
       </em>
      </span>
      — ľanová alebo bavlnená tkanina na obliečky na
               periny
     </p>
    </div>
    <div class="footnote">
     <p>
      <sup>
       [
       <a class="para" href="#d56e871" name="ftn.d56e871">
        21
       </a>
       ]
      </sup>
      <span class="emphasis">
       <em>
        popretý
       </em>
      </span>
      — preležaný (o plátne); dlhým ležaním
               znehodnotený
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e884">
       </a>
       4
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    No, je čas, aby sme sa trochu obzreli aj po dedine, do ktorej Hanička tak znenazdania
         zavítala, nevediac, či ju prijmú, alebo ďalej pošlú. Po hornom konci susedili s Uhrovcami
         Šimonovci. Mali síce meno Rášo, ale ich tak každý prezýval. Tam roky stála ošarpaná
         chalupa, pokrytá starou slamou; majitelia bývali dávno v Amerike, na dom sa nemal kto
         obzrieť; netak špatil celú úhľadnú dedinku. Až naraz, priam v tú noc z piatku na sobotu,
         keď to tá všeobecná rabovka začínala, spadla s veľkým rachotom celá strecha a čo boli ešte
         celé múry, aj tie zvalila. O polroka sa Rášo vrátil a že to bolo v tom čase, keď platil na
         Slovensku dolár sto korún,
    <sup>
     [
     <a class="footnote" href="#ftn.d56e893" name="d56e893">
      22
     </a>
     ]
    </sup>
    alebo najmenej deväťdesiat, netaký chýrny dom si postavil! Kdekoľvek v meste
         mohol stáť; okná veľké, s neprerezávanými tabuľami, záhradky parádne plotom z liatiny
         ohradené. Keď bol dom hotový, prišla aj jeho žena. Nosila sa už po americky, aj dom si tak
         riadila. Za dvorom mali záhradu plnú ruží a kvetov, na dvore všelijakú hydinu, Rášo si zvážil
    <sup>
     [
     <a class="footnote" href="#ftn.d56e897" name="d56e897">
      23
     </a>
     ]
    </sup>
    koníka i pekný vozík a furmanil. Keď sedel na kozlíku, taký dosť ošumelý, sotva
         kto by bol uveril, že má okrem toho záprahu krásny dom, hromadu rolí a plnú záhradu
         vlastnoručne očkovaných ruží. Rášovci boli bezdetní; v roku 1924 prijali do svojho domu
         vdovu po svojom strýcovi Šimonovi, ktorú každý len „babička Šimonová“ nazýval. Dali jej vo
         dvore izbietku. Žiť pri skromnosti mala z čoho, len aby v rodisku kosti zložila. Keďže sa
         jej deti, ktoré-kam porozchádzali, bola sama. Dali jej to i preto, že nebohý Šimon Rášo —
         keď synovec pred rokmi odchádzal do Ameriky — mu požičal na cestu a ani interes,
    <sup>
     [
     <a class="footnote" href="#ftn.d56e903" name="d56e903">
      24
     </a>
     ]
    </sup>
    ani istinu
    <sup>
     [
     <a class="footnote" href="#ftn.d56e909" name="d56e909">
      25
     </a>
     ]
    </sup>
    nežiadal. Dnes si to babička u nich našla. No aj oni mali sa s ňou dobre: dom,
         keď bolo treba, zavarovala, čo bolo, popriadla… Je vám taký starý človek veľmi užitočný, ak
         má srdce na pravom mieste, málo nárokov a mnoho skúseností. A to babička Šimonová mala. Od
         mala sluhovala
    <sup>
     [
     <a class="footnote" href="#ftn.d56e915" name="d56e915">
      26
     </a>
     ]
    </sup>
    v dobrých domoch a čo sa naučila, do staroby nepozabývala.
    <sup>
     [
     <a class="footnote" href="#ftn.d56e922" name="d56e922">
      27
     </a>
     ]
    </sup>
    Synov, dcéry i vnukov odchovala, a keď toho najmilšieho vnuka pochovala, prišla
         k Rášovcom. Nuž, tak u Rášov, v tom veľkom, peknom dome, bývali, teraz len traja ľudia,
         zato u Uhrov, ako vždy, tak aj dnes žila dosť veľká rodina. Stará Uhrová k dcére priženila
         si bratanca, či, ako Zorovčania hovorievali, strýčneho brata, už z ďalšej rodiny. Jediný
         syn sa jej mladý oženil. Dostal za ženu dcéru susedného richtára, ktorá mu však pri treťom
         dieťati zomrela, i svoju malú dievenku za sebou povolala, takže oboch chlapcov, Štefana a
         Jožka, už len babička a tetička Zuzka odchovali. Martin Uher, zať starej Uhrovej, zastával
         pri nich miesto otca, ešte aj kým žil ich otec. Bol tento od mladosti chorý a nemohol sa
         starať o chlapcov. Keď však Martin odišiel na vojnu, musel sa aj chudák Jurko pustiť do
         práce; a to ho, tak zmordovalo, že už v roku 1916 zomrel. Jeho starší syn, keď si vyslúžil
         vojenčinu, zostal pracovať v Čechách. Ako zámočníka dali ho pri vojsku k letcom. Poskladal
         strojnícke skúšky, mnoho sa priučil, strojil si kúpiť motor a živiť sa ako strojník. Jožko
         Uher mal vôľu zostať len pri hospodárstve. Z vojenčiny ho vymohli, keď mal otca predtým
         chorého, a už všetko sám zastával, než sa ujec vrátil. Že si ho vzala Dorka Málová,
         jedináčik — ktorú mu závideli všetci mládenci — zdedí dakedy pekný majetok po jej rodičoch.
         Keď si k tomu pridá svoju čiastku, môžu sa dobre opatrovať. Zuzanke Uhrovej zostalo z troch
         detí len to najstaršie, syn Miško. Že sa dobre učil, dali ho rodičia do škôl. Nuž, tak bol
         teraz u Uhrov.
   </p>
   <p>
    Na dolnom konci susedili s Jankovičovcami Srniankovci. O tom dome spievala mladá chasa:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Otrhaná chalupa,
        </em>
       </span>
       <span class="emphasis">
        <em>
         slnko do nej svieti!
        </em>
       </span>
      </span>
     </p>
    </div>
   </p>
   <p>
   </p>
   <p>
    Išlo Srniankovi netak dobre čižmárske remeslo pred vojnou; vzali ho ta. Keď sa vrátil,
         bol z neho — predtým len mierneho pijana — hotový opilec. Prepil napred svoje a teraz
         prepíjal už ženinu čiastku. Kedysi, keď bol ešte poriadny — aj keď už i vtedy nevylial —
         dala žena polovicu na neho prepísať. Išla za neho proti vôli rodičov; mali sa veľmi radi.
         Otec jej na rozlúčku povedal: „Čo si si vyvolila, to už máš, ale požehnanie Božie nebude na
         vás spočívať; až sa ti dakedy na svete zle povedie, nechoď sa mi žalovať!“ Nuž, ona ani
         nešla, kým žil. Zato teraz neraz s hlasitým plačom odprosovala rodičov odpočívajúcich pod
         zelenou trávou
    <sup>
     [
     <a class="footnote" href="#ftn.d56e946" name="d56e946">
      28
     </a>
     ]
    </sup>
    na Božej roli a horko na seba žalovávala. Ach, ale to už nič nepomohlo! To
         jedno bolo dobré, že stará Srnianková neveste nikdy neublížila. Ona už len pred ľuďmi
         prikrývala synove zlé činy, tak ako to robievala za detinstva, keď otec chcel chlapca
         potrestať za darebáctvo. „Aký som, taký som,“ hovorieval jej syn teraz. „Však vy ste ma
         vychovali!“ A mal pravdu. Preto chodila žena vždy s hlavou sklonenou, ako by stále
         zhľadávala čosi stratené. Ach, stratili sa jej všetky krásne príležitosti, v ktorých mala
         položiť synovi do srdca a duše základ pre statočný život. No, ako ich nestratiť, keď jej
         samej nik nepoložil základ? Jej chlapec a pozdejšie syn bol pred ňou bohom na zemi, pred
         ktorého vôľou ustupovala vo dne v noci. Keď sa teraz ten jej syn stal deťom i bezdetnej
         chase za posmech — takže za ním, ulicu šnorujúcim vykrikovali — hanbila sa ona na jeho
         mieste. Ťažké je to slovo: „Ó, keby som bola! Ach keby som nebola!“ Tak by sa dalo
         rozprávať o každom dome, každý z nich mal suseda, bývali v tých chalupách a domoch poriadni
         i neporiadni, statoční i nestatoční, dobrí i zlí. Daktorí sa vzmáhali, iní chudobneli. Boli
         medzi nimi lakomci, čo sa ani vlastným deťom nedali najesť. Druhí zas mrhači, čo otcovskú
         dedovizeň po vetre púšťali a prevýskali. Daktorí ako chrty, či v sviatok, či v piatok hnali
         seba, ženy, deti do práce, iní zas mali vždy dosť času. Keď druhý už zvážal, oni ešte len
         kosy kovali. Ak sa stalo, že v manželstve taký usilovný s takým pomalým v jarme tiahli,
         nebolo konca-kraja kriku a hriechu. Jedno však títo všetci mali spoločné: úplnú
         ľahostajnosť a bezstarostnosť o duše a o život za hrobom. Hoci boli numero pri numere
    <sup>
     [
     <a class="footnote" href="#ftn.d56e952" name="d56e952">
      29
     </a>
     ]
    </sup>
    skoro samí evanjelici a mali v domoch Biblie, ani v nich nečítali, nie to aby
         svoj život podľa nich spravovali. A predsa verili, že po smrti bude s nimi všetko dobre. Na
         tých, čo z tej vojny prišli takí bezbožní, že sa neostýchali povedať: „Nieto ani Boha, ani
         neba, ani pekla, ani života po smrti. Peklo si robíme sami na zemi a o nebo sa tiež musíme
         postarať v tomto živote!“, na tých sa veľmi horšili. Aj na tých, čo hovorili, že Kristus
         nevstal, že to je len bájka, že On bol vraj len šľachetný prvý socialista a komunista, sa
         veľmi pohoršovali. Veď tí by sa vždy len delili, pravda, nie so svojím, ale s tým, čo druhý
         mal. A keď sa zišli, až strach išiel z hrdinných ich rečí. No, spiaci ľudia sú si všetci
         rovní. V tom sme všetci ľuďom i Bohu neužitoční. Tak aj v Zorovciach sa všetko sebe
         podobalo ponorené v tuhom duchovnom spánku. Bol však predsa rozdiel: jedni — tichučko spiac
         — nikomu neublížili, druhí — snívajúc — vykrikovali a vôkol seba bili.
   </p>
   <p>
    Nuž, tak vyzerala dedinka, do ktorej prišla Hanička Skalová, a v ktorej by bola tak žila
         a pekne tichučko spala — ako aj tí ostatní — keby do toho nebolo čosi vkročilo.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e893" name="ftn.d56e893">
        22
       </a>
       ]
      </sup>
      Napísané v roku 1927.
     </p>
    </div>
    <div class="footnote">
     <p>
      <sup>
       [
       <a class="para" href="#d56e897" name="ftn.d56e897">
        23
       </a>
       ]
      </sup>
      <span class="emphasis">
       <em>
        zvážiť si
       </em>
      </span>
      — zadovážiť si, zaobstarať si
     </p>
    </div>
    <div class="footnote">
     <p>
      <sup>
       [
       <a class="para" href="#d56e903" name="ftn.d56e903">
        24
       </a>
       ]
      </sup>
      <span class="emphasis">
       <em>
        interes
       </em>
      </span>
      — úrok, úroky
     </p>
    </div>
    <div class="footnote">
     <p>
      <sup>
       [
       <a class="para" href="#d56e909" name="ftn.d56e909">
        25
       </a>
       ]
      </sup>
      <span class="emphasis">
       <em>
        istina
       </em>
      </span>
      — peňazí základ; hotovosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e915" name="ftn.d56e915">
        26
       </a>
       ]
      </sup>
      <span class="emphasis">
       <em>
        sluhovať
       </em>
      </span>
      — slúžiť
     </p>
    </div>
    <div class="footnote">
     <p>
      <sup>
       [
       <a class="para" href="#d56e922" name="ftn.d56e922">
        27
       </a>
       ]
      </sup>
      <span class="emphasis">
       <em>
        pozabývať
       </em>
      </span>
      — pozabúdať
     </p>
    </div>
    <div class="footnote">
     <p>
      <sup>
       [
       <a class="para" href="#d56e946" name="ftn.d56e946">
        28
       </a>
       ]
      </sup>
      <span class="emphasis">
       <em>
        pod zelenou trávou
       </em>
      </span>
      — v hrobe
     </p>
    </div>
    <div class="footnote">
     <p>
      <sup>
       [
       <a class="para" href="#d56e952" name="ftn.d56e952">
        29
       </a>
       ]
      </sup>
      <span class="emphasis">
       <em>
        numero pri numere
       </em>
      </span>
      — rad-radom, všetky domy v dedine
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e962">
       </a>
       5
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pri vetraní truhly po Marienke Jankovičovej našla devuška v bočnej zásuvke trochu
         splesnetú Bibliu malého formátu s Marienkiným menom. Na knižke poznať vnútri, že v nej sa
         mnoho čítalo. Pýtala si od Jankoviča dovolenie, či si môže knihu ponechať a v nej na každý
         deň — ako on v tej svojej — čítať. Ochotne privolil, len knihu zvnútra i zvonka dobre
         poprezeral, a tak sa smutno na ňu díval, akoby sa tej svätej knihy chcel spýtať, či jeho
         milovanej kvetinke priniesla to, načo bola svätým Bohom na zem poslaná. „Čítaj len,
         Hanička,“ hovoril potom devuške, „ale pred čítaním pros so žalmistom:
    <span class="emphasis">
     <em>
      „Otvor oči
            moje, aby som uvidel divné veci z tvojho zákona!“
     </em>
    </span>
    (Ž 119, 18.) Tú knihu
         diktoval tým mužom, čo ju písali, sám Duch Svätý, a tak nám ju môže zase len On vysvetliť a
         osvietiť.“
   </p>
   <p>
    „Keby som nerozumela, môžem sa vás, ujček, spýtať?“
   </p>
   <p>
    „Pravdaže! Čo budem vedieť, vysvetlím ochotne.“
   </p>
   <p>
    Nuž Anička čítala a bola z nej veľmi pozorná žiačka, i ráno, keď si sama rozmýšľala pri
         čítaní, i večer, keď čítal Jankovič, predkladala otázky a on jej ich zodpovedal. Mali z
         toho osoh všetci jeho traja poslucháči. Tak prišiel dvadsiaty máj, podvečer pred Vstúpením.
         U Jankovičov — ako každú sobotu — bolo všetko sviatočne k zajtrajšku pripravené, práca pre
         dnes skončená. Hanička sedela v sade pod odkvitajúcou, sladkou jabloňou. Celá bola obsypaná
         bielo-ružovým kvetom, lebo bola do knihy tak začítaná, zamyslená, že nič vôkol seba
         nepozorovala. Večerné zvonenie nieslo sa slávnostne svetom, ani čo by chcelo vystúpiť až ta
         hore, kam odišiel On, Syn Boží, Vykupiteľ sveta. Zrazu vzhliadla k nebesiam. „Ta odišiel,“
         myslela, „oblaky Ho vzali a niesli spred očí za Ním zahľadených učeníkov. Snáď to bolo tak,
         ako keď sa vtáča vznáša, až ho je už len malá, čierna bodka, potom aj tá zmizne. A tam hore
         sa iste otvorila nebeská brána, dúho-farebná, a zasa i zavrela. Na zemi stáli už učeníci
         sami, ale nie dlho. Ba, ako asi vyzerali tí dvaja anjeli, čo sa pri nich objavili? Iste
         nebesky krásne. Oni svedčili, že Pán Ježiš Kristus zase príde naspäť, práve tak, ako
         odišiel. To Ho tie oblaky prinesú? Ba, keby sa tak teraz otvorila ta brána a On by
         zostúpil? Veď potom aj ja by som musela zastať pred Ním! No On je vševediaci Boh, je svätý
         — a ja? Ako by som obstála?“ Vedela Hanička, že bude zmŕtvychvstanie, však sa denne
    <span class="emphasis">
     <em>
      „Verím v Boha“
     </em>
    </span>
    modlievala a tam stojí: „Vstúpil na nebesia a príde
         súdiť živých i mŕtvych“. No dnes jej naraz bolo ako dieťaťu, náhle zobudenému zo sna. Pred
         ňou určite stála tá pravda, že On skutočne príde; veď anjeli tak svedčili. A ona sa musí
         postaviť pred Neho! Nikdy nepocítená bázeň Božia opanovala ju celú, naplnila ľakaním ani o
         polnoci, keď prebudený človek začne sa placho obzerať, skadiaľ príde to čosi hrozné, čoho
         sa vopred desí.
   </p>
   <p>
    „Kam to tak naľakano hľadíš, dievenka moja?“ zaznelo vtom nad ňou. Vydýchla si, a ako
         hľadajúc ochranu, siahla po ruke vedľa stojacej starenky.
   </p>
   <p>
    „Babička Šimonová, to ste vy?“
   </p>
   <p>
    „Ja! Čítaš Bibliu?“ starenka si sadla k devuške.
   </p>
   <p>
    „Čítala som, babička, ale sa ma zmocnil taký strach!“
   </p>
   <p>
    „Prečo, dieťa?“
   </p>
   <p>
    „Veď tu stojí, že ten Ježiš zase príde. Babička, keby sa On už tak zajtra vrátil, čo by
         sme urobili?“
   </p>
   <p>
    „Ja, dievenka moja, padla by som Mu k nohám ako Mária tam v záhrade, a tak by som si Ho
         privítala ako vítame toho, koho už dávno čakáme.“
   </p>
   <p>
    „A nebáli by ste sa, babička?“
   </p>
   <p>
    „Koho? Syna Božieho? Či nie je On mojím Spasiteľom? Nie je tým Baránkom Božím, ktorý aj
         moje hriechy zosňal, pred ktorým starci v nebi skladajú svoje koruny, a o ktorom svätý
         apoštol hovorí:
    <span class="emphasis">
     <em>
      „Ktorý si nás zamiloval a umyl nás Bohu svojou krvou“
     </em>
    </span>
    (Zj 1, 5)? Aj mne platí Jeho sľub:
    <span class="emphasis">
     <em>
      „Idem, aby som vám pripravil miesto a zase
            prídem a poberiem vás k sebe, aby ste, kde som ja, aj vy boli“
     </em>
    </span>
    (Jn 14, 3). No
         tak prečo by som sa Ho bála? Z lásky išiel za mňa na smrť a keď príde, azda by ma zavrhol?
         Ó, nie, ja Mu verím!“
   </p>
   <p>
    „Vy ste iste veľmi dobrá, babička, a pobožná, keď to tak môžete veriť. Vy Ho akosi ináč
         znáte, než my ostatní, ale ja som len hriešne dievča.“ Hanička sa horko rozplakala.
   </p>
   <p>
    „Len sa vyplač, dievenka moja, aj ja som tak kedysi plakala, keď mi Pán Boh oči otváral,
         prv než som prišla k Nemu a než ma od mojich hriechov očistil. Rada by som si tu s tebou
         pohovorila, ale vidím hen suseda a musím mu niečo zaniesť. No, keď ty o takých veciach
         rozmýšľaš, prídi za mnou, snáď ti budem môcť poslúžiť ako mne poslúžil môj nebohý vnúčik.
         Začínaš hľadať Pána Ježiša, ó, veď Ho ty nájdeš, keď On si ťa už zobudil.“ Starenka,
         pohladiac devušku po líci, schádzala dolu sadom; pri zadnej bráne stretli sa s Jankovičom.
         „Mrzí ma unúvať vás, pán sused,“ vyhovárala sa, „ale naši ma poslali, že ste vraj kedysi
         mávali včely, či ste vaše kláty
    <sup>
     [
     <a class="footnote" href="#ftn.d56e1012" name="d56e1012">
      30
     </a>
     ]
    </sup>
    už popredali? Ak nie, Rášo by si ich rád od vás kúpil.“
   </p>
   <p>
    „Sú ešte na výške, dobre opatrené. V piatok ich dám zniesť a umyť, môže potom sused
         prísť pozrieť.“
   </p>
   <p>
    „No, to som rada, a už vás nebudem baviť. Ako vidím, vy už máte sviatok a ja sa
         poponáhľam, aby bolo u nás všetko na zajtrajšok hotové. Dobre sa majte!“
   </p>
   <p>
    „Pán Boh s vami tetička!“ Sedliak vyprevadil starenu, a už keď zahýbala za Uhrovie dom,
         ešte sa za ňou díval; potom s hlavou sklonenou vošiel do izby, sadol si za stôl, podoprel
         čelo do dlaní. „Je taká stará, opustená, toľkých musela už oželieť a vždy má takú šťastnú
         tvár. Neraz myslím, že Ty, Synu Boží, musíš byť jej životom. Ba, prečo nemám tú smelosť,
         aby som sa jej na to spýtal? Trápim sa v duchovnej samote ako Eliáš, ktorý žil so siedmimi
         tisícami verných, a myslel, že je sám jediný veriaci v Hospodina v celej Palestíne. Ak máš,
         Synu Boží, bratov alebo sestry tu, medzi nami, kde všetko hynie a spí, ó, tak mi ich ukáž!“
   </p>
   <p>
    *
   </p>
   <p>
    V tom čase sedela u Uhrov rodina pohromade. Gazda vrátil sa priam z mesta, priniesol z
         pošty od Števka list a Jožko im ho predčítal. Ku koncu stálo v ňom: „Tak tedy na sviatky
         istotne prídem; teším sa už domov, že si vás všetkých uvidím, nech len babička dobrých bálešov
    <sup>
     [
     <a class="footnote" href="#ftn.d56e1029" name="d56e1029">
      31
     </a>
     ]
    </sup>
    napečú, veď takých na svete už nikto nenapečie, ako oni, ale aby som to
         najhlavnejšie nezabudol: Milí krstní rodičia, trafuje sa mi tu dobrá partia, rád by som sa
         o tom s Vami poradil; ešte som ani s dievčaťom ani s jej rodičmi nehovoril, až čo Vy
         poviete. Dievča sa mi ľúbi, ja jej snáď tiež. Starí sú zámožní a majú len tú jednu. Kúpil
         som od fotografa jej podobizňu, posielam Vám ju, aby ste si prezreli; sedliačka nie je, no
         veď ním ani ja už nebudem. To ostatné však si povieme až prídem. Veru sa už rád napijem
         vody z našej studne.“ List končil pozdravom menovite každému členovi rodiny. Po prečítaní
         vládla dlhšiu chvíľu tíšina v izbe.
   </p>
   <p>
    „Ej, ej, čo si on to nezmyslel,“ zakrútil krstný otec hlavou, „tam sa oženiť! Veď mu
         taká meštianka na dedine neprivykne!“
   </p>
   <p>
    „Hí-í, a aká je to pani!“ zvolal vtom Jožko, prezerajúc obrázok. „Kam by si tá, prosím
         vás, u nás sadla?“
   </p>
   <p>
    „Joj — joj,“ zdesila sa Dorka, nakúkajúc mužovi cez plece; „však nemá skoro nič oblečené
         a je len naboso v topánkach obutá; aj tie sú jej iste malé, ledva tam má tú nohu strčenú.“
   </p>
   <p>
    „To sú také pavučinové pančuchy; nedávno som v Trenčíne videl panie, čo ich to mali snáď
         proti muchám.“
   </p>
   <p>
    „Ukáž,“ vztiahla tetička Zuzka ruku. No, sotva hodila na obrázok jeden pohľad, podala ho
         naľakanej matke. „Čo ten chlapec myslí, veď je to len akási z ulice! Ba, že sa nehanbí,
         ženská, takto sa medzi ľuďmi objaviť, a čo to má za matku, ktorá jej to dovolí; čo vy na ňu
         hovoríte, mamička?“
   </p>
   <p>
    „No, veru by si sa nám o peknú nevestu postaral, synku,“ vzdychla stará Uhrová, „svet je
         už naozaj ako Sodoma a Gomora, keď sa ženy už takto môžu obliekať. Nahá skoro po pás, hnáty
         celé holé, lebo tá pavučina nič nekryje, rukávy žiadne, zato na hlave akýsi hrniec hore
         dnom, tak hlboko vrazený, že ani čela, ani očí nevidno, a na holom krku kožušina; a ešte
         píše, že je pekná! Ba, stratil ten chlapec hlavu?“
   </p>
   <p>
    „No, nech sa aj ja podívam,“ zdvihol zať odhodený obrázok. „Viete, mamička, to je len
         vám tu také divné; keby ste boli videli, čo sme my počas vojny, aj potom v Rusku vídali,
         nad ničím by ste sa už nedivili. Jeden zo zajatých oficierov — v civile bol profesorom —
         povedal: „Uvidíte, až Rusi uzavrú mier, potom sa doma budú kúpať vo vlastnej krvi. Svetová
         história učí, že národ, ktorého ženy sa prestali hanbiť, a muži im v tom nezabránili, býva
         rozbitý a hynie vlastnou hnilobou.“ Dobre som si tie slová zapamätal. Tam sa to dokázalo
         pravdou, ale keď som v zime kupoval pre obec tie stroje v Prahe, a keď sme to tam boli na
         tom hospodárskom
    <sup>
     [
     <a class="footnote" href="#ftn.d56e1049" name="d56e1049">
      32
     </a>
     ]
    </sup>
    zjazde, a v tej kaviarni alebo v hostinci, kam nás zaviedli, tie panie a slečny
         videli, zakaždým mi ten profesor napadol a myslel som so starosťou, že veru my sme už nie
         ďaleko od toho stavu. A nie je to zlo už len vo veľkých mestách. Aj naše slovenské
         sedliačky po dedinách odhodili kroje a obliekajú tie mechy na seba, a to všetko len aby
         mužov dráždili a k sebe vábili. Nuž, aj náš Števko sa dal privábiť; oči má tá dievčina
         pekné, keď nimi zakrútila, už ho mala.“
   </p>
   <p>
    „No, Martin, veď ho ešte nemá,“ vážne podotkla Zuzka Uhrová, „však tu píše, že ani
         rodičom, ani jej ešte nedal slovo, až keď sa s nami poradí; veď my mu tú ženu pekne
         vyhovoríme!“
   </p>
   <p>
    „Máš pravdu, Zuzka,“ oddýchla si starena, „nesmieme sa proti nemu zatvrdiť, len všetci
         pekne s láskou; dá Pán Boh, že si ešte dá poradiť, že neučiní ani nás, ani seba
         nešťastnými.“
   </p>
   <p>
    „Ja mu však poviem, čo by som urobil Dorke, keby sa mi tak poobliekala,“ zadrdlal Jožko.
   </p>
   <p>
    „A čo by si mi urobil?“ pritúlila sa mladá žena k mužovi.
   </p>
   <p>
    „Z chalupy by som ťa vyhodil! Keď sa mi tak máš odievať, ako tie kadejaké, čo po nociach
         ulicami chodia, choď si medzi ne!“ potom ale privinul žienku pevne k sebe.
   </p>
   <p>
    „Iné však by som ani nezaslúžila. Mamička, prosím vás, schovajte ten obrázok, nech ho
         nikto u nás nevidí, veď je to hanba len aj hľadieť naň.“
   </p>
   <p>
    Nuž, obrázok i s listom dostal sa do truhly, a rodina plná starostí čakala milovaného
         člena. Veď keby si tak nedal povedať, čo potom?
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1012" name="ftn.d56e1012">
        30
       </a>
       ]
      </sup>
      <span class="emphasis">
       <em>
        klát
       </em>
      </span>
      (včelí) — druh jednoduchého úľa (pôvodne peň z
               lesa)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1029" name="ftn.d56e1029">
        31
       </a>
       ]
      </sup>
      <span class="emphasis">
       <em>
        báleš
       </em>
      </span>
      — koláč z kysnutého chlebového cesta, spravidla so
               slivkami
     </p>
    </div>
    <div class="footnote">
     <p>
      <sup>
       [
       <a class="para" href="#d56e1049" name="ftn.d56e1049">
        32
       </a>
       ]
      </sup>
      <span class="emphasis">
       <em>
        hospodársky
       </em>
      </span>
      — tu: poľnohospodársky
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1072">
       </a>
       6
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na Vstúpenie musela odpoludnia babička Šimonová vystať z kostola. Liahli sa im húsence,
         museli sa s Rášovou pri nich zamieňať. Keď už bolo posledné vonku zo škrupiny a opatrené,
         zašla starenka do svojej izbičky, že si prečíta dnešné evanjelium. Tu sa jej zotmelo pred
         oknom, vonku stojí Hanička Skalová. „Ste doma, babička?“
   </p>
   <p>
    „Som, dcérenka, len poď dovnútra!“ O chvíľku sedeli už spolu pri stole.
   </p>
   <p>
    „Babička moja, už vám ani neviem, čo so sebou začať. V noci som ani oka nezotkla,“
         žaluje sa devuška. „Večer ujec Matej čítal to dnešné evanjelium; hovoril pritom, ako nás
         Pán Ježiš Kristus miloval, čo podstúpil, ako slávne zmŕtvych vstal a ako ešte slávnejšie
         odišiel do neba. No i to tiež spomínal, že On pre tých svojich zase príde a že tak, priam
         ako len Jeho učeníci s Ním boli, keď odchádzal, tak zase len Jeho dnešní učeníci, ktorí Ho
         milujú a čakajú, pôjdu si Ho privítať. Ach, babička zlatá, ja som vám to zrazu vedela, že
         On mňa so sebou vziať nemôže. Ujček Matej a vy pôjdete Ho vítať, ja nie! Aj dnes v kostole
         vždy som len na ten Jeho príchod myslela, a keď pán farár zas ten istý text čítal, až sa mi
         od hrôzy hlava krútila, skoro by som tam bola spadla. Ach, babička moja, poraďte mi,
         pomôžte, čo mám robiť? Povedali ste, že ma On nájde; som naozaj stratená.“
   </p>
   <p>
    „Dievenka moja, keď sa dieťa v horách stratí a príde za ním človek, ktorý tie hory a
         chodníky dobre zná a volá naň, čo má to dieťa urobiť?“
   </p>
   <p>
    „Čo má urobiť?“ užasla devuška. „Nuž obrátiť sa za tým hlasom.“
   </p>
   <p>
    „Tam na tom mieste sa má obrátiť, a či ešte kúsok ďalej blúdiť?“
   </p>
   <p>
    „Pravdaže na tom istom mieste!“
   </p>
   <p>
    „Tak, dievenka moja, keby si to ty bola v tých horách. Ideš si tak tým svetom ďalej a
         ďalej, preč od Pána Boha. A naraz poznáš, že veru tá cesta, po ktorej kráčaš, nevedie do
         neba, a že Toho, ktorý jedine môže ťa tam ospravedlniť, so sebou nemáš. Si na tej ceste
         sama a sama ako tá stratená ovečka. A tu sa ti zrazu zazdá v duši, že ktosi na teba volá,
         že ťa naspäť k Bohu pozýva, tak čo máš učiniť?“
   </p>
   <p>
    „Obrátiť sa za tým hlasom. To je isté, ale veď ja som ho ešte nepočula!“
   </p>
   <p>
    „Že nie? Nezdalo sa ti, že ťa ktosi za mnou posiela, neprišla si čosi ku mne hľadať?“
   </p>
   <p>
    „To áno!“
   </p>
   <p>
    „No tak, prečo si prišla za mnou, starou ženou, čo u mňa chceš?“
   </p>
   <p>
    „Keď On je s vami v priateľstve!“
   </p>
   <p>
    „Pekne si to, dievenka moja, povedala, a pravdivo! On, môj Spasiteľ, býva so mnou. Keď
         som Ho raz prijala, dal mi moc byť dcérou Božou ako píše svätý Ján. Nuž tak, sme vtom
         najužšom priateľstve. Veď Jeho svätý Otec je aj mojím Otcom a On sám nielenže je mojím
         Pánom, ale aj mojím bratom. Ak chceš a túžiš dostať sa k Nemu ešte v tejto chvíli, a tu u
         mňa, môžeš Mu všetko povedať. Že Ho pritom neuvidíš, to nič nerobí; nech ťa len On vidí a
         počuje. On hovorí:
    <span class="emphasis">
     <em>
      „Poďte ku mne všetci, ja vám odpočinutie dám.“ „Toho, kto ku
            mne príde, nevyvrhnem von“
     </em>
    </span>
    (Mt 11, 28; Jn 6, 37). Človek si len vtedy môže
         odpočinúť, keď ho už netlačí a nekormúti nijaký hriech. A teba teraz tlačia, pravda?“ —
         „Ach, veľmi babička!“
   </p>
   <p>
    „Aj mňa raz tak tlačili. Vtedy mňa môj milý vnúčik, ktorý už odpustenie hriechov mal,
         volal tak ako ja dnes teba
   </p>
   <p>
    „Poď k Pánovi Ježišovi, On je ten Boží Baránok, čistý, bez poškvrny, ktorý sníma hriechy
         sveta!“ Ja som išla; on sa za mňa modlil, aby mi Otec nebeský otvoril ústa, že by som aj
         sama mohla prosiť; ach, On tak učinil, buď Mu vďaka! Sotva som všetko povedala, čo mi na
         srdci ležalo, už prišiel pokoj. Moja ťarcha spadla, a ja som ako o dvadsať rokov omladla, a
         šťastná. Aj tebe bude tak; no tak poď, prečo by si sa mala ďalej trápiť!“
   </p>
   <p>
    „Ó, veď ja nechcem blúdiť už ani chvíľočku po ceste, čo nevedie do neba. No, budete sa
         so mnou modliť? Neviem, ako by som to mala Pánovi Ježišovi povedať.“
   </p>
   <p>
    „Viera je dar Boží a spasenie je tiež dar Boží; a keď sa budeš modliť, pros Ho ako
         dieťa, keď hovorí k matke. Najprv aby ti dal vieru, že by si mohla veriť, že je tu prítomný
         a teba volá k sebe, že ťa čaká a všetko chce ti dať, za čo Ho budeš prosiť.“
   </p>
   <p>
    *
   </p>
   <p>
    Divili sa Uhrovie ženy, ba i druhé, že Hanička chýbala na nešporných službách Božích,
         divil sa obzvlášť Jankovič. Pri návrate z kostola našiel Zvarovú len samu doma; povedala
         mu, že Haničku bolela hlava, hádam si išla ľahnúť do sadu.
   </p>
   <p>
    „Nepracuje dievča primnoho?“ staral sa muž. „Je taká mladá a veľmi nám všade pomáha.“
   </p>
   <p>
    „Veru áno, hoci nie je silná, ale šikovná a všetko si domyslí; pritom tak ochotne
         človeku poslúži, radosť je požiadať ju o niečo. Avšak že by priveľa pracovala, to nemyslím.
         Ráno som videla, mala oči uplakané, keď z izby vyšla, snáď ju napadla tesknota, keď je
         predsa tak sama na svete; aj v kostole som sa po dva razy na ňu podívala, nespievala a bola
         taká bledá. Snáď jej je predsa medzi nami smutno.“
   </p>
   <p>
    Jankovič odišiel do sadu. Ženine slová ho akosi zarmútili. On privykol ľuďom neskoro. Na
         Haničku za ten krátky čas tak privykol, že myšlienka na možný odchod devušky ho priam
         zabolela. Podržal si ju tu len na skúšku, hoci vďačne by jej doprial útulok a domov do
         smrti, a rozdelil sa s ňou s tým, čo mal. Ale len pre ňu. Ak by tak nemohla privyknúť,
         chcel sa jej postarať o nejaké dobré miesto, aj keď veru nevedel, kde. Služba bola len
         služba, to nebol domov; a čo také útle, pekné dieťa potrebovalo, bol popredne domov. Keď
         Haničku nenašiel v sade, posadil sa na brvno, kde ona včera sedela a zahľadel sa ďaleko k
         horám. Dosť dlho premýšľal, až zrazu zdiaľky počuť rýchle ľahké kroky, a jasným hlasom znie
         pozdrav. „Tu si, Hanička,“ potešil sa viditeľne, a skúmavo uprel oči do tváre dievčaťa.
         Nevyzerala devuška, akoby ju dač bolelo, skôr akoby ani nevedela, kam má podieť to
         bohatstvo radosti a nového šťastia, keď ho primalé srdce nemôže celé objať.
   </p>
   <p>
    „Kde si bola?“
   </p>
   <p>
    „U babičky Šimonovej, ujček.“
   </p>
   <p>
    „Tam? A prečo?“
   </p>
   <p>
    „Hľadala som spasenie.“
   </p>
   <p>
    Obledol vnútorným rozrušením.
   </p>
   <p>
    „A našla si?“
   </p>
   <p>
    „Áno, ujček, dovoľte mi, aby som vám to všetko mohla povedať.“
   </p>
   <p>
    „Len povedz, dieťa, ale od začiatku.“
   </p>
   <p>
    Sadla si na trávniček k jeho nohám a upierajúc sirôtkové oči detinsky dôverne do jeho
         tváre, začala mu rozprávať, ako to bolo s ňou včera i dnes.
   </p>
   <p>
    „Vy však, ujček, už dávno neblúdite!? Vás Pán Ježiš našiel už pred rokmi?“ spytovala sa
         nakoniec.
   </p>
   <p>
    „Našiel ma v dvojakom zajatí, dieťa, aj vyslobodil, ale zo mňa ešte vždy nie je ten
         pravý Kristov nasledovník, keď som tebe ničím ku spáse neposlúžil, hoci už týždeň bývaš pod
         mojou strechou, a vedel som dobre, že keď nie si z tých nájdených, patríš medzi Jeho
         stratené ovečky. Nuž, nech už je akokoľvek, keď si teba môj Pán len zachránil a vzkriesil!
         Roky denne som sa modlieval, aby Boh udelil milosrdenstvo našej dedine; netušil som, že ty
         budeš prvá, pri ktorej ma vyslyší. Buď Mu za to česť! Vítam ťa, dieťa, za červeným morom
         krvi Baránkovej, lebo až keď Židia Červené more prešli; a ono ich s faraónom rozdelilo,
         boli zachránení. Tak aj my, keď sme sa vierou vnorili do krvi Ježiša Krista a ona nás
         umyla, sme z otroctva Satanovho navždy vyprostení.“ Jankovič sňal klobúk, zložil ruky,
         zavrel do nich i ruky devuškine a vrúcne sa za ňu pomodlil. V tej modlitbe akoby to malé
         nájdené jahniatko vkladal dobrému pastierovi do náručia, žeby si ho On niesol púšťou života
         domov. A potom sa medzi nimi rozvinul rozhovor, aký by ešte včera nebol býval možný, kým
         stáli na dvoch brehoch. Mladosť má obyčajne mnoho otázok, a keď prišla k záchrane, vtedy
         obzvlášť. Mužove pery posiaľ ako na mlčanie zakliate, sa konečne otvorili a plynula z nich
         tá múdrosť, o ktorej je napísané:
    <span class="emphasis">
     <em>
      „Budú všetci učení od Boha“
     </em>
    </span>
    (Jn 6,
         45); učení tak, aby mohli vyučovať iných. Večerné majestátne zvonenie privolalo im konečne
         amen, amen!
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1158">
       </a>
       7
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Zorovcami funelo auto, na veľkú radosť za ním utekajúcich detí a na zlosť psov, ktoré si
         dosiaľ nemohli zvyknúť na všetky tie poprevratové novoty, aj keď od prevratu už nejedno
         preletelo okolo nich. Napriek tomu štekali ešte, keď sa opovedalo, a dlho potom, keď už
         zmizlo. Veď na okolí bolo teraz mnoho nových panstiev. Stará sláva pominula, rody, ktoré
         storočia krajinou vládli, zmizli; jedny v Pešti, iné vo Viedni a židovskí baróni a statkári
         s nimi. Rozvážali sa tu teraz nové vrchnosti a zbohatlíci, ktorých vlna prevratu, čo tam
         tých odplavila, vyniesla na povrch. A bárs dedovia nejedného z nich boli iba statoční
         sedliaci, patriaci medzi chudobný slovenský ľud, tu sa vnuci z tých áut na dedinský ľud tak
         pozerali ako nedávno tí starí šľachtici a zemani. Ach, veď ničomu človek tak ľahko
         neprivykne ako veľkopanštine. Máme to už všetci v krvi. Naši prarodičia v raji zatúžili byť
         ako bohovia a ocitli sa zato von z raja. Len Boh môže povedať: „Nado mňa niet!“ A predsa
         biedny človek, ak sa posadil trochu vyššie nad svojich blížnych, už tam tak sedí, akoby bol
         Bohom. Musel Syn Boží až trón opustiť, a na zem prísť slúžiť, aby nám názorne ukázal, ako
         to máme jeden s druhým žiť a navzájom si pomáhať.
   </p>
   <p>
    Keď sa vtedy tie zorovské psy už trochu uspokojili a deti znovu pochytali svoje lopty,
         letí hore dedinou ešte jedno auto. A — — vec neslýchaná! Zastane pred Uhrovie domom.
         Vyskočí z neho mladý pán. Šofér mu podá elegantný kufrík, odbrzdí, auto zavrčí akoby
         zapľulo, v ňom sediaci páni opätujú krátku poklonu a už letí auto cestou preč. Zo dvora
         však počuť výkrik úžasu: „Števko, si to ty?“ Rodina víta čakaného a predsa prekvapujúceho
         hosťa. Dorka si ho obzerá, aký je z neho pán. Šaty, zvrchník, topánky, ani pán náčelník.
         Pravda, jej Jožkovi sa nevyrovná, veď nad Jožka niet švárnejšieho; nedarmo jej ho každá
         závidí.
   </p>
   <p>
    Nuž, áno, bolo to veľké prekvapenie; rodina vedie vzácneho hosťa do čerstvo vybielenej
         kuchyne a izby. Najprv k babičke, potom až za bránu, do jeho bývania. Veselo im rozpráva,
         že od železnice ho vzal šofér do auta. Znajú sa spolu z leteckej školy.
   </p>
   <p>
    „No, synku, ja by som do toho strašidla nesadla,“ mieni babička. „Ale keď si len prišiel
         celý; chvála Bohu, a pekne ťa vítame doma!“
   </p>
   <p>
    „A toto je tá tvoja Dorka, Jožko? No, peknú si si ju vybral,“ podával švagor ruku
         očervenenej žienke.
   </p>
   <p>
    „Trochu peknejšiu ako tá tvoja budúca,“ myslí si Jožko. Pritom sa potuteľne
    <sup>
     [
     <a class="footnote" href="#ftn.d56e1177" name="d56e1177">
      33
     </a>
     ]
    </sup>
    usmial. Že je jeho Dorka pekná, to on vedel najlepšie, ale je predsa rád, keď
         mu ju brat chváli.
   </p>
   <p>
    Ani polhodina neminula a už v Zorovciach kdekto vie, že sa vrátil starší vnuk Uhrovej.
         Škoda, že majú ženy priam toľko práce; netak by si rady postáli a pohovorili spolu o tej
         udalosti. Starý Uhrovie Bundáš, ktorý to svoje mal už snáď hotové, vyšiel lenivo pred dom;
         čochvíľa je okolo neho kŕdeľ štvornohých druhov. Vysvetľuje im trochu zvysoka, že ten, čo
         tak na neho štekali, keď sa dedinou viezol, je jeho bývalý kamarát Števko. Kým on, Bundáš,
         bol ešte mladučký, neraz ho ako chlapca na chrbáte niesol. Nosil ho rád, veď koľko za to
         dostal mastných kožiek zo slaninky a nejeden krajec chleba! Nabudúce netreba na neho v
         dedine štekať! A nech si to zapamätá aj tá mladá háveď, čo ešte nepozná spôsoby. Psy,
         rozíduc sa každý vážne domov, poznali viac než všetci Zorovčania dovedna.
   </p>
   <p>
    V nedeľu ráno vyšiel si Števko Uhrovie do sadu. Bolo mu akosi clivo. Tešil sa, že našiel
         rodinu živú, zdravú, že ho majú radi, no odvykol už dedine. Bolo tu tak ticho, tak, ani čo
         by sa ešte aj tie stromy modlili, a on sa už veru dávno prestal modliť; hneď, len čo v
         kasárni trocha zdomácnel. A potom prišiel do školy. Kto si tam zmyslel na modlitbu? V
         novinách a v knihách, ktoré odvtedy čítal, nestálo ani slovíčko o Bohu, zato tu, v to
         nedeľné ráno, bola Ho akosi plná záhrada. Kráčal šuhaj rýchlo, aby zaplašil ten nemilý,
         neznámy pocit. Veď kto bude ešte dnes takému niečomu veriť! Zbadal, že prešiel už medzu
         susedovej záhrady, kade viedol chodník k malému borovému hájiku, ktorý bol kedysi starý
         Jankovič vysadil okolo tamojšej studienky. Neraz sa ako malý chlapec do neho zatúlal, i keď
         sa deti Jankovičky báli. Dnes už, keby aj žila, by sa jej báť nemusel; no tak sa pôjde
         napiť tej dobrej vody. Vybehol hore briežkom a postál. Za tie roky, čo ho nevidel, hájik
         vzrástol, zhustol, bory kvitli. Jedny vyzerali ako vianočné stromky, plné sviec, len ich
         pozažíhať, druhé, akoby červenými ružami zakvitnuté. A každý ten strom bol iný a iný.
         Nedeľné slniečko ani čo by tie sviece zapaľovalo a tie ruže bozkávalo. Skala stála ako
         vždy, pri spodku machom obrastená ani nejaký panský diván
    <sup>
     [
     <a class="footnote" href="#ftn.d56e1187" name="d56e1187">
      34
     </a>
     ]
    </sup>
    vyložený pokrovcami. Len voda — vytekajúca z nej do kotliny — mala
         striebrolesklý žľab z cínového plechu a kotlina bola vybetónovaná. V nej stál na kameni
         kvetovaný džbán plný už pretekajúcej vody. Voda odtekala malým potôčikom obrasteným
         nezábudkami a záružlím, dolu do sadov. Ach, aj tu všetko bolo také čisté a krásne a všetko
         voňalo: stromy, kvety, voda. Ale najkrajšia predsa bola devuška, sediaca na tom kamennom
         diváne. Mala na sebe sviatočné šaty, slovenský kroj, plný vyšívania na rukávcoch, modrý
         súkenný lajblíček i bielu zásteru. Netak do tej jari pristala! Všetko bolo na nej pekné ako
         kvet. Najkrajšie tie zamyslené, do vody zahľadené čiernomodré oči, ani dve aksamietovo
         lesklé sirôtky. Nevšímala si ničoho vôkol seba a nespozorovaný šuhaj neopovážil sa ju
         rušiť; veď mala malé ruky zložené do lona, akoby sa modlila. Slniečko utvorilo jej vôkol
         hlavinky, zdobenej tmavogaštanovými pletencami, zlatožiaru. Vtom priletel odkiaľsi
         nepatrný, sivý vtáčik, a že sa nehýbala, neprekážala mu, sadol si na kríčok divých ruží,
         vypustil z hrdielka krásnu, dlhú trilku. „Slávik!“ mimovoľne zvolal šuhaj. Už dávno nepočul
         kráľa spevu. Devuška sa obzrela, pekné ružičky sfarbili jej nežné líčka. Okamih hľadelo
         dvoje očí jedny do druhých. Potom šuhaj pozdravil. Že devuška v tom ráme tmavých borín
         vyzerala ako nejaká princeznička z poviestky, mimovoľne sa jej poklonil. I ona odpovedala
         obzvlášť pekným uklonením hlavinky a pritom sa usmiala. Hlas ako zlatý zvonček, ďakoval mu
         za pozdrav. Zohla sa pre džbán, odliala z neho, postavila vedľa seba na lavičku. Šuhaj
         uznal za potrebné vysvetliť jej, prečo prišiel a kto je. „Chcete sa napiť našej vody?
         Dobre, že mám džbán, nech sa vám páči,“ podávala srdečne. Prijal, a veru sa mu zdalo, že
         ešte lepšej vody jakživ nepil. Ostatnú vylial, opláchol džbán, podržal a plný jej ho
         vrátil.
   </p>
   <p>
    „Prosím,“ začal v pomykove, veď nevedel, ako ju má osloviť. Sedliackym dievčatám sa
         nevykalo; ona mala síce kroj, hovorila mäkkým, hudobným trenčianskym nárečím, ale jej
         spôsoby ničím neupomínali na sedliačku. Kroj teraz nosili mnohé slečny, radšej jej teda
         bude vykať. „Povedali ste, že sa chcem napiť z vašej studne. Sme na Jankovičovom grunte a
         ten nikoho nemá. Ste mu snáď dáka rodina?“
   </p>
   <p>
    „Menujem sa Hanička Skalová; z rodiny ujca Mateja nie som,“ vetila trochu zahatene.
         „Moja krstná mamička bola krstnou matkou aj jeho nebohej žene a mňa, prv než zomrela,
         poslala za ujčekom, aby som mu poslúžila, keď je sám.“
   </p>
   <p>
    „A nie vám je tu u neho smutno?“ vyzvedal, len aby ešte neodišla, aby ju mohol dlhšie
         vidieť i počuť.
   </p>
   <p>
    „Smutno mi nebolo ani, chvíľu, a teraz už vôbec nie!“
   </p>
   <p>
    „Prečo teraz nie?“
   </p>
   <p>
    Usmiala sa ako to slniečko, v ktorého kráži
    <sup>
     [
     <a class="footnote" href="#ftn.d56e1206" name="d56e1206">
      35
     </a>
     ]
    </sup>
    stála. „Keď má človek v srdci nebo, ani na púšti nemohlo by mu byť smutno, tým
         menej vtákom raji, aký je tu vôkol nás. Pravda je ten svet krásny a všetko v ňom akoby sa
         modlilo. Kvieťa, bory, voda, zlaté slnce na modrom nebi, áno všetko. Ako sa teda nemodliť?
         Však je svätodušná nedeľa. Pán Ježiš posadil sa na trón v nebesiach, On tam kraľuje a
         poslal nám svojho Svätého Ducha. No, s Bohom, musím sa ponáhľať, aby tetička Zvarová
         dostala vodu čím skôr, dlho som sa zabavila.“
   </p>
   <p>
    „Odnesiem vám ten džbán, ideme spolu,“ ponúkol sa; vzal a šli.
   </p>
   <p>
    „Teda ste tu ešte nie dlho,“ začínal rozhovor.
   </p>
   <p>
    „Len pár nedieľ. No, zdá sa mi, akoby som bývala odjakživa v Zorovciach. Ďakujem vám
         pekne, že ste mi tú vodu odniesli,“ vzala mu džbán. „Ale už ozaj musím bežať.“ Hľadel za
         ňou, dokiaľ mu len nezmizla z očí. Bežala tak ľahúčko, hoci mala čižmičky, že tráva zrovna
         za ňou vstávala. Keď mu celkom zmizla medzi stromami, ponáhľal sa aj on domov, ale všetky
         jej slová niesol si so sebou.
   </p>
   <p>
    Starala sa Uhrovie babička, či vnuk bude chcieť ísť do kostola, keď tí, čo z miest
         prichádzali, o Bohu nič už nechceli vedieť. Netak sa rodina tešila, keď bez volania s nimi
         išiel a sadol si rovno medzi bývalých kamarátov na pavlače. Vážili si to mládenci, že sa od
         nich nedelí. „Pozri, Števko,“ upozorňoval ho Uličných Adam. „Tam je Hanička Skalová,
         Jankovičova zverenka, či ako sa to hovorí. Škoda, že je u toho samotára, tam sa našinec
         neopováži ísť za dievčaťom. Ba, však on je takto dobrý človek, ani muche neublíži a komu
         môže, pomôže, ale taký akýsi divný.“ Mládenec bývalého kamaráta ďalej nepočúval, zato počas
         dlhých služieb Božích, ako náhodou, neraz pozrel na devušku a myslel si, že sa jej
         nevyrovná ani jedno zo zorovských dievčat. To boli pekné, plnokrvné sedliačky; ona bola ani
         prezlečená princeznička, priam ako tá jar tam vonku. Nevedel prečo, no, bol rád, že býva u
         toho samotára a že tam za ňou mládenci ísť nemôžu.
   </p>
   <p>
    Pri obede mali u Uhrov hosťov; boli tu starí Mílovci a ďalšia rodina. Keď sa
         porozchádzali, čakali domáci, že konečne Števko začne o svojej neveste, ale nezačal; ani
         dnes, ani zajtra. Zato v pondelok, keď babička s ním sama zostala, vzala z truhly obrázok a
         podala mu ho. „Aby sa nám nejako nezapatrošil, budeš ho iste chcieť mať pri sebe,“ hovorila
         láskavo.
   </p>
   <p>
    Zardel sa. „Čo ste povedali na ňu?“
   </p>
   <p>
    „Takto pekná persóna!“
    <sup>
     [
     <a class="footnote" href="#ftn.d56e1227" name="d56e1227">
      36
     </a>
     ]
    </sup>
   </p>
   <p>
    Rozbalil, hľadí na obrázok a zrazu, kde sa vzalo, tu sa vzalo, vedľa neho vidí druhý:
         devušku, sediacu pri studni, peknú ako to nedeľné ráno, v ktorom sa všetko modlilo. A ako
         tak obrázky v mysli porovnal, zakrútil ten prvý a zastrčil k sebe. „Tuším sa vám, babička,
         čosi na nej neľúbilo,“ vyzvedá skoro nesmelo.
   </p>
   <p>
    „Keď mám pravdu povedať, synku, neľúbilo sa mi, že sa nemá do čoho obliecť.“
   </p>
   <p>
    „Ach, babička, čo myslíte? Tá má každý deň druhé šaty,“ ubezpečoval horlivo.
   </p>
   <p>
    „Tak, má? A všetky len také?“
   </p>
   <p>
    „Nuž skoro, keď je to v mestách taká móda.“
   </p>
   <p>
    „Dievča je ináč pekné, ale keby si ju potom sem priviedol, čo by v takých šatách na
         dedine robila? Na slnko by ísť nemohla, netak by ju opieklo. Rukávy by jej v práci
         neprekážali, keď ich nemá, no, keby mala prekročiť jarok na našej zelnici, v tej sukni by
         to nemohla. A naši ľudia tu by si ozaj mysleli, že si nemá čo obliecť. U nás by sa veru
         musela ináč šatiť — no, či by chcela!?“
   </p>
   <p>
    Dobre len, že strýc Martin odvolal vnuka pozrieť malé žriebätko, veď on nato teraz
         myslieť nechcel; to malo ešte čas. A keď vyšli so strýcom do sadu, zastal tento pod starým
         orechom.
   </p>
   <p>
    „Hovorili ste s babičkou o tej tvojej vyvolenej?“
   </p>
   <p>
    „Áno, strýček. Čo vy na ňu poviete, ako sa vám pozdáva?“
   </p>
   <p>
    „Neviem ja, synku; z obrázka reč nevyčítaš. Máte sa vy dvaja naozaj radi? Tak ako ja s
         mojou Zuzkou?“
   </p>
   <p>
    „Nuž, dievča sa mi ľúbi. O takej láske ako medzi vami, nemôžem hovoriť, tá príde, až sa
         lepšie spoznáme, až budeme svoji.“
   </p>
   <p>
    „A ak nepríde? Manželstvo, synku, nie je vojenská paráda naoko. My dvaja sme do neho
         vošli z veľkej lásky a predsa neraz nám bolo ťažko privykať jednému na druhého. Ja mám
         svoje muchy, Zuzka ich má tiež, no keď sa dvaja skutočne majú radi, ľahko si odpustia, a
         každú daromnicu
    <sup>
     [
     <a class="footnote" href="#ftn.d56e1258" name="d56e1258">
      37
     </a>
     ]
    </sup>
    jeden druhému nespomína. Láske ani vojna neuškodí, ale keď sa až v manželstve
         majú priľúbiť, ako si budú odpúšťať? Má ona rodičov? Sú už starí?“
   </p>
   <p>
    „Žijú oba, starí ešte nie sú. Býval som u nich na byte. Všetko, čo som mohol za ten čas
         vidieť, sa mi ľúbilo. Znášali sa poriadno. Otec pil trochu moc piva a matka zas rada
         chodila do kina a divadla. Ináč sú to statoční a poriadni ľudia. Dcéra všade chodievala len
         s nimi. Viem, že by si pre ňu žiadali bohatšieho ženícha, ale keď ona bude chcieť, všetko
         jej spravia po vôli.“
   </p>
   <p>
    „Aj na dedinu sa jej dovolia vydať?“
   </p>
   <p>
    „Neviem. No však to by sa aj ináč dalo spraviť. Ja nie som sedliak. Strojník sa môže aj
         v meste usadiť, a mne by sa aj tam miesto našlo.“
   </p>
   <p>
    „V Čechách? Neverím! Tam majú na všetko svojich ľudí s dobrými školami dosť. No,
         nechajme to ešte trochu uzrieť, synku, najprv sa doma zohrej. Láskou neumrieš, to už vidím,
         tak načo by si si hneď slobodu zadal? Ak ti je tá dievčina súdená, však ťa ona neminie. Máš
         otcovský dom, je kde hlavu skloniť; keď budeš doma bývať, na živobytie z tvojho dielu
         postačí. A keď si kúpiš stroj, čo vymlátiš, môžeš pekne odložiť. Babka k babce, budú kapce.
         Do manželstva nie je dobre vojsť bez groša, obzvlášť, keď má človek v meste začínať. Avšak
         vieš: Kto chce peknú ženu mať, musí na ňu nakladať. Užime si ešte jeden druhého. Vojna nás
         o roky života ukrátila. Veď keď raz pre ženu od nás odídeš a začneš mestsky žiť, sme pre
         seba ako stratení.“
   </p>
   <p>
    Strýc poklepal synovcovi po pleci, začal rozhovor o jeho vojenčine a o lietadlách, čím
         netak udrel na strunu mládencovho srdca; čochvíľa boli pohrúžení v rozhovore.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1177" name="ftn.d56e1177">
        33
       </a>
       ]
      </sup>
      <span class="emphasis">
       <em>
        potuteľne
       </em>
      </span>
      — potmehúdsky
     </p>
    </div>
    <div class="footnote">
     <p>
      <sup>
       [
       <a class="para" href="#d56e1187" name="ftn.d56e1187">
        34
       </a>
       ]
      </sup>
      <span class="emphasis">
       <em>
        diván
       </em>
      </span>
      — pohovka
     </p>
    </div>
    <div class="footnote">
     <p>
      <sup>
       [
       <a class="para" href="#d56e1206" name="ftn.d56e1206">
        35
       </a>
       ]
      </sup>
      <span class="emphasis">
       <em>
        kráž
       </em>
      </span>
      — okruh, kruh, sféra
     </p>
    </div>
    <div class="footnote">
     <p>
      <sup>
       [
       <a class="para" href="#d56e1227" name="ftn.d56e1227">
        36
       </a>
       ]
      </sup>
      <span class="emphasis">
       <em>
        persóna
       </em>
      </span>
      — (z lat.) osoba
     </p>
    </div>
    <div class="footnote">
     <p>
      <sup>
       [
       <a class="para" href="#d56e1258" name="ftn.d56e1258">
        37
       </a>
       ]
      </sup>
      <span class="emphasis">
       <em>
        daromnica
       </em>
      </span>
      — huncútstvo; malicherná vec
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1276">
       </a>
       8
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Tri, štyri týždne, aký to krátky čas a čo sa v nich všetko môže udiať; zlé i dobré. Aj
         od Vstúpenia už preleteli štyri, a vera i v Zorovciach sa všeličo udialo, čo už tak ľahko
         sa nezmení.
   </p>
   <p>
    Na druhý sviatok svätodušný odobral sa zorovský pán farár od svojich cirkevníkov. Bol
         desať rokov ich farárom, a mnoho dobrého, obzvlášť počas prevratu, obci vykonal. Mali v ňom
         dobrého radcu a prívetivého človeka. Ale dorastali mu deti, treba ich dať do škôl. No tak
         sa kvôli nim dal vyvoliť do mesta, a cirkvi zorovskej odporúčal svojho známeho, ktorý mu
         vypomáhal cez sviatky: človek mladý, ešte len priam so školami hotový. „Čo budeme kade
         hľadať,“ radili sa cirkevníci, keď počuli na druhý sviatok kázať zástupcu. „Persóna je
         pekná, spevák a rečník dobrý, no tak si ho zvoľme.“ A zvolili. V trojičnú nedeľu bola
         jednohlasná voľba. A Zorovčania si netak bláhali, že čo medzitým iné cirkvi aj pol roka
         čakajú než kohosi dostanú, oni tak skoro a dobre boli opatrení. Učiteľa mali tiež od jesene
         nového. S tým bola spokojná obzvlášť mládež; v zime im začal sokolský spolok, každú chvíľu
         mali nejakú zábavu; aspoň už vedeli, načo je nedeľa, aj keď nešli na muziku.
   </p>
   <p>
    Druhá udalosť bola richtárska voľba. Zvolila obec Mílu, Dorkinho otca. Tomuto pekne
         pristalo. Vo vojsku bol „fírom“, bude vedieť komandovať; aj postavu a hlas mal podľa toho.
         Čítal hodne novín a bol i svetaskúsený, ako hovorili. Takého človeka priam potrebovali. Veď
         za notára dostali poprevratového Slováka, ktorý sa vždy na „izé“
    <sup>
     [
     <a class="footnote" href="#ftn.d56e1289" name="d56e1289">
      38
     </a>
     ]
    </sup>
    potkýnal a skoro ničomu nerozumel. No áno, také všeličo sa stalo za tie týždne,
         ktoré Haničke Skalovej preleteli ako pekný sen.
   </p>
   <p>
    Májske ráno svitlo nad svetom. Bolo krásne, akoby jar v celej čarovnosti — ešte prv než
         uletí — chcela devuške ukázať, čo sa jej tak svojou mladosťou podobala, a do tej jarnej
         prírody pristala, ani čo by táto s celou jej prelesťou bola stvorená za rám len pre ňu.
         Kráčala si ľahúčko, takže za ňou trávička zase bez škody vstávala, krížom cez lúky, nesúc
         raňajky hospodárovi, aj Zvarovcom. O dakoľko chvíľ sedel už Jankovič na zelenej pažiti pri
         roli, ona trochu nižšie pri jeho nohách. Nad nimi skláňali sa konáre odkvitajúcej divej
         jablone. S radosťou pozorovala devuška ako hospodárovi chutí mlieko so strúhankou,
    <sup>
     [
     <a class="footnote" href="#ftn.d56e1297" name="d56e1297">
      39
     </a>
     ]
    </sup>
    o ktorom povedala Zvarová, že je to jeho najmilšie jedlo. Zadivil sa, prečo mu
         priniesla tak mnoho, že im to obom postačí; no ona sa bránila horlivo: „Len jedzte, ujček,
         sebe som doma nechala a Zvarovci majú svoje.“
   </p>
   <p>
    „Spravil som ti po vôli,“ odložil po chvíľke misku. „Netak mi chutilo, nie div, keď si
         mi to jedlo také dobré pripravila.“
   </p>
   <p>
    „Aká som rada, že ste spokojný,“ potešila sa. „Mamička mi hovorievala, že čo uvarím,
         všetko je dobré.“
   </p>
   <p>
    „Mala pravdu. Tak dobre, ako ma ty chováš, som už dávno nejedával. Áno, len raz v mojom
         živote.“
   </p>
   <p>
    Tvár hospodárova osmutnela. Vyňal z kabáta Nový zákon. „Zvarovci chcú iste dokončiť, tak
         si len sami prečítame, čo sem najlepšie pristane.“
    <span class="emphasis">
     <em>
      „Bože, si veľmi veľký:
            Obliekol si veličenstvo a nádheru“
     </em>
    </span>
    (Ž, 104, 1).
   </p>
   <p>
    Ach, tak to slovo s vážnou radosťou čítané, s detinskou rozkošou počúvané, sem pristalo.
         Keď asi o štvrť hodiny vracala sa devuška domov, mala plnú hlavu tých krásnych obrazov a
         plné srdce blaha a obdivu nad tým, ako múdro usporiadala Božia všemohúcnosť všetko na
         svete. Ponorená do tejto veleby ani si nevšímala, že skracujúc cestu miestom mŕtvych,
         poberá sa chodníčkom pomedzi hroby. Aj tu kvitlo kvieťa, odkvitali čerešne, vtáčatá
         spievali, včeličky hrali, ako čo by tých tichúčko spiacich chceli ešte lepšie ukolísať v
         sen. No zrazu postála. Nebola zem rajom, ej nebola, keď mohol ňou znieť taký nárek, aký od
         jedného z hrobov niesol sa cintorínom. „Tatíčko môj, tatíčko môj!“ O chvíľočku skláňala sa
         už devuška nad ženou, čo cez hrob hodená, zalamujúc rukami, tak nariekala, div jej srdce
         neutrhlo. Mala na sebe šaty potrhané, z rukávcov viseli jej len handry a tie boli krvou
         pošpinené. Napriek tomu poznala ju Hanička.
   </p>
   <p>
    „Tetička Srnianková, čo sa vám stalo?“
   </p>
   <p>
    Žena nezdvihla hlavu z vysokej trávy. „Čo sa mne stalo?“ horekuje zúfalo. „Neposlúchala
         som svojho tatíčka. Ej, mal on pravdu, keď ma varoval, keď mi bránil. Už je všetko tu, čo
         mi predpovedal. Tatíčko môj milý, dobrý, dobre je vám v čiernej zemi spať, ale ja
         prenešťastná! Ó, vezmite ma za sebou!“
   </p>
   <p>
    „Prosím vás, tetička, vstaňte, poďte domov,“ prehovárala devuška.
   </p>
   <p>
    „Domov?“ otriasla sa žena. „Nikdy tam už nevkročím, nikdy!“ Pritom sa vzchopila a
         zastala pred Haničkou v celom svojom ponížení. Prostovlasá, z tyla visel jej chumáč
         čiernych vlasov, celý krvavý, ako ho vytrhla surová ruka i s kožkou. Pod očami, od plaču,
         opuchnutými, tvorili sa už čierno-modré škvrny. Šaty viseli na postave všetky v neporiadku,
         zástera roztrhaná, holé plecia i ruky dotlčené. Na žene zďaleka vidno, že ju trýznili a že
         svojmu trýzniteľovi ušla.
   </p>
   <p>
    „Vidíš, aká som, ako ma doriadil? Neviem veru, prečo som ušla, keď ma chcel zabiť. Mala
         som sa nechať zabiť, bolo by už aspoň po všetkom.“
   </p>
   <p>
    „Bol sused zase tak veľmi opitý?“
   </p>
   <p>
    „Bol. Zvečera však len tak uchádzal, potom cez celú noc nedal pokoj. Keď som mu nejako
         nechcela to posledné dať, rozišlo ho aj pálené, aj zlosť. Darmo som ho prosila, aby ma už
         celkom na žobrotu neuvádzal, sľuboval, že keď si tie dlhy, čo má za remeň poplatí, aj po
         krčmách, že celkom prestane piť. No ja som mu už nemohla veriť. Veď vždy, prv než dostal čo
         chcel, tak sľubovával, ale nedodržal. Keď nemohol v truhle nájsť listiny, hoc mu boli
         zrovna pod rukami, dal sa ma mučiť. Šaty na mne trhal, za vlasy ma vláčil, bil, ako
         neprirovnávajúc, mŕtveho psa. Dievenka moja, never ani jednému mužovi! Ja by som za toho
         môjho aj Váh bola preplávala. Neposlušnosťou, keď som proti vôli rodičov zaňho išla,
         doviedla som si ich do hrobu. Veď ma mali len jednu, a ako kus zlata si ma chránili, a on,
         čo so mnou dnes spravil? Telo mám utlčené, hlavu poprebíjanú a ty hovoríš, aby som išla
         domov?“
   </p>
   <p>
    „Nie, tetička, tam ísť nemôžete! Ale ani tu zostať takáto. Keby vás ľudia takto našli,
         potupovalo by to vášho tatíčka v hrobe. Poďte so mnou, chodník vedie cez naše humno, však
         viete, ľudia sú po poli, nikto nás nestretne. Tam vás umyjem i oblečiem.“
   </p>
   <p>
    Žena bezradne, žalostne pozrela po hroboch, potom sa dala strmo kráčať, takže jej
         devuška sotva stačila. Hnala ju túžba, len sa skryť pred ľudskými zrakmi. A skutočne nikoho
         nepostretli. Devuška bola veľmi rada, že strojila sa prať — mala nachystané hodne teplej
         vody. Vyliala ju rýchlo do koryta, poumývala úbohú ženu, keď jej najskôr zmyla krv z hlavy,
         zostrihla visiacu kožu i s vlasmi. Svoju najjemnejšiu vreckovku namočenú v studenej vode,
         priviazala na tú krvavú plešinu, hoci ju tomu nikto neučil. Láska je dobrý učiteľ, ona si
         domyslí. A jemné devuškine prsty boli ako stvorené obväzovať boľačky a rany. Žena výkrikmi
         a stonaním jej záchrannú prácu nezdržovala. Bola ako otupená pre bolesť. Keď v srdci sídli
         veľká muka, telesnú bolesť si človek nevšíma. Obriadená a obviazaná žena nedovolila, aby ju
         Hanička uložila do svojej postele, no tak jej rýchlo pripravila miesto na pletenej pohovke
         v kuchyni. Obliekla úbohú do starších šiat po Marienke, dôverujúc, že by hospodár s tým
         súhlasil. Ešte raz obviazala jej hlavu do čistého plátna, najprv mokré, potom suché, a
         konečne svoj mäkučký vlniačik. Žena ju poslúchala ako v polosnách. Aj keď jej priniesla
         svoju mliečnu polievku, zjedla ju žena hltavo, so slabosťou. Netak sa úbohému telu uľavilo,
         keď ho objalo dobré, mäkké lôžko. Pocit ochrany vtiahol do hrôzami uštvanej duše a žena
         usnula tak rýchlo a tak tvrdo, že ani nepočula, ako Hanička usporaduje na ruby obrátenú
         kuchyňu. Nad korytom, plným špinavej, krvavej vody, stála devuška bezradne. Vynášať v
         putniach ju nechcela, aby ženu nezobúdzala a koryto sama vyniesť nemohla. „Pane Ježišu,“
         vzdychla túžobne, „pošli mi niekoho!“ A On jej skutočne poslal. Do okna nakukla zrazu
         veselá tvár Jožka Uhra.
   </p>
   <p>
    „Je ujec doma?“ spytuje sa cez sklo.
   </p>
   <p>
    Dala mu znak, aby nevolal a aby vošiel. Zadiveno a netak sa zamračil, keď mu v krátkosti
         povedala, čo sa stalo a prosila, aby jej pomohol vyniesť vodu.
   </p>
   <p>
    „To je pre teba ťažké,“ bránil rozhodne, a už beží domov. O chvíľu i s ujcom Martinom
         vyniesli vodu, koryto pri studni oplákli. Tam až vyrozprávala im devuška čo sa stalo
         Srniankovej. Ukázala im šaty i vlasy úbohej ženy. Veľmi sa oba na suseda horšili.
   </p>
   <p>
    „Tá nešťastná pijatika, keby len tej na svete nebolo!“ hovoril Martin Uher. Haničkinu
         vďaku neprijali.
   </p>
   <p>
    „Neďakuj,“ vzal ju Jožko za ruku, „čo sme my oproti tebe vykonali pre susedu? Len nás
         vždy zavolaj, keď by si potrebovala pomoc, radi prídeme; tak ako ty rada ľuďom slúžiš.“
   </p>
   <p>
    Hanička zrazu pocítila hlad. Ako tak sedela pri hrnčeku s mliekom — veď iba teraz
         raňajkovala — napadlo jej, čo jej rozprávala suseda, keď ju obliekala: že muž i truhlu, i
         šaty iste rozrúbal, lebo sa rozbehol pre sekeru a vtedy mu ona ušla. Potom vraj iste našiel
         uzlíček s listinami, a ona že už nebude mať nič na svete, ani sa do čoho obliecť. Devuške
         bolo ženy veľmi ľúto, začala premýšľať, ako by jej pomohla. Včera mala ísť spýtať sa
         Srnianka, či opraví hospodárovi čižmy. Ba, či sused, hoc je opitý, by sa na ňu nenahneval,
         keby išla dnes. Túžba pomôcť žene, bojovala s bázňou v srdci pred tým zvieracím človekom.
         Pri pomyšlienke, že si žena nemá skutočne čo obliecť, láska zvíťazila. O chvíľočku počuť už
         ľahké kroky po násype u Srniankov. Na devušku, pravda, išla hrôza, keď vchádzala do zadnej
         izby, kde sused šíjaval. Opilcov sa bála od mala. V izbe niet živej duše. Odvážila sa tedy
         otvoriť privreté dvere do prednej izby. Na prahu s hrôzou zastala. Videla nepostlanú posteľ
         a na nej rozvalený ležal sused a chrápal; aj keby vedľa strelil, iste by neprecitol. On nič
         nevie, čo urobil, myslela a aký je strašný ani divá zver. Bojazlivo rozhliadla sa dovôkola.
         Truhla bola síce otvorená, šaty z nej po zemi rozhádzané, požmolené, no oboje ešte celé.
         Napriek tomu, že strachom prudko bijúce srdce div jej ústami nevyskočilo, predsa sa
         prikradla k truhle, prestrela pohodený obrus a nabrala do neho šiat, koľko len mohla.
         Ostatné rýchlo pohádzala do truhly. Pritom sa jej čosi odkotúľalo až k posteľnej nohe;
         potichúčky zavrela veko — kľúč trčal v zámku — otočila ním a vzala k sebe. Už si chcela
         nošu zdvihnúť, keď jej padli oči na ten odkotúľaný predmet. Bol to v ručníčku zaviazaný
         uzlíček. Domyslela si, čo je v ňom asi a so zajasaním rozbehla sa preň. No v tej chvíli
         opilec silno zachrápal a rozkašľal sa. Ľak udrel devuške do nôh: ak tak otvorí oči a uvidí
         ju s tým uzlom, čo si pomyslí? Kde sa tu vzala v jeho stavaní, čo robí s tou nošou? Ak
         skočí, veď ona ten uzlík neubráni! Mimovoľne zavrela oči, pridržala dych, ako snáď v aréne
         kresťanky robievali, keď rímski vojaci už otvárali klietku a ony bezbranne čakali, že beštia,
    <sup>
     [
     <a class="footnote" href="#ftn.d56e1348" name="d56e1348">
      40
     </a>
     ]
    </sup>
    pred ktorou nebolo úteku, ani ochrany vyrúti sa na ne. No, muž zamručal akúsi
         nadávku a chrápal ďalej. Veru by Hanička nevedela povedať, ako sa ocitla aj s nošou aj s
         uzlíkom vonku, ani ako mohla pod tou ťarchou tak utekať. Ona vedela len, že susede, čo
         mohla, ratovala. Keď v ich kuchyni tú nošu zhodila a sama bez dychu klesla na ňu, hodnú
         chvíľu musela si odpočívať, kým mohla rozviazať uzol, čo ju div nezahrdúsil. Až teraz sa
         celá triasla, ľak ju premohol, keď už bola von z dosahu leva. Nuž, veď Hanička nebola
         hrdinkou; ona znala sa len z lásky odvážiť. Kým čin vykonávala, vládala; teraz opustila ju
         všetka odvaha. Oprela založené ruky na stôl, hlavu na ne a zaplakala.
   </p>
   <p>
    „Hanička, čo ti je?“ zaznelo nad ňou starostlivo.
   </p>
   <p>
    „Ach, ujček, tu ste?“ vydýchla zhlboka. „Chvála Bohu!“
   </p>
   <p>
    „Poslal ma Jožko Uhrovie. No, čo to tu máš a prečo plačeš?“
   </p>
   <p>
    „Veď už neplačem,“ usmiala sa v slzách. „Poďte, prosím, do izby, aby sme nezobudili
         susedu.“
   </p>
   <p>
    Vošli do prednej; tam mu rozpovedala všetko.
   </p>
   <p>
    „Hanbím sa, že som taký strachoš, však on spal,“ končila vážne. „No, keby sa tak bol
         zobudil a keby ma tak bol bil, ako tetičku,“ triasla sa.
   </p>
   <p>
    „Pán Ježiš ťa ochránil,“ vydýchol muž zhlboka. Pohladil devušku po čele, i vlasoch.
         Hrozná mu bola čo i len myšlienka, že by tieto pekné, hodvábne vlásky mal dakto vytrhať.
         „No tak si susede ochránila nielen šaty, ale aj tie listiny?“
   </p>
   <p>
    „Myslím, sú to ony.“ Devuška odbehla pre uzlík, podala ho hospodárovi. Rozviazal,
         prezrel. „Málo toho už má!“ Zaviazal uzlík a zložil do almary
    <sup>
     [
     <a class="footnote" href="#ftn.d56e1371" name="d56e1371">
      41
     </a>
     ]
    </sup>
    medzi svoje papiere. „Bude treba obed uvariť,“ hovorí po chvíľke. No aby sme
         susedu nevyrušovali, zájdi radšej k Uhrovcom. Popros babičku, nech nám ona uvarí; ja sa
         idem pozrieť k susedovi; lebo o jeho ženu si sa ty s pomocou Božou postarala, ale čo je s
         jeho biednou matkou, či aj jej netak neublížil? Dočkám len, kým sa vrátiš od Uhrov.“
   </p>
   <p>
    Nuž, Hanička dosť chytro prišla; babička nielen bola hotová uvariť, ale že priam pre
         Števka chystala slepačiu polievku, sľúbila z nej poslať pre chuderu Srniankovú. Napriek
         tomu nenašla už Jankoviča samotného. V prednej izbe na lavici sedela stará Srnianková a
         plakala; rozprávala, kde sa až doteraz ukrývala, že zazrela nevestu utekať, počula syna
         zúriť. Keď potom vnútri všetko stíchlo, neopovážila sa ísť pozrieť; videla Haničku aj
         prichádzať, aj s nošou odchádzať, a veľmi ju obdivovala pre jej smelosť. Domyslela si, že
         nevesta je iste tu; čakala ešte, či syn nevybehne za Haničkou. Keď nevybehol, odvážila sa
         konečne opustiť svoj úkryt a prišla sem. V takom zármutku je ťažko potešovať, keď matka
         musí pripustiť, že syna skazila stálou ústupnosťou a modlárstvom, aké pri ňom prevádzala, a
         tak položila základ tomu, čím bol dnes. Srnianková syna neopekňovala, ona syna dnes už
         nevyhovárala, ale ani neobviňovala. Všetko to zlé, čo i teraz vykonal, bolo jej; akoby to
         sama bola spáchala; a tým stal sa jej zármutok väčším. Veď človeku sa hneď uľahčí, keď môže
         povedať: „Za to ja nemôžem!“ Napriek tomu jej Jankovič čítal z proroctva Izaiášovho 55.
         kapitolu. Poukazoval z nej na to, že hoci sú hriechy jej syna, aj tie jej vlastné ako
         dvakrát farbený červec, že aj na ne stačí krv Pána Ježiša, aby mohli byť zmyté, zbielené a
         predovšetkým odpustené. Hanička dala nešťastnej matke hrnček kávy, ktorú jej ponúkli u
         Uhrov pre Srniankovú. Vedela, že káva takého zomdleného človeka, ktorému sa od žalosti jesť
         nechce, najskôr občerství. Až potom odišiel Jankovič k susedovi. Keď vstúpil do izby, sedel
         Srnianek už na posteli a naťahoval sa — ako porekadlo hovorí — ako pes na pazderí. Vlasy mu
         rozcuchané stáli dupkom, zíval na celé kolo; namodrastý nos sa ligotal, ako vyleštený. Líca
         mal bledé, oduté, oči ako sklené; opitý už nebol.
   </p>
   <p>
    Jankovič sa pozdravil: „Tuším ešte len vstávate, sused!“
   </p>
   <p>
    „Ale,“ zakoktal sa čižmár, „bol som včera dlho hore. A čo si odo mňa žiadate?“
   </p>
   <p>
    „Podrazíte mi tie čižmy?“
   </p>
   <p>
    „Áno, ešte dnes!“
   </p>
   <p>
    „To je dobre, zídu sa mi už zajtra; podrážky mám doma.“
   </p>
   <p>
    „Keď sa upravím, hneď pre ne prídem.“
   </p>
   <p>
    „Prídite čím skôr,“ po chvíľkovom váhaní vetil Jankovič, „lebo idem na lúky,“ a odišiel.
   </p>
   <p>
    Srnianek sadol si za stôl, začal rozmýšľať; volal predtým, ale nik sa mu neohlásil; na
         izbe poznať, že sem dnes ešte ani jedna zo žien nevkročila. „Bol som opitý, ony utiekli;
         no, veď prídu.“ Umyl, učesal, upravil sa, vošiel do komory; mali tam ešte kapustu, už hodne
         kyslú; napil sa kapustnice, ochladila mu trochu vnútornú pálčivosť; ponáhľal sa do susedov.
         Jankovič niesol mu už čižmy na dvor.
   </p>
   <p>
    „Bude vám snáď milšie, keď k nám nevnídete!“
   </p>
   <p>
    „A prečo?“ zadivil sa čižmár.
   </p>
   <p>
    „Sadnime si trochu tu na brvno, poviem vám príčinu.“
   </p>
   <p>
    Sadli si a Jankovič sa dal opisovať, ako našla Hanička istú ženu na cintoríne, ako ju
         opatrila, a že táto žena teraz ani prizabitá, spí v ich kuchyni. Nemusel Jankovič ženu
         menovať, dobre Srnianek poznal, o kom je reč; veď sa zrazu rozpamätal na všetko, čo bolo v
         noci a ráno. „Ja ju chcem vidieť a chcem sa presvedčiť, či je všetko tak ako hovoríte,“
         vzchopil sa s hnevom.
   </p>
   <p>
    „Dobre, poďme, ale nezabudnite, idete do mojej chalupy, kde ja nikomu nedám ublížiť!“
         Nezvykle prísno znejúce slová stíšili muža tak, že bez hluku vošiel do kuchyne, práve keď
         Hanička so Srniankovou premieňali obklady na hlave jeho úbohej obeti. Videl jej zhyzdený a
         opuchnutý obličaj. Počul ťažké, bolestné stonanie zo sna a ako všetci opilci, pustil sa do
         opekňovania svojej zlosti a ničomnosti. Bol vraj opitý, nevedel, čo robí, ona ho odporom
         dráždila a že prečo neutiekla prv, keď mohla utiecť potom. No Jankovič odviedol ho do izby
         a zavrel dvere.
   </p>
   <p>
    „Vaše výhovorky sú daromné,“ hovorí zase tak prísno. „Robili ste ako zver, ba horšie než
         zver. Vaša žena je taká dobitá, hlavu má i na viacerých miestach poprebíjanú, vlasy s kožou
         vytrhnuté, že prirodzene, musí prísť doktor. Uhrovci vyniesli koryto s krvavou vodou;
         Jožko, nechcúc byť príčinou jej smrti, zapriahol hneď kone; čochvíľa je doktor tu. Ten
         nebude počúvať vaše výhovorky. Svedkov je nás primnoho, aby sa vec dala umlčať, obzvlášť,
         ak sa dostaví „brand“
    <sup>
     [
     <a class="footnote" href="#ftn.d56e1408" name="d56e1408">
      42
     </a>
     ]
    </sup>
    a vaša žena zomrie v tých mukách. Už teraz ste jej vrahom pred Bohom, potom
         budete i pred ľuďmi. Zaostalý svet má pre opilcov poľahčujúce okolnosti, pred Božím súdom
         sa na opilstvo vyhovárať nebudete, veď je to zakázaný hriech, o ktorom stojí:
    <span class="emphasis">
     <em>
      „Opilci nezdedia kráľovstvo Božie“
     </em>
    </span>
    (lKor 6, 10). A prečo ste vy
         vlastne svoju ženu tak trýznili, ktorá kvôli vám opustila aj milovaných rodičov? Že vám
         nechcela dať posledný kúsok chleba, o ktorý ste ju chceli pripraviť, aby ste ho mohli cez
         hrdlo preliať? Nemáte ešte na tom dosť, že ste vlastnú matku priviedli na žobrotu? Vy sám,
         ak neprestanete piť, skončíte svoj život ako otrhaný tulák, ktorého krčmár na cestu vyhodí,
         keď posledný groš u neho prepil. Keby bola vaša žena pripravená zastať pred svätým Bohom,
         veľmi by som jej žiadal, aby zomrela v tom utrpení. Dostala by ešte aspoň čestný pohreb
         statočnej občianky prv, než sa vašou vinou stane z nej žobráčka, pochovaná dakde na obecné
         útraty. Ale nemôžem jej to žiadať; lebo v tejto hodine ste vy vrah.“
   </p>
   <p>
    Srnianek, sediaci posiaľ s hlavou do rúk sklonenou, pri posledných slovách vyskočil.
         „Nehovorte, že ona zomrie, že ja som ju zabil, lebo hneď idem a čosi si urobím.“
   </p>
   <p>
    „Nič si nepôjdete urobiť,“ chladno ho zastavil Jankovič, „poprosíte svoju matku, aby sa
         s vami vrátila domov a upratala vašu chalupu, však tam iste sú krvavé stopy vášho činu a
         žalujú na vás. Až príde doktor, zavoláme vás. Tomu poviete pravdu; my nestojíme žalovať na
         vás, vaša matka tiež nie, žena nemôže; ak nie sú tie jej rany smrteľné, tak vám Pán Boh
         ešte raz prehovie.“
    <sup>
     [
     <a class="footnote" href="#ftn.d56e1421" name="d56e1421">
      43
     </a>
     ]
    </sup>
   </p>
   <p>
    Keď oba muži vošli spolu do kuchyne, poprosil syn skutočne matku, aby sa s ním vrátila
         domov. Odpoludnia prišiel doktor, prehlásil stav úbohej ženy za veľmi nebezpečný. Bol rád,
         že ju chceli u Jankovičov ponechať, obzvlášť, keď mu Hanička ukázala izbu, kam ju prenesú;
         tu vraj bude i tíšina, i vzduchu dosť. So Srniankom prehovoril prísno. Bol sám abstinent,
         polovičný tolstojovec, veľmi sa na neho nahneval a nechtiac, potvrdil Jankovičove slová.
         Svedčil, že ak bude jeho žena zachovaná pri živote, môže za svoj život poďakovať Haničke,
         jej praktickému, čistotnému ošetreniu. Len čo sa stav chorej zmení, musí sa odviezť do
         nemocnice, aby sa zistilo, či nie sú nejaké vnútorné úrazy. V Haničke získal doktor pomoc.
         U učiteľa Galbu bola práve jeho švagriná, praktická ošetrovateľka z kruhu sociálnej
         starostlivosti. Slečna privolila ochotne i zamieňať sa s Haničkou pri opatere chorej, i
         poučiť Haničku, čo by nevedela. Pred sestrou chválila potom devušku, že je rodená
         ošetrovateľka. Meštianku vraj má, škoda jej tu sedliačiť. Nuž, Hanička síce do žiadneho
         kurzu nepôjde, ale sa mnoho od mladej slečny podučila. Len ťažko zistiť, ktorá z nich týmto
         spolužitím viac získala. Netajila Hanička svoje krásne blaho, ktoré dosiahla v Pánovi
         Ježišovi. Slečna bola povrchná, dobrosrdečná svetáčka. Sústrastne hľadela na mladú
         sedliačku v jej spiatočníckej, nemodernej zaostalosti, ale ubrániť sa zvláštnemu dojmu
         nemohla. Zo zvedavosti sa zúčastňovala i na domácej pobožnosti večer. Ten Ježiš, ktorého
         oni tu vzývali, bol jej úplne nový a obzvlášť myšlienka, ktorú Jankovič vyslovil: že On
         osobne, neviditeľne žije s nimi a všetky ich prosby vyslýcha. Jankoviča si slečna ctila ako
         neobyčajného sedliaka s mimoriadnym umom a duchom nad svoj stav. Oni tu v tom dome sa
         skutočne snažili žiť tak, ako Kristus kázal. Zaujali sa chorej ženy, ani čo by im bola
         vlastnou sestrou a nielen jej, ale i toho bedára Srnianka. Keď ho richtár Mílo chcel dať
         četníkom odviesť a zavrieť, počula Jankoviča hovoriť: „Nežalujme nášho občana, keď chce
         prestať piť, dajme mu radšej prácu, nech má z čoho žiť. Vy, ktorí mierne pijete, všetci ste
         v tom nebezpečenstve; aj on raz len mierne pil, ale mal otca, čo nevylial a zdedil jeho
         krv. A tak aj vy ste v tom nebezpečenstve klesnúť na jeho úroveň. Zárodok toho zlého, čo
         druhí vykonali, leží v každom z nás, veď niet spravodlivého ani jedného, všetci sme
         zblúdili ako ovce, jeden každý na cestu svoju obrátili sme sa, a Hospodin uvalil na Pána
         Ježiša všetky naše hriechy.“ Dali si Zorovčania povedať; nežalovali. Priniesli Srniankovi
         hodne práce, takže vo dne v noci šil, ani sa len na ulici neukázal; len už sadom kedy-tedy
         prišiel sa pýtať, ako je to s jeho ženou. Bol z tých ľudí, ktorých — keď za čas nepijú — by
         si kúpil za drahý peniaz, tak slušne vedia žiť medzi ľuďmi. Za tých pár dní sa už aj tvárou
         zdal iným človekom. Nos mu obelel, oduté líca spľaskli a večer prichádzal vždy tak, aby
         mohol zostať pri domácej pobožnosti. Sedával na lavici pri dverách, so sklonenou hlavou.
         Keď vstali od modlitby, hneď sa vytratil. Chodil iste len preto, že mu tu chceli ženu pri
         živote zachovať, ale bolo by dobre, keby sa mu prichytilo to Jankovičovo kresťanstvo.
         Takéto dojmy odniesla si slečna, keď po týždni, zároveň so Srniankovou, opustila Jankovičov
         dom. Ona s doktorom dopravila chorú do krajinského špitála v Bratislave. Tu síce lekári
         konštatovali, že chorá utrpela vnútorné poranenia, ale vďaka múdremu zákroku hneď na
         začiatku a vďaka dobrej opatere sa už zacelili. Prejdú vraj aj týždne, kým žena cele
         ozdravie a bude chodiť. Slečna — ako sa vraví — chodila v Bratislave od Annáša ku
         Kaifášovi. Ako pracovníčke zo sociálnej starostlivosti podarilo sa pre ženu získať slobodné
         miesto v nemocnici na dlhší čas. Nechcela ona v láske zaostať za Haničkou, ktorej
         Srnianková ďakovala za svoju záchranu. Tak je to na svete: vyslov dobrú myšlienku, učinia z
         nej ľudia dobrý skutok. Učiň dobrý skutok a vždy sa ktosi nájde, kto ťa bude chcieť v ňom
         prevýšiť. Veď nielen zlo, i dobro vzíde, keď ho príhodne zaseješ a zasadíš; ujme sa
         obzvlášť to, čo Hanička siala do srdca Srniankovej. Nemohla žena mnoho hovoriť a myslieť,
         ale videla, cítila, počula a nezabudne. Vďačne prijala Jankovičom darovaný Nový zákon, keď
         pred odchodom s ňou vážne hovoril a jej muža za ňou doviedol, aby ju odprosil. Vidiac, ako
         muž horko plače a prosí, roztavili jeho horúce slzy ľad beznádeje na zahorknutom srdci. Už
         neopakovala: „Nikdy mu neodpustím,“ zato povedala: „Ak Pán Boh dá, že sa uzdravím a ak
         počujem, že si sa za ten čas ani raz neopil, vrátim sa k tebe; ak však budeš piť, nikdy ma
         už v svojom dome nečakaj. S opilcom, ktorý je horší než zver, bývať nebudem.“
   </p>
   <p>
    *
   </p>
   <p>
    Toho dňa, keď na svitaní Srnianková opustila zorovskú dolinu, mali u Uhrov veľké pranie.
         Zobrali do zvárky
    <sup>
     [
     <a class="footnote" href="#ftn.d56e1433" name="d56e1433">
      44
     </a>
     ]
    </sup>
    aj Haničkinu bielizeň, naložili na voz aj Rášovcom a posadili k tomu babičku
         Šimonovú. Netak veselo sa im všetkým spolu pralo. Váh bol dosť veľký a čistý, pomáhal
         Haničke a Dorke pri práci spievať. Medzitým bolo u Jankovičov netak pusto a ticho v
         stavaní, veď aj Zvarová odišla čochvíľa s raňajkami k Váhu. Na dvore upratoval Zvara včera
         dovezené drevo. Prišiel mu pritom do ruky klát, čo Jankovič odložil stranou, keď po
         Vstúpení ostatné predal Rášovi. O tomto povedal, že je už len na oheň, no tak si ho Zvara
         prichystal rozrúbať. Vtom začali ošípané v chlieve kvičať, musel im zaniesť žrádlo, aby
         stíchli. Medzitým prišiel Jankovič zo sadu, vzal sekeru, zaťal do práchnivého dreva. Ako sa
         tak staré dosky rozsypali, vypadla z nich akási obálka. A nebola prázdna; trčal v nej
         zažltnutý list. Zdvihol ho hospodár. Chvíľu hľadí naň, potom zaťal sekeru do „penky“
    <sup>
     [
     <a class="footnote" href="#ftn.d56e1439" name="d56e1439">
      45
     </a>
     ]
    </sup>
    a odišiel s listom do svojej izby. Ach, veď dobre poznal písmo na adrese! Tak
         len jedna ruka, a to tá najdrahšia, písavala. — Nebolo toho veľa, čo od nej kedy čítal,
         každý papierik mal odložený, a sto a sto ráz prečítaný. Ba, ktorý že z tých pokladov dostal
         sa mu to do toho starého kláta? Sediac za stolom, prezerá obálku. No čo je to? List bol
         adresovaný do M. Tam stadiaľ poslala ho pošta do Zoroviec. Nepamätal sa, že by takým
         spôsobom bol kedy dostal písmo od svojej drahej ženy. Čosi, ako svätá bázeň, sa ho
         zmocnilo, keď vyťahoval list. Bol skutočne od Marienky a aký dlhý! Ona nikdy dátum
         nezabudla napísať i miesto, ale toto dátum sa nezrovnávalo, však z domu písavala ona len
         kým boli v sľuboch. A to tu stál rok, ten nezapomenuteľný rok jej smrti a deň, keď ona už
         nežila. Na chvíľu sklesla mužova ruka s listom, zato potom dychtivo dal sa čítať:
   </p>
   <p>
   </p>
   <p>
    <span class="emphasis">
     <em>
      Matejko môj drahý, milovaný!
     </em>
    </span>
   </p>
   <p>
    <span class="emphasis">
     <em>
      Iste sa zadivíš, odkiaľ tieto riadky moje dostaneš. Som u mojej dobrej, krstnej
            mamičky a velice Ťa pekne prosím, keď toto písmo dostaneš, prídi sem za mnou; jak by ma
            tak milostivý Pán Bôh pri narodení našeho dieťaťa k sebe odvolal, aby som sa s Tebou,
            muž môj drahý, mohla ešte rozlúčiť. Nemôžem odísť bez toho, že by som sa Ti za Tvoju
            vernú lásku nepoďakovala. Je pravda, máličko sme mohli byť svoji, no tie posledné tri
            týždne boli moje nebe na zemi. Ešte aj v hodine smrti budem si spomínať, ako sme pod
            tými bory spolu sedávali a jedávali, ani Adam a Eva v raji. Prídi, nech si ešte raz
            oprem hlavu o Tvoje prsia, počujem Tvoj hlas a podívam sa do drahých, verných očí
            Tvojich. Mala som ich radšej ako hviezdy nebeské. Neni mi ľúto, že taká mladá musím
            umreť, len Teba mi je ľúto, ale verím, že Ti tu zanechám po sebe naše dieťatko pre
            potešenie; len Ťa prosím, nechaj ho u krstnej mamičky, nech Ti ho oni s láskou
            odchovajú, veď čo by si si s maličkým sám začal? Tvoja matka sú už stará; keď si ma
            nemohli priľúbiť, bolo by im ono obtiažné. U mojej mamičky mu bude tak dobre, jako mne
            bývalo. Navštíviť si ho môžeš kedykoľvek a s ním sa potešiť. No, už o tom písať nebudem,
            veď mám predsa nádeju, že Ťa ešte uvidím a potom Ti to všetko sama poviem. Musím radšej
            písať, ako som sa sem dostala. Nad tým sa aj zadivíš.
     </em>
    </span>
   </p>
   <p>
    <span class="emphasis">
     <em>
      Prala som bola šaty na Váhu; tak mi dobre schli, že som mnoho posušila a všetko s
            vozom domov poslala, len malý uzlíčok mi zostal prádielka, to som si ešte, keď všetci
            odišli, rukami oprala. Všetko bolo jedno, kedy prídem, nemala som sa za kým a za čím
            ponáhľať, tak než mi vetrík to prádielko sušil, uložila som sa do trávy. Vstávali sme
            skoro, išli na mňa driemoty, aj ma trochu chrbát i nohy boleli. Váh ako by mi bol
            spieval, tak mi pri hlave žbluňkal, až som skutočne zaspala. V tom sne počujem hlasy a
            cítim, že ma ktosi budí. Otvorím oči, nado mnou svietia hviezdy i mesiac; taký veliký,
            jakoby z Váhu vychádzal; no, bolo to aj iné svetlo. Pretrela som si oči, pozrem ďalej,
            pri brehu vidím uviazanú plť, na nej horí ohník, okolo neho sedia pltníci a jeden z nich
            stojí pri mne. „Marienka, čo tu robíš, kde tu spíš?“ Pozrela som ho, bol to Ištvánko
            Uličný, môj krstný brat, čo som Ti o ňom rozprávala, že sme spolu do školy chodievali a
            mali sa tak radi, jako Ty so Zuzankou Uhréch. On chudák myslieval, že budem raz jeho,
            ale keď sa ináč stalo, nehneval sa na mňa. Nuž, on to stál nado mnou, celý naľakaný a aj
            naradovaný, že ma zase vidí. Podával mi ruky, aby som sa mohla narovnať. Rozpovedala som
            mu, čo tu robím; pýtal sa na Teba a keď počul, že si neni doma, povedal mi, aby som išla
            s nimi, pltníky, že hneď ďalej pôjdu, len si čosi na plti opravia. Pokärujú okolo
            našich, cez noc sa tak svezem, keď je dolu vodou a neustanem. Ach, Matej, ani povedať
            nemôžem, ako som sa potešila. Vo dne v noci túžila som za mojou mamičkou, tak som sa
            toho, čo prísť malo, bála, v tej mojej samote, čo len potom so mnou bude? Veď Tvoja
            mamička, od kedy si odišiel, ešte na mňa neprehovorili. Peši, alebo aj na voze, taká som
            už ísť nemohla. Sám Pán Bôh modlitby moje takto vyslyšal a v tej veľkej potrebe mi
            pomohol. Ach, bola Ti to potom krásna cesta, tým Váhom. Pltníci ma radi vzali, ujec
            Holých mali aj nevestu so sebou, chodievala som s ňou kedysi do školy, len ona bola
            staršia;, tá mi pod šiatrom ložu pripravila. Najprv som musela s nimi večerať. Že bolo
            už chladno a aj od rána nič teplého v ústach som nemala, netak mi tá dobrá barania
            polievka dobre padla. A tie prívetivé tváre a slová k tomu, tá starosť pltníkov o mňa…
            Tak si ma uložili, poukrývali a o chvíľočku niesli už vlny Váhu našu plť. Neraz, ako
            dieťa, dívavala som sa za plťami, keď okolo Holých kärovali, a myslela, jaká to len musí
            byť krásna vozba, keď tak voda nesie; no, už som to zakúšala. Bola naozaj dobrá. Ach,
            Matej, a taká to bola krásna noc! Hviezdy na nebi svietili, videla som kus neba, lebo
            plachta zo šiatra nebola zatiahnutá. Plť sa kedy-tedy tichučko zakolísala, keď veslá
            rozrážali vodu; táto, ako čo by spievala. Chvíľu sedel Ištvánko pri mne; rozprával, že
            už len túto plť odprevadí a potom sa chce dostať do Viedne; brat mu bol poslal
            „šífkartu“, chcel ujsť do Ameriky, velice sa z nášho stretnutia tešil. Povedali sme si
            navždy s Bohom; kto zná, či cez to šíre more šťastne prejde, a ja musím cez to moje more
            súženia. Poprosila som ho, keď zase išiel on veslovať, aby spievali tie naše pekné
            trenčianske piesne, čo pltníci tak radi spievavajú. Spravili mi po vôli; ach, také to
            bolo pekné, tá voda tú pieseňku niesla, ohník, na ktorý Ivka prikladala, blkotal,
            ožiaroval tváre pltníkov, obzvlášť Ištvánkovu; jeho hlas najlepšie bolo počuť, keď
            spievali:
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kebych ja vedel, kedy ja umru,
        </em>
       </span>
       <span class="emphasis">
        <em>
         dal bych si spraviť z mramoru truhlu;
        </em>
       </span>
       <span class="emphasis">
        <em>
         z mramoru truhlu, zo zlata svíčky,
        </em>
       </span>
       <span class="emphasis">
        <em>
         aby vedeli, že som mlaďučký.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      Musela som pri tej smutnej piesničke plakať; a potom sa mi oči zavreli, tak ma
            tým spevom ukolísali, potom som uvidela velikú vodu — to nebol náš Váh — a tá voda
            niesla ma ďaleko od brehov; na tom brehu videla som stáť Teba, jako po mne ruky
            vystieraš; chcela, ale nemohla som sa tým vlnám vzopreť. Keď umrem, myslela som v tom
            sne, to ma smrť tak od Mateja odnesie, ale kam? Tam kdesi ďaleko videla som veliké
            svetlo; zrazu sa ono rozdelilo, jako otvorená brána; z nej vyšiel Syn Boží. Vedela som,
            že je to On, ale do tvári Mu pozreť som nemohla; musím sa Ti priznať, Matej, že keď si
            ma takú samotnú u vás odchádzal, a mňa v tej opustenosti velice srdce bolievalo, že som
            sa len Slovom Božím potešovala. Raz bol k nám doma prišiel kolportér;
      <sup>
       [
       <a class="footnote" href="#ftn.d56e1487" name="d56e1487">
        46
       </a>
       ]
      </sup>
      tú Bibliu, čo mám, krstná mamička od neho mi kúpili. To bol velice dobrý
            človek, ešte mladý; ako ten Pána Boha a to Jeho sväté Písmo znal! On nás učil Pána
            Ježiša milovať a k Nemu sa modliť; hovoril mi, aby som sa celá Pánu Ježišovi odovzdala,
            že veď si ma On na kríži krvou svojou kúpil; tou nevinnou krvou aby som si dala srdce
            umyť. Ale do toho môjho srdca vošla bola láska k Tebe, ja nemala som miesto pre Neho,
            áno, ja som na Neho zabudla. Zato potom, keď som už bývala sama a v tom súžení, neraz mi
            tie dobré slová napadli. Vytiahla som Bibliu a hľadala Pána Ježiša, bárs veru Stratená
            ovca pastiera nenájde; tak ani ja som Ho nájsť nemohla, bárs neraz mi bolo, jako by
            priam pri mne stál, keď som čítala. Pre to časté o Ňom rozmýšľanie aj v tom sne som
            vedela, že je to On, a že mi ide oproti. No, bol to len sen, stratil sa a ja som sa
            zobudila na zemi; okolo mňa bola noc. Ohník už vyhasnul, mesiac zašiel za čierne oblaky.
            Ivka vedľa mňa spala, aj pltníci driemali. Voda niesla sama plť potichúčky ďalej a na
            mňa Ti prišla zrazu taká veliká hrôza, začala som myslieť na smrť, a že potom postaviť
            sa musím pred Boha; všetko, čo som kedy činila a myslela zlého, žalovalo zrazu na mňa.
            Len to som rada, tých priestupkov ani jednoho proti Tebe nebolo. Áno, proti Tebe som sa
            ničím neprehrešila. Najviac ma trápilo, že som Tvoju mamičku nemohla milovať, že som sa
            na nich hnevala a nijako nemohla odpustiť to ich so mnou zachádzanie. Vedela som zrazu,
            že keď ja neodpustím, tak ani Boh svätý mne odpustiť nemôže. V tej hrôze začala som sa
            tak modliť, ako nám to ten kolportér bol radil. Prosila som Pána Ježiša o milosť, o
            pomoc, a On ma skutočne počul i vyslyšal; veď zrazu tá ťarcha celkom zo mňa spadla.
            Odpustila som a viem, že aj mne bolo odpustené. Cítim to isté aj dnes, keď toto píšem.
            Pán Ježiš povedal, že nenarodí-li sa kto znovu, nemôže vidieť kráľovstvo nebeské. Už to
            rozumiem, viem, že v tej krásnej i strašnej noci sa v mojej duši iný život zrodil.
            Velice Ťa milujem, Matej môj, ale Pána Ježiša už viac a prosím Ťa, hľadaj Ho aj Ty!
            Čítaj verne Jeho slovo, On sa Ti dá nájsť tak ako mne.
     </em>
    </span>
   </p>
   <p>
    <span class="emphasis">
     <em>
      Musela som na hodiny s písaním prestať, bolo mi velice zle, no, keď prešlo,
            ponáhľam sa ešte zakončiť, aby list mohli odniesť na poštu. Šťastne sme sa s tou plťou
            do poludnia dostali k nám. Pltníci prirazili k brehu, pekne sa so mnou rozlúčili,
            Ištvánko ma vyprevadil až do našich sadov, niesol mi môj uzlíčok. Rozprávala som mu iba
            cestou, čo sa v noci so mnou stalo; povedal, že má Zákonok so sebou, a že si v ňom každý
            deň bude čítať; nikdy vraj na moje slová nezabudne. Naši bežali mi do sadu naproti,
            velice Ištvánkovi ďakovali, že ma so sebou vzal; pekne sme sa s ním rozlúčili; on chudák
            plakal, veď už sa na zemi iste nikdy viac neuvidíme. Keď potom videli mamička, že ledvaj
            na nohách stojím, hneď ma uložili. Ach, Matej, to bolo dobrodenie, že som doma, kde
            nikomu zavadzať nebudem, a že potom nezostanem sama v tom súžení. No keď si ma
            nachovali, uložili, upohládzali, počula som, ako tatíčkovi vraveli (mala som oči
            zavreté, mysleli, že spím): „Taká tam leží dobrá, áno, jako svätá, a takí ľudia dlho
            nežijú; ona nám to neprežije. Ale jak musí umreť, dobre len, že prišla umreť domov.“ A
            oba plakali. No ja, keď som si odpočinula a vstala, odvtedy píšem tento môj dlhý list;
            často som pri ňom odpočívala, už ho musím zakončiť, len Ťa ešte raz prosím, Matej môj,
            prídi! Jak by som Ťa ale nedočkala, nech Ti Pán Ježiš oplatí Tvoju lásku, nech On to dá,
            aby sme sa tam, kde lotra z kríža so sebou vzal, v raji, sotkali a mohli tam spolu žiť,
            kde už smrti neni. Moje dieťatko milé bozkaj za mňa, ono Ťa bude tešiť. S Bohom, Matejko
            môj milý, bozkáva si Ťa
     </em>
    </span>
   </p>
   <p>
    <span class="emphasis">
     <em>
      Tvoja verná Marienka
     </em>
    </span>
   </p>
   <p>
   </p>
   <p>
    List, tri razy prečítaný, ležal na stole. Pred ním sedel úbohý muž. Hlavu mal sklonenú v
         dlaniach. Zvihla sa opona, čo visela spustená na tajomnom zmiznutí jeho milovanej ženy.
         Dozvedel sa pravdu a ona by ho temer bola usmrtila. Všetka krv zhrnula sa mu k srdcu a do
         mozgu. „Ležala tam taká dobrá, svätá,“ hovoril polohlasne, „a oni tu verili a veria, že sa
         sama utopila. Odniesli mi ju vlny Váhu, odniesli, ale nezatopili; márne som cez roky
         sedával pri brehu a hľadel do tej hlbočiny, nikdy tam ona neodpočívala, vody cez ňu
         netiekli. Prišla jej netušená pomoc, svätý Boh sám ju poslal v tom veľkom súžení, dostala
         sa domov, tam, kam túžila. Darmo sme ju hľadali dolu Váhom, veď ona vtedy iste ešte žila,
         jej list ma už nezastihol, poslali ho za mnou do Zoroviec.“ Keď muž v myšlienkach prišiel
         potiaľ a zdvihol hlavu, padli mu oči na matkinu posteľ a zrazu rozumel všetkému. Ona tak
         ťažko zomierala, tak sa namáhala prehovoriť, márne — nerozumeli; keď spomínala starý klát,
         ešte dnes videl ten jej naľakaný, žalostný pohľad, chcela sa mu iste konečne priznať, že mu
         tento list zadržala a čo s ním urobila; no, Boh jej to nedal, veď bolo neskoro. Keby mu
         list bola odovzdala vtedy, keď prišiel, mohol bežať ku Skalovcom a snáď by si bol ešte ženu
         našiel živú, alebo aspoň mŕtvu; veď ktovie, kedy odišla zo sveta. Predsa len na neho čakala
         márne; neprišiel za ňou. No, prečo sa aj Skalová tak oproti nemu zachovala? Prečo mu na
         jeho list — kde jej oznamoval Marienkino utopenie — neodpovedala a nevysvetlila, že jej
         ľudia márne krivdia? A ako to bolo vôbec možné, že ani na obecný, ani na farský úrad
         neprišlo oznámenie? Veď nielen Marienkinu smrť, ale aj smrť jej dieťaťa by museli oznámiť!
         Alebo sa ono snáď vôbec nemohlo narodiť, a tak si ho predsa vzala so sebou do studeného
         hrobu? Tuším by sa mu čosi stalo, nech sa nemôže presvedčiť! Hneď zajtra pôjde do
         Marienkinho rodiska. Skalová už nežila, no, sú tam matriky, pôjde si pre úmrtný list. Pri
         tomto rozhodnutí sa mužova hrozná ťarcha uľahčila. Začal znovu čítať list, veď bol taký
         pekný, akoby si ju počul rozprávať. Zrazu klesla mu ruka s ním, strnulo zahľadel sa pred
         seba. Až teraz videl, čoho si posiaľ nevšimol: opis tej strašne krásnej noci, v nej sa ona
         zrodila k novému životu, večnému. Ó, čo sa od hodiny svojho obrátenia nad tým natrápil, že
         Pán Ježiš hovoril: „Musíte sa znovuzrodiť!“ Vedel, že ona bola dobrá, no aj to vedel, že sa
         ešte z Boha nebola narodila; veď jemu o tom nikdy nepovedali, že by sa tak malo stať. V jej
         zahynutie veriť nemohol, no tá neistota, či s ňou bude, alebo nebude večnosť tráviť, ho
         sužovala náramne; a hľa, mal ju tam hore, kam Pán Ježiš lotra z kríža vzal so sebou. Nielen
         to, ona aj jemu vyprosila pred smrťou ten večný život a tú milosť, aby sa mohol za ňou
         dostať ta, kde ho čakala. Predtým si bol zaľútal,
    <sup>
     [
     <a class="footnote" href="#ftn.d56e1509" name="d56e1509">
      47
     </a>
     ]
    </sup>
    že načo dostal dnes ten list, keď je už i tak všetko stratené, teraz ďakoval v
         srdci, že mu ho milostivý Boh zachoval a daroval, a s ním tú veľkú radosť, plynúcu z
         istoty, že jeho Marienka doputovala domov. Tak krásne doputovala! Aj Božia, aj ľudská láska
         akoby ju bola niesla spolu s tými vlnami Váhu, čo ju v tej noci tak tichučko kolísali. No
         toho blaha bolo priveľa. Mužova hlava klesla k hrudi; nech neotvoria sa dvere a nevojde
         práve Martin Uher, a pribehnúc k stolu nezadrží klesajúceho, zvezie sa muž na zem. Skríkol
         sused na Zvaru, preniesli Jankoviča na posteľ; nežil, a vyzeral, akoby bol zomrel samou
         blaženosťou. Hoci si Uher v tej veci priniesol z vojenčiny dosť znalostí — začas bol tam
         pri sanite
    <sup>
     [
     <a class="footnote" href="#ftn.d56e1515" name="d56e1515">
      48
     </a>
     ]
    </sup>
    — kriesili oba muži zamdletého dosť dlho. Až konečne začalo srdce biť a hruď si
         vydýchla. Otvoril oči, zastreté akoby závojom ťažkého sna, a chcel ich znovu zavrieť.
   </p>
   <p>
    „Matej, čo je s tebou,“ vraví sused. „Našiel som ťa omdletého; čo sa ti stalo?“
   </p>
   <p>
    „To si ty, Martin?“ rozobral sa Jankovič. „Je Zuzka doma?“
   </p>
   <p>
    „Je!“
   </p>
   <p>
    „Zavolaj ju, musím vám niečo povedať.“
   </p>
   <p>
    Zvara bežal pre susedu; nenazdala sa veru, načo ju volajú. Kto by bol také niečo aj len
         vo snách pomyslel! Marienka sa im ohlásila! Ona sama vysvetlila, kde sa to vtedy podela.
         Uniesli ju vlny Váhu, je pravda, ale nepohltili. Netak sa nad tým krásnym listom vyplakala.
         Konečne bude Marienkina pamiatka očistená a tí, čo podnes verili, že si zo zúfalstva život
         vzala, presvedčia sa, ako jej krivdili.
   </p>
   <p>
    „Ach, Matej, keby ona chuderka, bola vedela, aký zármutok nám narobí!“ vzdychla úprimne.
         „Ona len na tvoju mamičku myslela. Tá by ju veru nebola dala hľadať, nebyť nás. Teba si
         chcela zavolať za sebou a na nás, chuderka, v radosti, že sa tak ľahko dostala domov,
         zabudla. No tá Skalová ti predsa mala napísať, keď u nej zomrela.“
   </p>
   <p>
    „To je veru divné,“ pretrhol Martin ženinu reč, „že na úrad nič neprišlo. Však pán
         farár, a aj z obecného domu, by ti boli hneď oznámili.“
   </p>
   <p>
    „Ak dá Pán Boh, hneď zajtra pôjdem ta, presvedčiť sa, ako tie veci boli,“ hovorí
         Jankovič. Ale nešiel, bo prišla naňho ešte raz mdloba, z toho ho vytriasla zima; keď sa
         Hanička vrátila, našla hospodára chorého a doktora pri ňom. Zvedela, že sa o neho pokúsila
         porážka, musí vraj pár dní veľmi ticho ležať, aby sa ničím nerozčuľoval. Našťastie má takú
         dobrú ošetrovateľku v dome a takých dobrých susedov. Nuž, devuška ošetrovala chorého tak
         tichučko ako duch. Pri nej sa veru nemal nad čím rozčúliť. Nič sa ho nevypytovala, na
         očiach mu odčítala čo chce. Keď si žiadal, čítala mu Slovo Božie a keď mu od Uhrov poslali
         jedlo, doktorom predpísané, tak mu ho pekne pripravila a tak krotúčko ho prosila, aby
         jedol, že vždy poslúchol. Ináč ležal vždy najviac len ako v polosne; to trvalo tak štyri
         dni, na piaty hovorí devuške: „Sláva Bohu, už mi je dobre, hučanie v hlave prestalo, aj
         srdce sa stíšilo. Ďakujem ti Hanička, za tvoju vernú opateru, no, už je čas, aby si tu so
         mnou toľko netrávila ten pekný jarný deň. Choď popozerať po našom poli čo ako rastie zdá sa
         mi, že včera pršalo.“
   </p>
   <p>
    „Včera len trochu, zato predvčerom nám dobre pomoklo; také je všetko obživené! No,
         prosím vás, ujček, neposielajte ma od seba,“ prosila devuška, „veď ja som každý večer bola
         vonku, keď ste spali. Raz babička Uhrovie, raz tetička, alebo Dorka ma zastali a v noci tu
         vždy so mnou bola babička Šimonová, takže som sa dosť vyspala. Zvarovcom sme nedovolili
         bdieť, keď oni aj naše, aj svoje sami okopávali. No tak ma neposielajte, nemôžem vás nechať
         samotného.“
   </p>
   <p>
    „Či nevieš, dieťa, že Pán Ježiš je tu so mnou? Daj mi moju Bibliu, už si môžem sám
         čítať; dlho tam nebudeš, len poslúchni. No prv než odídeš, mi povedz: Vieš, prečo som
         ochorel?“
   </p>
   <p>
    Devuškine oči zažiarili. „Dala mi tetička prečítať ten krásny list. Vy ste tú radosť
         nemohli zniesť, že vaša Marienka sa nielen neutopila, ale že si ju na tej plti Pán Ježiš
         našiel, pravda?“
   </p>
   <p>
    „Áno, dieťa, to bolo primnoho radosti odrazu, Hanička, nespomínala Skalová nikdy, že
         Marienka u nej zomrela?“
   </p>
   <p>
    „Ona nie, len krstný tatíčko pred smrťou povedal: Pochovajte ma k Marienke.“
   </p>
   <p>
    „Ach, keby mi tvoja krstná matka aspoň pár riadkov po tebe bola poslala,“ vzdychol
         Jankovič a skryl tvár v poduške. Počul devušku odchádzať; no keď po chvíli hlavu zdvihol,
         stála už zase pri posteli.
   </p>
   <p>
    „Ešte si neodišla?“ divil sa.
   </p>
   <p>
    „Hneď pôjdem, ujček, no musím vám najprv niečo odovzdať a povedať, čo ma chvíľami veľmi
         tlačilo: Keď ma krstná mamička k vám posielala, dala mi tento uzlík a povedala, aby som vám
         ho odovzdala, ak by ste ma snáď nechceli nechať u seba. No vy ste hneď chceli, a tak ja som
         potom nevedela, čo mám s tým spraviť. Teraz si myslím, ak vám krstná mamička niečo tam aj o
         vašej Marienke píše, že vám tie papiere predsa musím dať. Môžete si ich poprezerať, kým sa
         vrátim.“ Vložila devuška v bielom ručníčku zakrútený balíček mužovi do rúk a zmizla ako
         slniečko, keď zájde za hory.
   </p>
   <p>
    Keď muž s tajomným pokladom osamel, nútilo ho, aby sa najskôr pomodlil. Potom rozbalil
         uzlík a rozložil si po perine tri úradné listiny, otvorený list s adresou, písanou rukou
         jeho matky a objemný list Skalovej, podľa dátumu písaný krátko pred jej smrťou. K nemu bola
         priložená ešte jedna úradná listina. Jankovič začal čítať list Skalovej:
   </p>
   <p>
   </p>
   <p>
    <span class="emphasis">
     <em>
      Milý synu,
     </em>
    </span>
   </p>
   <p>
    <span class="emphasis">
     <em>
      na stotisíc ráz Ťa pozdravujem a prajem Ti, aby Ťa tento môj list pri dobrom
            zdraví našiel. Viem, že už dlho nepotrvá a musím sa pred Boží súd postaviť, a tam sa za
            moje zlé i dobré skutky zodpovedať. Nemôžem ísť z tohoto sveta prv, než som Tebe
            neodpustila a tiež Ťa aj neodprosila. Ej, velice som len mala ťažké srdce na Teba, že si
            mi moju Marienku pred svojou matkou neochránil! Viem, že si ju mal rád, ale tá láska sa
            mala ináč dokázať. Keď mi ona prišla taká usužovaná a vyhladovená, najradšej by som Ťa
            bola aj s celým Tvojím rodom preklnúla, keby som sa nebola bála, že preklniem aj toho,
            ešte nenarodeného červíčka. Sám Pán Boh ma ochránil. Ona, moja zlomená ľalia, písala Ti
            dlhý list, čakali sme túžobne, že prídeš, ale list Ťa minul a keď ho poštárka za Tebou
            poslala, prišiel do rúk Tvojej matke. Tu Ti prikladám jej odpoveď; môžeš si prečítať, čo
            ona mojej milej dcérke písala, jak mi ju chuderku, potupila, pohanila! Ju však to už
            nezabolelo; tam, kde nás bola medzi tým odišla, už ju nič zaboleť nemohlo, len mňa. Keď
            si Ty neprišiel, ani nepísal, tak som Ti ja tiež jej smrť neoznámila. Potom, keď ona
            bola už v čiernej zemi pochovaná, prišiel Tvoj list, kde mi píšeš, že sa Marienka vo
            Váhu utopila, ale zároveň s ním aj ten škaredý list od Tvojej matky. Až si ho prečítaš,
            nebudeš sa mi diviť, že som vám žiadnemu nedala odpovedi. Dnes Ti píšem, aby si aspoň po
            mojej smrti vedel, ako to všetko bolo. Skoro celý deň strávila Marienka písaním toho
            dlhého listu; len keď jej bolo velice zle, ale na dve hodiny prestala. Potom prišli
            chvíle, ktorých sa ona tam u vás, a ja tu, tak velice bála. Jako ich len, taká slabučká,
            prekoná? Ale Otec nebeský bol jej velice milostivý, nenechal sa ju dlho trápiť; dieťatko
            prišlo rýchlo na svet a bolo, bárs chuďučké, slabunké, ale živé a pekné; ona mala z neho
            velikú radosť. Že bola taká krotká, dobrá, keď v nej rástlo, no tak aj ono bolo dobré;
            ani nezaplakalo; velice sme sa, aj s mojím, radovali, že je všetko tak šťastne prestáte
            a radovali sme sa, jako sa cez celý deň so svojím dieťatkom ona tešila. Už sme len
            velice čakali, kedy prídeš; v noci ona tuho usnula a keď sa na svitaní zobudila, už Teba
            viac nespomínala; povedala, že Pán Ježiš pre ňu poslal, a že musí ísť za Ním. Pekne mi
            za všetko poďakovala a prosila ma, aby som jej dcérenku tiež vychovala; aj môjmu mužovi
            ďakovala, oboch nás vybozkávala, nakoniec svoje dieťatko. Počuli sme ako mu nakázala:
            „Potešuj svojho tatíčka!“ Keď sme ju uložili, a mysleli, že zaspáva, otvorila svoje
            drahé oči ešte raz a jala sa modliť za Teba, no, aj za Tvoju mamičku, a s tou modlitbou
            odišla pred tvár Božiu. Na tretí deň, keď sme ju viezli do L. pochovať, vzali sme vtedy
            už oba vaše listy; vo velikom svojom zármutku a horkosti umienila som si, že dokiaľ Ty
            sám za nami neprídeš, pravdu zvedeť nemáš. Nech zostane pre vás utopenou a nech leží
            pred ľuďmi na Tvojej matke vina, že ju do Váhu dohnala. Naprosila som tedy pána farára,
            aj matrikára, aby neposielali úradne tie oznamy, aj krstný list Haničkin, že vám Haničku
            ponesiem a sama to odovzdám. Chcela som to odovzdať Tebe, lebo som Ťa s istotou čakala.
            Matrikár bol opilec, ktorý za peniaze čokoľvek spravil a pán farár odchádzal priam do
            penzie, len čo pohrab odbavil, sadal na voz; ten bol len rád, že si to sama vezmem. Nuž
            tak som sa postarala, aby zvesť k vám neprišla. Keď som onedlho počula, že si Ty do
            Ameriky odišiel, velice som si ľútala, že si sa odo mňa ani odobrať neprišiel a že som
            Ti Tvoje milunké dieťatko ukázať nemohla. Nuž, Ty si neprišiel a môj Jurko povedal: „Kto
            zná, či sa on už kedy vráti, dajme si dieťa na naše meno pripísať. Vychovajme si ho jako
            svoje, aby sme mali komu naše mozole poručiť.“ Velice som tomu bola rada a stalo sa tak.
            V ten rok zamenili sme si s mlynárom Porubkom mlyn, prešli z H. do G.; tam sme nemali
            blízkych susedov a tuto nás ľudia neznali, a tak sa Hanička nemala od koho dozvedeť, že
            neni naša. Až keď bola väčšia, sme jej povedali, že nám je len krstná dcéra, a že oboch
            rodičov stratila. To bolo vtedy, keď si Ty bol v tom zajatí a myslelo sa, že už nežiješ.
            Keď môj Jurko umrel, bolo Tvoje dieťa jediným mojím potešením. Je pravda, často ma
            trápilo svedomie, keď prišla správa, že si sa vrátil z vojny. Čo by Marienka na to
            povedala, že si Haničku tak svojím, a nepošlem ju, aby Ťa potešovala, jako ona,
            skonávajúc, jej ukladala; no keď som si zmyslela, že bych ju mala dať Tvojej matke do
            rúk, aby ešte aj ju mučila, až hrôza na mňa prišla. Potom ona zomrela a Ty si zostal
            sám; vtedy som nejednu noc preplakala, čo ma svedomie vinilo, no vo mne nebolo sily
            rozlúčiť sa s mojím potešením. Milovala som Marienku velice, no jej dieťa nadto viac;
            veď ono i Jurkovi, i mne, za seba, i za ňu velice zaplatilo. No tak už som sa Ti z môjho
            hriechu vyznala a teraz Ťa prosím, pre päť rán Kristových, odpusť mi, že som Tvoje dieťa
            ešte roky podržala pre svoje potešenie, veď už Ti ju odovzdávam, nech Ti je tak k
            radosti, jako bývala mne, od hodiny, kde mi ju Marienka zanechala, a bude až do tej, kde
            mi oči zatlačí. Nech Ti tak Marienku nahrádza, jako ju nahrádzala mne.
     </em>
    </span>
   </p>
   <p>
    <span class="emphasis">
     <em>
      Odpusť mi, Matej, však som Ti ju vychovala. Som tomu rada, že nepríde k Tebe s
            prázdnymi rukami; všetko, čo by bola Marienka dostala po našej smrti a všetko, čo sme
            zhospodárili, dali sme na ňu, jako na svoju dedičku, napísať. Zmohli sme sa, jako aj
            druhí hospodári, role sme v tom najdrahšom čase popredali, už po okolkovaní, aj rožný
            dobytok; to všetko má Hanička v banke na svoje meno uložené. Mlyn som dala do prenájmu,
            jak by ste ho nechceli predať; Hanička ho mala rada a je na dobrom mieste. Tak nech je
            Pán Boh duši mojej milostivý. K Nemu sa utiekam, nech On mi tak odpustí, jako ja
            odpúšťam a prijme ma na milosť pre Ježiša Krista. Amen.
     </em>
    </span>
   </p>
   <p>
    <span class="emphasis">
     <em>
      Pozdravujem Teba, syn môj, Matej, a Teba, dcérenka moja milá, a zostávam, Vaša
            krstná matka
     </em>
    </span>
   </p>
   <p>
    <span class="emphasis">
     <em>
      Anna Skalová.
     </em>
    </span>
   </p>
   <p>
   </p>
   <p>
    Dočítaný list klesol s rukou, čo ho kŕčovite držala. Muž zavrel oči. Keď ich po hodnej
         chvíli otvoril, siahol po matkinom liste a dal sa i ten čítať. Myslel, čo asi v ňom nájde.
         Ach, ale ani zďaleka si nevedel predstaviť, aké more zlosti, rozliate v svokrinom srdci
         uvidí voči nenávidenej neveste, až keď sa mu tu prelievalo pred očami. Tupila Jankovička
         nevestu, že vraj schválne zahrala tú komédiu, neprišla jej tá plť len tak náhodou, istotne
         bola so svojím milencom dohovorená, aby mohla utiecť a s ním sa po nociach milkovať. Písala
         žena, čo jej špinavé srdce do pera diktovalo; len vraj potupu, ostudu a hanbu chcela
         spraviť im, Jankovičovcom, aby svet hovoril, že ju ona, svokra, do Váhu dohnala a mal ju
         príčinu haniť. Hrozila jej, ak sa opováži s tým deckom — ktoré, ktovie, komu patrí — prah
         jej domu prekročiť, že ju metlou vyženie! Ach, kto by mohol vysloviť, čo všetko hrozné bolo
         v tom liste, aké zákernícke ostne, ktoré mali do smrti ubodať nežné srdce nevinnej mladej
         ženy. Jej sa ony už nedotkli, mier zachránenej krásnej duše viac neporušili. No ako asi
         ubodali a pourážali matku, ktorá sa dívala na svojho tichučkého anjela, na svoj nežný
         kvietok, ležiaci v rakve! Ako asi tá zlá, ukrutná žena zaobchádzala s jej dcérou, s tou
         bezbrannou obeťou! Rozumela pritom ten hlboký záston zomierajúcich pier, keď vyslovili tie
         slová: „Všetko Matejovej mamičke odpúšťam.“ Len to nevedela pochopiť, ako mohli nežné
         ústočká doložiť: „Odpusti jej aj Ty, Pane Ježišu, v hodine smrti.“ Teraz tie isté ostne
         bodali muža, zobúdzajúc hroznú výčitku: „A ty si jej ju vydal, ty si ju neochránil.“ Život
         si už, chuderka, ratovať nemohla, no tak si ratovala aspoň pokojnú a šťastnú smrť. Nič sa
         on už Skalovej nedivil, že mu všetko zamlčala; aj Marienkinu smrť, aj narodenie dieťaťa;
         nebol tej správy hodný. Veď prečo len nešiel za ňou pred cestou do Ameriky? Ona by bola
         odpustila, sňala tú hroznú ťarchu z jeho pliec, bol by uvidel Marienkino i svoje dieťa, a
         cez tie smutné roky v cudzine netak by ho bolo blažilo vedomie, že má pre koho pracovať.
         Takto ono vyrastalo ako sirota, a on bol sám a sám. Je pravda, opatrovala a vychovala mu ho
         láska, ale nebola to láska otcova; tú jej podnes zostal dlžný. Ba, prečo nešiel za Skalovou
         aspoň po matkinej smrti? Bol by spoznal pravdu, odprosil, poďakoval. Dnes už bolo všetko
         stratené, neskoro, neskoro… Poslala ti tá šľachetná žena svoj druhý, vzácny poklad, a ty sa
         jej už nikdy nemôžeš poďakovať. Mužova hlava klesla k hrudi a prúd horúcich sĺz zachránil
         mu ohrozený život; nech nevyprýštia, musel by pod ich tlakom zhynúť.
   </p>
   <p>
    Medzitým sedela Hanička na tom istom mieste, kde v deň jej príchodu zaznievala povesť
         jej mamičky z úst Zuzky Uhrovej. Prezrela už pole, natrhala kvieťa a uvila z neho utešenú
         kyticu. „Prečo som si ja len tak veľmi zamilovala toho ujčeka Mateja?“ premýšľala pritom.
         „Veď mi je to cudzí človek. Mala som rada krstných rodičov a plakala za nimi, keď ma takú
         samotnú nechali v tom svete. No tuším ani vtedy som tak neželela, ako by som želela dnes,
         keby ma ujček Matej nechcel mať u seba a musela by som ho odísť samotného. No však ma snáď
         nepošle, keď som mu dala tie listiny. Pýtala som sa bola mamičky, či mi ho určili za
         tútora. „On ti bude otcom,“ povedala mi vtedy. Iste ho tam o to poprosili, a on sa ma
         zaujme. Ale keby tak ten zármutok a tú radosť nad tým Marienkiným listom predsa neprežil!
         „Ach, Pane Ježišu,“ zalomila malé ruky, pritisla si ich na tvár, „nenechávaj ma takú sirotu
         opustenú na svete, som taká mladá!“ Utíšená modlitbou, horlivo plietla z lístia venček
         vôkol kytice, keď ju zmýlil pozdrav. Chodníkom cez háj prechádzajúci Števko Uhrovie mieril
         k nej. Odkedy sa u Uhrov rozhodli, že si oni dvaja tiež len majú tykať, však sú mladí a
         susedia, hneď bolo obom veselšie, keď sa stretli. „Už sa vraciaš, Števko?“ zadivila sa
         devuška. „Ale už,“ sadal si na odťatý peň. „A darmo som chodil,“ zamračil pekné čelo.
   </p>
   <p>
    „Nedalo sa snáď vybrať?“
   </p>
   <p>
    „Ó, dalo, aké len chcel, no všetko veľmi drahé. Je pravda, mám ktorýsi groš
         zhospodárený, ale to nestačí; a čo by mi zostalo do začiatku? Keby mi krstný tatíčko chcel
         pomôcť, musí si vypožičať, a to by som nerád; však interes by som platil ja. Dosť sa už so
         mnou natrápil.“ Na peknej mladíkovej tvári zasadla starosť.
   </p>
   <p>
    „A musíš mať hneď veľkú mláťačku?“ spytujú sa ružové ústka nesmelo.
   </p>
   <p>
    „Aj menšia by mi spočiatku postačila. No prečo sa pýtaš?“
   </p>
   <p>
    „Snáď by som ti mohla pomôcť.“
   </p>
   <p>
    „Ty, Hanička?“
   </p>
   <p>
    „U nás vo mlyne stojí celkom nový stroj, iba pár ráz sa na ňom mlátilo. Len čo si ho náš
         sused Záhora v trinástom
    <sup>
     [
     <a class="footnote" href="#ftn.d56e1605" name="d56e1605">
      49
     </a>
     ]
    </sup>
    roku bol kúpil, odišiel aj so ženou do Ameriky. Chcel si tam naň vyrobiť. Ale
         že na cestu nemal peňazí, ani tam do začiatku, tak ho môj krstný tatíčko založil a on nám
         ten stroj nechal v zástave.
    <sup>
     [
     <a class="footnote" href="#ftn.d56e1609" name="d56e1609">
      50
     </a>
     ]
    </sup>
    My sme ho pri našom malom hospodárstve nepoužili. A keď nebol náš, iným za
         peniaze sme nemohli požičiavať; tak len stojí. Sused potom bojoval s československým
         vojskom a ako legionár vrátil sa naspäť za more. Krátko pred smrťou mojej mamičky — keď už
         naše role boli popredané — písali Záhorovci, že sa oni už do Európy nevrátia, aby sme si tú
         mašinu nechali na ten dlh a za ten interes, čo sme za nich platili v banke. Nuž tak nám
         stroj zostal. Mohol by si si ho ísť pozrieť, a ak ti na určitý čas postačí, môžem ti ho
         požičať.“
   </p>
   <p>
    „Ba snáď predať, ak je dobrý.“ Šuhaja správa netak zaujala. „No, keď Skalovci pomreli,
         komu vlastne teraz ten stroj patrí?“
   </p>
   <p>
    „Snáď mne,“ zardela sa
    <sup>
     [
     <a class="footnote" href="#ftn.d56e1619" name="d56e1619">
      51
     </a>
     ]
    </sup>
    devuška, „keď mi aj to ostatné poručili.“
   </p>
   <p>
    „Tebe? Nevedel som veru, že by si mi ty mohla mláťačku predať.“
   </p>
   <p>
    „Musím už domov,“ vstala devuška, „ujec je ešte chorý, poslal ma na pole poprezerať,
         nechcem ho dlho nechať samotného.“
   </p>
   <p>
    „Poď, ideme spolu. Hneď zajtra pôjdem pozrieť tú vašu mašinu a potom sa spravíme.“
   </p>
   <p>
    „Vieš, Števko, to je dobre,“ usmiala sa veselo, „ja peniaze nepotrebujem. Šaty, obuv
         mám, aj z mlyna dostanem árendu, mne to môžeš kedykoľvek vrátiť, ak by ti stroj vyhovoval;
         trebárs na ráty,
    <sup>
     [
     <a class="footnote" href="#ftn.d56e1633" name="d56e1633">
      52
     </a>
     ]
    </sup>
    keď si zarobíš.“ Devuška bola taká milá a pekná, keď tak horlivo rozprávala, a
         šuhajovo srdce sa zahrievalo ako pod vplyvom májskeho slniečka. Keď jej poďakoval, spytoval
         sa na susedovu chorobu, no i na Srniankovcov, a tak v rozhovore prišli až pod Málov. Šuhaja
         zastavil richtár, a devuška bežala domov. Zvarovú stretla v kuchynských dverách, akúsi
         veľmi ustaranú.
   </p>
   <p>
    „Čo vám je, tetička?“
   </p>
   <p>
    „Ach, dievenka, keď ten náš gazda sa mi neľúbi; vyzerá, akoby mu hora smútku ležala na
         srdci; choď moja, ty ho najskôr rozveselíš; idem mu pre vodu.“
   </p>
   <p>
    Nuž, devuška dala kvietky do krčaha s vodou a vošla s nimi. Dvere vrzli, ako čo by ju
         chceli opovedať. Keď v nich zastala medzi podvojami, vpustila so sebou lúče slniečka.
         Tvorili okolo nej zlatokráž,
    <sup>
     [
     <a class="footnote" href="#ftn.d56e1645" name="d56e1645">
      53
     </a>
     ]
    </sup>
    a všetky akoby mužovi ukazovali: „Hľa, vidíš, to je ona, Marienkino i tvoje
         dieťa; tvoja dcéra!“ V tom okamihu preliala sa veľká vlna posiaľ nepoznanej otcovskej lásky
         cez mužovo srdce. Už vedel, prečo od prvej hodiny mu to májske dieťa bolo také drahé. „Ona
         je moja, moja!“ V jasavej radosti stíchli mučivé sebaobžaloby a výčitky. Muž posadil sa na
         posteli, vystrel po krásnej kvetinárke náruč. Len okamih bola prázdna! Devuška postavila
         džbán na truhlu pri dverách. „On ti bude otcom,“ zazvučalo v mladej mysli, „on ťa od seba
         nepošle, smieš navždy zostať u neho!“ Tých dakoľko krokov rýchlo prebehla a devuška hodila
         sa do toho pre ňu roztvoreného náručia. Zmiešala s jeho slzami i svoje, pod vplyvom celovania
    <sup>
     [
     <a class="footnote" href="#ftn.d56e1651" name="d56e1651">
      54
     </a>
     ]
    </sup>
    a krásnych mien, ktorými ju zasypal. „Boh svätý mi ťa žehnaj, dieťa mojej
         Marienky, ty môj roky oplakávaný, stratený poklad! Tá šľachetná ženami ťa vrátila, nech jej
         to Pán Ježiš na večné veky zaplatí!“
   </p>
   <p>
    „Ujček Matej,“ užasla devuška, zdvihnúc hlavu z mužovej hrude. „Čo to hovoríte?“ A
         zahľadela sa mu do slzami zvlhnutých očí.
   </p>
   <p>
    „Pravdu hovorím, dieťa moje, ale neviem, či ma teraz ty budeš chcieť za otca, keď sa tak
         neskoro hlásim k tebe.“
   </p>
   <p>
    „Je to skutočná pravda? Ste vy mojím tatíčkom?“
   </p>
   <p>
    „Je!“ Pustil ju z náručia. „Prečítaj si tento list, potom sa budeme ďalej rozprávať.“
         Podal jej list krstnej matky, sám skryl tvár v poduške. V izbe stíchlo sviatočným tichom.
         Len na prudko vlniacej sa mužovej hrudi vidno, že tam panuje veľká búrka pocitov. Ešte ju
         dobre nestačil stíšiť modlitbou, keď už položila sa krásna hlavinka vedľa tej jeho na
         podušku. „Tatíčko môj, tatíčko môj!“
   </p>
   <p>
    „Neplač, dcérenka moja! Hlásiš sa ku mne, nehneváš sa?“
   </p>
   <p>
    „Hnevať, a ja? Už som teda nie sama na šírošírom svete! Mamičku mám u Pána Ježiša, takú
         krásnu, dobrú, a na zemi tatíčka!“
   </p>
   <p>
    „Máš, ach, máš, a ver, on aj život by za teba dal; taká si mu drahá od prvej chvíle, keď
         si vkročila pod jeho strechu. No či môžeš ty mať rada jeho, takého nehodného?“
   </p>
   <p>
    „Nie ste nehodný, tak nehovorte, to ma bolí, veď ja vás tiež veľmi milujem. Už na to, čo
         je za nami, na všetko zabudnite. Darmo vám moja mamička nesľubovala, že ja vás budem
         potešovať a ju nahrádzať. Budem, ó, budem, Pán Ježiš mi pomôže. Čo vám len na očiach
         uvidím, všetko spravím, len aby ste už neboli smutný. Veď načo aj? Mamičke je v nebi veľmi
         dobre, aj nám spolu bude. Usilovala som sa vám slúžiť dodnes, no to je nič oproti tomu, ako
         vám budem slúžiť odteraz, keď ste mojím dobrým tatíčkom a nemusím sa už báť, že ma od seba
         pošlete preč. Už vás nikto nenazve samotárom a mňa sirotou. Ach, Pán Ježiš je veľmi dobrý!“
   </p>
   <p>
    *
   </p>
   <p>
    Bývajú dni, keď aj v malej dedine odohrá sa veľká udalosť, ktorá zahrá na strunách
         každého srdca. Tak bolo v Zorovciach, keď sa nimi rozletela nečakaná správa. Marienka
         Jankovičová sa predsa len neutopila, zomrela ona u svojej krstnej matky Skalovej zanechajúc
         po sebe dcéru, ktorú Skalová vychovala ako vlastnú a ustanovila za svoju dedičku. Pretože
         sa na Jankovičovcov hnevala, tak im pravdu zatajila; no po smrti poslala dcéru otcovi. Ani
         Hanička vraj nevedela, že ide k vlastnému otcovi, ani on, koho sa to ujíma; až teraz sa im
         tá vec obom vysvetlila akýmsi divným spôsobom. Jankovič dostal úradné listiny, zaniesol ich
         aj na faru, aj na obecný dom a dal tam podľa nich vpísať svoju dcéru. Na druhý deň zaviezol
         Uher Jankoviča, Haničku a svoju Zuzku do G., navštíviť Marienkin hrob a Haničkin mlyn.
         Števko bol tiež s nimi; kúpil si po Skalovcoch mláťačku. Keď sa vrátili, bola to už Hanička
         Jankovičová, čo vkročila do otcovho domu; a neprišla s prázdnymi rukami, všeličo za ňou
         doviezli i na vozoch i po železnici. A že bola devuška ako to jarné ráno, taká milá a
         pekná, pekne s ňou Zorovčania zachádzali, hoc ju považovali len za chudobnú sirotu. Dnes to
         už bola dcéra jedného z ich najprednejších sedliakov. Keď pre podivínstvo samotára
         Jankoviča sa nikto z mládencov neodvážil posiaľ niečo s devuŠkou začínať, dnes by si
         dovolil tým menej; veď každý si mohol považovať za prednosť, ak by smel len do domu
         vstúpiť! Nielen česť Marienky Skalovej, i tú Jankovičovu očistila Hanička svojím objavením;
         jej matka nebola zúfalou samovražednicou a otec spoluvinníkom, ktorý zahubil pred rokmi dva
         životy. Konečne mohol hlavu smelo zdvihnúť medzi svojimi krajanmi. No áno, i v malej dedine
         udejú sa neraz veci, na ktoré ľudia dlho pamätajú!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1289" name="ftn.d56e1289">
        38
       </a>
       ]
      </sup>
      <span class="emphasis">
       <em>
        izé
       </em>
      </span>
      — (maď.) oné, onô
     </p>
    </div>
    <div class="footnote">
     <p>
      <sup>
       [
       <a class="para" href="#d56e1297" name="ftn.d56e1297">
        39
       </a>
       ]
      </sup>
      <span class="emphasis">
       <em>
        strúhanka
       </em>
      </span>
      — tu: mrvenička
     </p>
    </div>
    <div class="footnote">
     <p>
      <sup>
       [
       <a class="para" href="#d56e1348" name="ftn.d56e1348">
        40
       </a>
       ]
      </sup>
      <span class="emphasis">
       <em>
        beštia
       </em>
      </span>
      — zver (zlý, zlomyseľný človek)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1371" name="ftn.d56e1371">
        41
       </a>
       ]
      </sup>
      <span class="emphasis">
       <em>
        almara
       </em>
      </span>
      — skriňa
     </p>
    </div>
    <div class="footnote">
     <p>
      <sup>
       [
       <a class="para" href="#d56e1408" name="ftn.d56e1408">
        42
       </a>
       ]
      </sup>
      <span class="emphasis">
       <em>
        brand
       </em>
      </span>
      — zápal tkaniva, lesklá opuchlina
     </p>
    </div>
    <div class="footnote">
     <p>
      <sup>
       [
       <a class="para" href="#d56e1421" name="ftn.d56e1421">
        43
       </a>
       ]
      </sup>
      <span class="emphasis">
       <em>
        prehovieť
       </em>
      </span>
      — pozhovieť
     </p>
    </div>
    <div class="footnote">
     <p>
      <sup>
       [
       <a class="para" href="#d56e1433" name="ftn.d56e1433">
        44
       </a>
       ]
      </sup>
      <span class="emphasis">
       <em>
        zvárka
       </em>
      </span>
      — vyvarená bielizeň
     </p>
    </div>
    <div class="footnote">
     <p>
      <sup>
       [
       <a class="para" href="#d56e1439" name="ftn.d56e1439">
        45
       </a>
       ]
      </sup>
      <span class="emphasis">
       <em>
        penka
       </em>
      </span>
      — klát, na ktorom sa rúbe drevo
     </p>
    </div>
    <div class="footnote">
     <p>
      <sup>
       [
       <a class="para" href="#d56e1487" name="ftn.d56e1487">
        46
       </a>
       ]
      </sup>
      <span class="emphasis">
       <em>
        kolportér
       </em>
      </span>
      — cestujúci podomový predavač kníh, najmä
                  náboženských (Biblie)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1509" name="ftn.d56e1509">
        47
       </a>
       ]
      </sup>
      <span class="emphasis">
       <em>
        zaľútať si
       </em>
      </span>
      — postesknúť, rozžialiť sa
     </p>
    </div>
    <div class="footnote">
     <p>
      <sup>
       [
       <a class="para" href="#d56e1515" name="ftn.d56e1515">
        48
       </a>
       ]
      </sup>
      <span class="emphasis">
       <em>
        sanita
       </em>
      </span>
      — zdravotnícky oddiel vo vojenskom útvare
     </p>
    </div>
    <div class="footnote">
     <p>
      <sup>
       [
       <a class="para" href="#d56e1605" name="ftn.d56e1605">
        49
       </a>
       ]
      </sup>
      r. 1913 (pozn. upravovateľa)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1609" name="ftn.d56e1609">
        50
       </a>
       ]
      </sup>
      <span class="emphasis">
       <em>
        zástava
       </em>
      </span>
      — tu: záloh
     </p>
    </div>
    <div class="footnote">
     <p>
      <sup>
       [
       <a class="para" href="#d56e1619" name="ftn.d56e1619">
        51
       </a>
       ]
      </sup>
      <span class="emphasis">
       <em>
        zardieť sa
       </em>
      </span>
      — žačervenať sa
     </p>
    </div>
    <div class="footnote">
     <p>
      <sup>
       [
       <a class="para" href="#d56e1633" name="ftn.d56e1633">
        52
       </a>
       ]
      </sup>
      <span class="emphasis">
       <em>
        ráta
       </em>
      </span>
      — splátka
     </p>
    </div>
    <div class="footnote">
     <p>
      <sup>
       [
       <a class="para" href="#d56e1645" name="ftn.d56e1645">
        53
       </a>
       ]
      </sup>
      <span class="emphasis">
       <em>
        zlatokráž
       </em>
      </span>
      — zlatožiara
     </p>
    </div>
    <div class="footnote">
     <p>
      <sup>
       [
       <a class="para" href="#d56e1651" name="ftn.d56e1651">
        54
       </a>
       ]
      </sup>
      <span class="emphasis">
       <em>
        celovať
       </em>
      </span>
      — bozkávať
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1681">
       </a>
       9
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Medzitým nepozorovane prešlo leto a mohlo sa spievať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Už stromy poodkvitali,
        </em>
       </span>
       <span class="emphasis">
        <em>
         slávik stíchol zas,
        </em>
       </span>
       <span class="emphasis">
        <em>
         prudkou žiarou slnko páli,
        </em>
       </span>
       <span class="emphasis">
        <em>
         leta prišiel čas.
        </em>
       </span>
       <span class="emphasis">
        <em>
         Pole zažlkáva,
        </em>
       </span>
       <span class="emphasis">
        <em>
         žeň vábna nastáva,
        </em>
       </span>
       <span class="emphasis">
        <em>
         dozreli už klasy, ej, dozreli,
        </em>
       </span>
       <span class="emphasis">
        <em>
         žencov vábny zblízka, zdiali,
        </em>
       </span>
       <span class="emphasis">
        <em>
         zneje spevu hlas.
        </em>
       </span>
      </span>
     </p>
    </div>
   </p>
   <p>
   </p>
   <p>
    Ponáhľali sa hospodári so žatvou, veď už veľmi potrebovali aj chlieb, aj peniaze za
         zrno. Čerešne a skoré hrušky nekvitli nadarmo, bolo čo jesť i predať. Deti behali po
         uliciach s ústami až po uši začiernenými. Husi netak využívali nastalú slobodu, keď ich
         malí pasáci sedeli ako veveričky na strome pri hradskej a nestarali sa, či ich kŕdle
         gazdujú na žitnom poli. Uhrovci si pochvaľovali, že im Števko veľmi dobre pomáha. Dali sa s
         Jankovičovcami — ktorí mali najatých Srniankovcov — dohromady; obrábali spoločne polia
         jedných i druhých. Hanička s Dorkou i žali i odoberali, a hoci si už na iných poliach
         nepočul spev, na ich poli ozývali sa krásne trenčianske piesne, ktorých Hanička — priam tak
         ako kedysi jej matka — mnoho vedela a Dorku naučila. Pri tom utešenom speve išla tá
         ušľachtilá práca ako hračka; keď Uhrovie mladšia gazdiná priniesla už či raňajky, alebo
         obed, posadali si všetci vôkol Jankoviča, on sa nahlas pomodlil a keď pojedli a zaspievali
         piesenku, prečítal Slovo Božie a zas poďakovali. Pri poludňajšom odpočinku o tom čítanom
         rozvažovali. Nie div, že im tá práca tak išla, akoby hral, hoci pracovali bez pijatiky.
         Vyžiadal si to Jankovič na susedoch, kvôli Srniankovi. Pristali, bez veľkého zdráhania.
         Martin Uher, odkedy prišiel z vojny, málo píjaval; Jožko zas sebe aj Dorke sľúbil, keď
         videl, čo Srnianek urobil žene, že ten jed nikdy viac do úst nevezme. Števko pálenkou
         pohŕdal, no, aj dedinským pivom; z Čiech bol naučený na lepšie. Divili sa ľudia Srniankovi,
         že vydržal robiť, keď sa neposilnil. „Počujte,“ hovoril richtár Mílo, ktorý prišiel zo
         svojho poľa za nimi odpočívať. „Keď vy takú módu začnete a podarí sa vám získať susedov, čo
         potom urobíme s tým rumom, čo sme na obec museli vziať?“ „Pustíte ho dolu vodou, tatíčko,“
         smial sa Jožko. „Nech ide ta, skadiaľ prišiel, nemusíte ho aspoň riediť, aby ho bolo viac.“
   </p>
   <p>
    „No, ty šašo, a tie tisíce nám kto vráti, čo obec zaň dala?“
   </p>
   <p>
    „Mali ste, tatíčko, nedávať, však by vás nikto nebol smel prinútiť. Kto si ten smrad
         navaril, nech si ho aj vypije. Ale nebojte sa, veď je v Zorovciach dosť sprostých ľudí, čo
         vám tú omáčku povypíjajú.“
   </p>
   <p>
    „Čítal som raz,“ ohlásil sa Števko, „že ak má mať rum tú zvláštnu chuť a vôňu, zalejú
         ním staré kožené podrážky.“
   </p>
   <p>
    „To iste len ktosi na pestvo
    <sup>
     [
     <a class="footnote" href="#ftn.d56e1737" name="d56e1737">
      55
     </a>
     ]
    </sup>
    vymyslel.“
   </p>
   <p>
    „Nevymyslel, pán richtár; chemicky bola tá vec tam rozobraná. Naleje sa vraj na tie kože
         čistého špiritusu, a keď to otmavie, primieša sa čiastka rumu. S takto hotovým naplnia
         fľaše s nápisom „Jamaica rum“ a, my si potom kúpime to, čo jakživ Jamajku nevidelo.“
   </p>
   <p>
    „Vidíte, tatíčko, až sa vám ten váš rum minie, navaríme si sami; budeme zatiaľ všetci
         zbierať staré kože a podrážky, naskladáme ich do tých sudov, zalejete ich špiritusom a
         budete mať svoj vlastný Jamaika rum.“
   </p>
   <p>
    „No, vy by ste človeka pekne vyobracali,“ zasmial sa richtár. Mal zaťa rád a Števko sa
         mu ľúbil, že vie veľa a nenosí hlavu hore ako prázdny klas. Nuž, Srnianek vtedy už týždne
         nepil. Denný plat si nechával u Jankoviča, aj to, čo vyšil na obuvi; tento poplatil za neho
         všetky dlhy po krčmách a jemu do tých brlohov neprávosti nedovolil ani vkročiť. Často,
         obzvlášť v nedeľu, sedel u Jankoviča a bol kamdiaľ smutnejší; viedlo sa mu, ako to v tej
         piesni stojí:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Hříchové se oboří
        </em>
       </span>
       <span class="emphasis">
        <em>
         a budou mne kousati,
        </em>
       </span>
       <span class="emphasis">
        <em>
         neb jich jak písku v moři,
        </em>
       </span>
       <span class="emphasis">
        <em>
         Ó, nedej mi zoufati.
        </em>
       </span>
      </span>
     </p>
    </div>
   </p>
   <p>
   </p>
   <p>
    Raz v nedeľu ráno dobehol za Jankovičom do sadu, celý bledý a prepadnutý. „Ratujte ma!“
         volal, zalamujúc rukami.
   </p>
   <p>
    „Čo sa vám stalo?“ odložil sused knihu, ktorú čítal.
   </p>
   <p>
    „Ó, keby ste vedeli, aká hrozná žiadosť po pití celú noc mnou lomcovala, ani čo by ktosi
         vo mne volal: „Opi sa a umri!“ Nech mám niečo v dome, istotne by som sa bol musel opiť, a
         už by ste ma tu u vás jakživ nevideli; veď ak nevydržím a opijem sa, to vezmem povraz a
         hneď sa obesím; veď mne aj tak niet pomoci, kým žijem. Ako sa o mňa staráte, ste mi veľmi
         dobrými susedmi. Ja sám sa namáham, čo len môžem, no ak to takto pôjde, predsa neodolám,
         moje hriechy sú priveľké, aby mi ich svätý Boh mohol odpustiť; som už od Neho opustený a
         musím tak, či tak zahynúť.“
   </p>
   <p>
    „Počúvajte, sused,“ otvoril Jankovič knihu:
    <span class="emphasis">
     <em>
      „Nože poďme a pravoťme sa potom!
            hovorí Hospodin: Ak by boli vaše hriechy ako šarlát, budú biele ako sneh“
     </em>
    </span>
    (Iz
         1, 18). To hovorí svätý Boh; tak poďte už raz k Nemu! On vás krvou svojho Syna dočista
         obmyje a pre Jeho smrť vám všetko odpustí. Tým, ktorých očistil, takto sľubuje:
    <span class="emphasis">
     <em>
      Neboj sa, lebo ja som s tebou; neobzeraj sa v strachu, lebo ja som tvoj Boh.
            Posilním ťa, aj ti pomôžem a podopriem ťa pravicou svojej spravodlivosti“
     </em>
    </span>
    (Iz
         41, 10). Vy sa, milý sused, posiaľ vždy len sám namáhate víťaziť, a to je ťažká práca; veď
         váš nepriateľ je silnejší, vy ho nikdy nemôžete premôcť. No koľko ráz vám mám ešte povedať,
         že to Pán od vás ani nežiadal? On len žiada:
    <span class="emphasis">
     <em>
      „Synu, daj mi svoje
            srdce!“
     </em>
    </span>
    (Pr 23, 26). Také, aké je, také Mu ho prineste!“
   </p>
   <p>
    „Keď je tak hrozne špinavé!“
   </p>
   <p>
    „Verím, ani moje nebolo čistejšie. No, či tu stojí: „Prines mi očistené srdce“?
         Pravdaže, nie! Môžete ho vy nejak očistiť? Keď už i nepáchate tie zverské skutky, tým ešte
         srdce nie je očistené; veď je tu neodčinená minulosť. Ona žaluje.“
   </p>
   <p>
    „Áno, ona žaluje u Boha aj u ľudí. Kvôli vám sa susedia správajú ku mne zhovievavo, ale
         ich pohľady mi vždy vravia: „Však to dlho nevydrží!“ Nikto mi neverí, no tak ani ja sebe
         veriť nemôžem.“
   </p>
   <p>
    „To chápem. No sused, veríte v Boha, a že je On pravdomluvný?“
   </p>
   <p>
    „Verím!“
   </p>
   <p>
    „Tak keď On volá:
    <span class="emphasis">
     <em>
      „Poď ku mne!“
     </em>
    </span>
    , prečo neskúsite priniesť Mu svoje
         srdce, aby vám ho umyl od tej špiny? Kedysi, keď ma volal, a ja som poslúchol a prišiel,
         nielenže ma neodstrčil, ale všetky moje viny odpustil a moje hriešne srdce umyl. Čistú
         pravdu vám hovorím: zo skúsenosti viem, že On má moc dať nám nové srdce. Len krv Ježiša
         Krista je taká silná, že tú červcovú farbu hriechov môže zbieliť. Hospodin hovorí — a ja
         som to skúsil — že tak i skutočne činí:
    <span class="emphasis">
     <em>
      „Zahodím sa svoj chrbát všetky tvoje
            hriechy. Navráť sa, lebo som ťa vykúpil“
     </em>
    </span>
    (Iz 44, 22). Poďme, sused, dovnútra,
         pomodlím sa za vás, aj vy sa pomodlíte, učiňte ten rozhodný krok dnes.“
   </p>
   <p>
    Keď Srnianek asi o pol hodinu odchádzal domov, išiel veľmi zamyslený. Celý deň sa už
         neukázal, zato prišiel večer s tvárou, čo doďaleka rozprávala, že sa s ním čosi stalo.
         „Uveril som, poslúchol som konečne,“ oznamoval s radosťou. „Môj Boh mi skutočne odpustil.
         Taký pokoj mám v duši, ako ešte nikdy nie. Hneď zajtra vystrojím sa za ženou, snáď mi ju už
         dajú.“ Ale nedali mu ju vtedy, že až o týždeň. Vybral sa potom pre ňu spolu s matkou. Rášo
         im požičal voz a koníka. Všetky Zorovčianky boli zvedavé, aká len chudera Srnianková príde.
         Neprorokovali jej nič dobrého, veď ani jedna neverila, že by Srnianek dlho vydržal taký
         poriadny ako bol za tie týždne.
   </p>
   <p>
    *
   </p>
   <p>
    Jankovič sedel zamestnaný značením príjmov a výdavkov, keď tu zrazu ovinie sa mu teplé
         rameno okolo hrdla: „Tatíčko môj!“
   </p>
   <p>
    „Čo chceš, dcéra moja?“ Vzhliadol neopísateľným pohľadom do májskej tváričky.
   </p>
   <p>
    „Rada by som sa niečo opýtala. Môžem?“
   </p>
   <p>
    „Hneď, len toto dopíšem.“ Devuška ustúpila, čakala krotko, než dopísal a zavrel knihu.
   </p>
   <p>
    „Tak čo chceš vedieť, dieťa?“ Vztiahol po nej ruku a zavrel tú jej teplú, mäkučkú do
         svojej tvrdej dlane.
   </p>
   <p>
    „Myslíte, tatíčko, že tie veci po krstnej mamičke, čo sme na výšku ponosili, sú naozaj
         všetky moje, a že môžem s nimi naložiť podľa svojej vôle, nakoľko mi dovolíte?“
   </p>
   <p>
    „Mohla by si aj bez môjho dovolenia; si jediná dedička Skalovej; všetko, čo bolo jej, je
         tvoje.“
   </p>
   <p>
    „To som rada,“ vzdychla devuška úprimne. „Však vy, tatíčko môj, mi dovolíte robiť, čo
         stojí v Božom slove.“
   </p>
   <p>
    „Len mi povedz, o čo ide.“
   </p>
   <p>
    „Keď som pred chvíľou zametala a zamykala u Srniankov, myslela som, čo len tá mladá
         Srnianková povie, keď príde; stará tetička celý dom zvnútra i zvonku pekne vybielila, okná
         umyla, po dvore zas ujec počistil a upratal, no teraz, keď je to čisté, ešte viac do očí
         bije, že oni, chudáci nemajú nič.“ Devuškina tvár o smutnela. „Ani v kuchyni, ani v izbe
         nijaké zariadenie; to ujec všetko pobil. Ja mám na výške takých vecí plnú debnu, leží mi to
         bez osohu, lebo pravda, čo je vaše, to je už aj moje, keď aj ja som vaša!“
   </p>
   <p>
    „Áno, dieťa, čo je v našom dome, všetko je tak tvoje ako moje.“
   </p>
   <p>
    „To je dobre! Vidíte, tatíčko, my by sme už mnoho miesta nemali, kam by sme to po
         mamičke povešali. Čo také vzácnejšie, alebo čo mi kedy do daru pokúpila, som už aj tak
         povyberala. Môžem tým ostatným pokryť tie prázdne steny u Srniankov, aby tak nežalovali na
         chudáka ujca!“
   </p>
   <p>
    „To ti rád dovolím,“ prisvedčil Jankovič. Prešiel si rukou vo vlasoch, aby skryl hlboké
         dojatie.
   </p>
   <p>
    „A, tatíčko,“ radostne pokračujú ružové ústočká, „oni tam majú len jednu posteľ s
         perinami; tá po krstnom tatíčkovi s ich perinami, stojí len na výške, my ju nepotrebujeme,
         pravda, a v Božom slove stojí:
    <span class="emphasis">
     <em>
      „Kto máš dve sukne, daj tomu, čo nemá“
     </em>
    </span>
    (Lk 3, 11). Dajme im to, tatíčko; ujec neskoro toľko zarobí, aby si mohol zadovážiť. Dáme?“
   </p>
   <p>
    „Dáme, dieťa, a čo ešte?“ Jankovič sa temer veselo usmial.
   </p>
   <p>
    „Ó, keď mi dovolíte, krstný tatíčko bol asi taký vysoký ako Srnianek; sú tam ešte po ňom
         aj spodné, aj vrchné šaty, mohli by ste z nich vybrať niečo pre ujca.“
   </p>
   <p>
    „Máš pravdu, nový človek nepristane do starých handier, čo Srnianková obšívala. No keď
         sme už tak v tom dávaní, dajme im jednoducho všetko, čo asi potrebujú, a bez čoho sa my
         zaobídeme, aj do izby, aj do kuchyne.“
   </p>
   <p>
    „Až sa zmrkne, potom to tam ponosíme, však? Dobre len, že Zvarovci nie sú doma, nemusí
         nikto o tom zvedieť.“
   </p>
   <p>
    „Veru, nech nevie pravica, čo činí ľavica.“
   </p>
   <p>
    „Pomôžete mi, prosím, tatíčko, ponosiť tie veci z výšky?“
   </p>
   <p>
    „Sám ti to znesiem, len si prídi povyberať.“
   </p>
   <p>
    Na druhý deň zastal voz so Srniankovcami pred Jankovičovie domom. Hanička mala pre nich
         pripravený obed; keď sa nasýtili, prečítal Jankovič Božie slovo, pomodlil sa s nimi, potom
         im dal kľúč a vyprevadil ich na dvor. Bolo im skoro divné, že ich nikto nevyprevádza až
         domov. Mladá Srnianková, na ktorej už tú ťažkú chorobu nepoznať, veru by si bola žiadala,
         aby išla Hanička s ňou. Povedala mužovi, že odpúšťa, keď taký triezvy a pokorný prišiel za
         ňou, ale sa predsa priam desila, prekročiť tie zlorečené prahy a vkročiť do spustnutého
         stavania, kde z každého kúta pozerala veľká bieda, v ktorej musela začať zase žiť. V nej
         nebolo dôvery v mužovu dnešnú dobrotu, ani telesnej sily pomôcť mu začať nový život, o
         ktorom hovoril. No kto opíše úžas oboch žien, keď Srnianek otvoril kuchynské dvere. A keď
         dvere zadnej i prednej izby boli tiež otvorené, mohlo odpoludňajšie slniečko prežiariť celé
         stavanie. Veru si ho nepoznávali. Kuchyňa plná dreveného i hlineného riadu ako kedysi a v
         izbách po stenách aj porcelánových tanierov a hrnkov, aj sklených džbánov ako nikdy. Na
         oknách čisté záclonky, stoly prikryté, v zadnej izbe namiesto starej rozbitej, zeleno
         natretá lavica a posteľ nastlaná perinami i prikrytá. Na stole vedľa Božieho slova čerstvý
         chlebík a voňavá kytka záhradného kvieťa. Nuž kto ešte nevidel ľudí od radosti plakať,
         mohol sa ta ísť podívať. Až keď táto teplota nezaslúženej ľudskej lásky prikrývajúcej jeho
         hriechy rozohriala mužovo srdce, zastala pred úbohým celá jeho pustá minulosť v desnej
         nahote. Hodil sa pri lavici na kolená a plakal, div mu srdce neutrhlo. Až tento jeho plač
         roztopil ľady na srdci hlboko ranenej ženy. Kľakla si vedľa svojho muža a hovorí mu:
         „Neplač, Jurko, povedal si, že ti Pán Boh odpustil, tak aj ja ti, až v tejto chvíli, z
         celého srdca odpúšťam, čo si mi spôsobil.“ A potom konečne urobila i mladá žena, čo ju
         ponúkalo svedomie počas celej choroby. Volala aj ona o milosť a o odpustenie k Bohu, že Ho
         svojou tvrdohlavosťou a neposlušnosťou rodičom veľmi bola rozhnevala. Svedectvo,
         odprosovanie, tak mužovo, ako svokrino, prinieslo až teraz úžitok. Vo vlasti večnej lásky
         panovala v tej hodine veľká radosť; písali tam sväté ruky tri mená do Baránkovej knihy
         života.
   </p>
   <p>
    Bez dychu dobehol potom Srnianek k susedom: „Nech vám Pán Boh stonásobne vynahradí, čo
         ste pre nás urobili,“ volal pri vkročení do izby, kde Jankovič sedel len sám.
   </p>
   <p>
    „Ja nie, to Hanička; ale ona nechce, aby ľudia vedeli. Nikomu o tom nehovorte,“ bránil
         sa sused vážne. Len čo vypočul krásnu zvesť o tom, čo sa stalo u Srniankov, pribehli i obe
         ženy. Im sa Hanička nemohla ubrániť, našli ju v jej izbe. „Nebráň sa,“ hovorí Srnianková,
         „ty si mi ratovala život a tvoja láska premohla moje tvrdé srdce. Zase si mi len dopomohla
         k životu, na veky budem ďakovať za teba Pánu Bohu. Veľmi sa teším, že On ti už odmenil. Nie
         si už opustenou sirotou, našla si dobrého otca.“
   </p>
   <p>
    Ach, nie je možné, aby oheň zostal v tajnosti. Do rána vedeli už celé Zorovce, čo
         Jankovičovci urobili pre Srniankovcov. Srnianek mlčal, ako mu prikázali, ale prišla svoju
         krstnú navštíviť mlynárka, o ktorej sa hovorilo, že čo tá raz vie, to že veru bubeník už po
         dedine ohlasovať nemusí. Bola Cilka Srnianková jej neter. Prišla sa na ňu pozrieť, aká sa
         vrátila, doniesla jej veľký makovník, aj pár vajec. Pred odchodom chorej bola tiež tu, a
         tak hneď zbadala zmenené stavanie. Slovo dalo slovo, obe vďačné ženy nešetrili farbami,
         opisujúc preukázanú lásku. Nuž, ak vykonáš dobrý skutok, vždy sa ktosi nájde, kto ťa bude
         chcieť napodobniť. Tak aj tento skutok nezostal bez ozveny. V malom to bolo, ako u Jóba,
         keď ozdravel: schádzali sa ženy a ani jedna neprišla s prázdnym. Tá doniesla trochu mlieka,
         tam tá homolky,
    <sup>
     [
     <a class="footnote" href="#ftn.d56e1864" name="d56e1864">
      56
     </a>
     ]
    </sup>
    iná trochu maku a sušienok, ba čo tu zrazu bolo kúskov slaninky, klobásiek,
         chleba, vajec! Kováč Klč, voziac okolo vŕšie,
    <sup>
     [
     <a class="footnote" href="#ftn.d56e1870" name="d56e1870">
      57
     </a>
     ]
    </sup>
    kázal u Srniankov zhodiť za plný voz. Ani stará babička Uhrovie neprišla s
         prázdnym, priniesla dve holubiatka, Cilke na polievku. Keď sa už na všetko pospytovala,
         hovorí: „Zhovárali sme sa s Martinom, že ak dá Pán Boh, a ty, Cilka, prídeš zdravá, mohli
         by ste k vám vziať našu Stračenu. Voly predať ešte nemôžeme, junce chováme na ich miesto,
         jalovicu, až keď bude mať teliatko, strojíme dať preč, Lysana má dosť mlieka pre nás. Kvôli
         miestu museli by sme Stračenu predať a je nám jej ľúto, má veľmi dobré mlieko. Aj vám, aj
         nám by sa pomohlo; pásť sa však pôjde s našimi, humno máte, aj tú zelnicu, ľahko ju do zimy
         prechováte za to mlieko a tebe je ho, Cilka, treba.“
   </p>
   <p>
    No áno, bolo to ako u Jóba. Ej, veď nieto nič nad čistú nesebeckú lásku, ona je oheň,
         ktorý sa krásne rozhára, aj svieti, aj hreje, aj blaží.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1737" name="ftn.d56e1737">
        55
       </a>
       ]
      </sup>
      <span class="emphasis">
       <em>
        pestvo
       </em>
      </span>
      — huncútstvo
     </p>
    </div>
    <div class="footnote">
     <p>
      <sup>
       [
       <a class="para" href="#d56e1864" name="ftn.d56e1864">
        56
       </a>
       ]
      </sup>
      <span class="emphasis">
       <em>
        homolka, homôlka
       </em>
      </span>
      — surový syr vytvarovaný do formy homôlky —
               kužeľa
     </p>
    </div>
    <div class="footnote">
     <p>
      <sup>
       [
       <a class="para" href="#d56e1870" name="ftn.d56e1870">
        57
       </a>
       ]
      </sup>
      <span class="emphasis">
       <em>
        vŕšie
       </em>
      </span>
      — haluzina z vrcholcov stromov
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1881">
       </a>
       10
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Bol pätnásty august, katolícky sviatok. U Rášov v sade sedeli pred oknami babičky
         Šimonovej susedia. Od Uhrov Martin Uher a Jožko, potom richtár Mílo, podrichtár Záhora,
         kováč Borota, mlynár Klč a iní, daktorí aj so ženami. Ženy, sediac okolo Rášovej, prezerali
         obrázkový časopis, ktorý mal Rášo s Borotom spolu predplatený. Borota mal roztiahnutý
         americký denník, ktorý ktosi z Ameriky predplácal Rášovi. Rokovali muži o správach a
         politike obsiahnutej tam, porovnávali so správami a článkami v Bratislavskom denníku; ten
         zas kupoval Uher po číslach a so Slovákom, požičaným od stolára Kostelného.
   </p>
   <p>
    „Počujte, susedia,“ hovorí Borota, „keď tak človek prečíta všetky tie správy, každá iné
         hovorí a predsa, tuším, všetci majú pravdu.“
   </p>
   <p>
    „Každý trochu,“ zasmial sa Mílo.
   </p>
   <p>
    „No, aj my budeme mať pravdu, keď povieme, že veru na svete, a obzvlášť u nás, nie je
         dobre pri takých poriadkoch a nebude, ak sa nepopravia. Založili
    <sup>
     [
     <a class="footnote" href="#ftn.d56e1896" name="d56e1896">
      58
     </a>
     ]
    </sup>
    nám republiku,“ mračil sa Rášo, „ako čo by chceli Ameriku napodobňovať, ale nič
         nie je také zavedené ako tam. Tam dajú človeku možnosť práce a tak zárobku; tu raz nemáš si
         kde vyrobiť toľko, aby si mohol žiť. Ľudia si mysleli, že keď panské statky budú podelené,
         nastane pre nich na zemi raj. Pekný raj! Kto mal hodne peňazí, tak tej zeme nakúpil, no ten
         si ju aj obrobí; on veru robotníkov nenajme, a tak nádenníci nemajú kam dnes ísť do výžinku.
    <sup>
     [
     <a class="footnote" href="#ftn.d56e1902" name="d56e1902">
      59
     </a>
     ]
    </sup>
    Keď sme my s mojím tatíčkom kedysi chodievali do Uhier, na tie veľké panské
         statky, priviezli sme si zbožia na celú zimu.“
   </p>
   <p>
    „Veru, to je pravda,“ prisviedčal Záruba. „A je ešte druhá zlá vec: taký človek, čo by
         rád pracoval, nemá kde, a tých postavákov,
    <sup>
     [
     <a class="footnote" href="#ftn.d56e1913" name="d56e1913">
      60
     </a>
     ]
    </sup>
    čo nechcú pracovať, živí vláda ako nezamestnaných.“
   </p>
   <p>
    „No a tí práve najviac kričia oproti nej,“ prehodil Mílo.
   </p>
   <p>
    „Ale najhoršia vec je predsa len, že sa tak nijako nemôžeme zhodnúť Česi so Slovákmi; v
         tých novinách, keď ich ale štvoro prečítaš, všetko sa to len vadí. Česi nám vyčítajú, že
         sme nevďační, že oni nám priniesli múdrosť, že sme boli ako tá nemá tvár. Čiastočne majú
         pravdu. Na niektorých miestach to bolo tak. Daktorí to iste veľmi dobre s nami mysleli, s
         tým poučovaním, veď oni sa mali dávno kde naučiť. Však mali školy. A nás tu, doma ničomu
         neučili. V tom Slováku zase píšu, že nám Česi celé naše Slovensko vzali. Všetky úrady,
         polícia, železnice, školy že sú nimi obsadení, a keď sa čosi stavia, tam že sú vždy len
         českí inžinieri; že nás naviedli, aby sme posielali deti aj do tých vyšších škôl. No čo
         vraj potom s nimi, keď budú hotové, keď už dnes slovenské učiteľky a učitelia sa dostanú
         len na také miesta, kde by Čech alebo Češka nechceli ísť.“
   </p>
   <p>
    „Bude dobre, keď tú rozprávku radšej tak necháme; veď my to nepremeníme,“ zamračil sa
         Mílo. „Nato sú tu druhí ľudia!“
   </p>
   <p>
    „Áno, pán richtár,“ ohlásil sa až posiaľ mlčiaci kolár Lukáč. „Že je to tak, alebo tak,
         sú vo všetkom na vine naši poprední Slováci. Prečo sa neohlásia? Posadali si, niektorí, do
         teplých hniezd, rozvážajú sa ako nejakí grófi, ale aby sa ľudu zastali, už či pri daňovej
         komisii, lebo pri tom pozemkovom úrade, to nie! Však tam sedia aj Slováci! Česi si všade
         pre svojich ľudí všetko vykonajú a tí slovenskí páni sa o nášho človeka len dotiaľ starajú,
         dokiaľ má odkiaľ platiť. Na sľuby je ich dosť, ale mať našinca za blázna, o to ich srdce
         nebolí. Je potom div, že nám Česi hovoria: „Hlúpi Slováci“, keď to tým našim ľuďom všetko
         trpíme?“
   </p>
   <p>
    „Ale čo,“ ohlásila sa Rášová. „Však len nebude Amerika na veky zavretá! Keď nebude pre
         nás miesta v našej republike, pôjdeme ta; nemusíme sa dať utískať, ani dať si do hlúpych
         drotárov nadávať!“
   </p>
   <p>
    „Veru to! Maďari nás za tisíc rokov nemohli zo Slovenska vyhnať, ani pomaďarčiť, a teraz
         by sme museli zo Slovenska von?“ rozhneval sa Jožko Uher. „Slovensko je naše, nikam
         nepôjdeme!“
   </p>
   <p>
    „Načo sú tie hlúpe reči, však nám zem nikto neberie; čo si darmo krv búrime; radšej sa
         rozíďme!“
   </p>
   <p>
    Vstal Mílo, druhí ho nasledovali, a čochvíľa bolo miesto pred babičkinými oknami
         prázdne; len ona sedela ešte na lavici v izbe, kam predtým všetky hlasy prenikali a
         premýšľala o tom, čo rozprávali susedia. Spriadala si tie nite v jeden celok tak, ako
         priadla z kúdele hrubé nite, z ktorých sa strojila súkať motúzy na zaväzovanie vriec. Ba čo
         si tak tá babička Šimonová asi rozmýšľala? Veď myšlienky starých ľudí sú ani taká obrázková
         kniha, plná rozprávok a povestí. Aj babičkina sa podobala tej knihe. Však vám ona žila vo
         dvoch storočiach a mnoho, mnoho v nich prežila. V detinstve revolúciu v rokoch 1848 — 1849,
         potom pruskú vojnu, a konečne v starobe tú strašnú svetovú vojnu,
    <sup>
     [
     <a class="footnote" href="#ftn.d56e1936" name="d56e1936">
      61
     </a>
     ]
    </sup>
    čo nemala nikdy predtým páru. A hoci babička Šimonová od malička len sluhovala
         a potom sa chudobne vydala, ťažko svoje štyri deti odchovala; keď ovdovela, bieda bývala
         jej denným hosťom, a ona napriek tomu od detinstva a mladosti mnoho premýšľavala. Všeličo
         si všímala, načo druhí ľudia ani nepomyslia. Aj teraz, ako tak tie nite priadla, spriadala
         zas svoje myšlienky. Ani to len neraz nemohla uveriť, že sa ona dožila slobody národa a
         ľudu, ku ktorému patrila. Kedysi ju ako dvanásťročnú, keď vyšla zo školy, dali za pestúnku
         do turanskej fary. Dnes sa jej predstavila stará pani farárka, ktorá tam žila ako vdova u
         syna a nevesty. Čo sa tá natúžila, naspomínala tej slobody! Raz, ako tak pri kolíske jej
         vnúčatka malá Judka sedela, počula ju hovoriť dcéram, synovi i neveste: „Deti moje, mnoho v
         tej chorobe trpím, ale keby som vedela, že sa dožijeme lepších časov pre nás Slovákov, ešte
         by som predsa rada žila!“ Chuderka, koľko by sa bola natrpela! Veď čiernovlasá hlava vtedy
         malej Judky bola už ako mlieko biela, kým nečakane prišlo to, po čom pani túžievala.
   </p>
   <p>
    Ba, akoby to bolo dnes, tak si ich babička predstavila okolo tej postele: Najprv svojho
         prvého pána; veď málo je takých ľudí, ako bol on! Zlaté vlasy okolo vysokého čela, za
         ktorým bývalo toľko múdrych a pekných myšlienok a tie krásne modré oči, tie pekné, ružové
         ústa! Veľmi sa mu vždy malá Judka obdivovala! Mnoho slov on nenašíril, no, všetky boli
         vážne a dobré. On ani človeku, ani zvieratku neublížil a hoc bol mladý, každý ho mal vo
         vážnosti. Všetci cirkevníci, celá jeho veľká rodina a všetci tí páni a panie, čo chodievali
         do turanskej fary; mnoho sa ich tam schádzavalo, radiť sa, ako tomu zabrániť, žeby
         nezahynul celý slovenský národ. Jeho mladá pani tak k nemu pristala, ako keby priviazal
         peknú ružičku ku voňavému klinčeku. Už len anjeli v nebi žijú krajšie, ako žili oni dvaja
         na zemi. Ach, a tá dobrá pani! Tridsať rokov musela ešte zostať na zemi bez muža, keď ju
         odišiel ta, skadiaľ sa, okrem Syna Božieho, nikto posiaľ nevrátil. Keď umieral, vtedy sa
         priam všetko začalo Slovákom tratiť z toho, čo si boli vybudovali aj za jeho pomoci. A ona
         odchádzala zo zeme, keď nad ňou hrmeli kanóny a za vojakov brali už aj ženáčov, čo tam
         medzi vojskom mali už dvoch či troch synov a hnali ich ako neprirovnávajúc stádo na jatku.
         Áno, vtedy zavreli sa jej krásne oči, čo ani v osemdesiatom treťom rokom nestratili krásu.
         Hľadela z nich vždy na svet láska. Keď sa nad ňou zavierala čierna zem, jej ešte turanské
         zvony zvonili. O krátky čas ich už zhodila z veže surová ruka, skadiaľ tak dlho zvolávali
         ľudí na modlitby. Dobre, že to ona nedožila, ani tie časy, čo prišli za tým, keď sa ľuďom
         odvažovalo na váhu, koľko smú zjesť, a plnilo sa i to porekadlo: „Aj vo Viedni ľudia
         biedni.“ Áno, biedni boli ľudia, obzvlášť po veľkých mestách. Panie, čo sa predtým na
         sedliačku ani len neobzreli, putovali po železnici i pešo ďaleko na dediny, aby si za drahé
         peniaze kúpili trochu múky, a keď už sedliaci napriek všetkým prosbám nechceli dávať za
         peniaze, nosili im šaty, prádlo, i to posledné. O jednej takej panej babička počula, že sa
         domov vracala bez košele; musela ju dať nemilosrdnej sedliačke za bochníček chleba. Tak to
         bolo vtedy, ako hovorí Sväté písmo, že sa zem pohybuje pod služobníkom keď kraľuje a pod
         slúžkou, keď sa stane dedičkou svojej panej. Zbadali sedliaci, že prišiel ich čas. Ten čas,
         keď služobníci pôjdu na koňoch a kniežatá budú chodiť pešo. Využili oni ten svoj čas,
         zhŕňali majetky, mali pokrmy, ale nepredali, a keď aj, tak za krvavý groš. Poslednú kožu
         zodierali z toho, kto musel kúpiť, až to volalo do neba. Boli oni na koňoch, oni boli
         pánmi! Naraz, keď sa nikto nenazdal, prišiel koniec vojny. Skončila tá ukrutná vojna, čo sa
         neviedla len na zemi, ale aj pod morom, aj v povetrí, že to ľudia nevedeli ani len
         pochopiť. Nuž, bolo to tak: pozrel Pán Boh, čo sa robí na zemi, a naraz vyšiel od Neho
         rozkaz: „Už je toho hriechu dosť, bežte všetci domov!“ A oni všetci bežali, kam ktorý. Dáva
         Pán Boh dakedy ľuďom aj takých múdrych ľudí, ktorým položí do rúk veľkú moc a silu, a títo
         všetko, ale všetko vykonajú, čo On uložil vo svojej rade. Takémuto mužovi, zrodenému tam
         ďaleko v Amerike — ktorého si On sám iste nato vychoval a postavil za panovníka tej veľkej
         zeme — dal Pán Boh moc nad všetkými týmito krajinami, ktoré sa to bili a tiež aj nad tými,
         čo len tak zďaleka prizerali sa tej bitke, aby čokoľvek premyslí a poradí, oni všetci
         poslúchli. Tak tento muž povedal, že vraj každý národ, či malý, alebo veľký, má dostať späť
         svoje, o čo ho kedysi dávno pripravili tie druhé národy. Keď to slovo bolo vnuknuté od
         Boha, tak toho muža tie veľké národy poslúchli, a dali, čo komu patrilo: Poliakom, Čechom,
         Chorvátom, Srbom, no aj Slovákom. Začalo sa delenie. A veru, bolo to tak, ako keď matka
         vezme taký prekysnutý, popukaný chlieb, ani ho na hladko nekrája, len tak v náhlosti na
         hrbato poláme a podelí. Ušlo sa po kuse Čechom, aj Slovákom z toho chlebíka. Boli to ich
         vlastné zeme, v ktorých bývali od nepamäti a na ktorých cez veky ako otroci robotovali pre
         druhých. Nuž, tie zeme im boli zas spravodlivo vrátené. Tak keď už mal každý ten svoj
         krajec v hrsti, Česi a Slováci si tie svoje dva spolu zlepili, že veď kedysi dávno mali
         jedného predka, a tak že sú oni strýčne
    <sup>
     [
     <a class="footnote" href="#ftn.d56e1942" name="d56e1942">
      62
     </a>
     ]
    </sup>
    deti. Aj sa im spolu tie krajíčky peknejšie zaokrúhlili, len škoda, večná
         škoda, že Slováci — prv než začali to svoje spoločné stravovanie, vtedy, keď ešte ani dobre
         nevedeli, čo je sloboda — to gazdovanie začali divne. Keď už celkom pozabudli, čo je to
         slobodný človek, tak si radom mysleli, že sloboda je to, keď každý to robí čo len sám chce,
         či je pri tom druhému dobre, alebo zle. Zmysleli si oni, že sa už raz musia porátať ešte s
         jedným nepriateľom, ktorý ich cez roky netak hubil. Keď sa už urobil poriadok s Maďarmi,
         musí sa urobiť poriadok aj so Židmi, lebo oni mali u Slovákov mnoho na rováši. Polovica
         maďarských pánov boli totiž Židia. Ak sa chcel pred vojnou Slovák k niečomu dostať, vždy sa
         musel prosiť Židov. A čo potom vo vojne! Židia, keď vypukla tá ukrutná vojna, od radosti
         kričali: „Nech žije vojna!“ Mohli. Však z nich nikto nešiel do vojny; platili, a dobre
         platili, a sedeli v teple, keď vojsko mrzlo v Karpatoch; ktorí v kanceláriách, ktorí doma.
         Koľkých sa musela babička prosiť, keď svojmu ranenému vnúčikovi vymáhala dovolenie — a
         márne! Dva razy sa liečil z rán v nemocnici, a hneď taký biedny zas musel na front. Susedov
         chasník, Žid, pre akúsi maličkú chorobu počas celej vojny bol po špitáloch alebo sa liečil
         doma. Všetky obchody držali Židia v rukách, ľud musel ďaleko putovať, aby si zadovážil
         kúsok cukru, trochu múky. Oni všetkého mali a držali na centy. Vojaci zas znášali na nich
         ťažké žaloby, veď zakúsili mnohé krivdy, tak od židovských dodávateľov, ako od vojenských
         pánov. Medzi tými pánmi podostávali medaily za hrdinstvá, čo vojnu zblíza ani nevideli, a
         Slováci, ktorí tam o ruky, nohy alebo oči prišli, neboli ani spomenutí. Židia v tom čase
         mali hody; im sa viedlo dobre. Čo sa dodávalo pre vojsko: obuv, šaty, to všetko išlo cez
         ich ruky, a chudáci vojaci chodili v zime bez podrážok, lebo baganče dostali podbité
         papierovými podrážkami, ktoré im opadali v prvom blate. Židia spôsobili kresťanom mnohé
         krivdy a tak, keď bolo po prevrate, vypomstili sa niektorí na nich. Namiesto čo mali vo dne
         v noci Boha chváliť, že tá hrozná vojna prestala, že dostali slobodu, poškvrnili si srdcia
         i ruky, svoje krádežou; dali sa Židov rabovať. Pritiahli sebe, svojim rodinám a obciam, a
         tak celému Slovensku kliatbu; a bolo to práve zo soboty na nedeľu, v ten svätý deň Pánov,
         keď sa páchala tá verejná krádež. Ani čo by žiadneho zákona, na zemi a žiadneho Boha na
         nebi nebolo. Nuž Slováci sa tak porátali so Židmi, že ich zo všetkého vyzliekli, tak ako im
         to oni robili cez roky. Ale Židia sú národ, s ktorým sa, len Pán Boh môže porátať; aj
         poráta! Slovákom zostala škvrna na duši aj na rukách; Pána Boha rozhnevali, veď On, hovorí:
    <span class="emphasis">
     <em>
      „Mne pomsta, ja odplatím!“
     </em>
    </span>
    (Rim 10, 30). Jedna ukradnutá koruna —
         pretože je prekliata — zamiešaná medzi spravodlivé stovky, vyženie tieto stovky z
         peňaženky. Pri tejto myšlienke zvlhčila si starenka i kúdeľ namiesto slín slzami. Nerada
         spomínala na tie strašné dni. Prestala chvíľu myslieť a radšej, že bude uvažovať ako to
         bolo, keď začali spolu gazdovať tí strýčni bratia.
   </p>
   <p>
    Najprv sa zdalo, že sa budú mať veľmi radi. Mnoho pekných rečí si pohovorili a popísali.
         Ale ľudia sú ľudia, málokedy sa vedia znášať. Ani tí, čo ich matka v jednej kolíske
         odkolísala, nie to ďalšia rodina! Česi si mysleli: „Slovensko je naše.“ Však to aj
         hovorievali. A Slováci sa začali nato pohnevávať, že reku: „Čo je potom naše?“ Česi, keď
         verili, že Slovensko je ich, chceli si ho usporiadať po svojej chuti. Poslali mnoho svojich
         ľudí, takže na tie miesta Maďarmi opustené, sadli samí Česi. Bolo to aj preto, že na
         mnohých Slovákov — pretože boli pomaďarčení — nedalo sa spoľahnúť. Oni aj boli niektorí
         múdrejší a iní sa za múdrejších považovali. Daktorí medzi nimi hovorievali, že veď oni
         Slovákom rozum doniesli. Že to však pravda nebola, veď mali aj niektorí Slováci — chvála
         Bohu — dosť rozumu od Pána Boha, a mávali medzi sebou aj učených, aj múdrych ľudí, tak to
         tých lepších bolelo a tých horších hnevalo. Mlčali len preto, že sa hanbili Maďarov, veď tí
         veľmi striehli, ako budú nažívať spolu s Čechmi. Splnili sa dávne túžby Judkiných pánov:
         dostali Slováci svoje školy; mnoho škôl; nemuseli sa už ich deti učiť cudzej reči; ale v
         tých školách na predných miestach začali učiť samí českí učitelia. Niektorí z nich chceli
         Slovákom naozaj dobre a netak sa usilovali, aby z toho zanedbaného ľudu niečo vychovali;
         ale tých dobrých, ako už to býva na svete, bolo menej. A tí druhí? Maďari hovorievali, že
         Slovák nie je človek, títo zas mali pre nich meno: „Blbí Slováci“. Oni nimi čochvíľa
         pohŕdali a ani trochu ich nemali radi. Keď starší Slováci, ktorí pod Maďarmi mnoho
         vytrpeli, museli to vidieť a počuť, a niektorí z nich sami miesta nedostali, netak ich to
         trápilo. Na oboch stranách všeličo bolo také ako nemalo byť. S pomocou Božou časom by sa to
         všetko bolo urovnalo, ale strčila sa do toho katolícka cirkev, a to už bol oheň na streche,
         a dodnes sa rozhára.
   </p>
   <p>
    Nuž, medzi tými strýčnymi bratmi bol v jednej veci veľký rozdiel: všetci Česi mali raz
         svätú Bibliu, aj sa podľa nej správali. Ale keď ich vo vojne premohol nepriateľ, prišli o
         všetko to dobré čo mali, a museli sa nasilu pokatolíčtiť. Mnohí z nich boli takí verní
         Pánovi Ježišovi a Jeho Slovu, že radšej opustili svoju krajinu i majetky a poutekali do
         cudziny, len aby si zachránili svoju evanjelickú vieru. Potomci tých nasilu pokatolíčtených
         si tú vnútenú cirkev tak sprotivili, že jej učeniu nechceli veriť. Bibliu už nemali, a tak
         neverili celkom ničomu. Keď prišla sloboda a neboli už pod katolíckym cisárom, húfne z tej
         cirkvi utekali. Prišli na Slovensko: tí z tej cirkvi utečení, aj tí, čo už ničomu neverili.
         Mysleli si, že Slováci tiež len čakajú urobiť tak ako oni. Ale katolícki Slováci si tú
         svoju cirkev ešte veľmi vážili a svojich kňazov sa netak báli a ich poslúchali. Oni, keď
         počuli strýčnych bratov rozprávať, že nieto ani Boha, ani neba, ani pekla, že Pán Ježiš bol
         len taký človek ako druhí, že nieto vzkriesenia a po smrti ničového nič, tak sa naľakali.
         Keď sa z toho spovedali svojim kňazom, títo im hrozili, že Čechov nesmú počúvať, že im títo
         berú vieru. Boli to tí katolícki farári, ktorí sa pred prevratom skoro všetci už
         pomaďarčili, a tak aj dnes Maďarom priali a Čechov nenávideli za to utekanie z cirkvi. A
         preto aj v kostoloch, aj po novinách štvali národ proti nim. Ach, oheň bol na streche a
         rozháral sa kamdiaľ viac, a už len rozlepiť tie krajce, a každý nech si gazduje na svojej
         roli a rozkazuje v svojom dome. Ba myslela babička Šimonová, ako to len s nami so všetkými
         ešte dopadne, keď už aj evanjelici začnú byť takí nespokojní ako tí susedia, čo sa tu pred
         chvíľou rozišli? Ó, keby vstali tí moji páni, čo by oni nato všetko povedali? Mal národ
         slobodu, mal školy v svojej reči, mal tú reč pri úradoch a súdoch, aj vysoké školy mal,
         všetko to, o čo tí starí pracovali, ale spokojný nebol, lebo nebol vďačný. Ak sa Pán Boh
         nezmiluje a nedá obom stránkam rozumu, žeby sa vedeli znášať, istotne sa rozpadneme aj my,
         kam ktorý. Aj oni majú nepriateľa za chotárom, ktorý len čaká, aby nám vzal našu slobodu.
         Ba načo sa ja, stará osoba, o to starám? Zakrútila babička šedivou hlavou. Vzal Pán Boh tie
         veci do svojich rúk, a hoci tá nevera a nevďačnosť aj na jednej, aj na druhej strane Ho
         netak musí bolieť a hnevať. On sa postará, aby Mu Jeho vôľu nikto nerušil. Hoci Jeho cesty
         sú niekedy divné, ale vždy dobré, On ešte aj to najhoršie môže obrátiť na dobré.
   </p>
   <p>
    Koľko sa ona naplakala, keď jej vnúčik padol do talianskeho zajatia, a to vtedy, keď ho
         z tej nemocnice — ani nie celkom vyliečeného — tretí raz vyhnali na front. Nemyslela, že by
         ho ešte kedy mala uvidieť. Ach, a hoc tam mnohí hladom zahynuli, on sa predsa vrátil a aj
         sebe, aj jej tam z toho súženia priniesol veľký poklad. Žil a trpel tam spolu so starším
         vojakom, ktorý mal doma ženu i drobné deti, ale nikdy si, tak ako tí druhí, nezúfali; keď
         oni kadejaké jedovaté korienky zbierali a hltavo jedli, a od nich sa potom potrávili, takže
         radom mreli, on hovorieval: „Ak mám umrieť hladom, staň sa Božia vôľa, ale sám si život
         ukracovať nebudem.“ On si čítaval v svojej malej Biblii a keď bol smutný, tak si krásne
         sväté spevy spieval zlorečiť si ho nepočul, špatné slovo do úst nevzal, vždy bol trpezlivý,
         nikomu neublížil, s nikým sa nevadil, ba každému, keď mohol, urobil dobre. Keď sa zoznámili
         s jej vnúčikom, volával si ho k sebe a tam si potom spolu Božie slovo čítavali a modlili
         sa. Neraz aj do polnoci o Božích pravdách hovorili, až sa Syn Boží jej Šimonovi dal tak
         poznať, ako Ho ten jeho kamarát poznal. Všetky jeho hriechy odpustil mu Pán Ježiš, keď Ho
         prosil, a daroval Mu v tom veľkom súžení do srdca pokoj, radosť, ktoré potom domov
         priniesol aj jej, svojej babičke. Pri tejto spomienke vypadli starenke slzy z očí; no boli
         to slzy radosti. V Písme je výpoveď:
    <span class="emphasis">
     <em>
      „Z jediaceho vyšiel pokrm a zo silného vyšla
            sladkosť“
     </em>
    </span>
    (Sud 14, 14). Nuž áno, nejedného tá vojna zožrala ako dravá zver a
         predsa, aká z nej vyšla sladkosť pre tých, ktorí sa dali nájsť Pánu Bohu. Aj ten, čo kedysi
         skladal tú piesenku:
    <span class="emphasis">
     <em>
      „Nejsladší Ježíši, kam ses odebral“
     </em>
    </span>
    , iste cítil v
         srdci túto sladkosť. Keď ju raz človek dostal, nijaká zemská strata nemohla ho o ňu
         pripraviť. Keby jej, babičke Šimonovej, niekto bol povedal, keď tak vo dne v noci Pána Boha
         prosievala, aby Šimonka pri živote zachoval a z vojenčiny vrátil, že ju On síce vyslyší,
         ale len natoľko, aby sa tu doma na vnukovo umieranie dívať musela, bola by svojou šedivou
         hlavou zakrútila, že to ona neprežije. A hľa, prežila! Zostala na svete samotná, no napriek
         zármutku taká v srdci šťastná, aká nikdy nebývala. Prišiel jej vnúčik z vojny ako zlomený
         kvet, ktorý sa už nikdy viac nemohol rozzelenať, ako keď bys’ pekný javor podťal. Darmo mu
         zhľadávala všelijaké zelinky a liečivé korienky, aby jeho utrápený žalúdok popravila,
         nebolo už preňho lieku. Vtedy, keď omdlievajúc hladom, by si bol každú kôročku veľmi vážil,
         mu ju ľudia nedali a keď už mal chlebíček, mlieko, vajcia, koláčiky, nič mu jeho žalúdok
         nechcel prijať. Len tak zhasol, ako keď na oltári svieca dohorieva: ani tú nič nebolí, hoci
         sama seba trávi; ani jeho nebolelo. Len už seba i svoju babičku potešoval Svätým písmom,
         alebo tichúčko ležal a pohládzal svojimi horúcimi dlaňami jej tvrdú ruku. Keď si zmyslel,
         čo všetko musel v tých bitkách vidieť a prežiť, neraz sa tak zarmútil, že aj hodinu
         nepreriekol slova. Málokedy niečo z toho rozprával. Len raz si hlboko vzdychol a hovorí:
   </p>
   <p>
    „Vojna je hrozná vec, babička. Mal som kamaráta v zákopoch, dlho sme spolu bývali. Bol
         to pekný chlapec ako mlieko a krv, jediný osemnásťročný syn; neraz sa v noci naplakal za
         svojou mamičkou. Raz mi hovorí: „Keby som aspoň vedel, prečo sa bijeme. Ani Srbi, ani Rusi
         jakživ nám neublížili, ani my im a sú to naši bratia, veď sa v reči dobre rozumieme. Keď
         raz Pán Boh povedal „Nezabiješ“, aké má človek právo človeka zabiť?“ Povedal som mu, že aj
         mne tá vojna pripadá ako taká veľká vražda. „Ja, Šimonko, som si umienil, že svoje ruky
         bratskou krvou nepoškvrním. Dám sa zabiť, ale sám zabíjať nebudem!“ Na druhý deň dosypal sa
         naraz dážď gulí a šrapnelov
    <sup>
     [
     <a class="footnote" href="#ftn.d56e1965" name="d56e1965">
      63
     </a>
     ]
    </sup>
    na naše zákopy. Jeden sa zaryl do zeme vedľa mňa, vybuchol, a z môjho drahého
         Janíčka mi k nohám spadla len jedna ruka. Kam sa tie ostatné údy podeli, neviem. V tých
         prvých dňoch som myslel, že prídem o rozum, aj od žalosti, aj od hrôzy. Vo dne v noci som
         len tú ruku videl, hoci sme ju s kamarátmi pochovali; a aj dnes, keď oči zavriem, ešte ju
         vidím. On bol taký mladý, taký pekný a dobrý! Nuž, zabili ho, ale sám nezabíjal!“
   </p>
   <p>
    Raz sa Šimonko naľakano strhol zo sna. „Čoho sa bojíš, syn môj pekný?“ prihovárala sa mu
         babička.
   </p>
   <p>
    „Ach, tá vypálená srbská dedina! Šediví starci chodia okolo toho spáleniska, zalamujú
         rukami a plačú. Polonahé deti kričia strachom, tam, hľa, leží zabitá mladá žena, túli k
         sebe dieťa a to dieťa žije, dvíha hlavičku, hľadí na mňa, akoby ma prosilo. Ja mu
         nepomôžem, musím ďalej mašírovať! A keby som aj chcel, tí starí by predo mnou utiekli, veď
         som ich nepriateľom! Ach, tá žalosť nad tými ľuďmi ma usmrtí!“
   </p>
   <p>
    Nuž, áno, istotne by ho tá žalosť bola usmrtila, nech sa nemôže tešiť, že Syn Boží umrel
         aj za jeho hriechy, aj za tie neprávosti, ktoré musel na tej vojne vykonávať. Jeho kamaráta
         roztrhal šrapnel tam v zákopoch, jemu tá vojna trhala srdce doma, a tak predsa len aj jeho
         zabili tí, čo tú strašnú vojnu začali a toľko nevinných ľudí prinútili, aby sa stali
         vražedníkmi. Predstavili sa znovu babičke posledné vnukove dni. Prv než odišiel do krajiny
         večného mieru, už tu, na zemi, ocitol sa v pokoji. Všetky strašlivé predstavy ho opustili a
         prestali mu mučiť srdce, len pokoj Boží a radosť Kristova zostali v jeho duši. Keď srdce
         ustávalo, až aj zastalo, ležal pred babičkou vnúčik usmiaty, šťastný. Tak si ticho spal! Už
         ho z toho spánku nemohol zobudiť zlý sen. A ona, keď si ho pochovala, zostala na zemi sama.
         Kedysi dal Syn Boží Jánovi do opatery svoju matku. O neho opretá išla od hrobu, kde
         položili jej zabitého Syna. Babičku poručil jej umierajúci vnúčik Synovi Božiemu. „Pane
         Ježišu, Ty sa o ňu postaraj, keď ja ju odchádzam.“ Nuž, On sa postaral; vo dne v noci
         cítila, že nie je sama, že On skutočne s ňou prebýva.
   </p>
   <p>
    Dopriadla babička nite, aj myšlienky. Vyšla na dvor, kde sa vôkol nej zhrnula všetka
         nemá tvár: sliepky, kačice, morky, králiky, všetko to čakalo na jej štedré ruky. Zleteli
         holuby i vrabce zo striech, Pozor, i čierno-biely kocúr prišli privítať svoju starú
         gazdinú. Ó, tá nemá tvár starenke dobre rozumela, lebo kto s Bohom žije, žije i s prírodou;
         pre každé jedno mala niečo dobré, a keď aj len pohladenie alebo slovo. Zdiali ozýval sa
         zvuk večerného zvonenia. Ten kov, čo veľmi oplakával zmordovaných synov, akoby im zase
         slávnostne hral a spieval.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1896" name="ftn.d56e1896">
        58
       </a>
       ]
      </sup>
      <span class="emphasis">
       <em>
        založiť niečo
       </em>
      </span>
      — prenechať ako záloh
     </p>
    </div>
    <div class="footnote">
     <p>
      <sup>
       [
       <a class="para" href="#d56e1902" name="ftn.d56e1902">
        59
       </a>
       ]
      </sup>
      <span class="emphasis">
       <em>
        výžinok
       </em>
      </span>
      — odmena v naturáliách, ktorú dostal výžinkár,
      <span class="emphasis">
       <em>
        výžinkár
       </em>
      </span>
      — sezónny poľnohospodársky pracovník pracujúci v
               žatve za odmenu v naturáliách
     </p>
    </div>
    <div class="footnote">
     <p>
      <sup>
       [
       <a class="para" href="#d56e1913" name="ftn.d56e1913">
        60
       </a>
       ]
      </sup>
      <span class="emphasis">
       <em>
        postavák
       </em>
      </span>
      — povaľač
     </p>
    </div>
    <div class="footnote">
     <p>
      <sup>
       [
       <a class="para" href="#d56e1936" name="ftn.d56e1936">
        61
       </a>
       ]
      </sup>
      Svetová vojna 1914 — 1918 (pozn. upravovateľa).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1942" name="ftn.d56e1942">
        62
       </a>
       ]
      </sup>
      <span class="emphasis">
       <em>
        strýčny brat
       </em>
      </span>
      — bratanec
     </p>
    </div>
    <div class="footnote">
     <p>
      <sup>
       [
       <a class="para" href="#d56e1965" name="ftn.d56e1965">
        63
       </a>
       ]
      </sup>
      <span class="emphasis">
       <em>
        šrapnel
       </em>
      </span>
      — druh delostreleckého streliva
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1982">
       </a>
       11
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pri bystro tečúcom Váhu, snáď na tom istom mieste, kde pred rokmi odpočívala jej krásna
         mamička, sedela Hanička Jankovičová. Prala spolu s Dorkou Uhrovie bielizeň a teraz jej ju
         slniečko krásne sušilo. Veľký kôš naskladaného stál neďaleko. Kamarátku pribehol odvolať
         pasák, že Uhrovcom prišli hostia a tak Hanička osamela, a mimovoľne v tej tíšine rozoberala
         skúsenosti minulých týždňov. Zdalo sa to už tak dávno odvtedy, ako tu takto sedela, keď
         pribehli pre ňu, že ujec Matej ochorel. Ako sa to všetko odvtedy zmenilo! Nielen vôkol nej,
         i v nej samej. Ďakovala denne nebeskému Otcovi, že jej vrátil tatíčka. Usilovala sa byť mu
         potešením. Docielila, že už nebýval smutný, no čo to bolo proti potešeniu, aké jej
         pripravila jeho láska! Ba, ako oni dvaja mohli žiť jeden bez druhého? Jej bolo tak dobre,
         keď len zďaleka počula tatíčkov krok; no vedela aj videla, že ona je zase jeho pozemským
         slniečkom. Ako ju on tým pravdám Božím vyučoval! Či to len boli krásne chvíle, ktoré teraz
         trávievali pri Božom slove, obzvlášť od toho odpoludnia, keď sa vrátili Srniankovci. Znovu
         a znovu rozpomínala sa na to, ako to bolo, keď obe ženy odišli domov. Niekto zaklopal, a
         vošiel neznámy muž, prívetivej tváre; ponúkal Božie slovo a kresťanské spisy. Tatíčko ho
         požiadal, aby sa zložil, ona bežala pripraviť mu nejaké občerstvenie. Keď sa vrátila, bolo
         už na stole plno kníh, ktoré tatíčko kúpil pre ňu. S tým milým mužom bolo tak dobre sa
         rozprávať! Hanička doniesla Bibliu po mamičke, ukazujúc, pokiaľ podnes prečítala. Muž vzal
         knihu a prehrnul v nej, pozrel zadiveno na prvú stranu a čítal tam: „Marienka Skalová
         kúpila od kolportéra H.“ „Kde ste k tejto knihe prišli, milé dieťa, veď tú som ja pred
         osemnástimi rokmi predal devuške, ktorej sa veľmi podobáte. Bol som vtedy ešte mladíček,
         vojna nadlho pretrhla moje povolanie, až zase pred dvoma rokmi som znovu začal.“ Nuž, pán
         H. zostal potom cez noc u nich a dozvedel sa všetky osudy, aj mamičkine aj tatíčkove, aj
         jej. Celý čas, čo v Zorovciach kolportoval, musel bývať u nich, každý večer vykladal im z
         Písem a neboli pritom sami. Uhrovci chodili všetci, Srniankovci, Rášovci, babička Šimonová.
         Potom prišli už aj od Mílov, doviedli aj Kĺča so sebou a Srnianková zas svoju tetičku. Radi
         si ľudia tie pekné knihy pokúpili. Bol medzi nimi aj malý spevník, samé nové piesne. Pán H.
         mal dobrý hlas, pekne spieval, každý večer i dve ich naučil. Keď počul, že Hanička pozná
         noty, daroval jej spevník s notami. Rozprával tatíčkovi, že jeden pán, tu neďaleko, má na
         predaj harmónium; keďže odchádza do Maďarska, chce ho dať za tisíc korún a je vraj ešte
         dobré, aj pekné. Radil tatíčkovi, aby harmónium kúpil, že sa Hanička ľahko naučí hrať a
         budú si môcť každú tú piesenku zaspievať; sám to chcel s tým pánom vyjednať. Nuž dnes stálo
         už v ich zadnej izbe a Hanička sa chodila učiť hrať k pani učiteľke. Skutočne, nebola to
         taká ťažká vec; veď vždy, keď išla, sa predtým pomodlila, aby jej Pán Ježiš pomáhal. Ako to
         bude raz krásne, až si na tom svojom peknom nástroji zahrá! Ba, keby ju tak mohla počuť
         krstná mamička.
   </p>
   <p>
    „Vezmem z tvojich peňazí, dieťa, čo máš v banke,“ povedal tatíčko. „Vďačne by som predal
         svoju roľu, aby som ti spravil radosť, no zem je najcennejší majetok. Banky padajú, a role
         ti zostanú všetky.“
   </p>
   <p>
    Aj pán H. to uznal za dobré, ba, radil tatíčkovi, žeby ak môže, prikúpil zeme; to je
         vraj najistejší majetok. Nuž tatíčko skutočne čosi kupoval; no o to sa Hanička nestarala.
         Ach, ona sa o nič nestarala, však mala tatíčka! Netak rady si s Dorkou spievali tie krásne
         piesne. Dorka bola Trenčianka, ona hocktorej druhý hlas chytila. Aj dnes pri praní sa do
         chuti naspievali, len sa to tak dolu Váhom nieslo. Odkedy pán H. odišiel, tatíčko — tak ako
         mu sľúbil — vydržiaval tie zhromaždenia (tak ich nazval pán H.). Ťažko bolo povedať, kto to
         Božie slovo vykladal: Pán H. alebo tatíčko!
   </p>
   <p>
    „Už si nás dávno takto mohol vyučovať, Matej,“ dohováral v nedeľu ujec Martin. „Toľko z
         tých Božích právd vieš, a nič si nám nepovedal.“
   </p>
   <p>
    „Nemohol som, Martin, ver, ležala na mne vina a hora smútku,“ odpovedal tatíčko.
         „Ďakujem svojmu Pánovi, že ma tej ťarchy sprostil a už vás nebudem ukracovať.“
   </p>
   <p>
    „Ach, mamička moja,“ vystrela devuška zrazu ruky k modrým nebesiam, „vieš ty o tom
         všetkom? Ó, Pane Ježišu, však Ty jej môžeš povedať, akí sme my tu šťastní a ako sa začína
         šíriť nový život, ktorý si jej daroval na tej plti a nám tu.
   </p>
   <p>
    Ďalej devuška neprišla. Šikmo od cesty, po trávnikoch, beží na bicykli Števko Uher. „Si
         to skutočne ty, Hanička, a len sama?“ volá zďaleka.
   </p>
   <p>
    „Len, Števko; Dorku odvolali, že máte hosťov!“
   </p>
   <p>
    Zoskočil pri nej, podali si ruky. „Či som rád, že ťa zase vidím,“ vetí mládenec vrelo.
         „No, už zase periete?“
   </p>
   <p>
    „To nie je naše, suseda Rášová má boľavý prst, bola by musela babička Šimonová prať, tak
         sme sa jej my dve ponúkli a už to máme aj hotové. Prídeš skôr domov na bicykli, stav sa,
         prosím, u Rášov, nech ujec príde pre koše; už je čochvíľa všetko suché.“
   </p>
   <p>
    „Vybavím rád; len nechápem ujca Mateja, že ti dovolí, aby si cudzím ľuďom chodila prať,“
         mračil šuhaj čelo. „Ako čo by si Rášová nemohla najať.“
   </p>
   <p>
    „Nedostala nikoho, ver, a ja dnes nič nezmeškám; tatíčko nie je doma.“
   </p>
   <p>
    „No veď preto. On by ťa iste nebol pustil. Ale nemáš trochu vody, Hanička?“
   </p>
   <p>
    „Vody nemám, zato dobrý cmar.
    <sup>
     [
     <a class="footnote" href="#ftn.d56e2018" name="d56e2018">
      64
     </a>
     ]
    </sup>
    Sadni si, aj maslo je v ňom, natriem ti na chlebík!“
   </p>
   <p>
    Pohodlno natiahol sa šuhaj v mäkkej tráve, ukusujúc čo nevidieť čerstvý maslový chlebík
         a zapíjal cmarom.
   </p>
   <p>
    „Však je dobrý! Ani som nevedel, aký mám hlad, dobre, že ste toho toľko so sebou mali!“
   </p>
   <p>
    „Veru dobre; vzala som radšej viac, ak by tak bolo treba niekomu poslúžiť.“
   </p>
   <p>
    „Ach, Hanička, keby si ty vždy nemyslela na druhých,“ zakrútil mladík hlavou. „Mne je tu
         dobre, no, musím čím skôr domov. Však dnes ešte prídeš k nám?“
   </p>
   <p>
    „Neviem, keď máte hosťov! Iste aj teba vaši preto volali.“
   </p>
   <p>
    „Mňa naši nevolali, dostal som list, že nás príde navštíviť môj bývalý domáci pán aj so
         ženou. Neznám, čo im to napadlo unúvať sa sem, na dedinu. Rozmýšľam, ako ich naši kde
         ubytujú.“
   </p>
   <p>
    Mládenec vošiel si do hustých vlasov.
   </p>
   <p>
    „Ak by ste potrebovali, radi vám poslúžime.“
   </p>
   <p>
    „Verím. Poviem krstnej mamičke. Pekne ti ďakujem, Hanička, a nebuď tu dlho! Veď som ťa
         už viac dní nevidel a zas musím preč.“
   </p>
   <p>
    „Budeš ešte dlho mlátiť?“
   </p>
   <p>
    „Chvála Bohu, máme tam ešte hodne zbožia, a tá tvoja mašina je výborná.“ Mladík vyšvihol
         sa na bicykel a už ho unáša spred devuškiných očí. No keď sa na ceste obzrel, ledva vládal
         nevrátiť sa. Slniečko strojilo sa sadať za hory a v jeho zlatistom svetle stála devuška ako
         zosobnené májové ráno.
   </p>
   <p>
    Milota a príťažlivé čaro až tak vyžarovalo z tej nežnej, zružovelej tváre, z tých
         veľkých májskych očí, zahľadených za ním. Mládenec sa musel ponáhľať, a preto zrýchlil beh,
         ale diaľka ho s ňou nerozdelila, veď jej mal plné srdce. Kúsok pred dedinou stretol Rášovho
         paholka. Poručil mu, aby sa netak ponáhľal, že prádlo preschne. O chvíľu zoskočil už vo
         dvore, oprel bicykel a vošiel do kuchyne.
   </p>
   <p>
    „Tu si, Števko, to je, dobre!“ vítala ho babička. „Opráš sa z cesty, prezleč, hostia sú
         v humne s Martinom; neukazuj sa im taký upotený.“
   </p>
   <p>
    „Prečo? Neraz ma videli upoteného; ale sa rád prezlečiem, babička. A čo pre nich
         chystáte?“
   </p>
   <p>
    „Nestaraj, sa synku, však to už nejako spravíme, aby si sa za nás nemusel hanbiť.“
   </p>
   <p>
    Medzitým sedeli Števkovi hostia pod starou hruškou v sade: obstarný tučnejší pán a
         taktiež tučná pani. Na oboch vidno, že si iste v živote mnoho neodopreli čo im chutilo.
         Oproti nim stál Martin Uher. Pán Neubert rozprával ako sa im vodilo v Tatrách. Že drahota
         bola báječná, pivo i jedlo mizerné, jedným slovom, nestálo to za tie ohromné peniaze. Pani
         Neubertová pokrčila plecami, čo má vraj človek robiť, keď začne jediné dieťa prosiť; museli
         sme to našej Jitke spraviť po vôli; no však ono sa jej to tam tiež moc neľúbilo, aspoň nám
         už dá pokoj.
   </p>
   <p>
    „Viete,“ začal pán, „my by sme sem ani neboli išli, ale keď váš syn nám toho toľko
         narozprával, aké je Považie krásne, tak Jitka, že ho chce tiež vidieť. Keď nie je tu, tak
         vám poviem pravdu: ona sa do toho vášho chlapca natoľko zadívala, že sa nám za druhého
         nechce vydať, hoci sa jej triafa veľmi dobrá partia. On hovoril, že bude strojníkom
    <sup>
     [
     <a class="footnote" href="#ftn.d56e2060" name="d56e2060">
      65
     </a>
     ]
    </sup>
    a usadí sa niekde v meste a ako vidíme, chce zostať medzi svojimi.“
   </p>
   <p>
    „Keď sa Števko vrátil, spomínal, že by si rád vašu dcéru vzal za manželku,“ vážne sa
         usmial Uher. My sme mu nikto nebránili, len ja som radil, že prv, než sa kvôli žene do
         daktorého mesta vysťahuje, aby si do začiatku niečo zhospodáril. Bez groša je zle začínať.
         Na dedinčana má náš Števko peknú čiastku po otcovi, keby ju však musel predať, v meste s
         tým mnoho nezvíťazí. Teraz má pol chalupy a pri kope môže klasy ľahko zbierať. Čo potrebuje
         do komory, to mu jeho čiastka vydá, a čo si ako strojník vyrobí, môže odložiť. Keby sa vaša
         slečna dcéra nehanbila za nás sedliakov, a nepotrebovala veľké bývanie, mohli by sa zobrať
         a aj tu začas žiť; no to by sa jej sotva páčilo.“
   </p>
   <p>
    „Tedy vy jemu neprekážate, aby si ju vzal.“
   </p>
   <p>
    „Má už svoje roky. Je pravda, že nás to tak málo teší ako vás, lebo ako strojník je náš
         Števko primalý pán, aby stačil vyživiť veľkomestskú slečnu. On potrebuje ženu, ktorá by mu
         pomáhala, vy zase žiadate pre slečnu dcéru muža, ktorý by jej každú žiadosť splnil, ako si
         doma zvykla. Áno, vy si prajete, aby sa ešte lepšie mala s mužom ako u vás, ináč by ste si
         ju radšej nedali. Nemám pravdu?“
   </p>
   <p>
    „Ba, máte, moc múdro hovoríte,“ prikývla pani. „Tak nám poraďte, čo spraviť?“
   </p>
   <p>
    „Myslím, aby ste slečne dcére neprotirečili, nech sa sama presvedčí, či by chcela sem
         prísť a či radšej bude paňou dakde v Prahe.“
   </p>
   <p>
    Vtom odvolali hospodára do dvora a oba hostia radili sa už len spolu. Že sa ich dcéra do
         tohto stavania nehodí, to videli na prvý pohľad. Mali len tú jednu a vydali by ju za
         sedliaka? To nemožno! On by sa hneď musel niekam odsťahovať; no čo dostane za tú polovicu
         chalupy a za trochu roličiek? A čakať, než by si niečo zhospodáril? To by Jitka zatiaľ
         zostarla. Ach, to boli starosti!
   </p>
   <p>
    *
   </p>
   <p>
    „Jitka, aj vy ste tu?“ zaznelo v inej strane sadu, polo nedôverčivo, polo užasnuto. Tam
         ponáhľal sa Števko Uher. A keď jeho oči spočinuli na postave mladej slečny, čo sa tu v tom
         starom sade tak zvláštne vynímala, akoby ho bol presadil naraz nielen do Prahy, ale aj do
         toho obľúbeného mestského života. Pol roka prešlo, odkedy posledný raz držal v ruke tú
         mäkkú pravicu, ktorú mu teraz podávala nečakaná vidina.
   </p>
   <p>
    „No tak čo som hovorila, pán Uher, že sa prídem podívať, do vašej dediny?“ volal dobre
         známy, svieži rozmarný hlas.
   </p>
   <p>
    Mladík mimovoľne prezrel celý oslepujúci zjav veľkomestskej krásavice: od vlnistého
         voľného mikáda,
    <sup>
     [
     <a class="footnote" href="#ftn.d56e2086" name="d56e2086">
      66
     </a>
     ]
    </sup>
    ktorému za obeť padli predtým bohaté slečnine vlasy, až po nôžky vtesnané do
         malinkých topánočiek. Šaty oranžovej farby kryli postavu len asi nad kolená. Hlboký
         výstrih, holé ramená, pančuchy telovej farby, všetko dovedna uvádzalo do varu mladú,
         doteraz pokojnú krv. Celý zjav, keď sa k nemu pridružila ešte ohnivá žiara očí,
         neodolateľnou mocou tiahol mladíka k sebe. Zachcelo sa mu zrazu všetko to, čo sa mu
         ponúkalo, vziať do náruče; áno, zachcelo sa mu bezuzdných bozkov. Mimovoľne ustúpil, akoby
         sám pred sebou musel niekde utiecť.
   </p>
   <p>
    „Zabudli ste snáď hovoriť, v tejto nudnej samote?“ zasmiala sa krásavica.
   </p>
   <p>
    „Nebol som nikdy rečník, to viete,“ vyhováral sa zmätený. „A už sa vás nemusím pýtať ako
         sa vám páči u nás.“
   </p>
   <p>
    „Aký ste citlivý! Podľa vášho rozprávania som si tú slovenskú dedinu predstavovala
         ináč!“
   </p>
   <p>
    „Však ja som vám o našej dedine vôbec nerozprával; hovoril som, že považská dolina je
         krásna a mne je ona dnes ešte krajšia ako kedysi. Je to moje rodisko.“
   </p>
   <p>
    Hľadela naňho s úžasom. Tak v Prahe nevravieval. „Vy ste, tuším, už zabudli po česky,“
         stiahla krásne čelo.
   </p>
   <p>
    „Prečo by som doma hovoril po česky? Však vy ma rozumiete. Som Slovák!“
   </p>
   <p>
    „To ste nikdy u nás nespomínali.“
   </p>
   <p>
    „Vedeli ste predsa, že som Slovák, či nie?“
   </p>
   <p>
    „A kde ste vlastne boli, keď sme vás doma nenašli?“
   </p>
   <p>
    „Mlátil som v K.; tam za mnou poslali list vášho pána otca.“
   </p>
   <p>
    „Máte úmysel zostať v tej dedine ešte dlho?“ vyzvedala s istou napnutosťou.
   </p>
   <p>
    „Neviem ešte, kedy si nájdem dajaké miesto; nemám príčinu utekať z rodičovského domu je
         nám spolu dobre. Počas vojenčiny a potom v škole odvykol som od svojich. V Prahe sa mi
         zdalo všetko jedno, kde sa usadím. Dnes mi je to už nie tak ľahko rozlúčiť sa s tými, ktorí
         ma majú radi, a ktorých i ja milujem,“ priznával sa srdečne. „Vy mojich neznáte,“
         pokračoval, prinútený posmešnými ťahmi rozkošných pier krásneho hosťa. „Museli by ste
         najprv s nimi žiť. Takú babičku ako je tá moja snáď ani nenájdete, ani takého brata. Jeho
         mladá žena ma opatruje ako tá najlepšia sestra, a moji krstní rodičia? Nemá mnohý syn
         takých vlastných, akí sú oni mne. No, babička volá na večeru, prosím, poďme dovnútra!“
   </p>
   <p>
    Ej, netak si dala Dorka záležať, aby pekne na stôl prestrela. Poradila sa babičky
         Šimonovej, ako má čo položiť, keď tá u pánov sluhovala. A veru, dobrú večeru prichystala
         babička: mladé kuriatka s dusenou kapustou, fánky
    <sup>
     [
     <a class="footnote" href="#ftn.d56e2120" name="d56e2120">
      67
     </a>
     ]
    </sup>
    na samom masle smažené, hodne cukrom posypané! Dali na stôl aj dnes pečený
         chlebík, mlieka, masla, bolo si z čoho vyberať. Pánovi a panej dobre chutilo. Len tá slečna
         ledva čosi ochutnala, málo si vzala, a aj z toho ešte nechala na tanieri. Dorka sa
         neopovážila k nej prihovoriť. Jožko áno, ten ešte aj ju rozosmial; no veď koho by ten na
         huncútsvo nenaviedol! Rozprával krstný tatíčko, že majú len jedného syna, ale keď chcel ísť
         do škôl, tak mu nebránili; už vraj má aj po matúre. Toho roku neprišiel ani na prázdniny.
         Pripravoval tam akéhosi bohatého spolužiaka, u jeho rodičov, lebo že ktorési predmety — ako
         to oni nazývajú — musí opakovať. Nato Jožko povedal, že si Miška predstavuje s okuliarmi na
         nose a s trstenicou v ruke. A potom sa dal rozprávať, ako on raz zo strachu pred pánovou
         rechtorovou trstenicou vyskočil zo školského okna a utiekol domov. Veru by musel byť kto
         mŕtvy, aby sa nerozosmial! Nuž, aj slečna Jitka tak sa smiala, že jej bolo vidieť všetky
         pekné zuby. A taká bola pritom švárna; Števko len oči na nej nechával. Po večeri povodil
         ich Jožko po celom stavaní. Dívala sa, ako išiel dobytok z paše, ako každá krava trafila
         domov a kde nemali bránu otvorenú, stála celkom spokojná pred vrátami. Divila sa slečna,
         ako bolo zrazu v dedine živo: jedno ručalo, iné bečalo, iné kvičalo, do toho štekali psy a
         pastier práskal bičom, gazdiné vyvolávali a husi gágali. Nuž, než to stíchlo, ani vlastného
         hlasu si nepočul! Chcela slečna vidieť, čo je tam hore za sadom, tak s ňou mladí išli a
         Jožko zaviedol ju aj k Jankovičovie studienke. Sadla si na lavičku, ľúbilo sa jej to pekné
         miestečko, aj tá dobrá voda. Ej, škoda, preškoda, že sa len tak šatila a že ešte aj vlasy
         mala ostrihané. Keď sa okrútila do veľkého bielo-červeného vlniaka a nebolo jej už tie nohy
         tak nepekne vidieť, a tie holé ruky a všetko, aká len bola pekná! Už sa Števkovi nedivili,
         že si ju vybral. Len im bolo divné, že je taký vážny, obzvlášť odkedy tam pri tej studni
         stál opretý o strom; ani čo by ich veselé reči nepočúval. Keď potom Dorka prišla nocovať k
         Haničke (Števko s Jožkom spali na výške, hosťom zostali obe izby), nevedela kedy prestať s
         rozprávaním. Prezradila, o čom podnes mlčala, že to prišla vyvolená Števkova. Hanička ju
         počúvala ako zadivené dieťa, keď sa mu rozpráva niečo neznáme, o čom ešte nikdy
         nepremýšľalo. Nakoniec pýta sa starostlivo: „A miluje ona Pána Ježiša?“
   </p>
   <p>
    Dorka hľadí, hľadí chvíľu, mlčí, potom zakrúti hlavou: „Nemyslím, podľa všetkého
         nevyzerá na to. No však ani Števko Ho ešte nemiluje.“
   </p>
   <p>
    „Ach, keby si Ho prv zamiloval,“ vzdychla devuška.
   </p>
   <p>
    „Prečo, Hanička?“
   </p>
   <p>
    „Neviem, no tak sa mi zdá, žeby to bolo lepšie.“ S tým ich rozhovor prestal.
   </p>
   <p>
    „Hanička, spíš?“ ohlásila sa mladá žienka asi o pol hodinu.
   </p>
   <p>
    „Nespím, Dorka.“
   </p>
   <p>
    „Že ona Pána Ježiša nemiluje, viem už iste; lebo keby Ho milovala, hanbila by sa tak
         obliekať. A keď si ju Števko chce vziať, to musí urobiť prv, než by si Pána Ježiša
         zamiloval; lebo potom by si ju iste už vziať nemohol. No, spime.“
   </p>
   <p>
    „Dorka, len jedno mi ešte povedz,“ ohlásila sa devuška po chvíľke, „miluješ Ho ty?“
   </p>
   <p>
    „Áno, Hanička, hoci ešte nie tak, ako ty, alebo ujec Matej, alebo babička Šimonová, ale
         milujem Ho predsa. Verím, že mi odpustil moje viny, keď som Ho prosila. Verím, že býva s
         nami. Často o Ňom s Jožkom hovorievame; on sa mi nevysmieva a viem, že by aj on rád mal
         všetko to, o čom nám nedávno rozprával tvoj tatíčko. Dobrú noc!“
   </p>
   <p>
    „Dobrú noc, Dorka!“ A v izbičke stíchlo tichom sviatočným. Sen zniesol sa nad dvoma
         nevinnými srdcami.
   </p>
   <p>
    *
   </p>
   <p>
    „No tak, dievča, spravili sme ti po vôli, ale ďalej ako do zajtrajška tu nemôžeme
         zostať. Tí ľudia majú prácu, a my im prekážame,“ znelo u susedov.
   </p>
   <p>
    „Tatíčko, mne sa chce spať!“ vetil zunovaný hlas.
   </p>
   <p>
    „No vieš, dievča, ak chceš byť sedliačkou, vydať sa za sedliaka, to spanie si musíš
         odvykať. Uvidíš, oni o štvrtej ráno budú všetci hore.“
   </p>
   <p>
    „Myslíš, žeby si mohla spávať do deviatej a že ti svokra prinesie „kafé“ do postele, ako
         tuto mama?“
   </p>
   <p>
    „Nechajte ma spať, zajtra si o tom prehovoríme, už nepočujem, nevidím!“
   </p>
   <p>
    „Obmedzené dievča, tí ľudia sú poriadni, čo si o nás pomyslia, prečo sme im sem prišli?
         Však ten mladý si ťa ani neobchádza!“
   </p>
   <p>
    „Keby sa mal okolo mňa, zas by ste povedali, že chce váš dom a že preto sme sem prišli.
         Všetko beží podívať sa na Slovensko, prečo nie my? Boli sme v Tatrách, chceme do Trenčína,
         do Trenčianskych Teplíc, nuž, a zašli sme si obzrieť slovenskú dedinu a vrátime sa domov.
         Hovoríte, že si mňa on nevšíma, že zabudol, ale ja nechcem, aby zabudol; chcem, aby sa skôr
         osamostatnil; postarám sa, žeby nás čím skôr navštívil v Prahe. Za sedliaka nepôjdem, to sa
         vie, na dedine bývať tiež nebudem; no však on pôjde ta, kam ja budem chcieť, a snáď to
         dožijete, že mi sám prinesie kávu do postele. Neprídem k nemu ako žobráčka; tu by len
         zosedliačtel. Spravíme z neho pána. A teraz chcem už naozaj spať!“
   </p>
   <p>
    Tak aj u susedov stíchlo. No, či spali? Ak všetci u Uhrov, jeden nie. Nešiel Števko na
         výšku, darmo mu tam Dorka pripravila dobré miesto. Mesiac tekutým striebrom polieval sady,
         ktorými blúdil šuhaj, až i ocitol sa — ako magnetom ťahaný — pri studienke v borovom háji.
         Sadol si na lavičku a myslel, myslel, div sa mu hlava nerozskočila. Raz, v ten svätodušný
         deň — porovnával v mysli dva obrazy. Dnes ich zase porovnával. Keď ona, tá zvodná
         krásavica, sedela tu na tej lavičke, predstavilo sa mu to krásne nedeľné ráno pred oči, keď
         sa všetko, ale všetko modlilo, a kde prvý raz uvidel devušku, čistú, mladučkú ako ten svet
         dovôkola, ktorá sa tiež modlila. Kvieťa okolo nej rozváňalo, slávik spieval nad jej
         hlavinkou. Len čo si Jitka sadla na túto lavičku, zaletel mysľou tam k Váhu, kde zanechal
         devušku, neodiatu dnes do sviatočného rúcha, ale predsa tú istú, v ktorej blízkosti bol on
         vždy dobrý a mal vždy v srdci kus neba. A čím bol v Jitkinej blízkosti? Čo sa to v ňom
         hýbalo? Niečo z toho pociťovával aj v Prahe, kedykoľvek sa stretli. No nikdy nie tak ako
         dnes. Veď ešte nikdy neukázala sa mu taká ako dnes. Prečo prišla? Keby tak zostala dlhšie,
         keby dlhšie musel hľadieť na ňu, ak nebude chcieť zhrešiť, musí si ju nahovoriť, aby mal na
         ňu právo. Ale ona k nim nepristane, ani oni k nej. Chcela by len jeho, aby nad ním panovala
         a on by už potom nikdy nemal v srdci nebo, sladkosť, pokoj… Nedávno hovoril pán H.:
    <span class="emphasis">
     <em>
      „Žiadosť, keď počne, porodí hriech“
     </em>
    </span>
    (Jak 1, 15). Áno, to to bolo,
         žiadosť! A keby si ju on teraz mohol vyplniť, to by sa ona znovu a znovu rozmnožovala; veď
         už i v tejto chvíli tiahla ho mocne ako reťazami, tam, domov… V Jožkovej izbe spali jeho
         pražskí domáci a v jeho izbe ona. Snáď nespala, snáď čakala na neho. Keby zaklopal na okno,
         otvorila by ho, vyhla sa von, a to, kvôli čomu prišla, by sa stalo. On by jej musel
         povedať, že ju chce za ženu, a potom by nastalo milovanie… Mladík vstal z lavičky,
         pokračoval váhavo, potom sa rozbehol, no asi len päť krokov.
   </p>
   <p>
    „To si ty, Števko, čo tu robíš a kam chceš bežať?“
   </p>
   <p>
    „Ujec Matej!“ Mladík sa potočil a mimovoľne, ako po ochrane, vystrel ruku: Mesiac
         osvietil neobyčajne rozrušenú, mladú tvár.
   </p>
   <p>
    „Čo sa ti stalo, syn môj?“
   </p>
   <p>
    V tej chvíli hodil sa mu šuhaj okolo hrdla, skryl obličaj na jeho hrudi. Nebránil sa,
         keď ho sused odviedol k brvnu, ba o chvíľu kľačal už pri jeho nohách a z úst plynulo
         nečakané priznanie všetkého, čo v minulých hodinách hýbalo srdcom. Prečo sa priznával?
         Prečo? Hľadal ochranu! Veď stalo sa, že človek poznal svoj vnútorný — v ňom od prirodzenia
         žijúci hriech — ktorý ako čierna láva chcel sa mu preliať cez brehy. Pocítil celú ťarchu
         vedomia viny, a celú hĺbku vlastného bezvládia obrátiť proti jej moci. A teraz bol tu čas
         predviesť mu pred oči Golgotu i Toho, za tento vnútorný jeho hriech zabitého Baránka, no, i
         tú jedinú pomoc v Jeho očisťujúcej krvi. Na kríži vystretá náruč nezostala prázdna;
         Spasiteľ našiel hriešnika a hriešnik mohol si zaspievať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Z výšiny kríža nevoláš darmo,
        </em>
       </span>
       <span class="emphasis">
        <em>
         Baránok Boží. Ja idem!
        </em>
       </span>
       <span class="emphasis">
        <em>
         Ponáhľam k Tebe, tam na Golgotu,
        </em>
       </span>
       <span class="emphasis">
        <em>
         pokladám srdce pod krv tú svätú,
        </em>
       </span>
       <span class="emphasis">
        <em>
         spasený chcem byť, áno, chcem!
        </em>
       </span>
      </span>
     </p>
    </div>
   </p>
   <p>
   </p>
   <p>
    *
   </p>
   <p>
    Mala pani Neubertová pravdu. Ešte len svitalo, ožilo v Uhrovie dome, ožila celá dedina,
         ľudia i dobytok vyháňaný na pašu. No ona preto spala dobre, zato Jitku vítalo svitajúce
         slniečko už v sade. Nikým nespozorovaná zašla až k Jankovičovie studienke. Tam si chcela
         usporiadať myšlienky, veď v noci začal sa v nej ozývať rozum a vravel; „Tvoja mať má
         pravdu! Sem nepristaneš, a on, keď sa ti aj ľúbi, nepristane k tebe. Veď ho tá dedina už
         akosi zmenila. Je pravda, ožil by zas, docielila by si to, že by sa dal okolo malíčka
         otočiť, ale čo môže tebe v budúcnosti poskytnúť? Ty ako majiteľka pražského domu, pri
         svojej kráse môžeš mať ženícha na každý prst; už dnes si môžeš vybrať medzi troma pytačmi.
         Z neho nebude nikdy nič iné len strojník; ďalej to nedovedie. A čo by povedali tvoje
         priateľky, keby vás tak raz prišli tieto sprosté sedliačky navštíviť?“ Nuž, tak vravel
         rozum už v noci, a v tej reči pokračoval aj teraz, ako tak mierila k studienke. No, čo to?
         Veď miesto na lavičke nebolo prázdne! Tam ruky vôkol kolien ovinuté, sedel on, Štefan Uher.
         Zakašľala, aby na seba upozornila. Trhol sebou, akoby ho bola naľakala. Mimovoľne šľahli aj
         jej ruže do líc, pri spozorovaní rumenca, čo mu sfarbil bledé líca.
   </p>
   <p>
    „Slečna Jitka, vy už hore?“ poklonil sa jej.
   </p>
   <p>
    Vysvetlila mu, že už nemohla zaspať a že chcela ešte raz vidieť toto pekné miesto.
         Ponúkol jej miestu na lavičke, sám si sadol na okraj studienky. Chvíľu vládla vôkol nich
         tíšina. Krásavici bola nepríjemná a šuhaja uvádzala do ťažkostí. No len na okamih, bo zrazu
         sa narovnal; aj ona. Pozrela sa mu do očí: „Tak, ja som sľub dodržala a prišla som sa
         podívať, kde bývate. Teraz nám vy musíte vrátiť návštevu. Kedy prídete do Prahy?“
   </p>
   <p>
    „Neviem, slečna, a s tým úmyslom, ako som sa predtým strojil, už vôbec nie,“ vravel
         vážne. Jeho tvár bola tak nezabudnuteľne výrazná.
   </p>
   <p>
    „Nerozumiem,“ zažiarila očami. „Aký bol váš úmysel?“
   </p>
   <p>
    „Požiadať vašich pánov rodičov o vašu ruku, slečna, a predovšetkým poprosiť vás, aby ste
         sa stali mojou ženou. Ďakujem vám, že ste prišli a znemožnili všetky moje prepiate úmysly.“
   </p>
   <p>
    „Ja, svojím objavením?“ užasla. „Čo sa vám na mne zneľúbilo?“ Vzpriamila sa, v celej
         svojej kráse.
   </p>
   <p>
    „Porovnal som vás s nami, so mnou, a spoznal, že by som vám ako muž, nemohol nič
         poskytnúť. Zo mňa nikdy nič iné nebude, len slovenský sedliak. Moja rodina nepristane k
         vám, vy zase k nej. Osamostatniť sa ešte tak hneď nemôžem a vy nemôžete sa sem vydať. Vždy
         je to najlepšie, keď sa svoj k svojmu pripojí. Viem, že si váš pán otec praje primeraného
         zaťa, a má pravdu. Preto neprídem do Prahy, ale prajem vám mnoho šťastia v ďalšom živote.“
   </p>
   <p>
    „A vy si vezmete sebe primeranú sedliačku?“ skrivila posmešne krásne pery, nejaké
         bacuľaté, červenolíce dievča, a la Dorka?“
   </p>
   <p>
    „Mne ešte ženby netreba,“ vetil vážne. „Má mňa kto opatriť, a som mladý.“
   </p>
   <p>
    *
   </p>
   <p>
    Nečakane prišli hostia k Uhrovcom a ešte nebolo ani času, aby sa chýr rozišiel po
         dedine, už zas aj odišli. Všeličo súdili Zorovčania a ustálili sa na tom, že si Štefko Uher
         iste našiel nevestu v Prahe, no keď sa prišla podívať, neľúbilo sa to ani jej, ani starým.
         „Dobre mu tak, mal privysoko nerúbať! Môj milý pán, chcel by až z Prahy ženu! Ako by mu
         naše dcéry neboli dosť, alebo nejaká remeselníčka!“ Že však nikto nič isté nevedel a od
         Uhrovcov nič vytiahnuť nemohol, reči pomaly stíchli.
   </p>
   <p>
    „Babička, už je po Kačinej svadbe,“ rozosmial sa Jožko, keď už hostia, tatíčkom na
         železnicu odvážaní, opúšťali dedinu.
   </p>
   <p>
    „A či to vieš iste?“ vzdychla si žena.
   </p>
   <p>
    „Videl som ich dvoch ísť ráno od studne a hneď som im na tvárach vyčítal, že sa veru v
         láske nezrovnali. A tí starí páni boli takí veselí, že už idú preč; ako sa tešili na ten
         Trenčiansky hrad, bárs veru sa netak vypotia, kým tam vyjdú. A tak nám ruky potriasali, aj
         Štefkovi.“
   </p>
   <p>
    „Dobre si uhádol, syn môj, mne však pani aj povedala, že tí mladí sa umúdrili a oba
         poslúchnu nás starých. Keď sme predtým o tom nehovorili, mlčme aj ďalej, nech sa reči
         nešíria. A Števka nechajte na pokoji, kým nám sám nepovie, ako zakončil tú vec. Dobrý Pán
         Boh, že to tak dopadlo! Veď ja som sa už aj bála, keď z nej nemohol ani očí odtrhnúť; nič
         by to pre neho nebolo bývalo. Tá potrebuje inakšieho muža, ako je on! S naším Števkom netak
         by bola zametala!“
   </p>
   <p>
    No Števko, sotva hostia odišli, odobral sa od rodiny, sadol na bicykel a ponáhľal sa za
         svojou povinnosťou. Ženy mysleli, že ho tá stroskotaná ženba predsa len, chudáka, trápi;
         taký akýsi nesvoj im pripadal.
   </p>
   <p>
    „Veď mu to prejde,“ tešila sa babička. „Len ho majme radi a buďme mu vďační, že na nás
         pamätal, keď ju nechal odísť bez sľubov.“
   </p>
   <p>
    Oproti všetkým susedom všetky ženy mlčali, len Haničke musela Dorka povedať pravdu, keď
         pred ňou toľko nahovorila o tej Števkovej vyvolenej.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2018" name="ftn.d56e2018">
        64
       </a>
       ]
      </sup>
      <span class="emphasis">
       <em>
        cmar
       </em>
      </span>
      — mliečna tekutina, ktorá zostane po zmútení
               masla
     </p>
    </div>
    <div class="footnote">
     <p>
      <sup>
       [
       <a class="para" href="#d56e2060" name="ftn.d56e2060">
        65
       </a>
       ]
      </sup>
      <span class="emphasis">
       <em>
        strojník
       </em>
      </span>
      — tu: remeselník, zámočník
     </p>
    </div>
    <div class="footnote">
     <p>
      <sup>
       [
       <a class="para" href="#d56e2086" name="ftn.d56e2086">
        66
       </a>
       ]
      </sup>
      <span class="emphasis">
       <em>
        mikádo
       </em>
      </span>
      — druh krátkeho ženského účesu
     </p>
    </div>
    <div class="footnote">
     <p>
      <sup>
       [
       <a class="para" href="#d56e2120" name="ftn.d56e2120">
        67
       </a>
       ]
      </sup>
      <span class="emphasis">
       <em>
        fánky
       </em>
      </span>
      — druh jemného vyprážaného pečiva
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2244">
       </a>
       12
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Rýchlosťou vtáka letí čas, a keď tak letí, všeličo odnesie a všeličo prinesie. Letel on
         i v Zorovciach a priniesol nečakaného hosťa, ktorý sa na okolí dosť dlho bavil: španielku.
    <sup>
     [
     <a class="footnote" href="#ftn.d56e2253" name="d56e2253">
      68
     </a>
     ]
    </sup>
    Priletela ako nejaká kráľovná vo vzdušnom hintove,
    <sup>
     [
     <a class="footnote" href="#ftn.d56e2259" name="d56e2259">
      69
     </a>
     ]
    </sup>
    ani si ju nepočul, len už bola tu, a panovala a zbierala do toho svojho
         hintova, čo bolo v Zorovciach najpeknejšie: deti a mládež. Dávno sa zorovské zvony toľko
         nenazvonili ako teraz. Keď starší človek tu chorobu dostal, hodne ho povytriasala,
         pomordovala, ako keď sa mačka s myšou ihrá, a potom ho, takého dokrkvaného, nechala bežať.
         Škola musela byť zavretá, pán učiteľ konal každý deň, namiesto v sokolovni, nedobrovoľné
         prechádzky na cintorín, skoro zakaždým bolo tam počuť spievať: „Za nimi pôjdeme!“ Bol rád,
         že keď sa vrátil, nachádzal doma Haničku Jankovičovú, ktorú jeho žena učila hrať a on jej v
         tom pomáhal. S takou žiačkou bola radosť sa trápiť! Devuška, sama ako tá hudobná myšlienka,
         chápala bystrým umom, ale obzvlášť hudobnou dušou. Jej malé, nežné ruky boli ako stvorené,
         položiť sa buďto na struny, alebo na klaviatúru. Nakoľko noty znala, a keď pochopila
         ukladanie prstov, veľmi rýchlo, učila sa prvé, ľahšie piesne. Hoci tie skladby v jej knižke
         neboli z najľahších, no učiteľke sa ľúbili, hrávala ich s citom; a tak devuška radšej
         siahala po nich, aj keď boli ťažšie ako po tých ľahkých, ktoré jej dával učiteľ. Oba
         učiteľovci už pár ráz vyprevadili Haničku domov a zahrali si na jej krásnom harmóniu.
         Chválili Jankovičovi znamenitú kúpu; taký nástroj by vraj dnes, po vojne, ani nedostal. Keď
         pri druhej návšteve učiteľ nahováral Jankoviča, aby dal Haničku do učiteľského ústavu, on
         že ju pripraví na skúšku, že z nej bude dobrá učiteľka, škoda jej je zosedliačiť,
         pristúpila Hanička k otcovi, na ktorého tvári sa odzrkadľoval boj ducha so srdcom, ovinujúc
         rameno okolo jeho hrdla, oprela hlavičku o tú jeho: „Tatíčko môj, nechajte ma doma. Ja vás
         neodídem! Neskoro nás Pán Boh spolu zviedol, načo by sme sa rozchádzali?“ Ach, bol to taký
         dojemný okamih, že naň oba učiteľovci nemohli zabudnúť. Keď na druhý deň Haničku požiadali,
         aby im vyrozprávala svoje i svojej matky osudy, zašla im chuť pripraviť otca o dieťa tak
         tragicky utratené a po toľkých rokoch nájdené. Povedali si: „Keby Hanička na roky opustila
         otca, a keď by potom dakde dostala stanicu, musela by sa s ním vôbec rozísť. Kedy splní
         úlohu zverenú jej nepoznanou matkou a stane sa jeho potešením?“
   </p>
   <p>
    Nuž, keď tá španielka tak zúrila, Hanička bola málo doma. Videl si ju bežať raz tam a
         zas onam. Pomáhala opatrovať deti i mládež. Lekár sa čochvíľa bez nej nevedel ani obísť,
         obzvlášť, kde bolo zle. Neraz jej sladký spev miernil bolesti vyvolané horúčkou, a tíšil
         žiaľ a úzkosť matiek. Choroba pri tých, čo mreli, dlho netrvala, zato pri tých, čo zostali,
         vrhla sa na niektoré orgány a sužovala. Divila sa učiteľka Jankovičovi, že to svojmu
         jedináčikovi dovolí; áno, že nechá Haničku vystavovať sa nebezpečenstvu. Je to napriek jeho
         neobyčajnej inteligencii predsa len fatalistický
    <sup>
     [
     <a class="footnote" href="#ftn.d56e2267" name="d56e2267">
      70
     </a>
     ]
    </sup>
    sedliak. Pravú predstavu následkom toho o nebezpečenstve nákazy nemá; veď
         sedliaci na lekárske nepomenutia zvykli odpovedať: „Ale, čo, aká nákaza? A ten prvý, od
         koho tú chorobu dostal?“ Neraz prišiel doktor M. celý rozhorčený do školy.
   </p>
   <p>
    *
   </p>
   <p>
    Bolo pochmúrne sobotné odpoludnie. Hanička zavrela knihu pri harmóniu, strojila sa práve
         domov, keď vošiel učiteľ.
   </p>
   <p>
    „Pomyslite si len,“ volal už odo dverí, „kam sa dostala španielka?“
   </p>
   <p>
    „Kam?“ pobehla mu pani oproti.
   </p>
   <p>
    „Ale, do fary! Ako sme stáli nad hrobom, pán farár dal ešte požehnanie, potočil sa a
         nech ho nezachytím, spadne. Povedal, že ho celý deň veľmi hlava bolí. Odprevadil som ho
         domov; idúc cestou, poslal pre doktora, našťastie ho ešte v dedine zastihli. Prišiel a
         konštatoval silnú španielku.“
   </p>
   <p>
    „Ach, to je,“ spraskla pani rukami, „veď aj stará pani, jeho matka, leží chorá, má silno
         vojdené do krížov. Kto ho teraz opatrí?“
   </p>
   <p>
    „Ide doktor, zvieme, ako je!“
   </p>
   <p>
    A doktor skutočne vošiel. „Ach, Hanička, vy ste tu?“ potešil sa, sotva vstúpil. „Vy mi
         musíte pomôcť. Vo fare je celý špitál. Farár preceňoval svoje sily, chcel chorobu
         prechodiť, keď ochorela jeho matka, ešte aj ju so slúžkou opatroval; sám mal byť už aspoň
         dva dni v posteli, no tak ho to teraz kapitálne chytilo. Tá starena bedáka, plače v jednej
         izbe a on stene v druhej. Bežal síce posol s telegramom pre kňazovu sestru, snáď zajtra
         bude tu, no čo dovtedy, čo cez noc?“
   </p>
   <p>
    „Myslíte, pán doktor, že by som to mohla zastať?“ spytuje sa devuška starostlivo.
   </p>
   <p>
    „Prirodzene! Bárs by ste už tam boli! Ustavične treba premieňať obklady na hlave i
         hrdle. Je tam kostolník, no, čo s tým? Chudák Madera, ten sa veru nehodí za ošetrovateľa, z
         neho by bol skôr dobrý ,ponfinébr‘,“
    <sup>
     [
     <a class="footnote" href="#ftn.d56e2294" name="d56e2294">
      71
     </a>
     ]
    </sup>
    mimovoľne sa zasmial učiteľ.
   </p>
   <p>
    „Idem domov, pán doktor, prezlečiem sa, a hneď som tu.“
   </p>
   <p>
    „Vďaka, Hanička, ale radšej vás idem sám vypýtať od otca, lebo tento prípad je veľmi
         vážny a musíte zostať až zajtra do noci. Prv vám pomoc nepríde!“
   </p>
   <p>
    Keď prišla Hanička s doktorom k Jankovičovcom, boli radi, že našli otca doma. Čo sa
         medzitým ona išla prezliecť, povedal lekár príčinu svojho príchodu. Jankovič stál pred ním,
         opretý o stôl, s ramenami na hrudi skríženými. Jeho tvár bola pokojná, mierna ako vždy, ale
         v krásnych očiach, z ktorých mnohoročný smútok nemohlo zotrieť ani blaho prítomnosti,
         vznikla naraz celá priepasť pálčivej bolesti a boja. Keď vošla Hanička, pohli sa skrížené
         ramená, akoby muž mal vôľu ich vystrieť a zavolať: „Neber mi ju, ja si ju nemôžem vydať
         smrti, nie!“ Doktor videl, rozumel a zamĺkol. Sieňou zavládla na okamih hrobová tíšina,
         prerušená otázkou jahodových ústočiek: „Tatíčko môj, pustíte ma?“ V tej chvíli sa otvorilo
         náručie a devuška hodila sa do neho.
   </p>
   <p>
    „Choď, dieťa moje, svieť a blaž ako Kristus káže. On nech mi ťa sám ochráni!“
   </p>
   <p>
    Videl doktor, nebol Jankovič ten zorovský podivín, fatalista, vedel on dobre, čo robí,
         že všetko svoje blaho postavuje na kocku. Trpel pod tým, ale keďže Kristus a Jeho láska mu
         boli nadovšetko, tak svoje blaho nechal ísť v ústrety smrti. S hlbokou poklonou podal mu
         doktor pri rozlúčke ruku a zopakovali sa mu v mysli slová piesne, ktorú Hanička v jeho
         prítomnosti istej chorej tak dlho spievala, kým sa nestíšila.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ja mlčať chcem jak drahokam,
        </em>
       </span>
       <span class="emphasis">
        <em>
         keď brusičov ho drobí brús,
        </em>
       </span>
       <span class="emphasis">
        <em>
         ja mlčať chcem, veď cieľ svoj znám,
        </em>
       </span>
       <span class="emphasis">
        <em>
         že smrťou k sláve idem už.
        </em>
       </span>
      </span>
     </p>
    </div>
   </p>
   <p>
   </p>
   <p>
    „Počujte, Hanička,“ preriekol, keď už kráčali farskou záhradou, „zostanete vo fare len
         do noci. Nájdem ešte dakoho druhého.“
   </p>
   <p>
    „A prečo, pán doktor?“ májske oči vzhliadli nevinne do jeho tváre.
   </p>
   <p>
    „Či ste nevideli, ako vás váš otec ťažko prepúšťal?“
   </p>
   <p>
    „Videla, pán doktor.“ Hlas ako zlatý zvonček sa málinko zachvel. „No, Pán Ježiš ho
         posilnil, on ma pustil; veď On nás vždycky poteší.“
   </p>
   <p>
    O chvíľu skláňala sa už devuška nad starou pani farárkou a pomáhala slúžke obrátiť ju na
         druhú stranu. Podarilo sa jej nájsť chorej takú polohu, že bolestné pichanie stíchlo a pani
         si mohla oddýchnuť.
   </p>
   <p>
    „Kde si sa tu vzala, dieťa,“ divila sa, „máš skutočne zlaté ruky, darmo to doktor
         nehovorieva!“
   </p>
   <p>
    „Priviedol ma pán doktor opatrovať vás i pána farára, kým dostanete inú pomoc.“
   </p>
   <p>
    „Jeho si prišla opatrovať? No, len choď, dieťa, a uľav mu tak, ako mne.“
   </p>
   <p>
    Ale prešla chvíľa, než mohla devuška odísť. Musela najprv vypočuť matkine náreky nad
         synovým stavom a ako do toho upadol. Konečne so sľubom, že prinesie správu ako sa má, ju
         prepustila a ocitla sa pri lôžku. Tu, podľa minulých skúseností, na prvý pohľad videla, že
         to bude boj na život a na smrť. Farár Morháč bol mladý a opovážil sa vzdorovať tejto
         zúrivej nepriateľke mladosti, preto sa s celou silou vrhla na neho. Na devušku upreli sa
         dve čierne oči ako dva horúco žiariace uhlíky. Červeň na inokedy bledých lícach prechádzala
         v karmín, pery horeli, kŕčovite zovreté ruky nepokojne hádzali sebou z miesta na miesto.
         Doktor zamieňal obklad, devuška priniesla druhý, vložila ho sama. Uľavil viditeľne, oči sa
         zavreli. Doktor pokynul, devuška nasledovala ho do vedľajšej izby, zavrel potichu za sebou
         dvere. „S ním je zle, Hanička, ja neodídem, ľahnem si tu na pohovku, nespal som už dve
         noci. Ak by ste ma potrebovali, pošlite ma zobudiť, alebo radšej prídite sama, aby
         kostolník nezašramotil. Obklady zamieňajte čo najčastejšie a užívať má o deviatej; teraz je
         osem. Ak by zaspal, choďte na chvíľočku za jeho matkou, bolo by dobre, keby ona zaspala;
         chudera!“
   </p>
   <p>
    Nuž, bola to príšerná noc. Vonku zmenilo sa počasie, veď bol október, vietor zavýjal,
         triasol nárožným oknom, v hlbokej lenoške chrápal kostolník, v dedine štekali i vyli psy, a
         chvíľami šľahal dážď na sklo; do toho stonal chorý zo sna, stŕhal sa, rozprával nezmysly,
         ktoré by si nerád prečítal napísané, hovoril o ohni, o veľkých psoch, alebo sa smial. Pár
         ráz strhol obväz a šmaril ho na zem so silou horúčky. Potom si oboma rukami vošiel do
         hustých vlasov, rozcuchal ich, že stáli ako hora; ale pod dotykom malej studenej ruky vždy
         sa stíšil. Devuška vedela, že ju považuje za svoju matku, veď ju tak oslovoval a žaloval sa
         jej, že nevidí, že zhorí, že sa zblázni. Medzitým, keď čerstvým obkladom a liekom utíšený
         usnul, zašla devuška po dva razy za jeho matkou. Prvý raz potešila paniu správou, že doktor
         leží v salóne a že pán farár spí; keď prišla druhý raz, starenka dobre spala. Keď sa však
         blížila dvanásta, začal zrazu chorý kázať a kázal, kázal v jednom kuse, vyše štvrť hodiny.
         Oči mu pritom kamdiaľ žiarili divokejšie, rozhadzoval rukami a na devušku prišla zrazu
         hrôza. Vôkol nej všetko spalo; kostolník tak tuho, že než by jeho zobudila, zatiaľ by mohla
         aj do salónu dobehnúť, ale opustiť chorého sa neodvážila. Keby tak spadol z postele! Znala
         farára Morháča len z kancľa, nikdy sa s ním ešte nestretla, bol jej teda úplne cudzí,
         okrem, čo mu dvakrát odpovedala, koľko je hodín, neprehovorila k nemu slova. No keď jej
         úzkosť, tesknota a strach nechceli ustúpiť ani naliehavým modlitbám, odhodlala sa, že bude
         spievať. Snáď zobudí kostolníka, alebo privolá doktora. I rozľahlo sa v tej príšernej noci
         hlasom sťa zlatý zvonček:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Majstre, hľaď, búrka jak zúri,
        </em>
       </span>
       <span class="emphasis">
        <em>
         vlny dmú sa výš a výš,
        </em>
       </span>
       <span class="emphasis">
        <em>
         mračná nad hlavou sa valia,
        </em>
       </span>
       <span class="emphasis">
        <em>
         a nikde k úkrytu skrýš.
        </em>
       </span>
       <span class="emphasis">
        <em>
         Nedbáš, že hynieme, Pane?!
        </em>
       </span>
       <span class="emphasis">
        <em>
         Zmiluj sa v ten hrozný čas,
        </em>
       </span>
       <span class="emphasis">
        <em>
         prv než prúd vody tej zdutej
        </em>
       </span>
       <span class="emphasis">
        <em>
         v hrob tmavý uvrhne nás.
        </em>
       </span>
       <span class="emphasis">
        <em>
         Aj more poslúchne, keď velíš:
        </em>
       </span>
       <span class="emphasis">
        <em>
         „Umĺkni! Umĺkni!“
        </em>
       </span>
       <span class="emphasis">
        <em>
         Nech zúria riavy a romonia
        </em>
       </span>
       <span class="emphasis">
        <em>
         démoni, víchrice, zlí ľudia,
        </em>
       </span>
       <span class="emphasis">
        <em>
         nezničia loďku, v nej ticho spí
        </em>
       </span>
       <span class="emphasis">
        <em>
         Pán nebies, zeme, Pán prírody.
        </em>
       </span>
       <span class="emphasis">
        <em>
         Všetko Ťa poslúchne, keď velíš:
        </em>
       </span>
       <span class="emphasis">
        <em>
         „Umĺkni, ó, umĺkni!
        </em>
       </span>
      </span>
     </p>
    </div>
   </p>
   <p>
   </p>
   <p>
    Akoby ten povel bol vyrieknutý ústami Majstra, prestal vonku vietor i dážď a v tíšine,
         po speve ozvalo sa zo rtov ticho ležiaceho: „To bolo dobré, ešte raz.“ A devuška spievala,
         opakujúc a prešla aj do druhého a tretieho verša.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Majstre, hľaď, v súžení veľkom
        </em>
       </span>
       <span class="emphasis">
        <em>
         bolesťou klesá duch môj,
        </em>
       </span>
       <span class="emphasis">
        <em>
         krutý žiaľ zoviera srdce mi,
        </em>
       </span>
       <span class="emphasis">
        <em>
         ó, pomôž, sám pri mne stoj!
        </em>
       </span>
       <span class="emphasis">
        <em>
         Hriech môj je ako to more
        </em>
       </span>
       <span class="emphasis">
        <em>
         a dušu ničí mi des,
        </em>
       </span>
       <span class="emphasis">
        <em>
         ja hyniem, hyniem, ó, Pane,
        </em>
       </span>
       <span class="emphasis">
        <em>
         k sebe ma milostne vznes.
        </em>
       </span>
       <span class="emphasis">
        <em>
         Majstre, hľa, utíchli vlny,
        </em>
       </span>
       <span class="emphasis">
        <em>
         ston vetra zamĺkol zas,
        </em>
       </span>
       <span class="emphasis">
        <em>
         v mori sa odráža slnce
        </em>
       </span>
       <span class="emphasis">
        <em>
         a v duši pokoj a jas.
        </em>
       </span>
       <span class="emphasis">
        <em>
         Buď so mnou, drahý môj Pane,
        </em>
       </span>
       <span class="emphasis">
        <em>
         nemôžem plávať ja sám,
        </em>
       </span>
       <span class="emphasis">
        <em>
         keď v prístav vkerujem istý,
        </em>
       </span>
       <span class="emphasis">
        <em>
         tam vrúcnu vďaku Ti vzdám.
        </em>
       </span>
       <span class="emphasis">
        <em>
         Aj more poslúchne, keď velíš:
        </em>
       </span>
       <span class="emphasis">
        <em>
         „Umĺkneš, umĺkneš!“
        </em>
       </span>
       <span class="emphasis">
        <em>
         Nech zúria riavy a romonia
        </em>
       </span>
       <span class="emphasis">
        <em>
         démoni, víchrice, zlí ľudia,
        </em>
       </span>
       <span class="emphasis">
        <em>
         nezničia loďku, v nej ticho spí
        </em>
       </span>
       <span class="emphasis">
        <em>
         Pán nebies, zeme, Pán prírody.
        </em>
       </span>
       <span class="emphasis">
        <em>
         Všetko Ťa poslúchne, keď velíš:
        </em>
       </span>
       <span class="emphasis">
        <em>
         „Umĺkni, ó, umĺkni!
        </em>
       </span>
      </span>
     </p>
    </div>
   </p>
   <p>
   </p>
   <p>
    Áno, utíchli vlny i víchor, keď stíchla pieseň. Nad spiacim pacientom sklonený lekár
         vyriekol: „Váš spev ho zachránil, Hanička, choroba je prelomená.“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2253" name="ftn.d56e2253">
        68
       </a>
       ]
      </sup>
      <span class="emphasis">
       <em>
        španielka
       </em>
      </span>
      — nákazlivá choroba — chrípka postihujúca najmä
               dýchacie orgány (po 1. svetovej vojne v našich krajoch)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2259" name="ftn.d56e2259">
        69
       </a>
       ]
      </sup>
      <span class="emphasis">
       <em>
        hintov
       </em>
      </span>
      — parádny krytý kočiar
     </p>
    </div>
    <div class="footnote">
     <p>
      <sup>
       [
       <a class="para" href="#d56e2267" name="ftn.d56e2267">
        70
       </a>
       ]
      </sup>
      <span class="emphasis">
       <em>
        fatalistický
       </em>
      </span>
      — odovzdaný osudu; slepo veriaci v osud
     </p>
    </div>
    <div class="footnote">
     <p>
      <sup>
       [
       <a class="para" href="#d56e2294" name="ftn.d56e2294">
        71
       </a>
       ]
      </sup>
      <span class="emphasis">
       <em>
        ponfinébr
       </em>
      </span>
      — pohrebník; uniformovaný nosič truhly a svetiel
               okolo truhly
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2499">
       </a>
       13
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ej nieto nič nad takú krásnu pravú zimu, keď vrchy, doliny pokryli sa čerstvým snehom, okyt
    <sup>
     [
     <a class="footnote" href="#ftn.d56e2508" name="d56e2508">
      72
     </a>
     ]
    </sup>
    kryštálmi zasypal stromy a uprostred ligotavých hviezd prechádzajúci sa
         mesiačik tekutým striebrom polieva zem. V takej jasnej zimnej noci znáša sa nad svetom
         adventná zvesť, vyvolávajúc v srdci človeka storaké pohádky. Takáto noc čarom objímala
         Uhrovie Števka, vracajúceho sa konečne po týždňoch domov. Kráčal si tým zimným svetom sám a
         sám, zanechávajúc za sebou zasnežené dedinky, kde z malých chalúpok svietili malinké okná
         ako také ospalé detské oči, ktoré babička uspala poviestkou. Nuž, ako tak kráčal, hneď sa
         mu hruď šírila a zas úžila pocitom nového, nikdy nepoznaného blaha, veď to tu kráčal cele
         nový človek! Pred týždňami opúšťal rodný dom ako hriešnik zastavený nad priepasťou, no
         krvou Baránkovou s Bohom zmierený. Naspäť prichádzal ako syn, ktorému Ježiš Kristus zjavil
         Otca a tento Otec daroval mu Ducha Svätého a s ním nový, večný život. Sotva dva dni
         pracoval v K., dozvedel sa, že v L. rozširuje Slovo Božie pán H. Zašiel si ta za ním a
         pretože ten mal v K. prenajatú izbu, pozval si ho, aby sa presťahoval k nemu a odtiaľ
         pokračoval vo svojom krásnom povolaní nosiča svetla.
    <span class="emphasis">
     <em>
      „Nevediac prijali
            anjelov“
     </em>
    </span>
    (Žid 13, 2), mohlo sa povedať aj tu. V mladom srdci bola dobre
         pripravená pôda pre spásne zvesti. Pri dverách stojaci a klopajúci Ježiš Kristus dal sa
         poznať a otvorili Mu. On vošiel a príbytok, predtým už vyčistený, áno, už aj vyzdobený,
         nezostal už ďalej prázdny. Splnilo sa pri mládencovi:
    <span class="emphasis">
     <em>
      „Ktoríkoľvek ho prijali,
            dal im moc byť synmi Božími“
     </em>
    </span>
    (Jn 1, 12). Tie dva týždne, strávené večer za
         večerom v blízkosti skúseného verného kresťana — ktorý to, čo hlásal, veril i žil —
         položili netaký pevný základ budovy, ktorú staval Duch Svätý v mladom srdci. A tak odchod
         dobrého priateľa potom už neuškodil. Nebol už mládenec duchovne sám. Slovo Božie i návod,
         ako si ho čítať, mal. No tak čítal, modlil sa o svetlo, porozumieval, veril a poslúchal.
         Keď sa teraz ponáhľal domov, preberal v mysli prežité týždne a sprítomňoval si mimovoľne aj
         posledné udalosti v rodičovskom dome. Veď bola noc, zase noc, ako aj vtedy. Už nemyslel, že
         to tam pri tej studni prišlo vtedy na neho ako zlý vietor. V minulých týždňoch zistil, že
         sa to dostávalo na povrch najmä pri vojsku, keď videl nemravnosť svojich kamarátov. On
         nechcel byť lumpom, nebol ani pijan, ani kartár. Mal túžbu, áno ctižiadosť, dopracovať sa k
         niečomu lepšiemu, tak sa ani nezaplietol so ženami, Jitka bola prvá, ktorá ho priťahovala,
         no ani s ňou nezačínal nejaké pletky, veď sa chcel oženiť s poriadnou dievčinou. Neraz
         musel zvíťaziť nad sebou, keď boli chvíľu sami. Pravda, každá hodina v jej blízkosti
         strávená zobúdzala v ňom všetko to, čo cítil tam pri studni a čo dnes považoval za nečisté.
         Mnoho, mnoho ráz za tie roky — ani o tom neznajúc — ho Svätý Boh vnútorne varoval a
         zachránil pred bahnom. A tak všetko to, čo cítieval, všetky tie žiadosti a zlé túžby,
         vyvrcholilo v onú noc. Ach, aká pravdivá bola pieseň, ktorú sa naučil od pána H!
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ty si svätý, a ja som
        </em>
       </span>
       <span class="emphasis">
        <em>
         samá bieda, samý hriech!
        </em>
       </span>
      </span>
     </p>
    </div>
   </p>
   <p>
   </p>
   <p>
    Mimovoľne mládenec postál a temer naľakano rozhliadol sa po tom krásnom svete, no, oči
         mu zažiarili, v mysli zazvučalo:
    <span class="emphasis">
     <em>
      „Ak budú vaše hriechy ako červec dvakrát
            sfarbený, ako sneh zbelejú!“
     </em>
    </span>
    (Iz 1, 18). On ma umyl svojou krvou, som Jeho a
         čistý! Z diaľky vidno už vežu zorovského kostola, dedina spí, v oknách nikde sa nesvieti,
         jeho nik nečaká. Keby ešte pokračovala tá choroba, svietili by aspoň pri chorých. Sláva
         Bohu, že už prestala, a že z jeho milých neochorel nikto, len Jožko, no iba na dva dni a
         Rášo na týždeň.
   </p>
   <p>
    Mladíkovou tvárou preletela žiara slastnej rozpomienky. Predstavila sa mu pred oči zrazu
         Hanička, ktorá že sa vraj všade tam objavila, kde Pán Ježiš chcel ľuďom pomôcť. K nej sa tá
         choroba nesmela priblížiť! Až ju uvidí, jedine jej bude môcť povedať všetko, čo sa s ním a
         v ňom stalo. Ona ho porozumie. Hľa, už vidno faru, ba, či sa už vrátil pán farár Morháč?
         Toho tá choroba netak zobrala, keď musel až do Dalmácie na zotavenie! Dobre len, že tam má
         rodinu. Snáď mu nezostanú na pľúcach následky, keď hneď mohol odísť do teplejšieho kraja.
         Dobre, že nezomrel, lebo hoci je farárom, Boží život nemá, tak ako ani ja. Je mladý, keby
         si ho tiež Syn Boží našiel, to by bola potom radosť, ísť do toho chrámu Božieho. Koľko by
         mohol Pán skrze neho potom vykonať! Dnes je ešte len služobníkom cirkvi, potom by sa stal
         služobníkom Ježiša Krista. Mladík postál, pomodlil sa za mladého kňaza, no, sotva zrýchlil
         krok, prišla mu prekážka. Na ceste stojí auto. Šofér Slánsky, bývalý Števkov spolužiak,
         čosi opravujúc, chodí okolo neho.
   </p>
   <p>
    „To si ty, Edo?“
   </p>
   <p>
    „Ale ja, Števko, kde sa tu berieš?“ podali si ruky.
   </p>
   <p>
    „Vraciam sa z práce.“
   </p>
   <p>
    „Vari si mlátil až doteraz?“
   </p>
   <p>
    „Tri dni sme ešte rezali drevo, no, už je koniec. Stroj mi zajtra dovezú, mne sa
         nechcelo čakať.“
   </p>
   <p>
    „Pravda, ženích! Kedy ma pozveš na svadbu? Neustupuj, myslíš, že nik nevie o návšteve
         krásnej Jitky v Zorovciach? Stretol som ich, keď sa viezli na železnicu. Tak kedy bude
         svadba?“
   </p>
   <p>
    „Moja s Jitkou nikdy,“ vážne odvráva mladík. „Prišla sa podívať, a pretože ani rodičom,
         ani jej naše pomery nevyhovujú, nuž tak k zasnúbeniu neprišlo.“
   </p>
   <p>
    „A to mi hovoríš tak ľahostajne? Takú partiu si nechal ujsť? Načo si jej dovolil sem
         prísť? Či si sa nemohol usadiť niekde v meste, alebo mal si si ju nahovoriť hneď v Prahe,
         veď starí by sa ti o nejaké to miesto už boli postarali. Ale necháš ich prísť sem, do tohto
         zastrčeného kúta. Však všetka česť tvojim starým i celej vašej rodine. No oni sú predsa len
         slovenskí sedliaci; ešte keby to boli Českí alebo moravskí veľkoroľníci. U nás sú to len
         domkári, čo majú také dvory, ako je ten váš.“
   </p>
   <p>
    „Pre nás je naša chalúpka dosť veľká,“ vetí mladík zaplašujúc mračno z čela. „Ani vaši
         sedliaci sa viacej nemôžu najesť ako my, a čím viacej poľa majú, tým viacej práce majú. Keď
         poplatia dane, žijú tiež len z toho, čo im zostane, tak ako aj my. No, Edo, ty sa ďalej
         povezieš a ja musím pešo; tak šťastnú cestu!“
   </p>
   <p>
    „Veru to, veď idem cez Zorovce a som už hotový; sadni, odveziem ťa.“
   </p>
   <p>
    „Nestojí temer za to, ten kúsok, ale aby som nepohŕdol, prijmem. Vozil si dakam
         panstvo?“
   </p>
   <p>
    „Bol som na železnici pre nich, ale neprišli. A po tom čerstvom snehu sa to lepí.“
   </p>
   <p>
    „Počuj, Števko,“ začal kamarát znovu, keď sa už viezli, schválne zmierňujúc tempo, „tebe
         tuším naozaj nie je ľúto tej partie, či sa len tak tváriš?“
   </p>
   <p>
    „Uváž, Edo, sám hovoríš, že len tak by ma nebola minula, keby sa mi jej rodičia boli
         postarali o miesto a keby som jej bol zabránil prísť do Zoroviec. To by tedy znamenalo, že
         by som sa pre ženu navždy bol musel rozlúčiť so všetkými z rodiny. Zo mňa sa pri najlepšej
         vôli mohol stať len jednoduchý strojník v nejakom mlyne, alebo v menšej továrni, alebo
         železničiar. To všetko je pre Jitku málo, a mňa by neuspokojilo byť mužom ženy, ktorá by ma
         vlastne živila. Takto, keď sme sa pekne v pokoji rozišli, ona podá ruku sebe primeranému
         mužovi, a ja zostanem tým, čím som a slobodným človekom.“
   </p>
   <p>
    „Vari len nechceš zostať tu v tej dedine a zosedliačtiť?“
   </p>
   <p>
    „Ba, pravdaže chcem. Mám kde bývať, na čom siať a žať. Mám svoje remeslo — len teraz som
         videl, ako dobre je, keď zostanem pri svojom. Pretože nestrojím sa ešte ženiť, netreba mi
         peňazí do začiatku, môžem si najprv zaplatiť mláťačku, a čo som práve vymlátil, dám do
         spoločného hospodárstva. Z peňazí sa zašatím, zaobujem a som úplne bez starostí.“
   </p>
   <p>
    „Ba, kde si naraz nabral taký rozum? Škoda, že sme už hneď v Zorovciach.“
   </p>
   <p>
    „Prídi ma, navštíviť Edo, chodíš neraz s prázdnym okolo; neverím, že by sa ti u nás
         neľúbilo.“
   </p>
   <p>
    „Prídem hneď zajtra poobede, až pôjdem znovu oproti.“ Auto zastalo, priatelia podali si
         ruky, a o chvíľočku zaklopal Števko na okno. Radostným štekotom verného kamaráta opovedaný,
         ocitol sa čo nevidieť v teplej bratovej izbe.
   </p>
   <p>
    „Nedarmo som ja tušila,“ spľasla Dorka rukami.
   </p>
   <p>
    „Veď ona ťa čakala, aj periny prevetrala, aj izbu zohriala,“ tešil sa Jožko.
   </p>
   <p>
    „Ďakujem pekne, Dorka, idem si hneď ľahnúť, nikoho, prosím, nebuďte.“
   </p>
   <p>
    „A večeru? Čo, pôjdeš spať o hlade?“
   </p>
   <p>
    „Večeral som cestou, hlad nemám, túžim len po odpočinku.“
   </p>
   <p>
    Števko už dávno dobre spal, keď sa mladí manželia ešte o ňom rozprávali. Nedala im spať
         radosť, že je už doma a prišiel taký zdravý a veselý. „Už ani za ňou neželie,“ potešovala
         sa mladá žienka.
   </p>
   <p>
    „A už bude celý náš, neodíde nás,“ dokladal muž.
   </p>
   <p>
    Na druhý deň bolo netak plno radosti v dome, čochvíľa i u susedov, že Uhrovie Števko sa
         vrátil; a boli tomu všetci radi.
   </p>
   <p>
    *
   </p>
   <p>
    Nedarmo povstali dediny z rodín; sú vlastne stále len rodiny. Kde-tu sa k tým rodinám
         pripojí cudzí človek a potom, buďto zdomácnie, alebo zostane cudzí. Alebo sa zleje s
         celkom, alebo sa od neho odtiahne a dostane prezývku. Jediný dom, kde sa to najlepšie vidí,
         je fara. Oslovenie, ktoré donedávna dedinčania dávali svojmu farárovi a jeho žene, „pán
         otec, pani matka“, už vymizlo, zostal len titul „pán farár“. Ani farárovo priezvisko každý
         nevie. Načo aj, veď farár v dedine je iba jeden a kde sú katolíci aj evanjelici, dvaja.
         Obaja stoja nad ostatným obyvateľstvom tak v živote, ako v kostole, kde na kancli stojí
         kazateľ a dole sedí zástup. Veľké sa na to vyžaduje umenie, aby ten povýšený muž splynul s
         celkom — umenie veľkej lásky. Ono je vzácne. Hoci farár, konajúc administratívnu prácu,
         skoro všetkých svojich cirkevníkov vidí počas roku v svojej kancelárii, zná ich menovite,
         vie, kedy mali v dome radosť, alebo žalosť, zná ich majetkové pomery podľa cirkevnej dane.
         Ak je z neho „politik“, zná, koľkí majú právo hlasovať. Popri tom sa tu a tam dozvie, kto z
         nich je opilec alebo nejaký roztopašník. V podstate však ten ľud nezná, bo nezná ho doma,
         nezná, čo ho bolí, tlačí, za čím túži, za čím sa ženie. Úplne pokojne oslovuje zástup po
         nedeliach „nábožné kresťanské zhromaždenie“, hoci nezná, či kto z nich na toto oslovenie má
         právo. Kresťan je Kristov človek, ktorý Krista prijal od Otca ako svoju spásu, a dobrovoľne
         oddal sa Tomu, ktorý si ho kúpil svojou krvou na Golgote. Farár v pohrebnej reči opisuje
         verného manžela, dobrého otca, a to zomrel človek, ktorý i ženu i deti trýznil alebo úplne
         zanedbal. Opisuje zármutok vdovy a ona si právom konečne vydýchla. Alebo reční, ako verne
         doopatrovali si dietky rodičov, a ony ich nechali žiť a hniť neraz bez pokrmov. Tu a tam
         naskytne sa mladý idealista, ktorý — zvolený za farára — prinesie veľké úmysly poskytnúť
         niečo tomu ľudu. Že ho však v školách neučili, z ktorého konca by si to mal začať, a že mu
         administratívna práca zaberá všetok čas, pomaly ideály vyhasnú, sny vyblednú a človek stáva
         sa strojom svojich povinností. Či to div, že potom nie je šťastný, nie je uspokojený, keď
         nikomu nepomôže, nikoho nepozdvihne?
   </p>
   <p>
    Niečo z týchto myšlienok kolovalo v hlave farára Morháča v tej krásnej zimnej noci, keď
         cestou z Dalmácie príliš unavený a rozrušený nemohol a nemohol zaspať. „Načo som ja tu
         vlastne?“ myslel. „Keď chorobou zmorený, ktorú som si v povinnosti pritiahol, musel som
         odísť na juh, nikto za mnou neželel, a keď som sa včera vrátil, okrem úradných osôb,
         inšpektora, učiteľa a kostolníka, ma nikto nevítal. Som im úplne cudzí, tak ako oni mne,
         hoci už mesiace medzi nimi pracujem a jednohlasne si ma zvolili. No, veď ani za mojím
         predchodcom neželeli, hoci tu žil desať rokov a netak hľadel im slúžiť. Snáď keby som sa
         lepšie osobne s nimi zoznámil. Je zima, majú viac času, sprobujem ich navštevovať po
         domoch. Začnem tým samotárom Jankovičom, veď sa musím poďakovať; že vtedy pustil ku mne
         svoju dcéru, keď so mnou bolo zle. I jej musím poďakovať; dvoch nás opatrovala v tej
         strašnej noci a musím sa aj tú pieseň naučiť. Čo som si natrápil pamäť! Nič z nej neviem,
         len ten koniec:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Aj more Ťa poslúchne, keď velíš:
        </em>
       </span>
       <span class="emphasis">
        <em>
         „Umĺkni, umĺkni!“
        </em>
       </span>
      </span>
     </p>
    </div>
   </p>
   <p>
   </p>
   <p>
    Zásadne som abstinent; podľa toho, čo rozprával doktor, ako sa Jankovič o Srnianka a
         jeho ženu staral, je ním tiež. Majúc dobrý úmysel, posiaľ som v tej veci nič nevykonal.
         Učiteľ kvôli prezidentovmu príkladu ma pri deťoch už predišiel, musím konečne prikročiť k
         dielu.
   </p>
   <p>
    S tým úmyslom podarilo sa mladému farárovi zaspať.
   </p>
   <p>
    *
   </p>
   <p>
    Prvé, čo Dorka Števkovi zvestovala bolo, že si zariadili priadky, a že sa na ne
         schádzajú u babičky Šimonovej. Hanička vraj každý deň prinesie novú pesničku, ktorú sa
         učia, alebo im číta z knižiek kúpených od pána H. Ani len neznajú, kde sa ten večer podel.
   </p>
   <p>
    „A ste tam len samé ženy?“
   </p>
   <p>
    „Čoby,“ horlivo odpovedala mladá žienka, „naši chlapi pletú zo slamy lubečky
    <sup>
     [
     <a class="footnote" href="#ftn.d56e2631" name="d56e2631">
      73
     </a>
     ]
    </sup>
    a okrúhle rohožky pred dvere. Jožko ich už má napletených hromadu. Ujček Rášo s
         tatíčkom robia vretená, vo dne im ich strúha ujec Zázvora. Prídeš medzi nás?“
   </p>
   <p>
    „Pravdaže, len čo mám robiť ja, keď nič také neviem?“
   </p>
   <p>
    „Budeš nám čítať; zameníš Haničku, aj tak želela, že málo napradie.“
   </p>
   <p>
    „A vie priasť?“
   </p>
   <p>
    „Hanička? Čo by ti tá nevedela! Veru ju Skalová tak naučila, či na vretene, či na
         kolovrate, také nite, milá vec, tenunké a rovné, že sa musím pred ňou hanbiť. Nedarmo
         hovorieva, že Pán Ježiš je s ňou; On jej vo všetkom pomáha. No, však aj nám.“
   </p>
   <p>
    „Aj tebe, Dorka? Máš Ho už v srdci?“
   </p>
   <p>
    „Mám, chvála Bohu; no, pravda, aj ty, Števko?“ polo s nádejou pozrela Dorka na mládenca.
   </p>
   <p>
    „Aj ja! Či som rád, že si dobre rozumieme! A Jožko?“
   </p>
   <p>
    „On Ho ešte len hľadá. Hovor s ním, prosím ťa, lebo sa bojím, že on ešte len kvôli mne
         ide za Ním, keď ma má rád a vie, že si veľmi žiadam, aby išiel. A to potom nie je z celého
         srdca!“
   </p>
   <p>
    Mladík sľúbil a ide sa vraj podívať, čo robia susedia, či žije ešte Pejko Rášov a
         pozdraviť babičku Šimonovú. Pochodil mladík po susedoch, všade sa mu potešili.
         Jankovičovcov si nechal naposledy, a tam sa zabavil najdlhšie. Hospodár nebol doma, Hanička
         zvíjala pradená na motáku, pomohol jej a pritom sa rozprávali. Netešil sa darmo, devuška ho
         rozumela, ona sa s ním veľmi radovala. Rozprávala mu zas svoje skúsenosti, ako sa naučila
         veriť, že Pán Ježiš jej modlitby vyslýcha, veď ju aj tam vyslyšal, kde Mu ani neverila, v
         tú noc pri pánu farárovi. No ako užasol, keď zaviedla ho do zadnej izby a zahrala mu na
         svojom krásnom nástroji! Divil sa, že už toľko vie. „Pán učiteľ mi hovorí, že do jari
         zahrám už každú pieseň priamo z nôt, bo že mám na to dary, ohebné ruky a dobrý sluch. To je
         všetko od Pána Ježiša. Vždy, keď sa idem učiť, prosím Ho o pomoc a požehnanie.“ Potom mu
         ukazovala knižku, z ktorej číta na priadkach a veľmi sa tešila keď sľúbil, že on bude
         čítavať, aby aj ona mohla priasť. Medzitým sa vrátil Jankovič a Hanička sa ponáhľala do
         kuchyne. Oni dvaja sa rozprávali ešte chvíľu, a potom zašli spolu k Uhrovcom. Tam Števko
         opisoval, ako sa mali s pánom H. dobre pri Božom slove a spomenul aj svojho kamaráta, ktorý
         ho príde navštíviť dnes odpoludnia. Prosil babičku, keby niečo z tých dobrých vecí, ktoré
         sa strojili pražiť odložili, a pripravili olovrant. Nech je to, vraj, taká malá slávnosť.
         Prosil Jankoviča, aby aj on prišiel s Haničkou, že mu to bude na privítanie a na dôkaz
         toho, že už nikam z domu nepôjde; chce tu s nimi a pre nich žiť, no predovšetkým pre Pána
         Ježiša. Nuž, stalo sa ako si žiadal. Kamarát Slánsky skutočne prišiel. Odchádzajúc súhlasil
         s priateľom, že opustiť takú rodinu, susedov a domov pre ženu by nebolo slušné. Mal Števko
         síce len sedliacku izbu, no čistú ako zo škatuľky a čo hlavné, bola jeho. Rozhovor, ktorý
         títo susedia spolu viedli, bol taký svieži. Uher i Jankovič vedeli mnoho, bo videli kus
         sveta, vyjadrovali sa tak slušne, ani inteligent by ich neprevýšil. I ženy hovorili
         rozumne; Dorka bola žienka na zjedenie a Hanička ako princeznička z nejakej pohádky. Keď sa
         hosť dozvedel, že krásne spieva trenčianske piesne, prosil, žeby rád počul; no tak mu ich s
         Dorkou dvojhlasne spievali. Už bol dávno na ceste a ešte mu zneli v ušiach. Odniesol si ich
         plné srdce. Odniesol si však ešte jednu rozpomienku, a tá sa tak ľahko nedala zabudnúť. Po
         olovrante vzal Uher Bibliu, podal ju susedovi, aby im z nej niečo prečítal. Ako ten to
         Sväté písmo čítal, a ako ho potom vyložil! Tak to iste robievali kedysi Českí bratia v
         Čechách. Ako sa potom modlil, tak sa iste aj oni modlievali. Nakoniec zaspievali spolu
         krásnu nábožnú pieseň — čisté, jasné ženské hlasy, mohutné mužské pekne spolu pristali. Pri
         treťom verši musel hosť už spievať s nimi, nedalo mu inak. Radostne ho potom všetci
         vyprevadili k autu. Keď sa pri zákrute obrátil, ešte za ním kývali. Rozlúčil sa s nimi so
         srdcom plným dosiaľ nepoznaného rodinného blaha. Dlho na to bude spomínať.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2508" name="ftn.d56e2508">
        72
       </a>
       ]
      </sup>
      <span class="emphasis">
       <em>
        okyt
       </em>
      </span>
      — napadaný mäkký sneh na vetvách stromov
     </p>
    </div>
    <div class="footnote">
     <p>
      <sup>
       [
       <a class="para" href="#d56e2631" name="ftn.d56e2631">
        73
       </a>
       ]
      </sup>
      <span class="emphasis">
       <em>
        lubečky
       </em>
      </span>
      — košíky pletené z lipového lyka alebo zo štiepaných
               „lubečiek“ kmeňového dreva (hrabového, bukového)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2658">
       </a>
       14
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pán farár Morháč začal s návštevami. Najprv vošiel do kurátorovho domu, potom ku
         kostolníkovi. Navštívil richtára, prísažného,
    <sup>
     [
     <a class="footnote" href="#ftn.d56e2667" name="d56e2667">
      74
     </a>
     ]
    </sup>
    potom hrobára. Divili sa ľudia, čo to má byť. Chodievali páni farári na svadbu,
         keď ich dakto pozval, alebo pri nejakej zvláštnej príležitosti, ale nepozvaní na návštevy
         nechodili. Čo to len napadlo pánovi Morháčovi? Daktoré ženy sa žalovali, že veru priam
         nemali čisto v dome. Ešte keby to ten pán farár bral za radom, človek by vedel, kedy k nemu
         príde, ale on preskakuje, ako neprirovnávajúc oheň, keď v dedine horí. Hovoril pán farár,
         že chce svojich cirkevníkov bližšie spoznať; bolo to však pre obe stránky unavujúce: farár
         musel všade odpovedať ako sa mal v Dalmácii, či je už celkom zdravý, vypočuť pritom, kto
         všetko na tú španielku zomrel. Keď natrafil na dom, skadiaľ jedného, dvoch vyniesli, počul
         od A do Z priebeh celej choroby. Ak prehovoril dakoľko primeraných slov z Božieho slova,
         odpovedali mu citátmi z Písma a že veru, koho Boh miluje, toho krížom navštevuje. Odnášal
         si dojem, že jeho cirkevníci sú zbožní, dobrí evanjelici, a že on im vlastne nemá čo
         priniesť. Kde-tu prehovorili si trochu o politike, no mnoho nie, lebo farár Morháč vyrástol
         v maďarskom ovzduší, v maďarských školách. Až v poslednom čase otvorili sa mu trochu oči, a
         tak to bol len poprevratový Slovák, ktorý sa do nových pomerov musel len vprávať. No tak
         tie návštevy neoblažili vlastne nikoho. Konečne prišli na rad naši susedia. Rášo bol rád,
         že ho pán farár našiel doma, a že sa ho spytoval na Ameriku; ba manželia vždy radi o tom
         predmete hovorili; celý svoj dom ukázali pánu farárovi a nakoniec zaviedli ho k babičke
         Šimonovej.
   </p>
   <p>
    „Ba,“ myslel mladý farár, „prečo táto stará osoba tak pekne a múdro hovorí? Prečo je tu
         pri nej tak dobre?“
   </p>
   <p>
    Spomenul Rášo, že babička prišla k nim, keď vypestovala a vychovala svojho vnúčika, a
         potom ho musela pochovať. Keď sa pán farár bližšie spytoval, nútilo starenku, aby mu
         vyrozprávala vnúčikovu históriu, obzvlášť o tom blahu, ktoré jej priniesol. Z tejto
         návštevy vrátil sa mladý farár veľmi zamyslený. Nemohol zabudnúť na ženine výroky, ani na
         tie, čo povedal zosnulý mladík. Po Rášovcoch navštívil Srnianka; stretli sa na ulici a
         obuvník ho zdvorilo pozýval k sebe. Bol netak prekvapený poriadkom a rodinným súladom u
         muža, o ktorom sa dozvedel, akých zločinov sa dopustil v opitosti. Schválne v rozhovore
         spomenul Srniankovej chorobu; a tu na jeho prekvapenie vyrozprával muž celú svoju
         trúchlohru. Nevyhováral sa, ani sa neopekňoval, tým viacej vystúpila do popredia Božia
         milosť, ktorú chválil, a ľudská láska, ktorú vďačne spomínal.
   </p>
   <p>
    „Pán farár,“ hovorí Srnianek zvediac, že farár je abstinentom z presvedčenia, „keď ste
         to zlo, ten hriech poznali, ó, prosím vás, pozdvihnite svoj hlas proti nemu na kancli i pri
         detskom vyučovaní. Ukážte na mojom príklade, čím sa stane človek — opilec, že je z neho zlý
         syn, ukrutný muž, hanba pre obec, potupa pre cirkev a skaza pre ľudské pokolenie.“
   </p>
   <p>
    Keď farár odchádzal, pripustil, že sa dosiaľ na abstinenciu nedíval z takéhoto hľadiska,
         ani nevidel celú hĺbku priepasti, do ktorej sa opilec rúti.
   </p>
   <p>
    U Uhrov našiel farár celú rodinu v kuchyni pohromade. Odložili prácu, zaviedli ho do
         izby. Babička čochvíľa priniesla olovrant. Hoci mladý farár nikde posiaľ nič neprijal, ba
         schválne, prišiel tak, aby nič nemohli pripraviť, tu musel spraviť výnimku. Veď kto by
         odolal milému ponúkaniu babičky Uhrovej a prosbe v krásnych Dorkiných očiach? Rozhovor s
         Martinom Uhrom a neskôr so Števkom bol vskutku zaujímavý. Jedného dopytoval sa na Rusko,
         druhého na leteckú školu. Poznal, že sú dobrí čitatelia, ktorí si pamätajú, čo čítali a čo
         zažili. „Hľa, aký je Slovák, keď mohol von nadlhšie zo svojej dediny,“ myslel počas
         rozhovoru.
   </p>
   <p>
    Naposledy zašiel ta, kam vlastne chcel najsamprv, k Jankovičovcom. A strávil u nich celý
         podvečer. Mnoho už počul o tom samotárovi, dedinskom podivínovi; neraz videl sedliaka, no
         až dnes, keď spolu sedeli za stolom, dal sa študovať tichú, peknú tvár, vysoké mysliteľské
         čelo, vrúbené zlatými vlasmi, mlčanlivé pery a hlboké modré oči, v ktorých, namiesto
         predošlého smútku ležalo čosi príťažlivo záhadné. Hanička bola v škole, mala čochvíľa
         prísť. U Uhrov sa mladý farár dozvedel, že aj Jankovič bol v ruskom zajatí. Chcel sa
         dozvedieť ako on hľadel na ten veľký národ. Spomenul dnes panujúce rozvraty v Rusku,
         dozvedel sa podrobnosti od dvoch ruských utečencov, s ktorými sa zišiel v Dalmácii.
   </p>
   <p>
    „Viete, pán farár,“ vážne vraví Jankovič, „na tie pomery, aké tam vládnu dnes, musel by
         celý národ zahynúť hmotne i mravne. No on zahynúť nemôže. Veď v ňom rastie budova, budovaná
         na večných základoch, ktorých staviteľom je večný Staviteľ.“ A potom pred zrakom mladého
         farára rozvinul obraz pravokresťanského hnutia. Bola by z toho druhá kniha Skutkov
         apoštolských. Mierne, ticho rozprával muž, a preto nezneli tie opisy horúcej lásky ku
         Kristu, hotovosti k obetiam a šírenia evanjelia ako prepiaté horovanie náboženského
         nadšenca, skôr ako podávanie nestranného svedka.
   </p>
   <p>
    „A aké stanovisko ste zaujímali vy k tým zhromaždeniam a k celému tomu hnutiu?“ spýtal
         sa po chvíľke skúmavo.
   </p>
   <p>
    „Ako brat k bratom,“ usmial sa Jankovič. „Prišiel som medzi nich rozorvaný nešťastník.
         Oni ma priviedli k Pánovi Ježišovi a On ma prijal, očistil a spasil.“
   </p>
   <p>
    Ľahučký tieň pokryl čelo mladého kňaza. Vtom tichúčko vrzli dvere a v nich — s rozožatou
         lampou v ruke — zastala devuška, zosobnené jarné ráno. Niesla lampu zdvihnutú, a tak svetlo
         utvorilo okolo jej tváričky i postavy svetelnú žiaru.
   </p>
   <p>
    „Dobrý večer!“ pozdravila sa. Ach, a ten hlas bol ako zlatý zvonček, ktorý spieval tú
         pieseň. Teda ona to bola, čo ho vytrhla z tej smrti, ako tvrdil doktor. Kde sa vzala v
         tejto sedliackej chalupe taká nežná, taká nad každé pomyslenie pekná? Mimovoľne vstal a
         poklonil sa jej. Zrumenela trošičku, postavila svetlo na stôl a privítala ho v ich dome.
         Ponáhľal sa vysvetliť prečo prišiel a vyslovil svoju vďaku otcovi i dcére. No súčasne
         predniesol i žiadosť, aby ho vyprostila z ustavičnej námahy, pretože si nemohol nijako
         spomenúť na pieseň, ktorú mu spievala, a ktorou ho zachránila onej noci. Zaspieva mu ju
         teraz? Snáď by si nebol žiadal tú pieseň, keby bol vedel, aký má obsah a aký boj vyvolá v
         jeho srdci. No stalo sa. Devuška oprela sa chrbtom o veľké kachle a jahodové ústočká
         spievali pieseň Baránkovu tak čisto, krásne ako ešte nikdy nie. Hanička si veľmi vážila, že
         môže spievať mladému farárovi pieseň, v ktorej bol Pán Ježiš taký veľký. Ach, znelo to zase
         tak ako tam vo fare:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Majstre, hľaď, búrka jak zúri,
        </em>
       </span>
       <span class="emphasis">
        <em>
         vlny dmú sa výš a výš,
        </em>
       </span>
       <span class="emphasis">
        <em>
         nad hlavou mračná sa valia
        </em>
       </span>
       <span class="emphasis">
        <em>
         a nikde k úkrytu skrýš!
        </em>
       </span>
       <span class="emphasis">
        <em>
         Nedbáš, že hynieme, Pane?
        </em>
       </span>
       <span class="emphasis">
        <em>
         Zmiluj sa v ten hrozný čas,
        </em>
       </span>
       <span class="emphasis">
        <em>
         prv než prúd vody tej vzdutej
        </em>
       </span>
       <span class="emphasis">
        <em>
         v hrob tmavý uvrhne nás… atď.
        </em>
       </span>
      </span>
     </p>
    </div>
   </p>
   <p>
   </p>
   <p>
    Ach, kto opíše jasavý, čistý zvuk zvonivého hlasu pri poslednom verši. Cítiš, to je
         devuškino krédo:
    <sup>
     [
     <a class="footnote" href="#ftn.d56e2731" name="d56e2731">
      75
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Majstre, hľa, utíchli vlny,
        </em>
       </span>
       <span class="emphasis">
        <em>
         ston vetra zamĺkol zas,
        </em>
       </span>
       <span class="emphasis">
        <em>
         v mori sa zrkadlí slnce
        </em>
       </span>
       <span class="emphasis">
        <em>
         a v duši pokoja jas.
        </em>
       </span>
       <span class="emphasis">
        <em>
         Buď so mnou večne, môj Pane,
        </em>
       </span>
       <span class="emphasis">
        <em>
         nemôžem plávať už sám,
        </em>
       </span>
       <span class="emphasis">
        <em>
         v prístav keď vkeruješ istý,
        </em>
       </span>
       <span class="emphasis">
        <em>
         tam vrúcnu vďaku Ti vzdám.
        </em>
       </span>
      </span>
     </p>
    </div>
   </p>
   <p>
   </p>
   <p>
    Keď devuška dospievala, vládla v izbe chvíľu zvláštna svätá tíšina, ako čo by bola plná
         nebeských svedkov. Prišli počúvať zemský hold, skladaný k nohám ich Kráľovi. Mladý farár
         prerušil ju povstaním a krátkym slovom vďaky. Odporučil sa, a vyprevadený Jankovičom až po
         bránu, odišiel. Pieseň išla s ním. Čokoľvek ešte v ten večer robil, písal alebo čítal, ona
         išla s ním až do noci. Konečne zaodial myšlienky do slov: „Tak, áno, tak to vyzerá v mojej
         duši: len búrka, búrka a On spí. Môj hriech je ako to more. Aký hriech? Čo som učinil?
         Nieto človeka, ktorý by nehrešil. Aj ja som hrešil, a nemôžem povedať ako to povedal on:
         ,On ma prijal, očistil, spasil.‘ Tak tvrdia všetci sektári. Boli tí Rusi tam sektári, ktorí
         uprostred takého súženia šírili svetlo Kristovej známosti? Známosť. Však známosť majú aj
         Zorovčania. No keby ich postavil k tým Rusom, tí nielenže mali známosť, ale život, život z
         Boha. Tá starenka ho tiež má, aj Jankovič a má ho aj ona, áno, ona môže spievať: ,Buď so
         mnou večne, môj Pane!‘ Snáď, ba iste povedala by o svojom otcovi: ,On priviedol ma k Pánovi
         Ježišovi a On ma prijal.‘ Ja to o sebe povedať nemôžem, a som kňaz. Mám kázať. Tá kázeň, čo
         som si pripravil, neuspokojí ani mňa; či môže uspokojiť ich? Chodia ma počúvať nedeľu čo
         nedeľu a majú v duši viac než ja sám. Ba, čo to za prepiaté myšlienky? Okrem daktorých
         študentských kúskov zachoval som sa nepoškvrnený od sveta. Koľko škôl mám za sebou! Oni sú
         len jednoduchí sedliaci, prečo sa k nim prirovnávam ja, ordinovaný kňaz? Musím hľadať styky
         s ostatnými kolegami, lebo by som sa tu nakoniec zosedliačil; mne netreba ruských
         prepiatostí, budem sa lepšie pripravovať na kázne.“
   </p>
   <p>
    Zahrabal mladý kňaz hlavu do podušiek, prinútil oči na spanie a ako usínal, znelo mu v
         duši:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ja hyniem, hyniem, ó, Pane,
        </em>
       </span>
       <span class="emphasis">
        <em>
         k sebe ma milostne vznes!
        </em>
       </span>
      </span>
     </p>
    </div>
   </p>
   <p>
    *
   </p>
   <p>
    „Tak pekne a múdro pán farár ešte nekázal,“ hovorili si ľudia, idúc v nedeľu z kostola.
         „Bude z neho dobrý kazateľ.“ Dal si pán farár skutočne veľmi záležať nielen na nedeľných
         kázňach, ale obzvlášť keď prišli skororanné, takzvané „roráty“.
    <sup>
     [
     <a class="footnote" href="#ftn.d56e2791" name="d56e2791">
      76
     </a>
     ]
    </sup>
    Predchodca ich mával už len tri razy do týždňa. On zaviedol späť zase starý
         poriadok. Kostol býval čo deň plnší, riadne chodili obzvlášť tí osadníci, čo sa v stredu, v
         piatok a v nedeľu večer schádzali u Jankovičov. Zrazu badal mladý kňaz sám pri sebe istú
         zmenu. Predtým pripravoval sa na kázanie len z povinnosti, teraz to pôsobilo jemu samotnému
         vnútorné potešenie, obzvlášť príprava na roráty. Knihy veriacich farárovi ktoré si brával
         na pomoc, akoby mu otvárali oči pre tie podnes skryté Božie pravdy. Býval sám vyučený,
         takže pomaly prinášal už len to na kanceľ,
    <sup>
     [
     <a class="footnote" href="#ftn.d56e2797" name="d56e2797">
      77
     </a>
     ]
    </sup>
    čo jemu samému stávalo sa dôležitým. Vedel, že sa jeho cirkevníci schádzajú u
         Jankoviča okolo Božieho slova. No keď mu priniesol o tom správu druhý kostolník, Stacho,
         zbadal, že muž má vôľu podráždiť ho proti tým ľuďom. Dotklo sa ho to zle, veď si neprial,
         aby mu v jeho cirkvi vznikla nejaká sekta, ako sa na pastorálnych
    <sup>
     [
     <a class="footnote" href="#ftn.d56e2803" name="d56e2803">
      78
     </a>
     ]
    </sup>
    schôdzach kolegovia často žalovali. Nedal však Stachovi znať, povedal len, že
         sa pôjde sám medzi tých ľudí podívať. Učinil tak asi v poladvente. Prijali ho s radosťou.
         No keď žiadali, aby prevzal on výklad Božieho slova, nechcel.
   </p>
   <p>
    „Prišiel som počúvať, ako si to tie schôdzky vediete, a to by som nemohol.“ Odchádzajúc
         mal ten dojem, že by mal k tomu biblistovi ešte ísť do školy. Ako ten jednoduchý muž to
         Božie slovo znal! Nie podľa litery, ale podľa ducha. Čo ono všetko k nemu hovorilo, aké
         hlboké pravdy z neho vyvažoval! Veď vravel práve s takou mocou ako napríklad Hofacker,
    <sup>
     [
     <a class="footnote" href="#ftn.d56e2811" name="d56e2811">
      79
     </a>
     ]
    </sup>
    alebo iný z mužov vynikajúcich v cirkvi, ktorých kázne farár čítaval. Ako to on
         všetko vyložil, čo v Božom slove doslovne Židom poukazovalo na príchod Mesiáša. Pritom zo
         všetkého prišiel na tú pravdu, že každý človek osobne musí prijať Božieho Syna. Keď pri
         rozlúčení ďakoval Jankovič farárovi za tie krásne ranné výklady, cítil priam rumenec stúpať
         do tvári, veď to nebolo liché,
    <sup>
     [
     <a class="footnote" href="#ftn.d56e2817" name="d56e2817">
      80
     </a>
     ]
    </sup>
    márne slovo, ten muž myslel, čo vravel. Prvá návšteva mladého kňaza nebola
         poslednou, zopakovala sa viac ráz, jediný raz prevzal i slovo pri nej.
   </p>
   <p>
    „Počúvate ma každý deň,“ povedal rozhodne, „keď prídem, chcem byť zasa ja poslucháčom.“
   </p>
   <p>
    Že sa tým Jankovičova izba naplnila, je isté. Isté je aj, že v dedine boli rôzne mienky
         pre, i proti. Tretiu adventnú nedeľu mal večerný výklad pán H. Prišiel na dakoľko dní
         navštíviť Jankoviča. Po zhromaždení pozval ho prítomný mladý farár k sebe na noc. Nespali
         tej noci mnoho, veď až po polnoci stíchol zo strany mladého farára aj dosť prudko vedený
         rozhovor. Ráno išiel Morháč na roráty nevyspatý, len s námahou mohol mať výklad. „Sotva by
         sa mi zaň Jankovič poďakoval,“ myslel s horkosťou, a bolo mu nemilé, že muž sedí v kostole.
         „Prečo som si pozval k sebe toho protivného kolportéra?“ dumal v zákristii.
    <sup>
     [
     <a class="footnote" href="#ftn.d56e2827" name="d56e2827">
      81
     </a>
     ]
    </sup>
    „Kým tie večery okolo Božieho slova vedie Jankovič, nič nenamietam, ale aby mi
         taký namyslený farizej mámil mojich cirkevníkov, to nedovolím.“
   </p>
   <p>
    „Čo len máš s tým kolportérom?“ dohovárala v utorok pani farárka synovi. „Veď je to taký
         skromný, príjemný človek, a ty akoby si sa s ním vadil. Od neho však prudkého slova
         nepočuješ.“
   </p>
   <p>
    „Chceš vedieť, čo mi povedal? Ticho, mierne, je pravda. Vraj najväčšie zlo evanjelickej
         cirkvi sú jej neobrátení, neznovuzrodení farári.“
   </p>
   <p>
    „To že povedal? Teba však medzi nich rátať nemohol!“
   </p>
   <p>
    Pani farárke kypelo čosi v kuchyni, musela odbehnúť ta. Jej syn hodil sa pri písacom
         stole na stoličku, podoprel čelo do rúk a myslel: „Kam ma mal zarátať? Istoty odpustenia
         hriechov a z nej plynúcej istoty spasenia nemám.“ „Vy, pán farár,“ zneli mu v mysli
         kolportérove slová, „ste šľachetný človek, máte dobré úmysly, čestné snahy, ale kým Kristus
         nie je vaším životom, to nepostačí ani Bohu, ani vašej cirkvi a trvale ani vám.
         Starozákonná požiadavka, ktorá mala viesť ku Kristu
    <span class="emphasis">
     <em>
      „prestaňte zle robiť, učte sa
            dobre robiť“
     </em>
    </span>
    (Iz 1, 16), niktorému pravému Izraelitovi nepriniesla
         uspokojenie, ani tomu najzbožnejšiemu Nikodémovi. Musela prísť až nová zmluva, hlásajúca
         ústami Spasiteľa:
    <span class="emphasis">
     <em>
      „Musíte sa znovuzrodiť!“
     </em>
    </span>
    (Jn 3, 7). Stará zmluva
         žiadala správne: Musíš, a daj! Nová ponúkala: Dám vám srdce nové, nového ducha. Kým má
         človek v hrudi to staré hriešne srdce, nikdy neprestane sám od seba trvale zle robiť. A
         keby sa pokúšal dobre robiť, pozná to Pavlovo:
    <span class="emphasis">
     <em>
      „Keď chcem dobre robiť, pridŕža sa
            ma zlé“
     </em>
    </span>
    (R 8, 21). Ach, to všetko bolo pravda, no pravdou bolo i to, že Ježiš
         Kristus volá k sebe, sľubuje pokoj, a pokoj plynie z úplného Božieho zmierenia a
         odpustenia. On sľubuje, že dá život.
    <span class="emphasis">
     <em>
      „Ktoríkoľvek ho prijali, dal im moc, byť
            deťmi Božími“
     </em>
    </span>
    (Jn 1, 12). No ja že by som podnes nič z toho nebol mal? Ja,
         evanjelický farár? Musel by prísť až nejaký kolportér, ktorý nikdy nevidel ani gymnázium,
         ani univerzitu a uviesť ma na pravú cestu? Pravú! Ba na cestu premrštených sektárov!“
   </p>
   <p>
    Dobre, že začali zvoniť na pohreb; to zvonenie odvolávalo k povinnosti. Pohreb bol vo fílii,
    <sup>
     [
     <a class="footnote" href="#ftn.d56e2856" name="d56e2856">
      82
     </a>
     ]
    </sup>
    o chvíľu sedel už pán farár s učiteľom a kostolníkom v šikovných saniach a
         vyleteli z dediny, sprevádzaní deťmi, čo sa vešali na sane, koľké mohli. V stredu nato
         musel mladý farár odcestovať do L., na misijnú prednášku, aké mávali farári od prevratu na
         oživenie cirkvi. V L. mal sa zísť so seniorom
    <sup>
     [
     <a class="footnote" href="#ftn.d56e2862" name="d56e2862">
      83
     </a>
     ]
    </sup>
    a inými kolegami, ktorých posiaľ neznal, a sľuboval si, že toto uvoľnenie
         prinesie mu zase rovnováhu a stratený pokoj.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2667" name="ftn.d56e2667">
        74
       </a>
       ]
      </sup>
      <span class="emphasis">
       <em>
        prísažný
       </em>
      </span>
      — člen obecného výboru alebo mestskej rady
     </p>
    </div>
    <div class="footnote">
     <p>
      <sup>
       [
       <a class="para" href="#d56e2731" name="ftn.d56e2731">
        75
       </a>
       ]
      </sup>
      <span class="emphasis">
       <em>
        credo (vysl. krédo)
       </em>
      </span>
      — z lat. verím; vierovyznanie
     </p>
    </div>
    <div class="footnote">
     <p>
      <sup>
       [
       <a class="para" href="#d56e2791" name="ftn.d56e2791">
        76
       </a>
       ]
      </sup>
      <span class="emphasis">
       <em>
        roráty
       </em>
      </span>
      — ranné služby Božie v adventnom období
     </p>
    </div>
    <div class="footnote">
     <p>
      <sup>
       [
       <a class="para" href="#d56e2797" name="ftn.d56e2797">
        77
       </a>
       ]
      </sup>
      <span class="emphasis">
       <em>
        kanceľ
       </em>
      </span>
      — kazateľňa
     </p>
    </div>
    <div class="footnote">
     <p>
      <sup>
       [
       <a class="para" href="#d56e2803" name="ftn.d56e2803">
        78
       </a>
       ]
      </sup>
      <span class="emphasis">
       <em>
        pastorálny
       </em>
      </span>
      — týkajúci sa duchovnej správy
     </p>
    </div>
    <div class="footnote">
     <p>
      <sup>
       [
       <a class="para" href="#d56e2811" name="ftn.d56e2811">
        79
       </a>
       ]
      </sup>
      <span class="emphasis">
       <em>
        Hofacker
       </em>
      </span>
      — Ludwig Hofacker, nar. 1798 vo Wildbade, zomrel
               1828, prebudenecký ev. farár v Štuttgarte a Rieligshausene. Jeho „Kázne na nedele a
               sviatky“ (2 zv.) vyšli vo viac než 50 vydaniach
     </p>
    </div>
    <div class="footnote">
     <p>
      <sup>
       [
       <a class="para" href="#d56e2817" name="ftn.d56e2817">
        80
       </a>
       ]
      </sup>
      <span class="emphasis">
       <em>
        lichý
       </em>
      </span>
      — klamný, prázdny (liché slovo — prázdne slovo)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2827" name="ftn.d56e2827">
        81
       </a>
       ]
      </sup>
      <span class="emphasis">
       <em>
        zákristia
       </em>
      </span>
      — z lat. sacristia — bočná miestnosť pri kostole,
               predizba, v ktorej sa pripravuje a vchádza do kostola farár
     </p>
    </div>
    <div class="footnote">
     <p>
      <sup>
       [
       <a class="para" href="#d56e2856" name="ftn.d56e2856">
        82
       </a>
       ]
      </sup>
      <span class="emphasis">
       <em>
        fília
       </em>
      </span>
      — (z lat. filia — dcéra) tu: dcérocirkev, malý
               cierkevný zbor, ktorý nemá faru, farára a pod. v ev. a. v. cirkvi; patrí k materskému
               cirkevnému zboru
     </p>
    </div>
    <div class="footnote">
     <p>
      <sup>
       [
       <a class="para" href="#d56e2862" name="ftn.d56e2862">
        83
       </a>
       ]
      </sup>
      <span class="emphasis">
       <em>
        senior
       </em>
      </span>
      — ev. farár stojaci na čele seniorátu (okresu),
      <span class="emphasis">
       <em>
        seniorát
       </em>
      </span>
      — v ev. cirkvi správny obvod
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2873">
       </a>
       15
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Neďaleko farskej ulice, na dolnom konci dediny, stála malinká chalúpka. Okienka mala ako
         dve dlane, strechu nachýlenú, podoprenú dvoma stĺpmi. Zdalo sa, že keby ju nechránila nad
         ňou naklonená stará hruška, istotne prvý vietor by s ňou mohol uletieť. Chalúpka patrila
         obecnému pastierovi, bola teda obecná a možno taká stará ako Zorovce. Terajší pastier Halás
         býval v svojom domčeku; tak usúdila obec, že bývalý pastier Bienik má v nej dokončiť svoj
         život. Tak to mala byť akási jeho penzia. Rozumel dobre dobytku, lepšie vraj, čo aký
         zverolekár, vždy si ho gazdiné i gazdovia volávali na radu a s prázdnym ho potom nikto
         domov nepustil. Keď nemal čo robiť, zašiel k susedovcom; dali sa mu ohriať, jesť nechcel,
         potreboval toho už len málo. Doma si navaril suchých hrušiek; jeho stará černica
    <sup>
     [
     <a class="footnote" href="#ftn.d56e2882" name="d56e2882">
      84
     </a>
     ]
    </sup>
    mu ich toľko nasypala keď prišli prvé mrazy, že všetky deti z dolného konca
         mali čo zbierať. Gazdiné mu ich posušili, no tak si už len varil a z veľkého hrnca vyberal.
         Ešte aj nejedného nimi počastoval,
    <sup>
     [
     <a class="footnote" href="#ftn.d56e2888" name="d56e2888">
      85
     </a>
     ]
    </sup>
    kto k nemu prišiel. Stavali sa u neho vandrovníci na noc; ustlal každému lôžko
         pri peci a chválil sa, aká je obec Zorovce uznanlivá, čo všetko pre neho učinila, že mu aj
         drevo dovolili z hôr nanosiť a navoziť, koľko potreboval, aj zemiakov mu po špete
    <sup>
     [
     <a class="footnote" href="#ftn.d56e2897" name="d56e2897">
      86
     </a>
     ]
    </sup>
    dali. Mal už svojich 75 rokov a len sa divil, čo to môže byť, že je teraz taký
         slabý a že ho nohy zle nosia, veď mu vždy tak dobre slúžievali. Obzvlášť sa sťažoval od
         minulého týždňa. Prenocoval bol zase u neho nejaký mladý vandrovník; zima ho striasala, len
         tak ním drchlovalo,
    <sup>
     [
     <a class="footnote" href="#ftn.d56e2903" name="d56e2903">
      87
     </a>
     ]
    </sup>
    ležal dva dni i dve noci. Bienik mu varil všelijaké zeliny a tešil sa, že mladý
         muž na tretí deň od neho odišiel čerstvý, no, choroba tuším zostala v chalúpke a prešla na
         starca. Zima ho potriasala a z toho zas horúčosť. Na jedlo nemal chuť, nohy pod ním
         klesali, ruky v lakťoch mal ako vylomené, odjakživa každú chorobu prechodil, ale túto akosi
         nemohol, musel zostať ležať. Susedia — keď nevyšiel — spomínali, kde je. No až keď sa
         kostolníčka rozbehla k nemu o radu pre chorého junca, vtedy len zvedela, že je veru ujec
         Juro chorý. Začali potom za ním behať s radami a liekmi, rozotreli mu čemer,
    <sup>
     [
     <a class="footnote" href="#ftn.d56e2909" name="d56e2909">
      88
     </a>
     ]
    </sup>
    namastili ho, hovorili si: „Je starý, mohol by umrieť, však nás to všetkých
         čaká a má to tu ako, s odpustením, maštaľ. Bola by nám o pohrebe hanba, musíme chalupu
         očistiť!“
   </p>
   <p>
    Nuž, tak prišli, omietli steny a hrady už snáď roky neometené. Zabielili, podrovnali a
         netak si pritom pochvaľovali, že keď sa kedysi opravoval obecný dom, vypýtal Bienik staré
         dosky, keď tam robili nové dlážky. Ktorý kúsok bol ešte dobrý, odrezal, a z tých starých
         driev povyberal čo sa dalo, a pozbíjal si dlážku, na parádu.
    <sup>
     [
     <a class="footnote" href="#ftn.d56e2917" name="d56e2917">
      89
     </a>
     ]
    </sup>
    Neraz sa mu z nej smiali, ale teraz boli radi, že nemusia nejaké jamy môliť,
    <sup>
     [
     <a class="footnote" href="#ftn.d56e2923" name="d56e2923">
      90
     </a>
     ]
    </sup>
    že môžu dlážku vydrhnúť. Očistili aj okná. Narobili pritom všetkom prachu,
         smradu, vlhčiny, div chorého nezadusili.
   </p>
   <p>
    „Vieš, Jurko,“ tešila ho jeho stará rovesníčka, kostolníčkina matka, keď stonal, „mohol
         by si umrieť; však by sme sem nemohli ľudí pustiť spievať!“
   </p>
   <p>
    Uznal, chudák, trpel, a ďakujúc ženám za ich lásku, ledva dych lapal. A ženy, keď ešte
         hodne rozkúrili v sporáku, z ktorého išiel oheň do kachlí, veľmi uspokojené opustili
         chalúpku. Mužovi, chudákovi, div sa hlava od horúčosti nerozskočila v blízkosti kachieľ.
         Našťastie prišli sa na neho podívať aj kostolník s richtárom. Kostolník, ktorý od choroby
         pána farára vedel mnoho rozprávať čo chorým treba, pristúpil k oknu, otvoril obe, ba aj
         dvere dokorán, nadal babám do sprostých, no len v duchu, aby ho Mílo neprezradil. Richtár
         obzrel posteľ, zamračil sa: „Veď sa to s ním prepadne. Dáme mu sem tú z obecného domu, tam
         ju netreba. A musí dostať aj čerstvej slamy.“ Odchádzajúc, stretol sa Mílo s Jankovičom a
         tento hneď sľúbil, že slamník opatrí.
   </p>
   <p>
    *
   </p>
   <p>
    Končil sa krátky zimný deň. Slniečko, sadajúc za zasnežené hory, nakúkalo cez malulinké
         okienočká do chalúpočky, akoby pred odchodom chcelo poláskať chorého starca. Snáď ho ani
         dobre nepoznalo, taký tu ležal zmenený, v dobrej posteli, na novom slamníku, v čistých
         perinách, bielej kmentovej košeli, umytý, oholený, na koncoch skaderené vlasy pekne
         prečesané, áno, ako nikdy! Izbietka vyzerala síce chudobná, ale bola čisto usporiadaná,
         vyvetraná, vykúrená. Ten, ktorý všetky tieto premeny pri mužovi vykonal, keď upratal, sedel
         na starej stoličke bez operadla, s hlavou sklonenou do oboch dlaní. Na starcovi vidno, ako
         sa mu veľmi uľavilo, no i že je napriek tomu ťažko chorý. Žilovaté ruky ležia nehybne, ako
         mu ich sused zložil. No, prečo sedí Jankovič taký akýsi zronený? Prečo sa neraduje, že
         starcovi urobil tak veľmi dobre? Hneď včera, keď prišiel sem a pomáhal vnášať druhú posteľ,
         umienil si urobiť všetko to, čo dnes urobil. Zobral obliečky po svojej matke, i zo svojho
         spodného prádla vzal staršie kúsky, aby netlačili, zavolal si Zvaru na pomoc, veľmi šetrno
         starca okúpali, pripravili mu lôžko a keď bol očistený, oblečený, vyložili ho naň ako malé
         dieťa. Ani sa nezadychčal, ba ani nezakašľal pritom. Potom Zvara odišiel a Jankovič čakal
         na dcéru, ktorá mala priniesť mlieko. No prečo klesala mužova hlava, keď sa najprv chvíľu
         bol zahľadel na dobre spiaceho starca?
   </p>
   <p>
    „Tatíčko môj, čo vám je?“ zaznel pri ňom hlas ako zlatý zvonček.
   </p>
   <p>
    „Tu si, Hanička?“ Muž sa rýchlo narovnal, obrátiac k dcére smutný obličaj.
   </p>
   <p>
    „Prišla som, tatíčko, no prečo ste taký smutný?“
   </p>
   <p>
    „Dieťa moje, čítala si tú knižočku „Bez Boha na svete?“
   </p>
   <p>
    „Čítala!“
   </p>
   <p>
    „Pozri, on je ako ten Martinko tam. Roky bol naším dedinským pastierom, ale Pastiera
         svojej duše nepoznal. My sme všetko o Ňom znali, a nikto mu o Ňom nepovedal. Neviním
         svojich spoluobčanov, vina je predovšetkým moja. Šesť rokov som žil tu, v tejto dedine ako
         ten, ktorý Krista prijal, a ani raz som s ním o Ňom neprehovoril. Dávali sme mu náš statok
         do opatery, zaplatili sme, aby mohol telesne žiť, ale o jeho dušu sme sa nestarali. Ja
         podnes. Ó, ten hriech zameškania!
    <span class="emphasis">
     <em>
      „V žalári som sedel a nenavštívili ste
            ma“
     </em>
    </span>
    (Mt 25, 36), hovorí Pán. Tá nesmrteľná duša sedela v žalári tmy a
         nevedomosti, a ja som ho nenavštívil; a teraz je už snáď neskoro, on hasne, zhasne… Kam tá
         úbohá duša pôjde? Zo mňa si nevezmi príklad, Hanička, ty nemlč, svedč ľuďom, aby si
         nemusela raz želieť, že duša zahynula, ktorej si zabudla posvietiť.“
   </p>
   <p>
    „Tatíčko môj,“ ovinula devuška ruky okolo otcovej šije, pritúlila sa k nemu, „to Pán
         Ježiš nedopustí; veď ujček Bienik ešte žije, budeme sa modliť. On prv nezomrie, kým to
         radostné posolstvo nepočuje a neprijme.“
   </p>
   <p>
    Detinská dcérina dôvera bola ako lano, ktorého sa otec mohol chopiť, aby neutonul na
         rozbúrenom mori oprávnených výčitiek svedomia.
   </p>
   <p>
    O chvíľu sedela už Hanička sama na otcovom mieste. Predtým sa spolu pomodlili a on
         odišiel. No starec akoby len čakal na jeho odchod, otvoril oči, pozrel zadiveno do ľúbeznej
         devuškinej tváre.
   </p>
   <p>
    „Už ste sa vyspali, deduško?“ sklonila sa Hanička nad starcom.
   </p>
   <p>
    „Ej, veru som sa veľmi dobre vyspal,“ pochvaľoval si chorý. „No, kto si ty, moje
         kuriatko?“
   </p>
   <p>
    „Hanička Jankovičová, deduško! Priniesla som vám trochu mlieka, všakver budete?“
   </p>
   <p>
    „Jankovičová? To si ty tá stratená?“
   </p>
   <p>
    „Veru, deduško, ja som bola dva razy stratená!“
   </p>
   <p>
    „Čo nepovieš! A ako?“
   </p>
   <p>
    „Hneď vám to vyrozprávam, len si najprv zajedzte.“
   </p>
   <p>
    A starec, hoci nemal chuti, ale aby nezarmútil devušku, čo ho tak pekne obsluhovala ani
         dajakého pána, zjedol pár lyžičiek mlieka s rožkom, zapil čerstvou vodou, a aby mu už
         povedala, ako to bola stratená. Medzitým sa zvečerilo. Na nebi svietil mesiac a cez mriežku
         sporáka osvecovali ohnivé prúdy posteľ, starca i devušku. Takto to krásne spolu pristalo:
         starec nad hrobom, nežná, pekná mladosť v starej nizučkej izbe ako povesť. Devuška,
         rozprávajúca najprv krátko, ako sa stratila svojmu tatíčkovi na dlhé roky, nepočula
         otvorenie pitvorových dvier, ani tiché otvorenie izbových, bola len poltvárou k nim
         obrátená. Nech sa trošičku obzrie, snáď by sa aj zľakla postavy, čo v tej nízkej izbe sa
         zdala taká vysoká. No ona mala pohľad len pre starca, tento len pre ňu, a tak nevideli, že
         príchodzí si sadol na lavičku pri kachliach a ich tieň ho zakryl. Dobre bolo, že devušku
         nezmýlil, že mohla prejsť k opisu, ako sa to druhýkrát stratila, a to tomu nebeskému
         Otcovi. Rozprávala o Pánovi Ježišovi — ako o dobrom pastierovi, o svojej duši — ako o
         stratenej ovečke a muž ju počúval nespúšťajúc ani oka z ružových ústočiek. Citovala
         naspamäť Evanjelium podľa Lukáša o pastierovi, ktorý to mal sto oviec a stratil jednu z
         nich. Keď je srdce plné osobnej lásky, tej prvej lásky k Pánovi Ježišovi, ó to je ľahko
         ústam o Ňom a len o Ňom rozprávať, opisovať Jeho osobu, Jeho lásku, Jeho príchod z
         kráľovských výšin do hlbokých nížin betlehemskej maštale. Na starcovej tvári vidno, že
         počúva zvesti, nikdy nepočuté, ale aj že im rozumie.
   </p>
   <p>
    „No tak On aj mňa našiel, vzal na svoje plecia a nesie do neba,“ končila svoju históriu
         a zadržujúc starcovu ruku v oboch teplých, mäkučkých dlaniach, preriekla detinsky nežne:
         „Deduško, či ste už dakedy na to mysleli, že nebeský Boh daroval svojho Syna najprv
         pastierom?“ V izbietke na okamih stíchlo.
   </p>
   <p>
    „Nie, ovečka moja, na to som ja nikdy nemyslel, a však je to pravda. Pastieri boli prví,
         ktorí Ho v tej maštali našli. Pamätám sa, že mi to ešte kedysi moja babička, Pán Boh im daj
         slávu večnú, rozprávali,“ odvetil starec zamyslene. „Však som sa o tých veciach, čo si mi
         dcérenka moja, ty rozprávala, aj v škole učil, no; to bolo len cez dve zimy; potom som už
         žil po službách, a keď som sa vrátil z vojenčiny, spravila ma obec svojím pastierom. Pri
         vojsku som bol pri koňoch, tam nič o Bohu nepočuješ. Ako obecný pastier len priam v zime čo
         som mohol ísť do toho svätého chrámu, ale bol zo mňa taký sprostý človek, že som tomu, čo
         tam pán farár kázali, nič nerozumel. Poviem pravdu, neraz som sa tam aj vyspal. Najviac ma
         mrzievalo, že neviem, prečo k tej svätej spovedi chodíme, však ako pred ňou, tak po nej,
         vždy som bol jednaký. Všetci sme tam sľubovali polepšenie, ale dodržať som to ja nemohol.
         Nebohého pána farára som mal rád, boli to taký dobrý človek, tak sa ma neraz povypytovali
         na všetok dobytok, neraz mi plný mešec tabaku nasypali. Boli veľký včelár, nosieval som im
         všelijaké korene z hôr.“
   </p>
   <p>
    „A o vašej duši nikdy s vami nehovorievali?“ smutne spytuje sa dievenka.
   </p>
   <p>
    „Nikdy, vtáčatko moje, snáď si mysleli, že však nám toho v nedeľu dosť navyprávajú.“
   </p>
   <p>
    „A ten pán farár, čo nedávno odišli?“
   </p>
   <p>
    „Aj to boli prívetivý pán, aj dobročinný, neraz mi prilepšili, a keď si ich Stračena
         zlomila nohu a ja som bol nad tým celý smutný, ešte ma potešili: „Nič si z toho, Jurko,
         nerobte, veď sa ona do jatky predá.“
   </p>
   <p>
    „Ani ten sa vás nespýtali, či v tých horách na toho dobrého Pastiera myslievate?“
   </p>
   <p>
    Starec zakrútil hlavou. „Vieš, dievenka moja, však ja by som ich tak málo bol rozumel,
         ako keď kázali. Boli to učený pán, múdry, nedivím sa, že nechceli do smrti na dedine
         zostať!“
   </p>
   <p>
    „Deduško, a znáte čítať?“
   </p>
   <p>
    „Znal som, no, už pomaly zabúdam.“
   </p>
   <p>
    „Budete ma počúvať, keď vám prídem zo Slova Božieho prečítať?“
   </p>
   <p>
    „Ó, ako rád!“ pohladil starec devuškinu ruku. „Len príď, snáď ty ma poučíš, teba
         rozumiem. Povedala si, že Syn Boží bol darovaný pastierom, tak ma to preniklo; veď aj ja
         som pastier. Bol On aj mne darovaný?“
   </p>
   <p>
    „Pravdaže aj vám; viete, tak ako aj mne. Ja som Ho prijala. Pravda, aj vy Ho prijmete!“
   </p>
   <p>
    „Rád by som, dieťa, len ma ešte musíš poučiť ako to mám učiniť. Keď mi to Sväté písmo
         budeš čítať, tam sa snáď dozviem.“
   </p>
   <p>
    „Iste, deduško; no aby sme už nehovorili, ustali ste. Ak chcete, ja sa za vás pomodlím a
         potom vám budem spievať, aby ste skorej mohli zaspať.“
   </p>
   <p>
    Nuž, devuška sa pomodlila, priam akoby si dieťa počul prosiť; ono verí, že mu bude dané,
         za čo prosí. Starec slová za ňou opakoval a dodal na koniec: „Pane Bože, zmiluj sa nado
         mnou, sprostým človekom, aby som vedel, ako to mám Tvojho Syna prijať.“ A devuška dala sa
         spievať
    <span class="emphasis">
     <em>
      „Kde jsi, můj přemilý Ježíši Kriste“
     </em>
    </span>
    .
   </p>
   <p>
    Pri poslednom verši vstal nespozorovaný poslucháč a vyšiel ticho von do zimného večera.
         Mesačné svetlo osvietilo štíhlu, v teplom zimníku pozapínanú postavu mladého farára.
         Vracajúc sa od železnice pešo, dozvedel sa, že starý Bienik ochorel a nebude snáď už dlho.
         Napadlo mu, že muža dosiaľ nenavštívil. Chcel, idúc okolo, splniť túto povinnosť. Vošiel,
         zostal, a to, čo počul, nezabudne. Otvorila mu minulá chvíľa oči a zodpovedala rôzne
         vnútorné otázky. „Teda takémuto ľudu my kážeme päťdesiatdvakrát do roka,“ myslel, kráčajúc
         s hlavou sklonenou k zemi. „On vypočuje a všetko zostane pri starom, bo nám nerozumie. Ba,
         čomu by rozumel? Snáď skúsenostiam. Kristus nevelil: „Budete mi kňazmi“, ale
    <span class="emphasis">
     <em>
      „Budete mi svedkovia“
     </em>
    </span>
    (Sk 1, 8). Svedok musí sám najskôr dač
         prežiť, vidieť, počuť. Áno, skúsenosti. Boli to skúsenosti, ktoré sme prinášali teraz na
         tejto schôdzke? Nie, to boli len krásne, vzletné, homileticky
    <sup>
     [
     <a class="footnote" href="#ftn.d56e3017" name="d56e3017">
      91
     </a>
     ]
    </sup>
    presné reči, a naši poslucháči spolu s nami odišli takí, ako sme aj prišli.“
   </p>
   <p>
    „Ako ste sa mali?“ spytovala sa pani farárka syna asi o pol hodinu, keď ho s radosťou
         privítala a viedla k večeri.
   </p>
   <p>
    „Ako obyčajne,“ vetil so zvláštnym úsmevom. „Pohovorili sme poltucta krásnych, nikomu
         neprospešných rečí, vyzdvihli pravovernosť evanjelickej cirkvi, nutnosť chrámových návštev,
         povozili sme sa pritom trochu i po sektároch. Ľud sa rozišiel a my, pri dobrom obede, mňa
         pravda, vynímajúc, pripíjali sme pani farárke. Potom sme sa uradili, ktorá cirkev bude
         nabudúce povzbudzovaná našimi misijnými kázňami, a každý pošiel svojou stranou, hnaný žitia
         nevôľou.“
   </p>
   <p>
    Stará pani, odnášajúc misu s polievkou do kuchyne, si zhlboka vzdychla: „Prišiel ešte
         nespokojnejší; ba, čo je to len s ním?“
   </p>
   <p>
    *
   </p>
   <p>
    Divili sa Zorovčania, že starý Bienik nezomrel tak hneď ako sa zdalo. Odkedy sa ho
         zaujali Jankovičovci, je s ním lepšie, hovorili si. Čo tí raz vezmú do rúk, to už stojí
         zato! V noci ktorý-ten z mužov pri starcovi spí; dal tam Jankovič zaniesť svoju pletenú
         posteľ aj s vojenským kobercom. Vo dne zas babička Šimonová preniesla sa tam so svojou
         praslicou; jedno jej je vraj, či doma, či tam priasť. Mohla starcovi podať vodu alebo
         mlieko, veď iné nechcel, a mohla sa s ním rozprávať, keď sa mu nedriemalo. Odpoludnie vždy
         túžobne čakal. Vtedy prichádzala Hanička Jankovičová a čítala mu Božie slovo, a potom sa
         spolu rozprávali, priam ako dve deti. Keď začne Pán Boh človeku oči otvárať, obzvlášť, ak
         má nato málo času, to ide z gruntu a rýchlo. Divili sa susedia, čo chodievali do
         zhromaždenia, ako starec rýchlo a dobre tým pravdám porozumel, a ako sa vždy tešil, keď
         zase niečo mal osvietené, už či z evanjelia, alebo z epištol. Už mu aj ktorý-ten z nich
         čítavali aj s ním sa rozprávali, no najradšej mal predsa len Jankoviča. Cítil teplotu
         bratskej lásky, ktorú mu ten prinášal, a ako sa usiloval odkrývať mu Božie pravdy. Raz, keď
         boli sami, odprosoval Jankovič starého pastiera, že mu prv svetlom Božím nezasvietil. Boh
         mu túto jeho pokoru odmenil tým, že jeho rukou vedený starec prišiel s vierou za Baránkom
         pod kríž na Golgotu, a prijal tam toho Syna, darovaného pastierom, za svojho osobného
         Spasiteľa. Od toho dňa už telesne slabol, zato duchom napodiv zosilnieval. Celá dedina
         chodila ho navštevovať a žasli nad jeho rečami, veď vraj hovorí ako sväté Písmo. Keď sa
         naši susedia zišli, hneď si žiadal, ktorú pieseň mu majú z kancionála spievať. Tri razy
         prišiel ho navštíviť aj pán farár. Po tretie, keď si žiadal Večeru Pánovu, bol prítomný len
         kostolník a stará Uhrová. Tá potom rozprávala, že keď už bolo po obrade, začal sa vraj
         starec modliť. Za všetko ďakoval Pánu Bohu, čo mu na zemi dobrého dal, ale nadovšetko za
         Jeho milého Syna, ktorého daroval pastierom, aj jemu. A tu vraj, keď prestal, spýtal sa ho
         pán farár: „Bienik, máte istotu, že sú vaše hriechy odpustené?“
   </p>
   <p>
    „Mám, ich milosť! Krv Ježiša Krista očisťuje nás od každého hriechu, ona aj mňa
         očistila.“
   </p>
   <p>
    „Máte teda nádej večného života!“
   </p>
   <p>
    „Nádej? Nie, pán farár, ja ten život už mám. Či o ňom nestojí:
    <span class="emphasis">
     <em>
      „Ja som
            vzkriesenie i život“?
     </em>
    </span>
    (Jn 11, 25). Nebeský Boh mi nato dal svojho Syna, aby
         som nezahynul, ale mal život večný.“
   </p>
   <p>
    „A čo urobíte, až príde údolie tieňov smrti?“
   </p>
   <p>
    Tu sa vraj starec usmial. „Raz som videl v horách králička, ako po ňom sliedil jastrab a
         smrť mu hrozila. Ešte som len chcel vtáka odohnať, keď mi králiček zmizol v skalnej diere a
         bol ratovaný. Tak aj ja sa skryjem do Kristových rán a smrť mi neuškodí. Polovicu života
         som strávil na horách bez Boha, ten druhý prežijem celý s Pánom Bohom na tých večných
         horách.“
   </p>
   <p>
    „Ach,“ dokladali ženy, „kde sa to vzalo v tom starom Jurovi? Zdal sa nám taký
         prisprostý, a on — aký človek. Všetkých nás môže poučiť.“
   </p>
   <p>
    Počas starcovej choroby prešli Vianoce i Nový rok. Ženy dopriadli, namotali priadzu,
         tkáči povyťahovali krosná. Budeže zas nového plátna! Hoci prišla tuhá trojkráľová zima,
         nastal po nej zrazu odmäk, slniečko, obzvlášť cez poludnie, dalo sa pripekať. Pocítili to
         hory, potokmi tieklo vody až veľa, mlynári sa však na ňu veru nehnevali, ani gazdiné, čo už
         dávno múku čakali. Ba, tak sa len sneh strácal, čochvíľa začali sa medzi ním černieť hrudy
         na roliach. A že zrána mrzlo, tak mohli hospodári po kuse orať. Kováči, kolári mali plné
         ruky práce, gazdinky podsýpali hydinu. V daktorých domoch mali ľudia plné ruky práce — veď
         bolo hodne ohlášok. Priadky u Rášov prestali. Aj zhromaždenie u Jankovičov nebývalo také
         plné; ale tí, čo verne chodievali, viditeľne začínali slúžiť Pánovi Ježišovi. Netak sa
         potešil Števko, ktorý zase vyše týždňa bol s mláťačkou von z domu, ako ho jeho domáci
         predbiehajú, obzvlášť Jožko. Trafovalo sa Mílovi kúpiť od švagra majetok, ktorý si ho tiež
         kúpil z parcelovaných
    <sup>
     [
     <a class="footnote" href="#ftn.d56e3054" name="d56e3054">
      92
     </a>
     ]
    </sup>
    statkov pri Komárne.
   </p>
   <p>
    „Kúpim vám to,“ hovoril mladým. „Je pravda, musím si požičať, ale by ste mali pekný
         majetok pohromade. Veď keď dá Pán Boh zdravia, splatíme, banka mi sľúbila kapitál na sedem
         percent, presne desať rokov ho môžem interesovať.“
   </p>
   <p>
    „Nekupujte, tatíčko,“ ohlásil sa Jožko, „veď máme aj zeme, aj práce na nej dosť. Čo
         prospeje človeku, keby celý svet získal a svojej duši škodu učinil? Alebo akú dá odmenu
         človek za svoju dušu?“
   </p>
   <p>
    „No, veď preto dušu nestratíš, keď budeš mať pekné hospodárstvo.“
   </p>
   <p>
    „Viete to iste, tatíčko?
    <span class="emphasis">
     <em>
      „Hľadajte najprv kráľovstvo Božie“
     </em>
    </span>
    (Mt 6,
         33), rozkazuje Pán Ježiš. No ako ja budem hľadať najprv kráľovstvo Božie, keď mi robota ani
         dýchať nedá a hospodárstvo nás tak poženie, že nebudeme vedieť čo prv? Bárs by sme potom
         ani spať nešli. Ak si najmeme robotníkov, nezvýši sa nám dosť na tie interesy, a ak sami
         budeme robiť, musíme nosom orať. A ja by som mal dovoliť, aby sa moja Dorka tak strhala?
         Nie, tatíčko, pre nás nekupujte, a vám to netreba.“
   </p>
   <p>
    Taká reč od Jožka, to už niečo znamenalo! Bol to zdravý, dobrý robotník, mal rád
         dobytok, pekné role, a predsa mu dnes išlo najprv o dušu. Namrzel sa richtár, ale keď v
         noci o tom hovoril so ženou, predsa sa mu len v hlave rozišlo, že veru má zať pravdu; načo
         by si všetci vešali na krk také bremeno!
   </p>
   <p>
    *
   </p>
   <p>
    Po Troch kráľoch odpoludnia upratoval Jankovič kasničku v stene, ktorú mal plnú kníh,
         keď dakto zaklopal.
   </p>
   <p>
    „To si ty, Števko, vitaj,“ poďakoval hospodár za pozdrav.
   </p>
   <p>
    „Čo robíte, ujček?“
   </p>
   <p>
    „Ako vidíš, upratujem knihy. Pred dvoma rokmi som kúpil po nebohom notárovi policu na
         knihy a dal som ju stolárovi opraviť; aj som už na ňu zabudol, a on mi ju dnes doniesol.
         Som rád. Vidíš, ja sám mám dosť kníh, staré, aj nové a Hanička má tiež, aj po Skalovej aj
         svoje, môžeme to usporiadať pekne dohromady. Prišiel si ako na zavolanie. Pomôžeš mi,
         prosím ťa, postaviť policu do zadnej izby?“
   </p>
   <p>
    „Ó, rád!“ mladík vyzliekol zimník, zavesil na vešiak. „Len kam ju tam postavíte?“
   </p>
   <p>
    „Miesto je, keď sme lavicu len pod oknom nechali, ostatná je tu, aj harmónium sme už sem
         preniesli.“
   </p>
   <p>
    „Počul som, že Hanička doprevádzala už spev pri zhromaždení; to ste sa radovali, však?“
   </p>
   <p>
    „Radoval, Števko, a ďakoval v duchu aj Otcovi nebeskému, aj bratovi H., že som to
         harmónium kúpil. Nejednu krásnu chvíľu zažije pri ňom moje dieťa a my s ním. Hudba je
         nebeský dar, keď znie na Božiu slávu.“
   </p>
   <p>
    O chvíľu stála už knihovníčka so sklenými dvierkami v Haničkinej izbe, a netak ju
         prikrášlila. Števko ponosil do nej knihy z prednej izby, Jankovič povyberal Haničkine z
         maľovanej truhly a uložili to všetko do jednej police. Do druhej, radil Števko, aby dali
         riad, čo mala Hanička na kasni,
    <sup>
     [
     <a class="footnote" href="#ftn.d56e3095" name="d56e3095">
      93
     </a>
     ]
    </sup>
    že to tak aj v mestách mávajú. Dolné police, ktoré už nevidno, nech si ona
         zaplní. Tešili sa vopred z jej prekvapenia.
   </p>
   <p>
    „A kde je Hanička, ujček?“
   </p>
   <p>
    „Išla do školy, stadiaľ iste do pastierne, len mám starosť, nevzala si vlniak a teraz
         fúka taký zlý vietor!“
   </p>
   <p>
    „Myslíte, že už skoro príde?“
   </p>
   <p>
    „Ale o hodinu, prv nie.“
   </p>
   <p>
    „To ja si teda vybavím, kvôli čomu som prišiel a potom, ak mi dáte vlniak, zanesiem jej
         ho. Rád by som tiež navštívil ujca Bienika.“
   </p>
   <p>
    „Tak si sadnime a povedz, čo žiadaš.“
   </p>
   <p>
    Jankovič — usadajúc na lavicu pri okne — ponúkol stoličku mladíkovi.
   </p>
   <p>
    „Prišiel som vám s radosťou oznámiť, že už môžem mláťačku splatiť. Keď krstný tatíčko
         povedal, že máme na zimu zbožia dosť, tak som všetko speňažil a za rezanie dreva mi tiež
         pribudlo. Zašatený, zaobutý som, no tak, keď sa moje úspory prirátali, mám už celú sumu
         pohromade a ešte mi aj zostalo.“
   </p>
   <p>
    Mládenec s viditeľnou radosťou odčítal dohodnutú sumu na stôl. Pridal aj úroky. Tieto
         Jankovič temer s nevôľou odtisol. „Keď kresťan kresťanovi chce pomôcť, nemá si to dať
         zaplatiť!“
   </p>
   <p>
    „Ale ujček, veď to nie je zaplatená vaša láska. Veľmi dobre ste mi pomohli.“
   </p>
   <p>
    „Z toho sa teším, no úroky neprijmem. Haničku by si tým zarmútil, a to nechceš! Povedal
         by som, načo už platíš, veď sme to nežiadali, ale dlh je nepriateľ človeka. Čím skôr sa ho
         zbaví, tým pokojnejšie môže spávať. Nemáš síce zdanlivo zase nič za svoje mozole, ale máš —
         stroj je tvoj! A to je tak, ako keď si hospodár zadováži pár koní. Nik nepovie, že nič
         nemá. Čo už odteraz strojom vyrobíš, to je tvoje, to máš čisté; no nech ti Pán Boh i
         naďalej pomáha.“
   </p>
   <p>
    Jankovič srdečne podal mladíkovi ruku, potom vložil peniaze v truhle do priehradky.
   </p>
   <p>
    „Vieš, čo za ne kúpim?“
   </p>
   <p>
    „Rád budem, keď mi poviete.“
   </p>
   <p>
    „Ten kus lúky medzi jelšami a ten výmoľ s tým hájom je na predaj.“
   </p>
   <p>
    „Ale veď je to taká planina,“
    <sup>
     [
     <a class="footnote" href="#ftn.d56e3134" name="d56e3134">
      94
     </a>
     ]
    </sup>
    divil sa mládenec.
   </p>
   <p>
    „Áno, no len tak možno všetky naše role i lúky, celý náš grunt plotom ohradiť, i tie čo
         som nedávno prikúpil, čo kedysi nám patrili. Keď ostatné peniaze vložím do tej zeme, tam
         netaký interes ponesú. Rád by som našim milým spoluobčanom ukázal, ako má kresťan
         zaobchádzať so zemou, ktorú mu Boh zveril. Mohli sme sa už dávno dopracovať lepších
         pomerov, keby sme boli matersky zaobchodili s prírodou, ktorou nás Pán Boh živí. Nemuselo
         nás toľko v cudzine robotovať! Keď nám teraz svätý Boh dal konečne slovenskú zem, takže je
         ona už naša, každý z nás je povinný zveľadiť ju.“ Jankovič vravel s nezvyklou u neho
         živosťou, mládenec počúval ho so záujmom.
   </p>
   <p>
    „Ujček, mali by ste si kúpiť strojové pluhy, obzvlášť na okopávanie zemiakov a iného.
         Našich doma sa mi nepodarilo nato naviesť, a to je taká veľká úspora sily a času!“
   </p>
   <p>
    „Máš nejaký katalóg?“
   </p>
   <p>
    „Mám.“
   </p>
   <p>
    „Prines mi ho večer. Akúkoľvek dobrú radu by si mi v tom ohľade dal, prijmem vďačne. Nie
         je ten sprostý, kto sa do smrti rád učí, bo stáva sa múdrejším, ale ten, ktorý sa domnieva,
         že už zná dosť.“
   </p>
   <p>
    „Máte pravdu, ujček. No nám mladým sa dakedy zdá, že už všetko známe, a to je škoda.“
   </p>
   <p>
    „Snáď sa budú ľudia diviť, prečo teraz tak zveľaďujem svoje hospodárstvo, keď predtým
         som ho roky zanedbával. Možno aj vy, ktorí pravdu milujete, budete ma mať v pochybnosti, že
         sa za mamonou zháňam. No, ty si otvorenejšej mysle, tebe poviem. Mnoho, veľmi mnoho
         zameškal som na svete, čo už nedohoním; obzvlášť v tom čase, keď zármutkom všetko vo mne
         spalo, i srdce i duša, i duch. Svätý Boh sa však zmiloval nado mnou. On ma z toho sna
         zobudil, nie úderom, ale veľkou láskou, takže sa moje oči otvorili cele a ja som poznal,
         koľko som zostal dlžný svojim spolublížnym. Zo Slova Božieho — keď sa ku mne zídete — som
         vám už poslúžil, aj ešte poslúžim. K osobnému svedectvu nemám schopnosti. Tak je to aj v
         telesnom ohľade. Preto som si umienil — neznajúc hovoriť — ukazovať činom, čo by sa malo
         činiť a ako, aby Pán Boh mohol požehnávať, lebo aj to si myslím: Kázať Slovo Božie ľuďom,
         ktorých núti bieda utekať svetom, to je plávanie vo vodách o jednom vesle. Vesluješ,
         vesluješ a vždy si na jednom mieste, ak ťa len prúd nestrhne a o skaly nerozbije.“ V izbe
         na chvíľu stíchlo. Zrazu mladík vstal, podal ruku mužovi:
   </p>
   <p>
    „Ďakujem vám, ujček, za dôveru. Prijmite moju pravicu a sľub, že dokiaľ som v
         Zorovciach, chcem stáť ako syn po vašom boku, žeby sme spolu veslovali oboma veslami.
         Všetko, čo by ste chceli odo mňa, mi povedzte, aby som vedel, ako vám mám pomáhať.“
   </p>
   <p>
    Stisli si muži ruky, mládenec vzal Haničkin vlniak a o chvíľu videli ho už susedia
         ponáhľať sa k pastierni.
   </p>
   <p>
    „Vošiel potichu, no na prahu zastal. V izbičke, krytej už súmrakom, znejú dva hlasy. Keď
         sa dobre rozhliadol, Haničky tu nebolo, zato pri posteli sedel pán farár Morháč a pri
         kachliach babička Šimonová. Oba muži horlivo spolu rozprávali. Ustúpil, nechcúc mýliť,
         zavrel potichu dvere. Babička Šimonová ho síce videla, no aj rozumela a dobrotivo sa
         usmiala. Na dvorku bezradno postál; v pitvore z dverí malej maštaľky zaznelo jeho meno.
         Netak radostne sa obrátil.
   </p>
   <p>
    „Hanička, čo tam robíš?“
   </p>
   <p>
    „Vitaj, Števko! Ujčekovi doviezli trocha dreva, uložila som ho, už idem domov.“
   </p>
   <p>
    „Tak poď rýchlo, ruky máš studené, je zima, tatíčko ti poslal vlniak.“
   </p>
   <p>
    „Ach, a ty si mi ho priniesol, to som rada! Citeľne sa zase ochladilo!“ Devuška okrútila
         sa do vlniaka.
   </p>
   <p>
    „Tak poďme, alebo ideš ešte dovnútra?“
   </p>
   <p>
    „Už som sa odobrala. Babička Šimonová tam zostala a ujček má návštevu, pána farára. Keby
         si bol počul, ako on svedčil pánovi farárovi!“
   </p>
   <p>
    „Veľmi horlivo; ale som nepočúval, aby sa nezmýlil. Hanička, myslíš, že je on už Boží?“
   </p>
   <p>
    „Ó, iste. Keď mu čítam alebo spievam, tak sa z Pána Ježiša raduje. A len z toho sa
         môžeme radovať, čo už máme, pravda?“
   </p>
   <p>
    „Veru, len z toho, to ja teraz dobre viem. Celý týždeň som bol medzi svetom sám, a
         predsa, nie sám. On bol vždy so mnou.“
   </p>
   <p>
    Oba mladí ľudia, statne bojujúc s vetrom, ponáhľali sa ulicou.
   </p>
   <p>
    „Vidíš, ako dobre, že máš ten vlniak, veď ako čo by nás ľadom polieval, len sa dobre
         zakrúť!“
   </p>
   <p>
    „Ba, ja len neviem, Števko, prečo sú všetci ľudia ku mne takí dobrí,“ namietla Hanička.
   </p>
   <p>
    „A či vždy boli dobrí?“ postál mládenec.
   </p>
   <p>
    „Ale, vždy, aj tam doma, odkedy sa pamätám. Aj susedia, aj v škole a teraz zas tu doma,
         vy všetci!“
   </p>
   <p>
    „Aj ja?“
   </p>
   <p>
    „Pravdaže!“
   </p>
   <p>
    „No, vieš, keď som kedysi v Malkovie jarku na ozvenu volával; čokoľvek som zavolal, to
         mi hory odpovedali, už či dobré, alebo zlé. A pokiaľ ide o mňa ja len dlhy tebe platím.“
   </p>
   <p>
    „Dlhy?“
   </p>
   <p>
    „Ach, a ako sa diví! Vari som nie tvojím dlžníkom? No, už v tej veci nebudem, práve som
         tvojmu tatíčkovi vyplatil mláťačku. Keď si mi z celého srdca chcela pomôcť, tak mi Pán Boh
         požehnal, že sa až naši divili, koľko som vyrobil. Ale váš mlynár mal pravdu, keď hovoril:
         „Nebojte sa ten stroj kúpiť, je predvojnový a veľmi dobrý, tak ľahko by ste podobný
         nenašli. A hoci je proti iným malý, ale mnoho sa s ním dá zarobiť. Len jedno ma mrzí, tvoj
         tatíčko nechcel vziať interes.“
   </p>
   <p>
    „Interes?“ užasla devuška. „Pán Ježiš hovorí, že kto činí vôľu Božiu, ten je Jeho brat a
         sestra. My ju oba chceme činiť, a tak sme tiež Jeho rodina, a spolu ako brat a sestra. Ja
         myslím, že by to bolo smutné, keby ešte aj sestra od brata vzala interes. Ešte ak by z toho
         musela žiť. Ale takto?“
   </p>
   <p>
    „No, máš pravdu, a veď ja sa vám odslúžim. Máte navozeného dreva, prídeme aj s Jožkom, a
         všetko vám ho porežeme.“
   </p>
   <p>
    „Ej, to bude dobre, Števko, len ťa pekne prosím, príďte čím skôr. Keď tatíčko bol tak
         zle na to srdce, pre neho rezanie nie je, ale že nechce nechať ujčeka Zvaru samého, každý
         deň sa do toho púšťa. To bude veru bohatý úrok, keď mi tatíčka ochrániš pred chorobou!“
   </p>
   <p>
    „Dobre, že si mi povedala, hneď zajtra prídeme. No, už sme doma!“ Mládenec otváral
         Jankovičovie bránu.
   </p>
   <p>
    „Vieš čo, Števko,“ zadržala devuška podávanú ruku. „Dorka s Jožkom prídu k nám na
         večeru, prídi aj ty.“
   </p>
   <p>
    „Prídem rád, ale prečo?“
   </p>
   <p>
    „Piekli sme spolu chlieb a napiekli sme si aj bálešov. Tatíčko mi doniesol dobrého čaju
         a cukru, on že nám sám navarí taký ruský. Potom si zaspievame a tatíčka poprosíme, aby nám
         rozprával zo svojich skúseností. Keby si vedel, ako on to krásne zná!“
   </p>
   <p>
    „A pritom sa budeme tešiť z prekvapenia, ktoré tebe prichystal.“
   </p>
   <p>
    „Aké?“
   </p>
   <p>
    „Keby som prezradil, nebola by si prekvapená; no viem, že budeš mať radosť.“
   </p>
   <p>
    Ach, taká je mladosť! Mladík a devuška stáli v tom najväčšom prievane, meluzína
    <sup>
     [
     <a class="footnote" href="#ftn.d56e3224" name="d56e3224">
      95
     </a>
     ]
    </sup>
    im len tak fičala okolo uší; mladík chrbtom podopieral bránu, aby sa
         nezapleskla, a oni necítili zimu, im bolo teplo, bo tá teplota sa v srdci začínala. Ach,
         bolo im spolu tak dobre! Nech si nemusia privolať „Do videnia!“, veru by sa ešte nerozišli.
         No veď neprešla ani hodina, už boli zase spolu u Jankovičov. Hospodár skutočne navaril
         dobrého čaju. Hanička s Dorkou nakrájali chutných bálešov; jedli všetci s chuťou zdravej
         mladosti a radovali sa z Haničkinho prekvapenia. Spievali si potom piesne, ktoré ona už
         dobre znala hrať a tešili sa, že už toľko z tej hudby pochytila. No keď Jankovič začal
         svojím pútavým spôsobom rozprávať o širošírej ruskej zemi, o utrpení dietok Božích za doby
         cárstva i za revolúcie, a o veľkej Božej milosti, ktorá tam dokázala, že nieto rady, ani
         sily proti Hospodinovi, tu sedeli tak tichúčko ako mušky. A Duch Svätý, ktorý rozsieva v
         tíšine, sial do ich sŕdc sväté úmysly a odhodlania zotrvať na ceste za Kristom až po hrob.
         Bola to taká vzácna chvíľa, jedna z tých, keď sa rodia budúci hrdinovia a tvoria Božie
         charaktery. Neboli pri nej sami, nezbadali, že vošli k nim Martin i Zuzka Uhrovie a za nimi
         Srnianek so ženou. Nakoniec na Dorkinu prosbu zaspievali spolu hudbou doprevádzaní:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Až po smrť, ó, Jezu, chceme byť Tvoji,
        </em>
       </span>
       <span class="emphasis">
        <em>
         až po smrť za Tebou vždy chceme ísť.
        </em>
       </span>
       <span class="emphasis">
        <em>
         Až po smrť zotrvať v zmužilom boji,
        </em>
       </span>
       <span class="emphasis">
        <em>
         až po smrť, a potom do slávy prísť.
        </em>
       </span>
      </span>
     </p>
    </div>
   </p>
   <p>
   </p>
   <p>
    To spievali nielen ústa, nie, bola to modlitba duší, ktoré na život i na smrť
         odovzdávali sa svojmu Spasiteľovi. Bola to len hŕstočka neumelých detí ľudu, svet o nich
         neznal, ani ten široký, ani ten slovenský, ale tam hore, vo večnej domovine, ich znali a
         tam boli milovaní.
   </p>
   <p>
    *
   </p>
   <p>
    Medzitým sa v pastierni veľmi rýchlo skončil rozhovor, lebo na starca prišiel nával
         záduchu. Zdalo sa, že hneď bude tam, kam sa chystal; a tam istotne príde pre smrť a krv
         Ježišovu, o čom pred chvíľou radostne svedčil. Mladý farár zdvihol a oprel o svoju hruď
         klesajúcu starú hlavu. Babička otvorila dvere i okno. Studený, ostrý vietor pomohol,
         stlačená hruď si oddýchla, zavreté oči sa otvorili, no len jeden vďačný pohľad utkvel v
         bledej tvári mladého muža. A keď ho o chvíľočku opatrne položili do vysoko nastlaných
         podušiek a sotva prehltol tú trochu vody, čo mu starenka na lyžici podala, zaspal.
   </p>
   <p>
    „On sa už sotva zobudí, babička,“ prevravel mladý farár v hlbokom dojatí.
   </p>
   <p>
    „Bude ako Pán Boh dá, ich milosť; no veď už môže ísť, však ide Domov. Tak Boh miloval
         svet, aj jeho, že Syna svojho jednorodeného dal, aj jemu, a ktoríkoľvek Ho prijali, dal im
         moc, byť deťmi Božími; aj jemu ju už dal. Sami sme počuli z jeho úst, že istotu večného
         života mu dal Duch Svätý. Ó, Boh je dobrý, On nikdy nesklame toho, kto poslúchol a išiel,
         keď Pán Ježiš volal: Poď, ja ti dám odpočinutie!“
   </p>
   <p>
    Pozorne, aby ho nezobudila, zotrela starenka bielym ručníčkom kvapky potu z bledého
         mužovho čela, ktoré predtým vyvolala úzkosť zadusenia. Starec pohol perami. Sklonili sa
         oba, aby počuli, čo povie. „Otče, ďakujem — Pán Ježiš — krv za mňa — večný život — k horám
         Božím — Hanička — požehnaj!“ A ešte jedno túžobné: „Pane Ježišu, domov!“ To bolo všetko, čo
         počuli. Starec málinko zdvihol hlavu, položil si ju trocha nižšie. Zvláštne svetlo
         preletelo mu čelom, rozprestrelo sa obelievajúcou tvárou, slabé trhnutie ľavej ruky,
         malinké vydýchnutie a…
   </p>
   <p>
    „On už je na pravde Božej!“ vzdychla starenka. Pokľaknúc, dala sa ticho modliť, aby Pán
         Ježiš sprevádzal dušu uvoľnenú z tela tým údolím tieňov smrti, po tej ďalekej, vysokej
         ceste, do svojho domova.
   </p>
   <p>
    Tak odišiel zorovský obecný pastier, pracovník dvanástej hodiny. Na zemi málo žil Bohu a
         s Kristom, lebo ho ľudia nechali zostarnúť bez svetla. V poslednej hodine a takmer s
         posledným dychom dal mu Boh zachrániť človeka, ktorého ľudia určili za pastiera duší. Dali
         tomu človeku palicu, aby viedol stádo, do krajiny, jemu samému neznámej, ktorý na otázku
         toho stáda: „Ideme dobre?“ musel odpovedať: „Snáď!“ „Čaká nás tam život?“ „Neviem, kto to
         môže vedieť?“ Jeho síce naučili, čo sa vyžadovalo v jeho úrade, ale zameniac vzdelanie za
         život z Boha, poslali ho pracovať prv, než duchovne žil, niesť svetlo ľuďom a Ježiš Kristus
         ešte nebol jeho osobným svetlom.
   </p>
   <p>
    Po ťažkých nociach, keď spánok oči nezavrel, po tvrdých bojoch s pyšným srdcom, aby tak
         raz navždy samospravodlivý bohoslovec umrel, a ožil služobník Boží a Kristov, použil Boh
         svedectvo a smrť tohto najposlednejšieho zo svojich detí, aby skrze neho privolal tej
         mladej duši:
    <span class="emphasis">
     <em>
      „Buď svetlo!“
     </em>
    </span>
    (IM 1, 3). A bolo svetlo. Uveril farár
         Morháč, že celé Božie slovo je pravda, no i že Boh, ktorý prijal na milosť Juraja Bienika
         na základe tej istej zmluvy milosti, prijíma na Golgote aj jeho. Kľačiac pri mŕtvole
         starého pastiera — keď medzitým starenka modlitbou sprevádzala uvoľnenú dušu — prijímal on
         vierou odpustenie, milosť, nový život i svetlo. To všetko z prebodnutej pravice Krista
         Ježiša, Baránka.
   </p>
   <p>
    Z pastierne odchádzal nový človek. Odišli z nej dvaja: jeden hore, vysoko, ďaleko, v
         ústrety prekvapujúcej kráse, sláve a odpočinku. Ten druhý v ústrety veľkej vnútornej
         radosti, no i veľkým bojom a krížovej ceste. A obaja títo muži boli na zemi pastiermi.
   </p>
   <p>
    *
   </p>
   <p>
    Zorovčania vraj nepamätali taký pohreb aký mal Juraj Bienik. Celá obec prišla si
         odprevadiť svojho pastiera. Tri cechy sa dostavili, aby ho poctili svojimi „fakľami“. Nech
         je katolík, spievali by mu cestou: „Svetlo večné nech mu svieti!“ A ono mu skutočne
         svietilo. Preto vari bol taký krásny slnečný deň. Najzvláštnejšie na tom pohrebe bola však
         kázeň, ktorú povedal pán farár nad hrobom. A tá odobierka! Nikdy podobnej zorovský kostolík
         nepočul. Povedal pán farár, že keby zosnulý mohol k nám dnes hovoriť, čo by asi povedal
         zorovským občanom, aby sa s nami rozlúčil? Tí, ktorí v posledné dni starca navštevovali a
         vraveli o ňom, že hovoril ani sväté Písmo, verili radi, že to by im starý Bienik skutočne
         na cestu položil. Keď sa pán farár dal opisovať celý starcov život, ako čo by ho on sám
         rozprával, ani jedno oko nezostalo suché. Ako sa vraj nikto o jeho dušu nestaral, ako v tej
         kresťanskej zemi žil bez Božej známosti, bez svetla, bez Krista. A keď prišiel do chrámu
         Božieho, neznajúc o čom, o kom je reč, nič ani tam nerozumel. „Žil medzi nami, slúžil nám,
         verne. Ale nech nemá Boh pre duše svojich poslov, my by sme ho všetci boli nechali odísť
         bez Krista, bez viery, bez svetla, do večnej tmy. Nikto sme mu duchovne neposlúžili, ja
         najmenej.“ Tuto pán farár trochu postál a mladá, bledá jeho tvár bola taká smutná, keď v
         tíšine, temer hrobovej, pokračoval: „Zato on temer s posledným dychom, poslúžil mne. Poznal
         som pri jeho smrti, že on v dvanástej hodine vierou prijal Spasiteľa, Syna Božieho, hoci sa
         len málo mohol už o Ňom dozvedieť. A ja, ktorý som znal všetko o Ňom, ktorého moji cirkevní
         predstavení sem poslali na vašu žiadosť, aby som vás, vy moji poslucháči, k Bohu viedol, ja
         som spoznal, že Ho v sebe nemám. V rozume, v knihách, áno, ale v srdci nie.
    <span class="emphasis">
     <em>
      „Tak
            miloval Boh svet, že svojho jednorodeného Syna dal, aby nikto, kto verí v neho,
            nezahynul, ale mal život večný“
     </em>
    </span>
    (Jn 3, 16). To som dobre vedel, áno aj veril,
         že Pán Boh svojho Syna ľuďom dal, no pre seba som Ho ja ešte nebol prijal. Keďže v Písme
         svätom stojí:
    <span class="emphasis">
     <em>
      „Ale všetkým, ktorí ho prijali, dal právo a moc stať sa deťmi
            Božími, tým, ktorí veria v jeho meno“
     </em>
    </span>
    (Jn 1, 12), no tak Juraj Bienik sa stal
         šťastným synom a dedičom Božím prv ako ja, váš farár. Je tak spravodlivé, lebo Boh nikoho
         neuprednostňuje. Keď som videl skonanie tohto spravodlivého a že skutočne odišiel ta, kam
         veril, že ide, otvorilo sa konečne i moje srdce, i moje ruky sa vystreli po tom podávanom
         Spasiteľovi. On ma prijal na milosť a ja som smel prijať Jeho. Posiaľ sídlieval len v mojej
         mysli, keď som bral knihy do rúk, bol ukrytý pred zrakom mojej duše v Jeho Slove. Dnes
         vtiahol do môjho srdca, a ja smiem s tou piesňou volať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ja Ťa mám, ja Ťa mám,
        </em>
       </span>
       <span class="emphasis">
        <em>
         Jezu, poklad môj!
        </em>
       </span>
       <span class="emphasis">
        <em>
         Konečne, konečne si môj!“
        </em>
       </span>
      </span>
     </p>
    </div>
   </p>
   <p>
   </p>
   <p>
    No áno, taký pohreb a takú odobierku ešte Zorovčania nezažili. Ani jeden z účastníkov
         nezostal bez dojatia. Veď to bola neslýchaná vec, že sa farár svojim cirkevníkom priznal k
         takému niečomu. Tí, ktorí ho rozumeli, jasali nad ním v svojich srdciach, tí, ktorým jeho
         konanie pripadalo divné, nepochopiteľné, pocítili napriek tomu vzácnu úctu k mladému
         kňazovi. On, akoby sa týmto činom bol k nim priblížil. Posiaľ hovorieval farár k
         cirkevníkom, tento raz prehovoril človek k ľuďom, akoby brat k bratom. Aj tí
         najľahostajnejší ho úctivo pozdravovali, keď odchádzal z cintorína.
   </p>
   <p>
    Nuž, tak pochovali Zorovčania svojho pastiera. Na tretí deň po pohrebe odhlasovali v
         obecnom zasadnutí, že pastierňu trochu opravia, nech slúži za nocľaháreň pre vandrovníkov.
         Mala to byť ako pamiatka po Bienikovi, pretože on svoju dobročinnosť voči týmto ľuďom
         zaplatil svojím životom.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2882" name="ftn.d56e2882">
        84
       </a>
       ]
      </sup>
      <span class="emphasis">
       <em>
        černica
       </em>
      </span>
      — tu: druh hrušky
     </p>
    </div>
    <div class="footnote">
     <p>
      <sup>
       [
       <a class="para" href="#d56e2888" name="ftn.d56e2888">
        85
       </a>
       ]
      </sup>
      <span class="emphasis">
       <em>
        počastovať
       </em>
      </span>
      — ponúknuť,
                  pohostiť
      <span class="emphasis">
       <em>
        počastovať
       </em>
      </span>
      — ponúknuť, pohostiť
     </p>
    </div>
    <div class="footnote">
     <p>
      <sup>
       [
       <a class="para" href="#d56e2897" name="ftn.d56e2897">
        86
       </a>
       ]
      </sup>
      <span class="emphasis">
       <em>
        špeta, špeť
       </em>
      </span>
      (aj zemiakov mu po špete dali) — štipka, trochu
               (aj zemiakov mu po troche dali)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2903" name="ftn.d56e2903">
        87
       </a>
       ]
      </sup>
      <span class="emphasis">
       <em>
        drchlovať
       </em>
      </span>
      — drgľovať, triasť, natriasať (pri vezení na
               voze)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2909" name="ftn.d56e2909">
        88
       </a>
       ]
      </sup>
      <span class="emphasis">
       <em>
        čemer
       </em>
      </span>
      — choroba spôsobená zrážaním krvi
     </p>
    </div>
    <div class="footnote">
     <p>
      <sup>
       [
       <a class="para" href="#d56e2917" name="ftn.d56e2917">
        89
       </a>
       ]
      </sup>
      <span class="emphasis">
       <em>
        paráda (na parádu)
       </em>
      </span>
      , dlážka na parádu — ozdoba, obdiv
     </p>
    </div>
    <div class="footnote">
     <p>
      <sup>
       [
       <a class="para" href="#d56e2923" name="ftn.d56e2923">
        90
       </a>
       ]
      </sup>
      <span class="emphasis">
       <em>
        môliť
       </em>
      </span>
      — upraviť — vymazať povrch hlinenej dlážky mazivom —
               mazľavou hlinou pripravenou z mastnej hliny (ílu) a vody
     </p>
    </div>
    <div class="footnote">
     <p>
      <sup>
       [
       <a class="para" href="#d56e3017" name="ftn.d56e3017">
        91
       </a>
       ]
      </sup>
      <span class="emphasis">
       <em>
        homiletika
       </em>
      </span>
      — náuka o kazateľstve,
      <span class="emphasis">
       <em>
        homileticky
       </em>
      </span>
      — kazateľsky
     </p>
    </div>
    <div class="footnote">
     <p>
      <sup>
       [
       <a class="para" href="#d56e3054" name="ftn.d56e3054">
        92
       </a>
       ]
      </sup>
      <span class="emphasis">
       <em>
        parcelovať (parcelované statky)
       </em>
      </span>
      — deliť veľké pozemky na
               menšie
     </p>
    </div>
    <div class="footnote">
     <p>
      <sup>
       [
       <a class="para" href="#d56e3095" name="ftn.d56e3095">
        93
       </a>
       ]
      </sup>
      <span class="emphasis">
       <em>
        kasňa
       </em>
      </span>
      — skriňa
     </p>
    </div>
    <div class="footnote">
     <p>
      <sup>
       [
       <a class="para" href="#d56e3134" name="ftn.d56e3134">
        94
       </a>
       ]
      </sup>
      <span class="emphasis">
       <em>
        planina
       </em>
      </span>
      — neúrodná pôda
     </p>
    </div>
    <div class="footnote">
     <p>
      <sup>
       [
       <a class="para" href="#d56e3224" name="ftn.d56e3224">
        95
       </a>
       ]
      </sup>
      <span class="emphasis">
       <em>
        meluzína
       </em>
      </span>
      — zavýjavý vietor
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3308">
       </a>
       16
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Tichý večer zapadal nad svetom. U Srniankov po usilovnej celodennej práci skončili
         večeru i domácu pobožnosť, a sedeli ešte ponorení do rozjímania o Božích pravdách. Čítali
         boli päťdesiaty prvý žalm.
   </p>
   <p>
    „Keď si pomyslím na tie svoje neprávosti,“ smutne vraví Srnianek, „ani len neviem ako
         Boha chváliť, že aj vy, mamička, aj ty, Cilka, ste mi ich tak odpustili, ako tá večná Božia
         láska. A že už neplatí o mne:
    <span class="emphasis">
     <em>
      „Neprávosti naše položil si pred seba“
     </em>
    </span>
    (Ž 90, 8), pretože ich krv môjho Spasiteľa obmyla navždy.“
   </p>
   <p>
    „Neležali tam len tie tvoje, syn môj,“ vzala matka synovu ruku.
   </p>
   <p>
    „Máte pravdu, mamička,“ ohlásila sa nevesta, „i tie naše tam ležali a svätý Boh nám
         všetkým odpustil.“ Vstala mladá žena od stola, chcela odniesť riady, voľnú ruku na chvíľu
         položila mužovi na plece. Pozerala sa mu do očí s láskou a on na ňu vďačne, ach, tak
         vďačne!
   </p>
   <p>
    „Poď, Cilka, veď potom umyješ, chcem vám niečo povedať.“
   </p>
   <p>
    O chvíľu — keď utrela stôl a svokre podala žiadané perie — sedela už mladá Srnianková
         vedľa muža. Kto by ich tak spolu videl, nikdy by neuveril, akí to boli ľudia ešte len
         nedávno. S navráteným zdravím skvitla znovu zvädnutá krása Cilky Srniankovej. Srnianek bol
         dnes trochu síce prešedivený, ale ináč statný muž, na ktorého s radosťou sa možno pozrieť.
         Ach, pekné boli tie výsledky Božieho milosrdenstva a ľudskej lásky.
   </p>
   <p>
    „Martišovci mi písali,“ začal obuvník, „že už majú konečne majetok prenesený na svoje
         meno. Do Vianoc ešte vždy nevedeli iste, či im to tí páni nevezmú, a tak nemohli ani
         prestavovať, ani opravovať. Stavania že však majú dosť, len veľmi spustnuté. Píše, že
         potrebujú nejakých statočných bírešov.
    <sup>
     [
     <a class="footnote" href="#ftn.d56e3332" name="d56e3332">
      96
     </a>
     ]
    </sup>
    Plat sľubujú pekný, práca že je to tam oproti tej našej tu ihračka, každý bíreš
         môže si chovať hydinu i prasatá. Pri sporovlivosti ľahko niečo odloží a trafí sa mu pomaly
         niečo kúpiť. Dopytujú sa nás, že keď ja už nepijem, či by sme u nich neprijali službu.
         Mamička by nám vraj dobre pomáhala po dome; v zime žeby som ja aj remeslo mohol robiť, aj
         keď prší a nedá sa ísť do poľa. Premýšľal som o tom, či to nie je od Boha, ak by mi tak dal
         na ten spôsob možnosť zhospodáriť i tebe, Cilka, i vám, mamička, to čo som premrhal. Išli
         by sme ta len na niekoľko rokov. Nekupoval by som ja tam zem, každý odložený halier vložil
         by som si tu do zeme, aby sme sa mali potom k čomu vrátiť. Dom by sme dali do prenájmu, aj
         tu trochu poľa. Z toho by sa vyplatila daň a čo by som tam za vašej pomoci vyrobil, to by
         nám zostalo. No tak, čo vy nato poviete?“
   </p>
   <p>
    „Rob, syn môj, ako za najlepšie uznáš, ja pôjdem s tebou kamkoľvek a chcem ti pomáhať
         kým vládzem,“ chvejúcim sa hlasom odvetila matka a slzy skanuli po vráskami pokrytom
         priskoro zostarnutom líci.
   </p>
   <p>
    Mladá Srnianková vyložila ruky na stôl, hlavu na ne a mlčala.
   </p>
   <p>
    „Cilka,“ sklonil sa muž k nej, „ty prečo nič nehovoríš?“
   </p>
   <p>
    „Ach, keď som sa veľmi naľakala!“
   </p>
   <p>
    „Naľakala?“ zavolali oba. „Čoho?“
   </p>
   <p>
    „Mamička, a vy neviete, čoho?“ Tvár mladej ženy bola bledá ako smrť. Pritisla si
         zalomené ruky na čelo, pritom sa tak rozhliadla po izbe, ako keď sa človek lúči so všetkým,
         čo mu milé.
   </p>
   <p>
    „Cilka, ty sa bojíš, že ja zas upadnem do toho hriechu!“ porozumel obuvník.
   </p>
   <p>
    „A vieš to iste, že sa tak nestane? Žili sme bez Boha, bez Krista, bez Jeho Slova,
         neposlúchali sme oba ani Pána Boha, ani rodičov. Áno, žili sme ako Satanovi otroci v pekle.
         Utekajúc od teba v to ráno, rozkrvavená, zbitá, akoby ma psi boli trhali, z pekla som
         utiekla. A či vo dne, či v noci, vždy som videla to pusté, vyrabované, špinavé peklo a
         triasla som sa pri myšlienke, že by som mala ešte kedy prekročiť tieto prahy. A keď ste ma
         priviezli naspäť do takej čistoty a krásy, akú nám pripravila ľudská láska, zdalo sa mi, že
         vstupujem do neba, že som predsa len zomrela. Ty si bol tu už nie ako divá zver, ale ani
         nie ako ten, kvôli nemu som hrešievala a štvrté prikázanie prestupovala, ale ako nový,
         dobrý človek. Bála som sa, že je to len sen, a že sa zase zobudím v pekle. Každý deň, každú
         noc, ktoré som smela stráviť v tom nebi, keď sa ono nestrácalo, na kolenách pred Pánom
         Ježišom som i začínala i končila. A teraz mám z toho neba von… A prečo? Aby sme prikúpili
         zeme? Počuli ste rozprávať Horáčku, keď si prišla navštíviť rodičov. Chválila sa, je
         pravda, koľko majú zeme, ale bývať, že bývajú len ako v cigánskej búde a ani piatku, ani
         sviatku. Kostola niet naširoko, naďaleko, ale krčmu že už majú. A keď Uhrovie babička im
         hovorili, že si aspoň sami každé ráno môžu zaspievať a prečítať zo Svätého písma a pomodliť
         sa, spľasla rukami, že kde by na to vzali čas? To vraj nie je, ako tu u nás. Tam, ak chce
         človek, aby mu robota nad hlavu nenarástla, že si netak musí privstať. Bíreši by nám
         postávali, nech s nimi nerobíme a platy im veľké musíme dať. A ty chceš, aby sme išli do
         takého otroctva? Ani piatok, ani sviatok? Naši sa tu budú schádzať okolo Slova Božieho a my
         tam na takej púšti a všetci traja ešte takí slabí ako malé deti. Ja za seba neručím, ani vy
         za seba nemôžete ručiť, že zotrváte pri Pánovi Ježišovi.
    <span class="emphasis">
     <em>
      „Čo prospeje človeku,
            keby celý svet získal a svojej duši škodu učinil?“
     </em>
    </span>
    (Mt 16, 26). Ak chcete
         ísť, choďte, brániť vám nemôžem, ale ja s vami dobrovoľne do pekla nepôjdem. Viete iste, že
         nás to tam Pán Ježiš posiela? Však Jeho vôľa je, aby sme najprv hľadali Kráľovstvo Božie.
         Týmto by sme ho istotne nehľadali. Keby tu panoval hlad, alebo vonkoncom nemali by sme sa
         čoho chytiť, vtedy áno, musí človek za chlebom, aby si živobytie zahľadal, ale takto? Načo
         by som kam chodila? Pán Boh mi dá, že si každý deň nájdem prácu a vyživím sa. A zeme? Koľko
         mi jej konečne bude treba, tú siahu
    <sup>
     [
     <a class="footnote" href="#ftn.d56e3358" name="d56e3358">
      97
     </a>
     ]
    </sup>
    mi ľudia dajú.“ Mladá žena vravela najprv s horkosťou, potom smutno, jej hlasom
         chvela sa odhodlanosť duše, ktorá sa za žiadnu cenu nechce pustiť po klzkej ceste.
   </p>
   <p>
    „Ach, Cilka, a či ty myslíš, že by som ja bez teba išiel?“ polo skríkol Srnianek. „A ako
         si to ty predstavuješ? Veď mne nejde o to, aby som ja mal, ale aby som tebe a mamičke
         usilovnou prácou získal naspäť to, čo som premrhal, aby ma tak svedomie netlačilo.“
   </p>
   <p>
    „Mne nie je ľúto za tým, čo bolo, a nie je. Mám ja väčší poklad ako ten, čo sa stratil,
         keď ťa vidím zachráneného. Nepočul si odo mňa, ani nepočuješ o tej veci; a keby si raz tie
         hriechy nechal tam, kam ich Pán Boh za svoj chrbát zahodil, už by ťa netlačili. Ale to ti
         musím povedať: Dala som sa ti odviesť od môjho dobrého tatíčka, lebo som ťa milovala viacej
         ako jeho. Keby si ma však chcel ta odviesť, kde by som mohla Pána Ježiša utratiť, ta s
         tebou nepôjdem. Jeho milujem viac ako teba, a za žiadnu cenu nechcem stratiť svoju dušu.“
   </p>
   <p>
    „Cilka moja,“ ohlásila sa nesmelo stará Srnianková, „veď by sme nemuseli žiť bez Božieho
         slova. Kto by nám prekazil, aby sme s ním nezačínali deň a noc?“
   </p>
   <p>
    „Robota by nám prekazila a gazdovia. Keď oni tak bývajú ako bývajú. Aké izby potom majú
         ich bíreši! Snáď musia byť aj dve rodiny pohromade. Ešte sme jakživ nebývali s ľuďmi, čo o
         Pánu Bohu nechcú počuť. Oni budú snáď líhajúc, vstávajúc zlorečiť, vadiť sa, nadávať jeden
         druhému a my v tej istej izbe dáme sa spievať, čítať, modliť? Keby to bol ujček Jankovič,
         alebo babička Šimonová, nepoviem, tí by si snáď ľudí naklonili k Božiemu slovu, ale my sme
         ešte nie takí kresťania, ako sú oni.“
   </p>
   <p>
    V izbietke stíchlo. Srnianek sedel s hlavou sklonenou do oboch rúk, lakte opreté o
         kolená. Bol on od prírody človek tvrdohlavý, čo si raz vzal pred seba, to sa muselo stať.
         Aj keď sa niekedy radil, čo sa často nestávalo, nakoniec vykonal vždy len, čo sám chcel.
         Dobre ho jeho žena znala, preto jej ani nenapadlo prehováraním a prosbami odvrátiť ho od
         jeho úmyslu. Keď videla, že mu to matka už ide urobiť po vôli, hoci jej srdce plače, že by
         na starosť mala ísť cudzie prahy otĺkať, tak rozhodne prehlásila, že s nimi nepôjde. Také
         dač od nej nečakal. Ak kedy bola na neho dobrá a preukazovala mu úprimnú lásku, tak to bolo
         teraz, keď — ako povedala — žili v nebi. Zrazu muž vstal a bez slova vyšiel z izby. O pár
         minút stál už v Jankovičovie maštali so susedom a prosil ho, že sa chce niečo s ním
         poradiť. Vošiel do izby. Srnianek povedal susedovi svoj úmysel; všetko mu vyložil, ako si
         predstavuje uskutočnenie svojho odhodlania. Pritom nezamlčal ani jediné Cilkino slovo.
         Dobre ich znal, hlboko sa mu vryli do srdca. No, ako ich tak susedovi opakoval, ani čoby
         rástli, tak sa pred neho stavali v celej svojej pravde.
   </p>
   <p>
    „Prosím vás, rozsúďte nás, či má pravdu ona, alebo ja. Chcem pre ňu, aj pre, matku len
         to najlepšie. Tu sa nikdy nezmôžeme, remeslo ma nevyživí, zostaneme vždy len nádenníkmi.“
   </p>
   <p>
    „Ja vám verím, Srnianek, že chcete dobre, lenže našimi dobrými úmyslami je často cesta
         do pekla dláždená. Odhodlanie vašej ženy neodísť pred Božím slovom na púšť kvôli zemskej
         mamone, je správne. Peter si trúfal, že zostane pri Pánovi Ježišovi. Proti Majstrovej vôli
         išiel za Ním až do Kaifášovho domu. No nemal síl, a tak si ho Satan vzal na riečicu a začal
         preosievať, nuž tak prepadol. Cilka dobre robí, že sa tej riečici chce vyhnúť, aby tiež
         Pána nezaprela. Vy ste milosťou Božou zachránený bývalý opilec a mrhač. Máte vy už silu
         nedať sa strhnúť naspäť v každodennom styku s podobnými ľuďmi? Všakver nie! A čo vlastne
         chcete? Pozrime sa na to bližšie. Tu máte svoj domček a pekný domov, ste človek schopný
         vykonávať akúkoľvek prácu, vaša žena je usilovná, matka tiež, ste svojím pánom, slobodným
         občanom. Okrem toho, čo ste kedysi boli učňom a za ten krátky čas pri vojsku — než vás
         matka ako vdova vymohla — nikdy ste ešte neslúžili a neposlúchali, a teraz sa stanete
         bírešom, vaša žena slúžkou. Budete vedieť zostať poddaný, krotký, aj keď uvidíte všelijakú
         nemúdrosť, ktorej sa dopúšťajú naši kolonisti? Vaša Cilka už je zase pekná ako obrázok, v
         dedine sa nikto neopováži neslušne sa k nej priblížiť. Bírešova žena nemá tej vážnosti a
         viete, že je mnoho nemravných, špinavých mužov na svete. Dokážete to, aby ste sa s tým,
         ktorý by si aj len žart s ňou dovolil, nepobili? Ľudia, keď žijú len pre túto hrudu a
         vŕtajú sa v nej ako červíky — žijúc bez Slova Božieho, bez modlitby — ak majú hojnosť
         telesného pokrmu, chovajú v sebe všetko to, čo človeka činí podobného zvieratám a znižuje
         ich časom pod to zviera. Nedávno som dostal list od kamaráta z vojny. Obidvaja sme v Rusku
         poznali seba i Pána Ježiša. Je Slovák, chcel sa tiež v republike zakúpiť. Išiel po tých kolóniách
    <sup>
     [
     <a class="footnote" href="#ftn.d56e3379" name="d56e3379">
      98
     </a>
     ]
    </sup>
    navštíviť svojich krajanov. Tí doma patrili do kresťanských zhromaždení a
         kráľovstvo Božie pekne šírili. Nazdal sa, že ich aj tu nájde ako soľ a svetlo slúžiť spolukolonistom.
    <sup>
     [
     <a class="footnote" href="#ftn.d56e3385" name="d56e3385">
      99
     </a>
     ]
    </sup>
    No našiel soľ zmarenú, svetlá, ak nie vyhasnuté, tak pod nádobami, a ani jednu
         dušu, ktorú by boli získali Kristu. Majú mnoho zeme, je pravda, zveľadili svoje majetky, no
         čo im to prospeje, keď bez Boha umierajú? Tak sa stane i vám, sused, ak tento návrh
         prehlásite za Božiu vôľu, kým je on ničím iným, iba pokušením.“
   </p>
   <p>
    „Nie, pán Jankovič, tak sa mne nestane,“ vzpriamil sa obuvník. „Vidím už jasno; aj
         Cilka, aj vy máte pravdu. To, čo ste vy mi pred oči postavili, nikdy by som nezniesol.
         Radšej chcem žiť ako chudobný nádenník v nebi, ako to Cilka nazvala, než by som sa mal stať
         statkárom a stratiť pritom dušu. Ďakujem vám.“
   </p>
   <p>
    „Počkajte, sused,“ zastavil Jankovič odchádzajúceho. „Mám aj ja pre vás návrh. Nie síce
         taký skvelý, ako sa vám zdal ten Martišovie. Sadnime si na chvíľku.“
   </p>
   <p>
    Ba, čo to Srnianek počul? Dal mu Jankovič návrh, aby si vzal na starosť ohradenie jeho
         rolí. Koľko dní bude na tom pracovať v horách, pri dreve a dovezení a potom na poli, bude
         sa mu platiť — koľko si denne požiada — no nie peniazmi. Jankovič bol ochotný vypustiť mu v
         dnešnej cene roľu, ktorá kedysi patrila Cilkiným rodičom, a ktorú jeho matka bola od nich
         odkúpila. Chcel mu tak umožniť, aby si ju odrobil. „Roľa je zasiata, a keďže verím, že bude
         vaša, tak vám ju už tohoto roku prenechám; len osivo mi v jeseni vrátite.“
   </p>
   <p>
    Ach, bolože u Srniankov ten večer radosti! Cilka dobehla k susedom poďakovať sa, gazdu
         nezastihla. Tak všetko to požehnanie vysypala na zadivenú Haničku, ktorá sa netak s ňou
         tešila, že nemusí zo svojho domu.
   </p>
   <p>
    „Teraz by ste odišli, keď nám Pán Ježiš pána farára obrátil? A my v tom dome Božom
         budeme počúvať samé Božie pravdy? Tatíčko môj povedal, že my, veriaci, musíme teraz okolo
         pána farára stáť ako hradby, aj modlitbou, aj životom, lebo že sa ani jeden služobník Boží
         neobíde bez protivenstva.“
   </p>
   <p>
    „Na to veru nikto ani nepomyslí, čo Jankovičovi napadne,“ divili sa Zorovčania. „Že vraj
         role ohradiť! Drevo však mal v horách dávno kúpené, ale ten drôt toľký čo bude stáť a
         robota, a tú daromnú lúku za jarkom kúpil, len aby mal pozemok zaokrúhlený.“
   </p>
   <p>
    „Niet sa čo diviť,“ hovorili druhí. „Keď prišiel z Ameriky, pekné štepy bol nasadil na
         lúku pod brehom, už je z nich tam celý háj. Ale čo zakvitnú, ovocia z neho ešte nejedol.
         Vždy mu to chasa
    <sup>
     [
     <a class="footnote" href="#ftn.d56e3405" name="d56e3405">
      100
     </a>
     ]
    </sup>
    pokradne, ba ešte aj haluze poláme. Potom sa mu tam už nikto nedostane. Aj seno
         v stodôlke bude mať na pokoji, aj husi mu nespasú a do žita neprídu, len keby preleteli.“
   </p>
   <p>
    „No, áno, má to svoje dobré stránky ale ten náklad, ten náklad!“
   </p>
   <p>
    „No, nestarajme sa, či neviete, že komu Pán Boh, tomu všetci svätí?“
   </p>
   <p>
    Ani sa svet nenazdal, bolo po fašiangu. Kto sa mal oženiť a vydať, už to bolo hotové,
         prišiel pôst. Zorovčania vtedy, práve tak ako cez advent, každé ráno navštevovali kostol.
         Tým akosi hľadeli napraviť, že počas celého roku nechali sa zastupovať len žobrákom,
         dvoma-troma babkami a mendíkom. Toľkí, ale aj tak vytrvanlivo ako tohoto roku, nikdy ešte
         nechodievali. Veď vraj, ako hovorili, bolo to celé ináč dnes v tom chráme Božom ako
         predtým.
   </p>
   <p>
    *
   </p>
   <p>
    Odkedy pán farár pochoval starého Bienika, akoby sám seba tam k nemu bol položil, a na
         jeho mieste stál tu nejaký nový človek. To cítili ľudia po nedeliach, cítili to obzvlášť
         ráno, pri tých pôstnych výkladoch, badali to i konfirmandi na vyučovaní. Ako čo by nebolo
         dosť práce mladému farárovi v Zorovciach, začal v nedeľu odpoludnia chodiť po fíliách a
         odbavoval tam ľuďom odpoludňajšie služby Božie; raz v jednej, raz v druhej dedinke. Tie v
         Zoroviach preložil si na večer. V týždni, keď boli susedia zídení u Jankovičov, prichádzal
         medzi nich, no len počúvať.
   </p>
   <p>
    „Idem si odpočinúť medzi vás,“ hovorieval, a len čo sa niekedy na požiadanie nakoniec
         pomodlil. Žiadal učiteľa, aby z tých pekných slovenských pesničiek nacvičil deti spievať.
         Potom po nedeliach večer na východ vždy tie deti niektorú spievali. Netak sa to krásne
         nieslo tým domom Božím!
   </p>
   <p>
    Tak míňal sa pôst a veru, že si ani nevedel, kde ten čas uletel, len už tu bol Veľký
         piatok a bol koniec marca. Prišla jar, a zorovská mládež spievala novú pieseň; veď sa jej
         už taký pekný veniec združil vôkol Haničky Jankovičovej a Števka Uhrovie. Hneď si počul tam
         alebo tam nôtiť:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Opovedá fialenka, vonný kvet,
        </em>
       </span>
       <span class="emphasis">
        <em>
         že Vzkriesenia veliká noc príde hneď.
        </em>
       </span>
       <span class="emphasis">
        <em>
         Lúčinám i horám,
        </em>
       </span>
       <span class="emphasis">
        <em>
         že zas utkal nové rúcho Pán Boh sám.
        </em>
       </span>
      </span>
     </p>
    </div>
   </p>
   <p>
   </p>
   <p>
    A na poli oráči spievali, len sa tak ozývalo, obzvlášť tam, kde bolo vidieť biele volky
         Jožka Uhrovie:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ide jaro, škovránky už spievajú,
        </em>
       </span>
       <span class="emphasis">
        <em>
         vlnka vlnke čos’ tajomne šepkajú.
        </em>
       </span>
       <span class="emphasis">
        <em>
         Po horách, po dolách,
        </em>
       </span>
       <span class="emphasis">
        <em>
         veje vetrík, nesie jaro na krídlach.
        </em>
       </span>
      </span>
     </p>
    </div>
   </p>
   <p>
   </p>
   <p>
    A práčky na Váhu veselo nôtili, tak sa im tá nôta ako ten Váh vlnila:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Zelená sa, oj, trávička zelená,
        </em>
       </span>
       <span class="emphasis">
        <em>
         spomedzi nej žltne sa kvet, červieňa,
        </em>
       </span>
       <span class="emphasis">
        <em>
         babí kľúč otvoril
        </em>
       </span>
       <span class="emphasis">
        <em>
         poklad jara,
        </em>
       </span>
       <span class="emphasis">
        <em>
         no tak on sa vyrojil.
        </em>
       </span>
      </span>
     </p>
    </div>
   </p>
   <p>
   </p>
   <p>
    A ozvena od skál odpovedala jasavo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Snežienka už ticho zvoniť prestala,
        </em>
       </span>
       <span class="emphasis">
        <em>
         konvalinkám doba vône nastala,
        </em>
       </span>
       <span class="emphasis">
        <em>
         vitaj nám, jara čas,
        </em>
       </span>
       <span class="emphasis">
        <em>
         uzdravuje srdcia tvojej krásy jas.
        </em>
       </span>
      </span>
     </p>
    </div>
   </p>
   <p>
   </p>
   <p>
    Svitol Veľký piatok a zo svojej každodennej skororannej prechádzky vracal sa mladý
         farár. Znal on tú pieseň, pár ráz už ju bol počul, no teraz, v tej svätej tíšine veľkého
         dňa, akoby ju celý svet okolo neho spieval. Kráčal predtým popri divo letiacom Váhu,
         zamieril šikmo po chodníčku k okrúhline, kde rameno rieky, Važina zvanej, poberalo sa kúsok
         medzi poliami; a akoby končilo vo výmole, zatiahnutom drôteným plotom do Jankovičovie
         majetku. Bola to tu roľa zvaná Olšiny, čo Jankovič kúpil poslednú. Kus jej tvoril ten výmoľ
         posiaty agátmi a divo rastúcimi krami divých ruží. Pri vode tvorili malý hájik staré vysoké
         jelše a vŕby, posiate teraz vonne kvitnúcimi „kočičkami“,
    <sup>
     [
     <a class="footnote" href="#ftn.d56e3518" name="d56e3518">
      101
     </a>
     ]
    </sup>
    na ktorých kŕdle včiel hrali svoje skladby. Plot zvonku nebol ešte zavretý, bo
         nebol cele hotový a mladý farár chodil týmto chodníkom rád, lebo sa nemusel umazať.
         Jankovičovie role mali prostriedkom peknú cestu a pri nej tvrdý, trávnatý chodník. Nejednu
         chvíľu presedel už mladý farár medzi jelšami, na prirodzenom skalnom sedadle s knihou v
         ruke. Keď potom vracajúc sa domov kráčal popri usilovných robotníkoch, ktorí robili plot,
         vždy sa pri nich chvíľu zastavil. Oni ho obyčajne sprevádzali domov. Bol to Srnianek, Zvara
         a iní od Jankovičov, a tí z pôstnych ranných služieb Božích nevystali. Dnes si tu chcel
         mladý kňaz posedieť dlhšie; mal do deviatej čas. Keď vybehol vysekanými schodíkmi na
         neveľkú skalu, oprel sa o rozkonárenú zakvitnutú vŕbu, ktorá sa tam dole od kamarátok
         oddelila a až sem vyšplhala, hľadel po okolitom svete. Vidno bolo stadiaľto kus dolu Váhom,
         polia, lúky, vodu a za vodou lesnaté pohorie pokryté slnkom prežiarenými hmlami. Na
         trávniku pri nohách modrali sa rozváňajúce fialky, kdesi vysoko, letiac k slnku, spieval
         škovránok, nad hlavou mladého kňaza hrali sa slnkom zlátené včielky. Vetierkom zohýbané
         kočičky lichotivo hladili čelo nepokrytej mladej hlavy. Všetko spievalo pieseň Vzkriesenia,
         veď išla Veľká noc a vetry niesli i priniesli jar na krídlach, a zrazu ozval sa jeho ohlas
         v srdci. Po prvý raz v živote pocítil mladý farár, že je mladý duchom, i srdcom. Priskoro
         bola zaľahla na neho ťarcha života. Osirel, keď najviac by bol potreboval otcovskú pomoc. V
         školách, za tej starej éry, nemal ho kto zobúdzať k ideálom, ktoré mladosti dodávajú prelesť,
    <sup>
     [
     <a class="footnote" href="#ftn.d56e3524" name="d56e3524">
      102
     </a>
     ]
    </sup>
    veď na ňom temer od detinstva ležala ťarcha starostí. On nebol Maďar; s tými,
         čo ho vychovávali, ho nič vnútorne nespájalo. No nebol ani utajený Slovák ako jeho otec.
         Nebol ničím. Bohoslovie študoval tak ako skoro všetci jeho kolegovia — kvôli chlebu. Krista
         neznal, nemiloval, nemal teda ani náboženský ideál. Nemal ani nijakého koníčka, na ktorom
         by bol pre obveselenie mysli jazdil. Bol abstinent, nefajčiar. Keď bol v siedmej triede
         gymnázia, ochorel. Vtedy mu lekár poradil, aby sa zriekol pitia i fajčenia, ináč že zomrie.
         Nestal sa teda abstinentom z idey pomôcť ľuďom hynúcim v neresti opilstva, veď on vôbec ľud
         nemiloval, a už nie ľud slovenský. Jeho duši nerozumel, bo ju vôbec neznal. Nemajúc veľkých
         náruživostí, nikdy sa nedopustil veľkých pokleskov. O ňom tiež bolo možno povedať, že v ňom
         všetko driemalo, spalo; i srdce i duša i duch. Burcovanie z toho spánku v posledných
         mesiacoch bolo mu bremenom. No keď sa predsa len zobudil, tu zasvietil sa mu Kristus. Boží
         človek ožil v ňom. A ako tak teraz hľadel po tom jarnom svetle ucítil, že prišla jar i do
         jeho vlastného srdca, že zrodila sa mladosť a hlási sa k svojmu právu. Mimovoľne opakoval
         slohu piesne:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ó, vitaj, jara čas,
        </em>
       </span>
       <span class="emphasis">
        <em>
         uzdravuje srdcia tvojej krásy jas.
        </em>
       </span>
      </span>
     </p>
    </div>
   </p>
   <p>
   </p>
   <p>
    Zdalo sa mu zrazu, že ide čas lásky, a že sa začína v jeho srdci. Miloval zrazu tento
         poviestkovo krásny kraj, veď miloval Toho, ktorý ho stvoril a podnes udržuje. A keď
         pomyslel na obyvateľov tejto doliny cítil, že sú mu už drahí, že sú to jeho bratia a
         sestry. S radosťou hodlal im dnes zvestovať veľké spasenie, vykonané na Golgote, no cítil
         aj, že oni prídu s túžbou, aby ho počúvali. Predtým neraz myslel: „Načo žijem?“ Jedine
         povedomie, že živí svoju matku a pripravuje jej na zemi bezstarostný večer, zmierovalo ho
         so životom. Teraz vedel, že má veľkú úlohu pred sebou, že má komu, čomu žiť. Teraz mal v
         náručí Ježiša Krista spočívať, ako v ňom uvidel Bienika a tých, ktorí ho prebudili; no i
         seba samého.
   </p>
   <p>
    „Dobré ráno, pán farár,“ zaznelo zrazu pod ním. Obzrel sa rýchlo. Po chodníčku, ktorým
         aj on prišiel, kráčala devuška, pre ktorú, tuším, tento ranný svet bol stvorený za rám.
         Niesla plný košíček fialkových kytičiek, sviatočne oblečená, aj keď ako v pôste, v tmavých
         farbách, sama bola najnežnejšou jarnou kvetinkou.
   </p>
   <p>
    „Hanička, vy tu?“ užasol mladý farár. Mimovoľne podal ruku devuške, aby mohla po
         schodíkoch lepšie vystúpiť. „Taká usilovná gazdinka? Ako je to možné?“
   </p>
   <p>
    „Včera som si všetko pripravila,“ vyhovárala úprimne, „a prosila som tetičku Zvarovú,
         aby dala našim raňajky; nič nezmeškám.“
   </p>
   <p>
    „Išli ste si natrhať fialiek?“
   </p>
   <p>
    „Aj to; tatíčko i babička Šimonová ich majú veľmi radi. No hlavne som chcela byť sama.“
   </p>
   <p>
    „A prečo, Hanička?“ Mladý farár posadil sa na skalu, pokynul devuške vedľa, bolo tu dosť
         miesta aj pre troch; mohla si košíček položiť k sebe. Zatúžil, aby dačo rozprávala, veľmi
         rád počúval ten hlas ani zlatý zvonček a vravela vždy, ako keby rozprávala poviestku.
         Pozrela sa na neho veľkým detinským, nevinným pohľadom.
   </p>
   <p>
    „Je Veľký piatok. Vtedy On, Pán Ježiš, bol celý deň tak sám. Učeníci Ho opustili, všetci
         odišli; sám bol pred Pilátom, sám na tej dlhej, bolestnej ceste, sám na kríži a sám v
         hrobe.“
   </p>
   <p>
    Pokývol mlčky hlavou: „A potom zase oni boli takí sami, keď Jeho už nebolo nikde, nikde,
         ani na zemi, ani na nebi.“
   </p>
   <p>
    „Zvláštna myšlienka, no, máte pravdu; ani na zemi, ani na nebi. A čo ste v tej samote
         rozmýšľali, Hanička?“
   </p>
   <p>
    „Myslela som, že celá zem aj dnes nato spomína, že vody Váhu spievajú: „Umrel, umrel
         Boh, Spasiteľ náš.“ Dívala som sa tam z druhej strany na ten záružlím porastený výmoľ;
         akoby rozprával, že Baránok Boží, jeho Stvoriteľ, odpočíval raz po veľkom boji v čiernej
         zemi. Učila som sa pieseň, ktorá tak veľmi sem pristala a ktorú mi minulý týždeň poslal pán
         H.“
   </p>
   <p>
    „Poznáte jej nápev? Tak prosím, spievajte a pomôžte tomu škovránkovi Jeho chváliť.“
   </p>
   <p>
    „No áno, i Váh mi bude pomáhať; veď každé slovo tam je pravda.“ Devuška zopäla ruky do
         lona a jej nezabudnuteľne čistý májsky hlas niesol sa zádumčivo dolinou. Váh tú pieseň
         schytil a odnášal ju diaľ a diaľ.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Odpočívaš po boji,
        </em>
       </span>
       <span class="emphasis">
        <em>
         v nádhernom pokoji,
        </em>
       </span>
       <span class="emphasis">
        <em>
         za víťazstvo koruna, mier čakal tam.
        </em>
       </span>
       <span class="emphasis">
        <em>
         V krajine svetlosti,
        </em>
       </span>
       <span class="emphasis">
        <em>
         v ríši večnej radosti,
        </em>
       </span>
       <span class="emphasis">
        <em>
         kde pravda kraľuje,
        </em>
       </span>
       <span class="emphasis">
        <em>
         láska, dobro panuje.
        </em>
       </span>
       <span class="emphasis">
        <em>
         „Odpočiň si!“ velil Ti Boh svätý sám.
        </em>
       </span>
       <span class="emphasis">
        <em>
         Na zemi rán, bolestí
        </em>
       </span>
       <span class="emphasis">
        <em>
         utŕžil’s v tom boji,
        </em>
       </span>
       <span class="emphasis">
        <em>
         veď vládla moc temnosti.
        </em>
       </span>
       <span class="emphasis">
        <em>
         Šarlát, znak pohany,
        </em>
       </span>
       <span class="emphasis">
        <em>
         veniec z tŕnia vtlačený,
        </em>
       </span>
       <span class="emphasis">
        <em>
         za lásku zaznanie,
        </em>
       </span>
       <span class="emphasis">
        <em>
         za obeť pohŕdanie,
        </em>
       </span>
       <span class="emphasis">
        <em>
         dalo ľudstvo, ach, Tebe v odmenu raz.
        </em>
       </span>
      </span>
     </p>
    </div>
   </p>
   <p>
   </p>
   <p>
    „Raz, raz…“ odpovedala ozvena, keď devuška stíchla. V hlase i v zraku chveli sa jej
         slzy.
   </p>
   <p>
    „To je krásna pieseň, Hanička, veľmi krásna,“ po chvíľke svätej tíšiny povravel mladý
         farár.
   </p>
   <p>
    „Áno, no ja som myslela na druhú a zmýlila som sa,“ vyhovárala sa devuška.
   </p>
   <p>
    „Tak i tú ešte zaspievate, pravda?“
   </p>
   <p>
    „Zaspievam, no len tiež prvé dva verše, ostatné neviem a ony sa dnes ani nehodia.“
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ja hľadím naspäť v to večnosti ráno,
        </em>
       </span>
       <span class="emphasis">
        <em>
         keď hviezdy ranné spievali s rozkošou,
        </em>
       </span>
       <span class="emphasis">
        <em>
         a milovaný Syn odvetil, „áno“
        </em>
       </span>
       <span class="emphasis">
        <em>
         na dotaz Otcov: Chceš sa stať obeťou?
        </em>
       </span>
       <span class="emphasis">
        <em>
         Korunu pritom z hlavy svojej zosňal,
        </em>
       </span>
       <span class="emphasis">
        <em>
         na veky v službu seba Bohu poddal.
        </em>
       </span>
       <span class="emphasis">
        <em>
         Ja hľadím naspäť, hore, na Golgotu,
        </em>
       </span>
       <span class="emphasis">
        <em>
         na Víťaza tam, Jeho zomieranie,
        </em>
       </span>
       <span class="emphasis">
        <em>
         vidím tiecť krv, tú nevinnú a svätú,
        </em>
       </span>
       <span class="emphasis">
        <em>
         za cudzie hriechy, cudzie previnenie.
        </em>
       </span>
       <span class="emphasis">
        <em>
         Hľadím, ach, celé srdce sa mi vzruší,
        </em>
       </span>
       <span class="emphasis">
        <em>
         veď zriem, hľa, samú lásku k mojej duši.
        </em>
       </span>
      </span>
     </p>
    </div>
   </p>
   <p>
   </p>
   <p>
    Keď devuška skončila, zdvihol mladý farár hlavu sklonenú do oboch dlaní. Obidvaja razom
         vstali. Ovládla ich zvláštna svätosť okamihu, akoby v ňom bezprostredne preleteli
         tisícročia späť. Akoby sa ocitli na Golgote, pod krížom, na ktorom za nich zomierajúci
         Baránok skláňal sa k nim a žehnal ich dušiam. Bez slova opustili krásne zátišie a mlčky
         poberali sa domov. Keď prešli z chodníka na cestu, vzal mladý farár devuškinu ruku do
         svojich. „Ďakujem vám, Hanička!“ Usmiala sa pekne a ospravedlňujúc sa, že sa už musí náhliť
         domov, unikala spred jeho očí. A zase po nej trávička vstávala, ako čo by ju prenášala tá
         jar vo svojom náručí.
   </p>
   <p>
    Prídu dakedy v živote krásne chvíle, na ktoré nikdy nezabúdame. Pre mladého farára bola
         táto jednou z nich; on na ňu nezabudol.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3332" name="ftn.d56e3332">
        96
       </a>
       ]
      </sup>
      <span class="emphasis">
       <em>
        bíreš
       </em>
      </span>
      — sluha u gazdu na dedine, alebo na veľkostatku
     </p>
    </div>
    <div class="footnote">
     <p>
      <sup>
       [
       <a class="para" href="#d56e3358" name="ftn.d56e3358">
        97
       </a>
       ]
      </sup>
      <span class="emphasis">
       <em>
        siaha
       </em>
      </span>
      — stará dĺžková miera (1,896 m)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3379" name="ftn.d56e3379">
        98
       </a>
       ]
      </sup>
      <span class="emphasis">
       <em>
        kolónia
       </em>
      </span>
      — rozparcelovaná statkárska pôda i s obytnými a hosp.
               budovami po 1. svetovej vojne, na Veľkom žitnom ostrove a inde
     </p>
    </div>
    <div class="footnote">
     <p>
      <sup>
       [
       <a class="para" href="#d56e3385" name="ftn.d56e3385">
        99
       </a>
       ]
      </sup>
      <span class="emphasis">
       <em>
        kolonista
       </em>
      </span>
      — človek bývajúci na kolónii
     </p>
    </div>
    <div class="footnote">
     <p>
      <sup>
       [
       <a class="para" href="#d56e3405" name="ftn.d56e3405">
        100
       </a>
       ]
      </sup>
      <span class="emphasis">
       <em>
        chasa
       </em>
      </span>
      — mladí ľudia, mládež
     </p>
    </div>
    <div class="footnote">
     <p>
      <sup>
       [
       <a class="para" href="#d56e3518" name="ftn.d56e3518">
        101
       </a>
       ]
      </sup>
      <span class="emphasis">
       <em>
        kočičky
       </em>
      </span>
      — bahniatka, jahňady
     </p>
    </div>
    <div class="footnote">
     <p>
      <sup>
       [
       <a class="para" href="#d56e3524" name="ftn.d56e3524">
        102
       </a>
       ]
      </sup>
      <span class="emphasis">
       <em>
        prelesť
       </em>
      </span>
      — pôvab, nádhera
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3692">
       </a>
       17
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Tiché veľkopiatkové odpoludnie rozložilo sa izbou, v ktorej sedel učiteľ Gál i jeho
         mladá žena. Panoval medzi manželmi pekný vzťah, mali sa úprimne radi, obzvlášť, odkedy ich
         prvorodené dieťa priskoro prišlo na svet a hneď aj z neho uletelo. Mladá matka tú stratu
         temer životom zaplatila a jej muž netak mnoho úzkostí vystál, že aj ju stratí. Pre túto
         udalosť musela mladá pani celkom prestať s prácou v Sokole. Tým netaká pomoc ubudla
         učiteľovi, ktorý s tým spolkom nemohol nijako dopredu. Predošlý pán farár, keď sa stal
         čestným členom, podporoval horlivo učiteľovu snahu. Farár Morháč nemal zmysel pre Sokol,
         jeho učiteľ k tomu ani nevolal, nepovažoval ho za dosť dobrého národovca. Potom prišla tá
         španielka, štyri najčipernejšie deti z dorastu a dvaja najčulejší sokoli zomreli. I spolok
         i učiteľ ochabli. V advente potom začalo to akési náboženské hnutie. Fašiangových nedieľ
         bolo málo, účasť v spolku miesto čo by vzrastala, umenšovala sa, obzvlášť tým, že niekoľko
         členiek sa chystalo vydať. Toto všetko trápilo snáď učiteľa, keď taký zamyslený sedel nad
         spolkovou knihou. Odhodlal sa oznámiť mládeži, že vo veľkonočný pondelok spolok začne znovu
         účinkovať. Chcel, aby dajaký výlet spojený s rytmickými tancami oživil znovu členov a
         členky. Hovoril o tom už asi dva týždne so svojou ženou. Snáď nad tým tak hlboko rozmýšľal.
         Na pohovke odpočívajúca mladá pani rozmýšľala tiež o týchto otázkach. Zrazu zavolala na
         muža: „Ľudovít, poď sem, prosím!“ Vstal ochotne a prišiel za ňou, sadajúc na nízku stoličku
         k jej hlave.
   </p>
   <p>
    „Čo si praješ, Olinka?“
   </p>
   <p>
    „Spoznať starosti, ktoré ťa tlačia.“
   </p>
   <p>
    „Videla si? No áno, tlačí ma ten spolok.“
   </p>
   <p>
    „Nevieš si rady s tým výletom?“
   </p>
   <p>
    „Ba neviem, ako to všetko so cťou rozpustiť. Najlepšia mládež nám chýba; tí, čo zostali,
         behajú radšej po krčmách. Ak Sokol nemá byť osvetovým, ale iba telocvičným a zábavným
         spolkom, tak nesplní svoj cieľ. Tyršove ideály vyzerali celkom inakšie. Márne som sa s tými
         prednáškami namáhal, členovia chodili mi riadne len na telocvik a keď som usporiadal nejaké
         predstavenie. Odkedy mi ty, žena moja, nepomáhaš, nestojí to všetko za nič.“
   </p>
   <p>
    „Ach, Ľudovít, som už, chvála Bohu, zdravá, mohla by som ti pomáhať, ale nemôžem.“ Mladá
         pani zakryla si oči dlaňami.
   </p>
   <p>
    „Prečo nemôžeš? zosňal jej ich.
   </p>
   <p>
    „Keď… ako ti to povedať, aby si ma rozumel? Nevidím už v tom záchranu a zveľadenie nášho
         národa.“
   </p>
   <p>
    Ľahký mrak pokryl mu čelo. „A v čom ju vidíš?“
   </p>
   <p>
    „V Kristu, v návrate k Nemu. Nediv sa, prosím, dávno s tým bojujem, dnes konečne
         dostúpilo moje presvedčenie svoj vrchol. Keď Hanička Skalová začala k nám chodiť a ja som
         počúvala jej reči, bolo mi to ako spev milého vtáčatka. Potom sme sa bližšie zoznámili s
         Jankovičom, ja som asi tri razy zostala na ich pobožnosti, no však aj ty si tam bol. Keď
         nás stihla tá strata, navštívila ma pár ráz babička Šimonová. Ona mi v mojom zármutku
         urobila mnoho dobrého. Obzvlášť, že ma z Božieho slova vodila po tej večnej vlasti, kam
         odišlo naše dieťa. Bola som presvedčená, čo tí ľudia veria, je dobré. Boli to však len
         sedliaci a ja — v pýche inteligentky, ktorá to a ono bola prečítala — povyšovala som sa nad
         nich. Počas rorátov netak mi lahodilo, že veď nám to, čo Morháč podával, postačí. No potom
         prišlo to nepochopiteľné. On začal kázať nielen ako zákonníci, ale ako mu ten nový duch,
         ktorý v ňom bol, dal hovoriť a podávať nám slová života. Tu som už nemala výhovorku, veď to
         nebol neštudovaný sedliak, ale ani už ten nepatrný, nič neznamenajúci tuctový farár. To bol
         nový človek! Vo mne všetko kričalo túžbou po podobnom novom živote. Už som Haničku lepšie
         rozumela, i to jej krásne vnútorné blaho. Baránok Boží, i za mňa obetovaný, žije; a žije v
         nej. Ó, a dnešné svedectvo z kancľa bolo také mocné, že moje srdce položilo sa pod ten kríž
         na Golgote, a On ho prijal.“
   </p>
   <p>
    V izbičke na dakoľko okamihov stíchlo. Učiteľ vstal a prešiel pár ráz mlčky sem i tam.
         Potom zastal s ramenami na hrudi skríženými a pomaly vraví:
   </p>
   <p>
    „On ťa prijal! Bárs by som to ja mohol o sebe povedať! Veď aj mňa to isté, čo teba,
         budilo. Sčiastky som tým pohŕdal a sčiastky chcel, ako Fridrich, nechať každému jeho
         „fazónu“. Pre Morháča som mal len útrpný posmešok, keď sa tak namáhal prevýšiť tých
         sektárov a oslniť svojou teologickou múdrosťou. No potom prišlo, ako si dobre povedala, to
         „nepochopiteľné“, keď on zo svojej výšavy zostúpil medzi nás. Ba zrovna pod nás, veď sa
         priznal, že ho ku Kristu priviedol človek, temer analfabet a on nielenže sa dal priviesť,
         ale nám to ani nezatajil. Priznal sa, že ožil. Vtedy som si ho začal vážiť a so záujmom som
         počúval jeho kázne. Počas rorátov skorigoval som si svoj výrok, že je to málo sčítaný
         jednostranný farár. Vycítil som, že má, a samovzdelaním dosiahol trochu viac, než čo ho
         naučili v školách. No dnes musím vyznať, že takú kázeň nielenže som ešte nepočul — bo to je
         nič, veď som ich pomerne málo počúval — ale že takú kázeň povedať a tak dušu i srdce zaujať
         môže len nový, len Kristov človek.“
   </p>
   <p>
    Vtom uderili vonku na zvon a slávnostné zozváňanie volalo k odpoludňajším službám Božím.
         Minulú nedeľu oznámil pán farár, že na Veľký piatok dopoludnia bude mať len kázeň, pašije
         že bude čítať až odpoludnia. No tak učiteľ musel sa ponáhľať. Bol pozvaný, aby za farárom
         prišiel do zákristie pred službami Božími. A tak rozhovor so ženou zostal nezakončený.
   </p>
   <p>
    „Chcel by som vás poprosiť o malú zmenu,“ prevravel mladý farár, keď spolu vošli do
         zákristie.
   </p>
   <p>
    „Rád vyhoviem,“ hovorí učiteľ.
   </p>
   <p>
    „Keď prečítam po tento odsek, zahrajte, prosím, túto pieseň. Mládež však máte na chóre,
         ona ju pozná, nech nám ju zaspievajú. Prosím o tiché doprevádzanie, aby bolo slová
         rozumieť.“
   </p>
   <p>
    „Dovoľte, pán farár, nemohla by refrén piesne spievať Hanička Jankovičová sama?“
   </p>
   <p>
    „Nedbám, to bude znieť ešte jasnejšie. A ďakujem vám už vopred.“
   </p>
   <p>
    Snáď preto, že sa pašije mali čítať až odpoludnia, zorovský kostol bol taký naplnený ani
         o sviatkoch. Nikdy ešte nepočuli cirkevníci pašije tak čítané, no ani piesne obsiahnuté v
         nich tak hrané na organe. Učiteľ hral ticho, mládež na chóre viedla spev, až prišli po
         odsek Evanjelia podľa Marka, kapitola 15. verš 14. Tu zrazu akosi zvláštne zazvučal organ,
         a než sa cirkev spamätala z úžasu, znie z chóru pieseň, dosiaľ nepočutá:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ježiš pred Pilátom stojí tam,
        </em>
       </span>
       <span class="emphasis">
        <em>
         zradený, bez bratov, sám a sám,
        </em>
       </span>
       <span class="emphasis">
        <em>
         otázka zaznieva stadiaľ k nám:
        </em>
       </span>
       <span class="emphasis">
        <em>
         Čo spraviť mám s Ježišom?
        </em>
       </span>
      </span>
     </p>
    </div>
   </p>
   <p>
   </p>
   <p>
    A po krátkej pomlčke spieva len jeden hlas ako zlatý zvonček tichúčko doprevádzaný
         organom:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Čo spravíš ty s Ježišom,
        </em>
       </span>
       <span class="emphasis">
        <em>
         odpovedz sebe sám.
        </em>
       </span>
       <span class="emphasis">
        <em>
         Príde čas, musíš sa pýtať:
        </em>
       </span>
       <span class="emphasis">
        <em>
         Čo spraví so mnou Pán?
        </em>
       </span>
      </span>
     </p>
    </div>
   </p>
   <p>
   </p>
   <p>
    A zase spievajú mladé hlasy vážne, no tak, že každé slovo rozumieť:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Na súde ešte vždy Ježiš dlie,
        </em>
       </span>
       <span class="emphasis">
        <em>
         chceš Jemu verný byť, lebo nie?
        </em>
       </span>
       <span class="emphasis">
        <em>
         Pýta sa vlastné ťa svedomie:
        </em>
       </span>
       <span class="emphasis">
        <em>
         Čo spraviť mám s Ježišom?
        </em>
       </span>
       <span class="emphasis">
        <em>
         Chceš vyznať, že Ježiš tvoj je Pán?
        </em>
       </span>
       <span class="emphasis">
        <em>
         Alebo zaprieť, a zostať sám?
        </em>
       </span>
       <span class="emphasis">
        <em>
         Sväto a vážne znie znovu k nám:
        </em>
       </span>
       <span class="emphasis">
        <em>
         Čo spravíš ty, s Ježišom?
        </em>
       </span>
      </span>
     </p>
    </div>
   </p>
   <p>
   </p>
   <p>
    Pomedzi tými veršami spieval vážnu tu otázku zlatý zvonček kamdiaľ dojemnejšie a
         smutnejšie, najmä keď nadšene, akoby víťazne doznelo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Pane, ja srdce Ti oddávam,
        </em>
       </span>
       <span class="emphasis">
        <em>
         tak jak som, za Tebou ponáhľam,
        </em>
       </span>
       <span class="emphasis">
        <em>
         len v Tebe život i všetko mám,
        </em>
       </span>
       <span class="emphasis">
        <em>
         Ty si môj Kráľ, môj Ježiš.
        </em>
       </span>
      </span>
     </p>
    </div>
   </p>
   <p>
   </p>
   <p>
    Vtedy znel ten zlatý zvonček ešte raz, akoby plakal:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Čo spravíš ty, s Ježišom?
        </em>
       </span>
       <span class="emphasis">
        <em>
         Odpovedz sebe sám.
        </em>
       </span>
       <span class="emphasis">
        <em>
         Príde čas, musíš sa spýtať:
        </em>
       </span>
       <span class="emphasis">
        <em>
         Čo spraví so mnou Pán?
        </em>
       </span>
      </span>
     </p>
    </div>
   </p>
   <p>
   </p>
   <p>
    Klávesy dohrali, ani čo by ich zvuk odumrel a po chvíľkovej tíšine znel pašijový text
         ďalej. Učiteľ Gál mal ruky na notovom držiaku, hlavu na nich položenú. Jeho ústa sa hýbali,
         hoci hlas nevydali. Ale tam hore, kam slová boli určené, boli počuté i rozumené.
   </p>
   <p>
    Keď bolo po službách Božích, zapisoval mladý farár niečo v zákristii. Tu zrazu vrzli
         dvere, dovnútra vošiel učiteľ.
   </p>
   <p>
    „Máte, prosím, kúsok voľného času pre mňa?“
   </p>
   <p>
    „Ó, áno. Dovoľte, aby som vám najprv poďakoval za tú krásnu pieseň.“
   </p>
   <p>
    „Vy mne? Ba ja vám!“
   </p>
   <p>
    Keď asi o polhodinu opúšťali oba mladí muži zákristiu, ťažko určiť, ktorá tvár bola
         jasnejšia. Spôsob, ako si pri fare potriasli ruky svedčil, že splnila sa pri nich sloka
         švédskej piesne:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Bratovi brat bude znám’,
        </em>
       </span>
       <span class="emphasis">
        <em>
         žiadon už nebude sám,
        </em>
       </span>
       <span class="emphasis">
        <em>
         v zorovom až jase Boh nám zjaví lásku nesmiernu,
        </em>
       </span>
       <span class="emphasis">
        <em>
         poznáme sa lepšie, až tie husté hmly sa rozplynú.
        </em>
       </span>
      </span>
     </p>
    </div>
   </p>
   <p>
   </p>
   <p>
    *
   </p>
   <p>
    Pri západe slnka sedeli a stáli susedia vôkol svojho farára pod košatou hruškou vo
         veľkej starej farskej záhrade. Boli tu mladí i starí, muži i ženy, všetko tí, čo otázku:
         „Čo spravíš ty s Ježišom?“ mali už zodpovedanú. Na veľkú Haničkinu radosť dostavili sa
         medzi nich i obaja ich vzácni priatelia zo školy. Veľmi jednoduchým a nečakaným spôsobom sa
         uskutočnilo toto nedohovorené zhromaždenie. Každý prišiel sám od seba, vo svojej vlastnej
         záležitosti, no keďže to bola jedna a tá istá, mohla sa spoločne vybaviť. Keďže však izba
         mladého kňaza nestačila, navrhol Martin Uher:
   </p>
   <p>
    „Prosím vás, pán farár, poďte s nami do vašej záhrady, tam sa lepšie pomestíme.“
   </p>
   <p>
    Ani čo by dlaňou plesol, naznášala mládež lavíc a stoličiek z fary a zo školy, a
         zhromaždenie bolo hotové. Jedni stáli, druhí sedeli okolo svojho mladého farára. A tu raz
         ten, raz onen vyrozprával, ako si ho Pán Ježiš našiel a premohol. Medziiným porozprávali
         oba Rášovci, že v Amerike chodievali do slovenského kongregačného zhromaždenia,
    <sup>
     [
     <a class="footnote" href="#ftn.d56e3904" name="d56e3904">
      103
     </a>
     ]
    </sup>
    že ich tam mnohí považovali za obrátených, no že až dnes poznali, čo to znamená
         Pána Ježiša skutočne prijať do srdca. Mocne vraj už v advente klopal na ich dvere, no oni
         vždy odkladali. Dnes dopoludnia pod dojmom kázne hodili sa k Jeho nohám tam na Golgote,
         prosili za odpustenie hriechov. Keď prišli domov, jeden druhému sa s tým priznávali, no až
         odpoludnia vraj poznali, že to ešte nie je dosť, že i oni s ukrižovaným Ježišom musia dač
         učiniť, nielen On s nimi. No tak pri tej piesni aj oni volali: „Ježišu, ja srdce Ti
         oddávam.“ A On nielenže vzal ich srdce, ale naplnil ho samým sebou. Uhrovci, mladí i starí,
         nakoniec babička Uhrová vyznali, ako a kedy sa Pánovi oddali. Bolo to zvláštne, že sa Bohu
         zaľúbilo, celé rodiny pritiahnuť ku Kristu. U Klčov otec, matka, syn i dcéra v priebehu
         pôstu poznali svojho Spasiteľa, u Borotov otec a dcéra, u Kostolných matka a syn. Tak
         nepatrila Pánovi už len rodina Jankovičová, Zvarovci a Srniankovci, „no obzvlášť tešilo
         každého, že si medzi seba mohli zarátať i pána učiteľa a jeho paniu. Od Mílov bol tu ešte
         len richtár, hoci sa predtým zdalo, že ho žena predbehne, a pán farár stál tu sám. Ba či aj
         sám zostane? Jeho matka bola veľmi statočná, od mladosti poriadna osoba. Jej sa veru synovo
         počínanie nepáčilo. „Najprv sa s tým kolportérom toľko dohadoval, a potom samého seba
         potupil pri pohrebe toho chudáka pastiera! Pred celou cirkvou vyznal, že to, čo iným
         ponúkal, sám nemal! Čo len nato povedia druhí farári? Však on bol jeden z nich,
         najporiadnejší; veď on tuším sám začína akúsi sektu!“ Tak myslela pani farárka i teraz,
         sediac pri okne, zahľadená na zhromaždenie v záhrade. „Čo sa tak za ním zišli? Však to
         nikdy nebývalo! Čo len asi spolu rokujú? Ba všetku úctu stratí medzi nimi! Aj Gálovci sú s
         nimi? To je veru div! On, taký horenos, len keď musel v úradnej veci, vtedy prišiel do fary
         a teraz, ako sa na farára díva, ani čo by mu bol bratom!“
   </p>
   <p>
    Išla by stará pani rada počuť i pozrieť sa bližšie, no aby oni potom mysleli, že tiež
         chce tie novoty prijať. V čom sa zrodila a zostarala, v tom zostane do smrti. Zrazu sa od
         okna utiahla, bo syn sa obrátil a ponáhľal sa dovnútra. Počula ho rýchlo kráčať do
         kancelárie. Čakala revnivo,
    <sup>
     [
     <a class="footnote" href="#ftn.d56e3916" name="d56e3916">
      104
     </a>
     ]
    </sup>
    či sa len aj za ňou príde pozrieť, nahneval ju pri obede. Povedala, že si bude
         chystať na koláče a on sa dal prosiť, aby slúžke nedávala dnes prácu, že je svätý, veľký
         deň, treba ho celý zasvätiť pamiatke Baránkovej smrti. Keď mu vyčítala, že nedbá o ňu,
         koľko potom zajtra bude mať práce k Veľkej noci, prosil, aby koláče vôbec nepiekla, že to
         nemusí byť, že od toho sviatky nezávisia. „Veľká noc bez koláčov, aký to nezmysel! A čo mu
         to vôbec napadlo, starať sa do vecí, ktorým nerozumie?“ Taká namrzená ako bola, nahovorila,
         povyčitovala aj také veci, ktoré do toho nepatrili, za ktoré sa od toho Bienikovho pohrebu
         na neho horšila. Nepovedal jej ani slova, a keď priam začali zvoniť, išiel do kostola pašie
         čítať. Aj tam zas také niečo! Dá spievať akúsi pesničku, čo ani v pašiách nebola. Peknú, je
         pravda, a spievali ju ani anjeli, ale to tam predsa nepatrilo, také novoty, nikdy
         nechyrované! Už vyšiel z izby, hnevá sa snáď. Ponáhľal sa okolo okna, niesol akúsi knihu,
         kalamár, pero… Načo? Hľa, veď tam už majú zo školy stolík. No áno, načo bola tomu malému
         zhromaždeniu tá kniha? Nepočula pani farárka rozhovor pod hruškou, že tam bol daný návrh,
         aby tí, ktorí prijali Pána Ježiša ako svojho Spasiteľa, utvorili spolu evanjelické
         bratstvo, ktorého členovia spravovať sa budú troma regulami:
    <sup>
     [
     <a class="footnote" href="#ftn.d56e3922" name="d56e3922">
      105
     </a>
     ]
    </sup>
   </p>
   <p>
    1. Čítať každodenne Slovo Božie.
   </p>
   <p>
    2. Riadiť svoj život podľa neho.
   </p>
   <p>
    3. Pracovať na záchrane svojich blížnych slovom i skutkom.
   </p>
   <p>
    Návrh prijali s veľkou radosťou a porozumením, a tak nastalo zapisovanie. Srnianek
         žiadal, aby prijali aj pravidlo, že člen bratstva musí prestať piť. Borota myslel, že to sa
         samo sebou rozumie, však ten zákaz
    <span class="emphasis">
     <em>
      „Neopíjajte sa!“
     </em>
    </span>
    (Ef 5, 18) stojí
         tiež v Biblii. Martin Uher mienil, že bude snáď dobre prijať Srniankovu radu. Učiteľ Gál
         navrhol, aby sa pozdejšie utvoril abstinentný odbor, ale hlavné regule nech zostanú tie
         tri. Jankovič podotkol, žeby pod tým každodenným čítaním Slova Božieho každý rozumel, že
         nielenže má osobitne každý člen pre seba si čítať, ale otcovia a matky bratstva povinní sú
         obnoviť domáce pobožnosti. Nuž, ten radil to, onen ono a povstal z toho krásny celok.
   </p>
   <p>
    Keď mladý farár napísal na prvú stranu knihy vetu: „Ja, niže podpísaný a podpísaná, člen
         a členka evanjelického bratstva vyznávam, že prijmúc z ruky svojho Spasiteľa odpustenie
         všetkých svojich hriechov a život večný, oddávam seba i svoj ďalší život do Jeho
         prebodnutej pravice, aby ma On viedol a použil na šírenie svojho kráľovstva“, prvý ju
         podpísal August Morháč. — Ľudovít Gál, stálo na druhom riadku a tak to išlo ďalej, až bola
         zaplnená celá prvá stránka.
   </p>
   <p>
    Nuž, pani farárka nevedela, čo sa tam deje, ona len videla, že jeden po druhom
         podpisujú, a že potom všetci stojac sa modlia a po modlitbe spievajú:
    <span class="emphasis">
     <em>
      „Milosť
            Pána nášho Ježiša Krista a láska Božia a účastenstvo Ducha Svätého nech je s nami.
            Amen“
     </em>
    </span>
    (2 Kor 13, 13).
   </p>
   <p>
    „Ach,“ zalomila stará pani rukami, „čo to on len urobil, čo na to povedia ostatní
         farári, až zvedia?“
   </p>
   <p>
    Bola to naozaj významná otázka, ale mladý farár bol v tejto chvíli — keď podávajúc ruku
         všetkým svojim bratom a sestrám, s ktorými sa lúčil — vo svojom vnútri taký šťastný, že na
         ňu ani len nepomyslel.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3904" name="ftn.d56e3904">
        103
       </a>
       ]
      </sup>
      <span class="emphasis">
       <em>
        kongregačný zbor
       </em>
      </span>
      — zbor, ktorý je v rámci celocirkevnom
               samostatný,
      <span class="emphasis">
       <em>
        kongregácia
       </em>
      </span>
      (historicky), kongregalista —
               independenti, t. j. osobitné spoločenstvo veriacich v Anglicku v 17. storočí, ktorí
               odmietali hierarchické usporiadanie (farár, senior, biskup). Najprv museli emigrovať
               do Holandska, potom sa vrátili. Ich zástancom bol John Milton a ochrancom Oliver
               Crommwell.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3916" name="ftn.d56e3916">
        104
       </a>
       ]
      </sup>
      <span class="emphasis">
       <em>
        revnivý
       </em>
      </span>
      — zapálený za nejakú vec; žiarlivý
     </p>
    </div>
    <div class="footnote">
     <p>
      <sup>
       [
       <a class="para" href="#d56e3922" name="ftn.d56e3922">
        105
       </a>
       ]
      </sup>
      <span class="emphasis">
       <em>
        regula
       </em>
      </span>
      — pravidlo
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3952">
       </a>
       18
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Nieto nad dobré prekvapenie! To sa podarilo Miškovi Uhrovie, či ako ho v Zorovciach
         menovali, Uhrovie študentovi. Prišiel v sobotu nečakane tráviť doma veľkonočné prázdniny.
         Práve rok, čo nebol doma, a čo ho rodina, okrem otca, nevidela. Mohli na ňom oči nechať,
         aký narástol, ba i zmužnel. Ako pansky sa niesol! Ako vyberane, v peknej, spisovnej
         slovenčine hovoril! No, ak milo prekvapená rodina žasla, nie menej žasol on sám.
   </p>
   <p>
    „Vy ste tuším všetci omladli,“ hovoril matke. „Aký švárny mládenec je Števko! Škoda mu
         tu v dedine sedliačiť! Je taký inteligentný, rozumný!“
   </p>
   <p>
    „Ach, nechaj nám ho ty, Miško, na pokoji!“ pohladila matka syna po vlnistých vlasoch.
         „Veď mu je doma dobre. A keď si ho Pán Boh chce niekde inde presadiť, On je záhradník, vie
         dobre, čo ktorému stromu treba.“
   </p>
   <p>
    „Hm!“ myslel si študent, „ako pekne matka hovorí.“ Veľmi sa mu páčilo, že Jožko, ten
         divoch, s ktorým, hoci on bol mladší, neraz sa predtým poprali, teraz tak pekne žije so
         svojou švárnou ženičkou. „Už sa mi nevysmievaš, že chcem byť farárom?“ pýtal sa bratanca.
   </p>
   <p>
    „Dnes som rád, že ním chceš byť,“ jasno vetil opýtaný. „Len by som ti prial, môj drahý,
         že by si sa farárom nestal prv, dokiaľ nebudeš mať všetko, čo nato potrebuješ. Byť pravým
         kňazom nie je maličkosť.“
   </p>
   <p>
    „Vari myslíš, že nás prepustia prv než budeme hotoví?“ zamračil hladké čelo mladý
         bohoslovec.
   </p>
   <p>
    „No, neviem, však nášho pána farára tiež hotového prepustili, a čo bolo najhlavnejšie,
         nemal.“
   </p>
   <p>
    „Tak? Nie ste s vaším farárom spokojní? Prečo ste si ho jednohlasne zvolili?“
   </p>
   <p>
    „Uťali sme drevo pri kraji, načo po celej hore blúdiť. Nepovedal som nič proti nemu,
         nedal si mi dohovoriť.“
   </p>
   <p>
    „Teda?“
   </p>
   <p>
    „Čo on dnes má, a o čo sa s nami delí, to mu vaši profesori nedali; to našiel až tu v
         našej dedine. Však ho iste pôjdeš navštíviť a presvedčíš sa sám.“
   </p>
   <p>
    „Veru, som zvedavý! Hovoríš v akýchsi orákloch.
    <sup>
     [
     <a class="footnote" href="#ftn.d56e3984" name="d56e3984">
      106
     </a>
     ]
    </sup>
    Radšej mi povedz, ako sa máš, čo pán manžel?“
   </p>
   <p>
    „Až budeš raz tak milovať ako ja, a teba dakto tak ako mňa, potom si tú otázku zodpovieš
         sám. Dnes si na to ešte zelený, veď ešte o tebe dlho bude platiť:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Každý so svojou ženičkou,
        </em>
       </span>
       <span class="emphasis">
        <em>
         len ja, neborák, s knižočkou.“
        </em>
       </span>
      </span>
     </p>
    </div>
   </p>
   <p>
   </p>
   <p>
    Hneval by sa Miško, lež čo by mu to pomohlo? Však Jožka znal, ten by si veru z jeho
         hnevu mnoho nerobil. Matka, babička, ba všetci v dome nosili hosťa, ako sa hovorí, na
         rukách. Pocítil to mocné čaro rodiny, jediné čaro, ktoré nikde, v celom svete nenájdeš. No
         než prešli jeho prázdniny, poznal, že ho doma privítalo i to, čo nečakal — dvojnásobná jar.
         Hoci o tom nikomu nehovoril, zdalo sa mu chvíľami, že nad Zorovcami, akoby Pán Boh bol
         vyriekol:
    <span class="emphasis">
     <em>
      „Hľa, nové činím všetko“
     </em>
    </span>
    (Zj 21, 5). To nové bolo v kostole,
         vo fare, v škole, po domoch. Išiel navštíviť učiteľa, s ktorým sa spoznal vlani. Tento,
         idúc práve do fary, vzal ho so sebou. Netak sa podivil, ako sa bratsky, srdečne oba páni
         spolu rozprávali. To veru učiteľ s farárom nezvykli. A ešte k tomu, keď ten prvý bol
         predprevratový, a ten druhý poprevratový Slovák. Učiteľ, ktorý od mladíkovej rodiny vedel,
         že Miško Uher v bohosloveckom zbore spieva tenor, požiadal ho, aby mu pomohol. Chceli na
         koniec služieb Božích v nedeľu zaspievať pieseň štvorhlasne. Prirodzene, sľúbil. A tak, ani
         neznajúc, ocitol sa večer uprostred mladých ľudí. Bola mu to úplne nová mládež, no aj nová
         pieseň — čisto slovenská; slovom i melódiou. Hovorila mocne k srdcu Slováka:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Už je hrob otvorený
        </em>
       </span>
       <span class="emphasis">
        <em>
         kameň odpečatený,
        </em>
       </span>
       <span class="emphasis">
        <em>
         nezbránila stráž, ni zbroj,
        </em>
       </span>
       <span class="emphasis">
        <em>
         ó, smrť, kde je osteň tvoj?
        </em>
       </span>
      </span>
     </p>
    </div>
   </p>
   <p>
   </p>
   <p>
    Či chcel, či nechcel, musel o tom rozmýšľať, že ten hrob v Zorovciach, je skutočne
         otvorený a ten, posiaľ v ňom odpočívajúci Kristus, naozaj vstal a žije medzi jeho krajanmi.
         Ako ešte každý, ocitol sa i on v májskom čarokráži
    <sup>
     [
     <a class="footnote" href="#ftn.d56e4034" name="d56e4034">
      107
     </a>
     ]
    </sup>
    Haničkinej miloty. Pretože mal, ako sa hovorí, „básnickú žilu“, začal tú
         zakliatu slovenskú princeznú ospevovať. Čokoľvek by tie jahodové ústočká a tie sirôtkové
         oči poprosili, spravil by im po vôli. Milé mu bolo, že môže jej hovoriť ty, Hanička, a že
         ona tak pekne na neho volala: „Miško, prosím, prídi trochu k nám!“ On hral dobre na
         harmóniu i na organe, potešil sa znamenitému nástroju u Jankovičov, a netak ho tešil
         Haničkin úprimný obdiv. S najväčšou radosťou ukazoval i radil jedno-druhé učenlivej žiačke.
         Pravda, to všetko až po sviatkoch. Učil ju ako písať noty, keď sa novú pieseň naučí. Mnohé,
         čo mu predspievala, jej i do nôt napísal, a ona zase jeho učila trenčianske pesničky; no
         tie hrával len na husliach, ktoré mu učiteľ požičal, bo vraj harmónium je priťažký nástroj
         na ne. Zato na husliach akoby v nich čosi plakalo a počul si spev Váhu.
   </p>
   <p>
    Veľkonočné slávnosti boli skutočnými slávnosťami. Po celých Zorovciach v každom dome
         mali hosťov. Veď všetci cirkevníci zostávali obyčajne na odpoludňajšiu kázeň, ako
         pokračovanie toho, čo vstal z mŕtvych Kristus. K tomu sa pridružil spev na chóre, ani čo by
         rytierstvo Božie prišlo zaspievať jednu zo svojich nebeských hymien. V pondelok oznámil pán
         učiteľ, že pre nedostatok členov a záujmu rozpúšťa sokolský spolok.
   </p>
   <p>
    Na všetky tieto chvíle spomínal si mladý študent rád, ale najradšej na veľkonočný
         utorok. Prv, než poň prídeme, musíme sa ešte raz vrátiť k sobote a k veciam, ktoré sa v nej
         udiali. Len ako mimochodom spomenieme, že pani farárka, aby synovi ukázala, ako mu bude bez
         veľkonočných koláčkov, zostala v sobotu v posteli. Necítila sa dobre, to bola pravda; no
         keď jej syn ráno miesto, aby sa bol staral, ešte láskavo prihováral, aby len zostala ležať
         a aby sa nič nestarala, že Pán Boh im pomôže a všetko bude dobré, rozhorčila sa ešte viac.
         „Uvidím,“ drdlala
    <sup>
     [
     <a class="footnote" href="#ftn.d56e4044" name="d56e4044">
      108
     </a>
     ]
    </sup>
    pod perinou, „ako vám pomôže, keď ja nevstanem!“ Keď však podvečer musela izbu
         opustiť, aby ju slúžka mohla vyriadiť a zašla čosi pozrieť do komory, nevedela veru čo
         robiť. Dievčina jej radostne oznamovala, že kostolníčka vyzradila ženám, že pani farárka je
         chorá, že nebude vo fare koláčkov; no tak susedia toto všetko nanosili. Pani učiteľka
         pripravila kompletný obed. Môže si vraj pán farár hosťov navolať, všetkého je dosť. Pretože
         by to pani farárke i tak nič nebolo pomohlo, tak radšej ozdravela, a netak prívetivo
         obsluhovala aj syna, aj hosťov.
   </p>
   <p>
    *
   </p>
   <p>
    Krásne zozváňali zorovské zvony na Bielu sobotu. Snáď nikdy nezneli tie ich akordy tak
         slávnostne, oslavujúc prichádzajúcu Veľkú noc ako pri Váhu, tam na tom pamätnom mieste, kde
         raz odpočívala Marienka Skalová. Neďaleko toho miestečka bol machom pokrytý kameň. Sedával
         na ňom kedysi Jankovič, sedával do nedávna a sedel aj dnes. Prečo dnes? Však už vedel, že
         tie modré vlny Váhu, do ktorých sa dívaval, nikdy cez drahú hlavinku jeho ženy neplávali,
         že ju síce uniesli a už nikdy neprinesú, ale nepotopili. Tak prečo tu sedel dnes?
   </p>
   <p>
    Túžil po samote, po tíšine, v ktorej by sa mohol vhĺbiť do pravdy toho veľkého slova
         „vzkriesenie“. Jeho dušu nasýtila istota, že tí, ktorí odišli k Pánovi, zas prídu ako i
         Kristus Ježiš prišiel, že i dnes žijú v blaženosti, a že my pôjdeme za nimi. „Uzriem ju!“
         dumal. „Ona mi príde v ústrety, a bude zase a večne moja.“ Obzrel sa, keď ho špľachot vody
         vyrušil z dúm, a užasol. K brehu kerovala plť. Zapadajúce slniečko osvecovalo na nej
         stojacich pltníkov, zvonenie akoby ich slávnostne vítalo. Prvý, priťahujúci plť k brehu,
         bol už dosť starý, počerný, druhý, asi štyridsiatnik, v hornotrenčianskom kroji, krásne
         urastený. Než sa Jankovič spamätal z prekvapenia, stál mladší pltník už na brehu, pritiahol
         povrazom plť a uviazal o odťatý pevný peň. Keď sa narovnal, stáli si zoči-voči a mimovoľne
         skúmavo hľadeli na seba. Zrazu sa pltník poklonil:
   </p>
   <p>
    „Prosím, nie ste vy pán Matej Jankovič?“
   </p>
   <p>
    „Som. A mám tu česť?“
   </p>
   <p>
    „Štefan Uličný.“
   </p>
   <p>
    Vtom okamihu bol už pltník v Jankovičovom objatí. „Teda predsa ešte žiješ a prišiel si?
         Ó, koľko som sa za to namodlil!“
   </p>
   <p>
    „Ty, Matej?“
   </p>
   <p>
    „Či nie som tvojím dlžníkom? Nebol si to ty, ktorý si splnil jej najväčšiu túžbu? Ty si
         mi ju doviezol domov, kde — keď nebolo na zemi pre ňu života — mohla zomrieť v pokoji a
         blaženo. Nech ti Pán Ježiš bohato oplatí tvoju lásku. Ako to, že si dnes tu?
   </p>
   <p>
    „Všetko ti poviem, Matej, len ujca Maťka prepustím.“
   </p>
   <p>
    Asi o päť minút kráčali už oba muži k dedine, kým medzitým tretí, ktorého Uličný bol
         vyplatil a prívetivo prepustil, poberal sa k neďalekej fílii.
   </p>
   <p>
    „V Amerike sa zasekla práca, tak som sa vybral domov, do starej vlasti. Túžil som ju
         vidieť oslobodenú. Vďaka Pánu Bohu, všeličo je ináč ako bývalo. Keď za tie roky pominuli sa
         všetci moji, tak som tu cudzejší ako v Amerike a mám chuť vrátiť sa čím skôr. Vyhľadal som
         hrob Marienky Skalovej. Keď mi v mlyne všeličo porozprávali, tu sa ma zmocnila veľká túžba
         zvedieť všetko od teba, Matej, ako to bolo, a uvidieť Marienkinu dcéru. Vybral som sa
         stráviť sviatky k vám, ak ma prijmete. Zachcelo sa mi ešte raz plavby na plti. Najal som si
         ujca Maťka, má tu dcéru vydatú, išiel rád; tak ma, prosím, prijmi k sebe a daj mi možnosť,
         aby som tie dni strávil u vás, pri tvojej Haničke.“
   </p>
   <p>
    „Budeme veľmi radi, keď pôjdeš k nám, Hanička tiež. Vojdi pod moju strechu, akoby si
         išiel domov.“
   </p>
   <p>
    Nuž, mali u Jankovičov nečakaného hosťa, ktorého Hanička netak horlivo obsluhovala a on
         z nej nemohol ani oči spustiť. Nebola to Marienka, a predsa nezaprela, čia je dcéra. O čo
         mala menej krásy, o to mala viac miloty. Do pondelka vymohla od neho, že si len zájde pre
         svoje veci do K. a vráti sa, i zostane s nimi tak dlho, kým sa mu nebude cnieť za Amerikou.
         Všetko mu povedali čo chcel vedieť, aj listy, Marienkin a Skalovej, smel prečítať. Od Zuzky
         Uhrovej sa dozvedel doplnky, ona sa zas od neho dozvedela, že si v Amerike zhospodáril
         pekný majetok a že je sám, pretože sa ani nechcel, ani nemohol oženiť, keď druhej Marienky
         nebolo. V utorok Miškovi Uhrovie pripravil také chvíle, na ktoré tento dlho spomínal.
         Naviedol totiž našich susedov, aby ho do Haničkinho mlyna odprevadili na plti. Od Uhrov —
         okrem babičky a hospodára — sľúbili všetci, Rášovci tiež, bo tí obnovili s Uličným starú
         známosť z Ameriky. Na veľkú radosť privolili sa na tú starodávnu púť dolu Váhom pripojiť aj
         pán farár s pánom učiteľom. V utorok dopoludnia bolo plno príprav. Bolo treba postarať sa o
         stan i o kotlík, lebo Hanička si veľmi žiadala, aby to bola taká plavba, ako keď jej
         mamička išla domov. Či len plávala ako osamelá biela húska. Strýc Uličný všetko opatril, aj
         baranča na guláš, aj kotlík na zavesenie, ten mali Rášovci. Dal nanosiť dreva aj prikrývok,
         lebo že noci sú ešte chladné. Hanička zobrala so sebou Ivku a Jurka Borotovcov, Števko zas
         Martinka a Zuzanku Klčovú. Najradšej by boli zobrali všetku mládež. No tak v utorok po
         obede odrazila plť a malá, pekná spoločnosť, čo sedela i stála na nej, dala sa do spevu.
         Sľúbili strýcovi Uličnému, že za odmenu budú mu spievať trenčianske pesničky, no tak sa to
         nieslo k horám: „Kebych ja vedel, kedy umru“; „Mám ja milučkého, mám“; „Sadaj, slnko, sadaj
         za ker malinový“; „Ej, žitko, žitko, zelené žitko, povedz že mi, moja milá, sožneme-li to?“
   </p>
   <p>
    Na žiadosť pána farára rozprával Uličný svoje skúsenosti, obzvlášť ako jeden rok
         farmáril v pralesoch.
   </p>
   <p>
    Opisoval život a krásy za morom, vodil ich po indiánskych táboroch. Páni dosť skoro
         poznali, že to tu sedí Slovák, ktorý americkú slobodu a všetky jej možnosti veľmi dobre
         využil na vzdelanie. Priznal sa, že oblek má zdedený po tatíčkovi; chce vraj medzi svojimi
         chodiť tu ako pravý syn svojho ľudu. Odkedy si ho na seba vzal, cíti sa doma. Bola to potom
         veľmi zaujímavá večera, keď sa guláš uvaril. Susedky popridávali k nemu chleba a koláčov,
         Rášová a Dorka postarali sa o riad. Po večeri zneli už na plti krásne sväté spevy a potom
         sa utvoril obrázok ani pri Genezaretskom jazere. Mladý farár sedel na stolčeku so svätou
         knihou v lone a všetci buďto sedeli, alebo ležali, alebo stáli okolo neho. Váh ticho
         spieval, voda kedy-tedy — keď veslári Jožko Uher s Martinom Klčom ju rozrazili, udávajúc
         plti pravý smer — špliechala a penila sa. Súmrak pokrýval krásne Považie, nebo klenulo sa
         nad ním neobsiahlo a zasa, akoby sa znižovalo. Večernica svietila, zore hasli, nechávajúc
         po sebe potrhané ružové závoje. Zrazu spoza hôr vykotúľal sa veľký mesiac a polial
         striebrom hory, dolinu i vodu, i mladého farára, ktorý si bol text prečítal ešte za vidna a
         teraz už len akoby bol rozprával o tom treťom zjavení sa Syna Božieho. Opisoval krásy
         Genezaretského jazera, tú noc, ktorú rybári strávili bez úžitku. Rozprával o Ňom ako na
         brehu rozkladal oheň, chystal umdleným pracovníkom rybu i chlieb. Ako potom bohato Ním
         rybami obdarení hodovali, a On sa im díval a tešil sa vo svojom láskyplnom srdci. Dal im
         názorné vyučovanie tých slov:
    <span class="emphasis">
     <em>
      „Ja som s vami po všetky dni“
     </em>
    </span>
    (Mt 28,
         20). „Tak On bude aj s nami,“ končil mladý farár, „lebo včera i dnes ten istý je a bude na
         veky. Nikdy nás neopustí v práci, v bojoch, v súžení i v tieni smrti, na veky a na
         večnosť.“
   </p>
   <p>
    Mladý farár, ktorý dosiaľ nezložil ani jeden veršík pred kázňou, stával sa básnikom. Či
         div? Veď okolo neho všetko bolo ako krásna, svätá báseň, Miškovi Uhrovie, ktorý z neho ani
         oka nespustil, napadli bratove slová: „To, čo on dnes má, a o čo sa s nami delí, to mu vaši
         profesori nedali.“ Mal Jožko pravdu. Tú vieru a istotu, že Ježiš Kristus skutočne vstal a
         žije s tými svojimi, hoci neviditeľný, ale cítený, zakúšaný, to oni dať nemohli. Keď po
         modlitbe a tíšine za ňou začali dievčatá aj s Dorkou spievať, niesli dušu mladého študenta
         ta, kam zašiel On — k svojmu Otcovi a k nášmu Otcovi.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Už je hrob otvorený,
        </em>
       </span>
       <span class="emphasis">
        <em>
         kameň odpečatený,
        </em>
       </span>
      </span>
     </p>
    </div>
   </p>
   <p>
   </p>
   <p>
    letelo najprv tichúčko, no potom v chóre, dolu Váhom k horám.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Hallelujah spievajme, vzkrieseného vitajme.
        </em>
       </span>
       <span class="emphasis">
        <em>
         On dnes slávi triumf svoj, ó, smrť, kde je osteň tvoj?
        </em>
       </span>
      </span>
     </p>
    </div>
   </p>
   <p>
   </p>
   <p>
    Na žiadosť Uhrovcov po chvíli voľného rozhovoru rozprával Jankovič o svojej poslednej
         Veľkej noci v Rusku a o duchovnom vzkriesení, aké tam nastalo po tých dňoch. Rozprával s
         jemu danou pútavosťou, ktorá robievala z jeho poslucháčov malé deti, nemôžuce dočkať
         pokračovanie a koniec povesti. Ach, veď tá povesť tam podnes nie je zakončená. Chvíľami pri
         nej plakali i oči, i srdcia. „Ako sme my ďaleko za nimi!“ vzdychol si učiteľ Gál nahlas.
   </p>
   <p>
    „Veď my sme ešte len duchovné deti. To tam boli už otcovia a mládenci,“ potešoval mladý
         kňaz.
   </p>
   <p>
    „Pán Ježiš aj nás privedie tak ďaleko,“ dodal Jankovič.
   </p>
   <p>
    Nuž, medzitým sa začínala nížiť noc, dali sa muži chystať „láger“
    <sup>
     [
     <a class="footnote" href="#ftn.d56e4127" name="d56e4127">
      109
     </a>
     ]
    </sup>
    pre seba, stan pre ženy. Z ohľadu na jeho poslednú chorobu, prinútil Jankovič
         mladého farára obliecť si jeho teplý ruský kožuch. Pre seba mal ešte starší so sebou, aby
         sa Hanička zas o neho nestarala. Asi o hodinu tvorila plť — okrem pltníkov, ktorí sa
         zamieňali — zvláštny obraz: mesiačikom i ohníkom osvietený tábor. Nad stanom bola opona
         zastrená, tam snom zdravej mladosti spali — okrem Rášovej a Dorky — naše tri dievčatá.
         Mali, ako aj muži tu vonku, nastlané šúštie, zakryté plachtami. Poukrývané boli teplými
         prikrývkami, tak lepšie chránené pred nočným chladom ako ich bratia vonku. No i tí sa ráno
         na zimu nesťažovali, obzvlášť pri horúcom mlieku, o ktoré sa im postarala Rášová.
   </p>
   <p>
    Keď jej priateľky ešte len najlepšie spali, zobudila sa Hanička. Chvíľu myslela, že tak
         pláva dolu Váhom ako jej mamička. Zatúžila, aby i na ňu svietili hviezdy. A tak tichúčko,
         opraviac na sebe šaty, vykradla sa zo stanu. Chvíľu obzerali sirôtkové oči báječný obraz,
         osvietený ohňom i mesiačikom. Okrem oboch veslárov, ktorí stáli opretí o veslá, ostatní
         všetci ležali a spali. Len pri vatre, na stolčeku, sedel Uličný a hľadel veľmi zamyslený do
         ohňa. Hanička by sa rada presvedčila, či aj jej tatíčko spí, no neopovážila sa chodiť medzi
         spiacimi mužmi, neznajúc, kde on leží. Zrazu jej napadlo, že veď tam pri vatre je najlepší
         kamarát jej mamičky, ktorý s ňou prežil detinstvo, i celú mladosť. Od neho mohla by sa
         niečo o nej dozvedieť, čo jej už nikto nemôže povedať. Prikradla sa tichúčko k druhému
         stolčeku, na ktorom predtým iste dakto sedel. Muž vytrhol sa z dumy až keď spočinula malá
         ruka na jeho chladnej.
   </p>
   <p>
    „Hanička, ty nespíš?“
   </p>
   <p>
    „Už som sa vyspala, strýčko! Keď ani vy nespíte, nemohli by ste mi niečo rozprávať o
         mojej mamičke? Krstná mamička mi nikdy nič nepovedala, ani už nepovie, a tatíčka sa pýtať
         nemôžem.“ Devuška sklonila smutno hlavu.
   </p>
   <p>
    „Netrúchli,“ pohladil ju muž láskavo, „veď ja ti rád budem o nej rozprávať. Však odkedy
         som doma v Trenčianskej,
    <sup>
     [
     <a class="footnote" href="#ftn.d56e4142" name="d56e4142">
      110
     </a>
     ]
    </sup>
    či vo dne, či v noci, len na ňu myslím.“
   </p>
   <p>
    „Snáď ste si teraz tiež spomínali na tú jej poslednú cestu?“
   </p>
   <p>
    „Máš pravdu, dieťa, všetko som to videl pred sebou, no i dač iného. Dovolil mi Matej ten
         jej list odpísať, mám ho tu. Z neho vidím, že ona odišla tam k Synovi Božiemu, a ja som jej
         sľub síce dodržal, no nie tak, ako si žiadala. Až tu, keď som v nedeľu a v pondelok vášho
         pána farára počúval kázať a dnes tvojho otca o tých Rusoch rozprávať, poznal som, že ja nie
         som ešte kresťan, ako to hovoria u nás v Amerike, že som ešte len európskym kresťanom podľa
         mena. Dieťa, máš ty už Pána Ježiša?“
   </p>
   <p>
    „Mám, strýčko!“
   </p>
   <p>
    „Videl som, cítil.“
   </p>
   <p>
    „Nečítali ste si v Zákončeku ako ste sľúbili mamičke?“
   </p>
   <p>
    „Čítal, aj som patril do slovenského zboru, ale že som od detinstva žil ako poriadny
         chlapec a tam som sa usiloval zachovať nepoškvrnený od sveta, tak mi k pokániu chýbalo
         poznanie viny; také, ako ho mali tí Rusi, ba, ako ho mala aj ona, Marienka. Čítajúc v jej
         liste tretí raz miesto o jej znovuzrodení, poznal som konečne, že ja som hriešny človek a
         od tej chvíle to poznávam kamdiaľ lepšie. No, ty chceš niečo vedieť o našom spoločnom
         živote, keď sme boli ešte deti; tak ti budem rozprávať.“ Ohník sa rozháral, mesiačik
         strojil sa zájsť za hory. Nad nimi objavili sa predzvesti nového dňa. Hviezdy zhášali, keď
         sa rodil nový deň a muž i devuška nič nebadali. On blúdil srdcom v krásnych rozpomienkach a
         devuška blúdila s ním. Otváral pred ňou dvere čarovnej ríše, vsníval sa znovu do svojej
         peknej, mladej lásky a nebadá, že tým zo srdca devuškinho strháva čarovnú oponu. „Tak som
         ju miloval, viac než sám seba a nevedel, že mi nebola určená,“ končil teskno. „On prišiel —
         taký krásny mládenec — a získal si jej srdce. Mne bola len dobrou sestrou, tou najlepšou
         sestrou; jemu dala svoju lásku. Musel som ju vidieť v svadobnom venci, musel som jej byť
         družbom. Je pravda, mne by ju Skalovci i tak neboli dali. Za jedno som bol len o rok od nej
         starší a chudobný. Nehneval som sa na Jankoviča, veď ona ho mala tak veľmi rada. Až keď sme
         ju našli tam pri Váhu a takú biednu doviezli domov, vtedy som bol rád, že odchádzam navždy
         preč, lebo ma oproti nemu pojala veliká horkosť. Som rád, že dnes viem všetko, a že môžem
         si tvojho otca ctiť a z celého srdca ho ľutovať. Čo mu to pomohlo, že bol z bohatého rodu,
         keď vlastná matka mu tak veľmi ublížila? Tá moja bola chudobná, ale dobrá, v hrobe si ju
         požehnávam. Keď som prišiel do Ameriky s takým smutným srdcom, muselo ono čosi hľadať, čo
         by ma potešilo. Zhŕňať len doláre, o to som nestál. Na ceste, i tam už spočiatku som skúsil
         mnoho ako jednoduchý Slovák. Hľadel som si radšej nájsť malú prácu i mzdu, ale tam, kde by
         bolo hodne ľudí, aby som sa čím skôr naučil anglicky. Keď som raz reč vedel, už mi bol svet
         otvorený. Sú tam večerné školy a ja, ktorý som doma ako chlapec málo v škole získal, tam
         som sa netak usiloval. Pretože Američania prisťahovalcami pohŕdali, obzvlášť Slovákmi, že
         sú špinaví a opilci, rozhodol som sa žiť tak, aby videli aspoň jedného poriadneho Slováka.
         Tým, že som aj druhých takých poriadnych hľadal, dostal som sa do zhromaždenia veriacich.
         Že som bol taký statočný, poriadny človek, ktorý rád mal Slovo Božie, aj zhromaždenie,
         prijali ma dosť skoro za člena. A tak som zostal na polceste.“
   </p>
   <p>
    „Ale nechcete na nej zostať?“ starostlivo vpadla mu do reči devuška.
   </p>
   <p>
    „Nie, dieťa, nechcem! No, už naši vstávajú a svitá!“ A skutočne svitalo.
   </p>
   <p>
    *
   </p>
   <p>
    „Keď Uličný je na polceste,“ myslel Uhrovie študent, „kde som ja?“ Ležal najbližšie pri
         vatre, aby sa nerušene mohol dívať na ohňom ožiarenú májsku kvetinku. Robil sa, že spí, a
         tak mohol vypočuť celý rozhovor. Európsky kresťan? Originálny výraz! Kresťan podľa mena,
         inými slovami povedané, človek nemajúci Krista. On nechce zostať na polceste. A ja? Keď sa
         porovnám s nimi, obzvlášť s Morháčom, ešte som na úzku cestu vôbec nevkročil. Tak načo ja
         študujem bohoslovie? A je to vôbec bohoslovie, čím si my tam prepchávame mysle? Snáď sa
         ničím nelíšime od budhistických alebo konfuciánskych študentov. Oni študujú, aby zostali v
         tej povýšenej kaste, a my tiež. Dajte sa Kristu zachrániť, povedal mi včera Morháč, lebo
         keď sa raz stanete farárom, prvou vašou povinnosťou bude zachraňovať duše.“ Tak a podobne
         myslel mládenec.
   </p>
   <p>
    Medzitým Uličný zašiel zameniť Martina pri vesle, ujec Maťko odobral veslo Uhrovie
         Števkovi, ktorý len nedávno vymenil Jožka. „Vy ste v noci mnoho veslovali, to nejde,“
         povedal mu. A tak mladík zastal na druhom konci plte so skríženými ramenami, a sníval s
         otvorenými očami sen, ktorý mu predtým pretrhli ostatní vstávaním. Zrazu vedľa zaznelo:
         „Dobré ráno, Števko!“
   </p>
   <p>
    „Ach, Hanička!“ Obe devuškine ruky spočinuli v tých radostne vystretých mládencových.
   </p>
   <p>
    „Všakver to bola krásna noc?“
   </p>
   <p>
    „Veľmi krásna. Mne sa od vesla ani nechcelo. Keď som tak ním kedy-tedy vodu rozrážal a
         ona mi tichúčko pri nohách spievala, mal som plné srdce radosti, obzvlášť nad tým, že ty,
         Hanička, tam v stane spíš a ja že sa smiem pričiniť
    <sup>
     [
     <a class="footnote" href="#ftn.d56e4177" name="d56e4177">
      111
     </a>
     ]
    </sup>
    o to, aby ťa vlny Váhu niesli. Celý život by som si ťa chcel tak niesť. A potom
         mi prichádzali také krásne sväté myšlienky. Mal som vnútornú istotu, že Pán Ježiš je tu s
         nami a tešilo ma povedomie: „Tak Ho vezieš ako Ján alebo Ondrej, keď Ho prevážali na
         Zebedeovej loďke Tiberiatským jazerom.“ Život s Ním je predsa len veľmi krásny! Keď ma
         zamenili pri vesle, ľahol som si k nohám tvojho tatíčka, ktorý dobre spal a hneď som aj
         usnul. A potom sa mi sníval taký krásny sen.“ Mládenec zamĺkol.
   </p>
   <p>
    „Ten sen mi nepovieš?“ prosili devuškine ústočká i oči.
   </p>
   <p>
    „Keby som nebol taký chudobný aký som, hneď by som ti ho povedal, lebo sen nemal konca.“
   </p>
   <p>
    „Že si chudobný? Veríš, že Pán Ježiš je s nami a že si Ho smel viezť, a hovoríš o
         chudobe?“
   </p>
   <p>
    „Máš pravdu,“ zmiatol sa mladík. „No pozri, Hanička, ako zomiera noc a rodí sa nový deň.
         Naučila si sa už tú pieseň, čo nám poslal pán H.?“
   </p>
   <p>
    „Ó, áno!“
   </p>
   <p>
    „Ja tiež! Zaspievame ju, veď je to tu cele tak ako sa v nej ospevuje. Iste nás všetci
         naši radi počujú a dodajú amen. Ale trochu ustúp od kraja, aby si nestratila rovnováhu,
         keby sa plť náhle točila.“
   </p>
   <p>
    Vzal mládenec devušku za ruku a čochvíľa zvonkový čistý hlas spolu so zvonovo pevným
         niesli sa ponad sinými vodami Váhu.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Mesiačik na nebi zháša,
        </em>
       </span>
       <span class="emphasis">
        <em>
         nad svetom uniká noc.
        </em>
       </span>
       <span class="emphasis">
        <em>
         Vďaka buď, Bože náš svätý,
        </em>
       </span>
       <span class="emphasis">
        <em>
         česť, chvála za Tvoju moc!
        </em>
       </span>
       <span class="emphasis">
        <em>
         Chránils’ nás otcovsky,
        </em>
       </span>
       <span class="emphasis">
        <em>
         verne zakrýval krídlami sám,
        </em>
       </span>
       <span class="emphasis">
        <em>
         keď desná čakala zhuba,
        </em>
       </span>
       <span class="emphasis">
        <em>
         zhynutie hrozilo nám.
        </em>
       </span>
       <span class="emphasis">
        <em>
         Aj popri údolí smrti
        </em>
       </span>
       <span class="emphasis">
        <em>
         previezols’ vlnami nás,
        </em>
       </span>
       <span class="emphasis">
        <em>
         zúrivý nepriateľ číhal
        </em>
       </span>
       <span class="emphasis">
        <em>
         nadarmo, v ten nočný čas.
        </em>
       </span>
       <span class="emphasis">
        <em>
         Zora už na nebi svitá,
        </em>
       </span>
       <span class="emphasis">
        <em>
         dennica zvestuje deň,
        </em>
       </span>
       <span class="emphasis">
        <em>
         mrákavy, tratiac sa,
        </em>
       </span>
       <span class="emphasis">
        <em>
         letia v ríšu, kam unikol sen.
        </em>
       </span>
       <span class="emphasis">
        <em>
         Chvála buď, večný náš Bože,
        </em>
       </span>
       <span class="emphasis">
        <em>
         Tys’ darcom života sám.
        </em>
       </span>
       <span class="emphasis">
        <em>
         Nový deň darovals’ z lásky,
        </em>
       </span>
       <span class="emphasis">
        <em>
         sväte ho prežiť daj nám.
        </em>
       </span>
      </span>
     </p>
    </div>
   </p>
   <p>
   </p>
   <p>
    Rožtek mesiačika zachádzal za hory a nad nimi neviditeľná ruka trhala čierny závoj.
         Spoza neho vynorili sa ružovozlaté zore, ani čo by sa tam kdesi ďaleko, vysoko rozháral
         veľký oheň. Dakde v doline udreli na zvon, vítajúc svitanie. Ostatné hviezdy bledli, len
         dennica ukazovala, kde vyjde slnce. Na horách ležali hmly a svätá tíšina. Cítil si to
         slávne rodenie sa nového dňa i života; a na plti, v hlboké mlčanie ponorená, stála malá
         spoločnosť, s utajeným dychom počúvajúc novú pieseň. Keď skončila, zaznelo tiché viachlasné
         „amen!“
   </p>
   <p>
    „Brat Jankovič, pomodlite sa s nami,“ prosil mladý farár. A muž sa tak modlil, že počas
         jeho modlitby prešla duša Štefana Uličného cez hranicu spásy. Dávno chodila okolo nej.
         Teraz spočinula raz navždy a na večnosť na srdci pre ňu preklanom. K duši Miška Uhrovie
         tichúčko priblížil sa On, čo Ho Števko viezol a žiadal prvý raz:
    <span class="emphasis">
     <em>
      „Synu, daj mi
            svoje srdce!“
     </em>
    </span>
    (Pr 23, 26).
   </p>
   <p>
    Ej, dlho spomínali výletníci ako to bolo, keď plávali dolu Váhom do Haničkinho mlyna.
         Naspäť vracali sa železnicou. Uličný s nimi neprišiel, mal si čo-to vykonávať, lebo sa
         rozhodol — ako vravel — zostať v starej vlasti. Hlavne musel si opatriť viac sedliackych
         šiat, pretože tie panské, americké, nemal vôľu nosiť medzi sedliakmi na dedine.
   </p>
   <p>
    Po návrate domov čakala každého práca, a Števka Uhrovie netak prekvapujúci list. Čítal
         si ho až večer, keď zostal sám. Písal mu v ňom jeho bývalý domáci, že sa Jitka v mäsopôste
         veľmi dobre vydala, že len predsa darmo na Slovensko neišli. V Trenčianskych Tepliciach sa
         Jitka zoznámila s nejakým kúpeľným hosťom, ktorý potom s nimi aj cestoval naspäť do Prahy.
         Pán M. že je syn bohatého sládka,
    <sup>
     [
     <a class="footnote" href="#ftn.d56e4280" name="d56e4280">
      112
     </a>
     ]
    </sup>
    študoval práva a chce dostať poslanecký mandát:
    <sup>
     [
     <a class="footnote" href="#ftn.d56e4286" name="d56e4286">
      113
     </a>
     ]
    </sup>
    „Náš Otík je kos!“ mienil pán Neubert, „on to dokáže a z našej Jitky stane sa
         časom pani poslancová. Viem, že len Vám, milý pane Uher, môžeme poďakovať, že ste tej žabe
         vrátili rozum. Bola za Vami celá preč a hnevala sa na Vás. Dnes je sama rada, veď prosím
         Vás, čo by ona bola robila tam, medzi vami a čo Vy s ňou? Keď by ste Vy miesto boli aj
         dostali, ono by to predsa nijako spolu nebolo pristalo. Vy si nájdete ženu, čo bude
         rozumieť hospodárstvu, hydine, kuchyni, s ktorou si môžete hospodáriť. Aby ste vedeli, že
         som Vaším priateľom, odporúčal som Vás svatovi, a on je hotový, vziať Vás za strojníka.
         Plat budete mať pekný, aj byt s neveľkou záhradkou, je to v K., neďaleko Prahy, nastúpiť
         mohli by ste službu hneď po Veľkej noci. Dva dni Vám dávam na rozmyslenie a uváženie. Aj
         moja stará Vás pozdravuje. Jitka s mužom sú na svadobnej ceste.“
   </p>
   <p>
    Tak asi znel list, nad ktorým sedel mládenec, s hlavou sklonenou do dlaní. Želel snáď
         teraz, že mu ušla tá skvelá partia? Neželel, ba veľmi sa radoval, že Jitka to, čo
         potrebovala, našla. Z celého srdca doprial jej tú skvelú partiu, on rozmýšľal len nad
         láskavým návrhom muža. Veď to bolo viac ako kedy mohol očakávať: byť samostatným
         strojníkom! K tomu ten vskutku pekný plat a ešte aj bývanie. Tam by sa mohol oženiť, mohol
         by dobre ženu vychovať. Bola len jedna, ktorú by chcel do svojho domu, nie kvôli kuchyni a
         hydine. Bola to tá, ktorú videl v sne na plti vstupovať ako nevestu vo venci cez prah
         Uhrovie domu. Keď sa s ňou porovnal — ona, dcéra majetného Jankoviča, dedička Skalovcov a
         on! Medzi nimi bol práve taký rozdiel ako medzi ním a Jitkou. Mal remeslo, je pravda, vedel
         si vyrobiť, no ona mohla dostať inakšieho mládenca. Keby však prijal toto skvelé miesto,
         muselo by to byť veľké hospodárstvo, ktoré by mohlo priniesť toľko čistého zisku ako on do
         roka bude mať služobný plat. Ako samostatný strojník si ju už bude môcť vypýtať. Nemohol sa
         šuhaj ani modliť, ani Slovo Božie si čítať, taký bol omámený. Sotva sa dočkal rána. Hneď
         pri raňajkách prečítal rodine list a vysvetlil im všetky výhody. Žasli i radovali sa s ním,
         len babička pochvaľovala, že má ešte dva dni na rozmyslenie, lebo nie je dobré také niečo
         podniknúť bez rozmyslu. Miško bol rád, že sa Števko v dedine nezosedliači. Súhlasili s tým,
         keď Števko prosil, aby o veci mlčali, kým sa nerozhodne. Dorka vtedy už tu nebola, išla pre
         vodu, zišla sa pri studni s Haničkou a rozložila jej napochytre tú veľkú novinu. Už chvíľu
         odišla s vodou, a ešte stála Hanička meravo za ňou zahľadená.
   </p>
   <p>
    „Števko pôjde preč? On nebude už doma bývať?“ Tak to akosi devušku zabolelo. Bol trochu
         mračný deň, no tak sa jej zdalo, že by si mohla zaspievať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kde sa mi to slniečko podelo,
        </em>
       </span>
       <span class="emphasis">
        <em>
         čo mi včera svietilo?
        </em>
       </span>
      </span>
     </p>
    </div>
   </p>
   <p>
   </p>
   <p>
    Tak v tých clivých myšlienkach, ani neznajúc kam ide a prečo, zašla až k ich studienke.
         Prečo sa jej len zdalo, že to ona ani neprežije, keď Števko navždy odíde? Ak tá vec bola od
         Pána Ježiša, ak ho to On ta volá, či nemusela sa tešiť, že dostane také dobré miesto?
         Nedávno hovoril tatíčko: „Nebudeme vždy všetci spolu sedieť. Všade je zem Božia, všade na
         nás čakajú duše, ktorým máme svietiť, a ktoré máme hľadať. Každému zo svojich detí určil
         Boh miesto, kde Mu má svietiť životom i slovom, aby sa kráľovstvo tmy umenšovalo.“ Ak to
         tam bol ten Števkov kúsok zeme na osvietenie, ak on tam mal duše chrániť, či by mu ona v
         tom bránila? No už ju on nikdy nebude na plti prevážať, ktovie, aký je tam kraj! Tak pekne
         sotva ako tu! A veď jemu tam medzi samými cudzími ľuďmi bude smutno! Odísť celú tú dobrú,
         peknú rodinu! A keby mal aspoň kto s ním ísť. Ale ani mamičky, ani sestry nemá tak ako ona.
         Ale ona mala tatíčka a zostávala pri ňom doma. Devuška spustila zopäté ruky do lona. Ach,
         prečo sa len nemohla s Uhrovcami radovať z dobrej správy? Prečo by ona nad ňou radšej
         zaplakala? Nie, plakať nebude, a musí sa ponáhľať domov, má dnes mnoho práce. Už chcela
         vstať, zvolanie jej mena ju však primrazilo k lavičke.
   </p>
   <p>
    „Tu som ťa našiel, Hanička? Ó, to je dobre,“ volal Števko. Aký bol naradovaný! Veď sa
         ona s ním bude tešiť, bude! Májske oči zažiarili odhodlanosťou. Spravila mládencovi miesto
         na lavičke.
   </p>
   <p>
    „Veľmi som rád, že sa tuto stretávame,“ začal zadržujúc jej malú ruku. „Mám sa rozhodnúť
         v dôležitej veci, ale nemôžem prv, kým teba, Hanička, o voľačo nepoprosím.“ Usmiala sa
         pekne, no len pohľadom, čakala pokračovanie. „Keď som vlani krstnému tatíčkovi na otázku,
         či mám Jitku rád, nevedel dať odpoveď, len že sa mi ľúbi, vtedy som ináč nemohol, veď som
         nevedel, že keď šuhaj dievča miluje, že to znamená vo dne v noci po nej túžiť, na ňu
         myslieť a len tam byť šťastný, kde je ona. Dnes je ten čas už tu; už viem, lebo tak, ach
         tak milujem teba, Hanička!“
   </p>
   <p>
    Devuška otvorila oči, veľké, detinsky užasnuté. „Že ma miluješ? A si taký šťastný, hoci
         sa musíme rozlúčiť, a ktovie, kedy jeden druhého uvidíme?“
   </p>
   <p>
    „A či myslíš, Hanička, že by som mohol odísť bez teba? Že by som mohol žiť tak ďaleko?
         Už ti môžem povedať, čo sa mi to na plti snívalo.
   </p>
   <p>
    Videl som do nášho dvora vchádzať mladú nevestu vo venci. Vystieral som po nej ruky, a
         vtom ma zo sna vytrhli. Nech nedostanem toto miesto, ktoré mi zaisťuje dobré živobytie,
         nemohol by som sa opovážiť ruky po tebe vystrieť. Veď si ty dnes najmajetnejšia nevesta v
         Zorovciach. Takto môžem predstúpiť pred tvojho tatíčka a vypýtať si ťa, ak mi to ty
         dovolíš. Povedz, Hanička, máš ma rada, pôjdeš za mňa? Dovolíš, aby ťa tieto ruky tak
         prenášali životom ako na tej plti, keď pre teba rozrážali vodu, aby ťa mohla niesť?“
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Je na svete kvietok vzácny,
        </em>
       </span>
       <span class="emphasis">
        <em>
         kvietok vonný, maľovaný,
        </em>
       </span>
       <span class="emphasis">
        <em>
         je on blahom, nad ktoré niet:
        </em>
       </span>
       <span class="emphasis">
        <em>
         Milovať, byť milovaný.
        </em>
       </span>
      </span>
     </p>
    </div>
   </p>
   <p>
   </p>
   <p>
    Kvitol on vo dvoch mladých srdciach. Neplakala už Hanička za včerajším slniečkom,
         rozumela, prečo sa nemohla tešiť zo Števkovho odchodu. A predsa. Keď jej mládenec podával
         tak prosebne, výrečne obidve svoje ruky, nevložila do nich svoju zrazu ochladnutú ruku.
         „Tatíčko!“ zazvučalo jej v mysli, a: „Ona ťa bude potešovať!“ Či mohla podať ruku Števkovi
         a odísť s ním preč, ďaleko, a tatíčka nechať samotného? Ako by sa potom podívala mamičke do
         očí, keď sa raz zídu u Pána Ježiša? No zas ako odoprieť, keď tie milované oči sa tak na ňu
         dívali? Ako ho nechať ísť samotného?
   </p>
   <p>
    „Hanička, prečo mi nič nevravíš?“ zľakol sa mládenec. „Nemáš ma rada?“
   </p>
   <p>
    „Mám ťa veľmi rada, Števko; išla by som s tebou aj na koniec sveta, ale nemôžem.“
   </p>
   <p>
    „Že nemôžeš? Prečo?“ naliehal polo jasavo, polo úzkostne.
   </p>
   <p>
    „Tatíčko môj bol roky a roky sám, vlastná matka mu tak veľmi ublížila. Aj moja mamička
         nechtiac ho priviedla do veľkého zármutku, a keď umierala, mne ho poručila, ja že ho mám
         potešovať. Ešte len taký krátky čas, čo to robím, no on si už na mňa veľmi privykol. Nie je
         zdravý, netak ho musím chrániť a rozveseľovať, aby mi neumrel na chorobu. Keby som odišla,
         a on zostane sám, ako by sa mu to potom žilo? Má nás rád, aj teba, aj mňa. On by nám v
         ceste nestál, keby vedel. Ale ja, hoci ťa mám veľmi rada, a neviem ako žiť, keď ťa nebude,
         predsa by som nemohla byť s tebou šťastná. Vo dne v noci musela by som naňho myslieť, ako
         mu je smutno, a na mamičku, čo mi tam hore povie. Alebo myslíš, Števko, že by som ho mohla
         opustiť?“ dodala devuška, keď videla, ako si mladík zahrabal obe ruky do hustých vlasov.
   </p>
   <p>
    Chvíľu vládlo smutné mlčanie. Potom sa zrazu mladík narovnal, ukázal devuške vážny,
         smutný obličaj.
   </p>
   <p>
    „Zlým by som to bol kresťanom, keby som ťa tvojmu tatíčkovi odviedol. Verím ti, Hanička.
         A až nás Pán Ježiš poteší, dá nám aj silu, aby sme to mohli zniesť. Len to jedno mi ešte
         raz opakuj: Máš ma skutočne tak rada ako ja teba? Budeš na mňa myslievať, aj keď nás diaľka
         rozdelí?“
   </p>
   <p>
    „Áno, Števko, veľmi ťa mám rada; a vo dne v noci budem spomínať. Len Pán Ježiš mi musí
         pomôcť privyknúť v Zorovciach, keď teba tu nebude.“
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Háje zahučali, hory zastonali,
        </em>
       </span>
       <span class="emphasis">
        <em>
         po horách, po dolách,
        </em>
       </span>
       <span class="emphasis">
        <em>
         po divokých skalách
        </em>
       </span>
       <span class="emphasis">
        <em>
         potôčky plakali.
        </em>
       </span>
       <span class="emphasis">
        <em>
         Zaplakali s nami, v tom velikom žiali,
        </em>
       </span>
       <span class="emphasis">
        <em>
         keď sme sa, má milá
        </em>
       </span>
       <span class="emphasis">
        <em>
         holubička sivá,
        </em>
       </span>
       <span class="emphasis">
        <em>
         smutno rozchádzali.
        </em>
       </span>
      </span>
     </p>
    </div>
   </p>
   <p>
   </p>
   <p>
    Už v Zorovciach po chalúpkach nesvietili, keď v izbe Števka Uhrovie ešte vždy horela
         lampa. Sedel mladík nad rozpísaným listom. Nemohol, ach, nemohol ho dopísať. Veď mu
         pripadalo, že si tým listom podpisuje vyhnanstvo. Áno, akoby sám seba vypovedal z rodnej
         dedinky. Zrazu vyskočil, pribehol k otvorenému oknu, vyhol sa von; bolo mu horúco, a tak
         úzko! Zazrel pruh svetla, padajúci z okna babičky Šimonovej.
   </p>
   <p>
    „Nespí, chvála Bohu! Pôjdem za ňou, poprosím, aby mi dala radu, aby sa so mnou
         pomodlila.“ O chvíľočku zaklopal už na osvietené okienko. Otvorilo sa.
   </p>
   <p>
    „Kto je?“
   </p>
   <p>
    „Ja, babička. Prosím vás, ak ešte neležíte, mohol by som trochu za vami?“
   </p>
   <p>
    „To si ty, Števko? Len poď, syn môj, som ešte hore!“
   </p>
   <p>
    Za pár okamihov sedel už mladík v izbe za stolom a z celej duše a z celého srdca
         spovedal sa starenke. Čítal jej prišlý list, povedal jej, ako sa rodina potešila tej
         správe, akú aj on mal radosť, no že teraz nemôže tu ponúkanú službu prijať, a prečo nie.
         „Neviem, babička,“ končil smutno, „či to len preto, že Hanička nepôjde so mnou, no ja
         nijako nemôžem odísť stadiaľto.“
   </p>
   <p>
    „Veď ani nemusíš, syn môj. Vari sa nevyživíš?“
   </p>
   <p>
    „No babička, ale tak nikdy nebudem si môcť pýtať Haničku! Viem, že by dnes tatíčka
         nemohla opustiť, ale aj neskoršie bude vždy bohatšia ako ja.“
   </p>
   <p>
    „To nehovor, syn môj! Remeselník nosí svoj majetok v hlave. Remeslo má zlaté dno. Že
         Hanička otca ani kvôli tebe nechce opustiť, hoci ťa miluje, to jej Otec nebeský odmení
         bohatým požehnaním. Jankovič by iste bez nej dlho nežil. Priam včera mi povedal, že je to s
         ním tak, že ani veľkú radosť, ani veľkú žalosť už uniesť nemôže. Ráta s tým, že znenazdania
         bude zo sveta odvolaný. Haničku mu Pán Boh dal, aby ho pri živote udržovala, ona je také
         jeho tiché, nežné potešenie. No je tu ešte niečo, Števko; on nie je človek mamonár, neváži
         blížneho podľa jeho mešca. Jemu by si ty, môj drahý, nebol chudobným zaťom. Či by ťa však
         chcel za zaťa, keby si bol strojníkom v pivovare a celý život iné nerobil, len pomáhal to
         Božie zrno kaziť, ktoré neraz chudobný človek nemá na chlieb, to neviem. Stal si sa
         abstinentom, syn môj. Keď aj pivo nie je špiritus, ale je to práve taký hriešny nápoj ako
         každý iný. Že od neho ľudia tučnejú, je pravda, ale sily im ono nedá.“
   </p>
   <p>
    „Ach, babička!“ vyskočil mladík, „už mi viac nemusíte vravieť, na to som veru nemyslel.
         Celý život len pivo variť, aby sa ním ľudia vypásali ako bečky!
    <sup>
     [
     <a class="footnote" href="#ftn.d56e4414" name="d56e4414">
      114
     </a>
     ]
    </sup>
    Viem, že nemierne pitie piva veľmi škodí; nech si ho varí ten, kto si ho chce
         piť. Už je rozhodnuté! Nemusím, lebo ani nemôžem to miesto prijať a nemusím preč zo
         Zoroviec. Pomodlite sa so mnou, babička, ja vám pekne ďakujem, ale Pánovi Ježišovi chcem
         osobitne poďakovať, že mi dal plnú istotu; čo je v tejto veci Jeho vôľa.“
   </p>
   <p>
    Keď na druhý deň ráno Uhrovci vystrájali Miška — Rášo viezol ho na železnicu, naspäť mal
         viesť Uličného — a spolu raňajkovali, Števko ich veľmi prekvapil, že to strojnícke miesto
         neprijme. Želeli snáď, dohovárali? Ach, nie! Porozmýšľali si cez noc aj oni a zaľahla tá
         myšlienka na nich ako hora, že veď tým Števka navždy z domu stratia; najtiaž sa im dakde
         usadí, už sa nevráti! Potešený ich láskou vysvetlil im, načo ho babička Šimonová upamätala
         a čo mu dalo istotu, že ten dobre mienený návrh pána Neuberta, nie je vôľa Božia. Netak
         boli babičke Šimonovej vďační, že mu takú pravdivú reč povedala.
   </p>
   <p>
    „Počkaj, Števko, takého ti napečiem chlebíka z múky, čo nám v Haničkinom mlyne zomleli,
         na parádu! Zato, že nepôjdeš tú omáčku variť. Keď sme boli raz na jarmoku v Trenčíne, kázal
         Jožko aj mne priniesť piva. Bola som smädná, no verte, lebo nie, tak mi to udrelo do hlavy,
         ledva som nohy dvíhala,“ tvrdila Dorka.
   </p>
   <p>
    Nuž, napísal Števko Uher odpoveď pánovi Neubertovi, sadol na bicykel, zaviezol ju na
         poštu, aby bol istý, že sa mu nestratí. A keď večer zostal s rodinou sám, rozpovedal im
         úprimne celú pravdu, prečo chcel to miesto prijať, koho miluje, a že keď Haničku nedostane,
         nemá to pre neho už príťažlivosť. Radšej vraj, keby bolo treba, bude doma jesť suché kôrky,
         keď len jej bude nablízku, ako tam bez nej každý deň koláče, a že babička Šimonová má
         pravdu. Čím viac na to myslí, tým viacej sa mu protiví, že by celý život len okolo toho mal
         pracovať, aby ľudia mali čím hrdlá prelievať a takzvané pivové srdcia si zadovažovať. Toto
         jeho oznámenie rodina prijala všelijako. Martin Uher sa spokojne usmial, on si pomyslel:
         „Veď ste oba mladí, čo sa vlečie, neutečie!“ A čo ešte popri tom myslel, keď taký
         figliarsky výraz mal v očiach, to nepovedal. Babička požehnávala Haničku, že nechce od otca
         odísť, veď ten by iste sám dlho nežil, keby ho opustila. Jožko tvrdil, že on od začiatku
         želal Števkovi Haničku za ženu, sebe za švagrinú. Dorka bola celá šťastlivá. Ich to
         nemýlilo, že tá svadba tak ľahko nebude, verili, že raz k nej príde. Len tetička Zuzka
         nepovedala ani slova, iba čo podotkla: „Chvála Bohu, že si to odriekol! Len ty, syn môj,
         pekne buď doma, čo máš kadejaké veci vyhľadávať a začínať. Niet nad hospodárstvo; sám Pán
         Boh sa hospodárom nazýva.“ Babička napomínala Jožka i Dorku, aby si dali pozor na reči. Keď
         Jankovič nemá ešte pravdu zvedieť, aby sa to nedostalo medzi ľudí. Keď sa všetci rozišli,
         išiel Števko naťahať vody do žľabov a to, po čom túžil, sa mu splnilo. Haničku našiel pri
         studni, priam chcela zavolať ujca Zvaru. Nebolo treba; veď Števko naplnil napred
         Jankovičovie, potom Uhrovie žľaby a nádoby. Trochu boli mladík a dievčina zahatení,
         neznali, ako začať spolu rozhovor. Ona smútkom nad tým, že ho musela zarmútiť a úzkosťou,
         že jej povie, kedy už odíde, a on zas radosťou, že veď nikam ísť nemusí, že ju uvidí každý
         deň a tá diaľka ho s ňou nerozdelí. Veď ako by len vedel žiť tak ďaleko sám, bez nej a
         prečo by tam mal žiť?
   </p>
   <p>
    „Vieš, Hanička, kde som bol dopoludnia?“
   </p>
   <p>
    „Snáď si nosil list na poštu?“ milý hlas sa ľahunko zachvel.
   </p>
   <p>
    „Áno, nosil,“ zajasal. Pozrela zadiveno na neho. „Nepôjdem nikam, Hanička, odriekol
         som!“
   </p>
   <p>
    „Že nepôjdeš? A vaši?“
   </p>
   <p>
    „Sú radi.“ Rozpovedal jej, ako mu na tú vec posvietila babička Šimonová, v akom svetle
         to povolanie vidí teraz. Užasla.
   </p>
   <p>
    „Ach, oni majú pravdu! To by si veru nemohol. Že sme si nezmysleli. Ako je dobre vždy sa
         starších poradiť. Teda zostaneš doma a nemusíme sa rozísť? Nebudeš smutný, že s tebou
         nepôjdem.“
   </p>
   <p>
    „Nie, Hanička!“ Horúce blaho zachvelo mladíkovým srdcom, veď z jemných, milých
         devuškurých slov znelo toľko lásky. Prezrádzala, nechtiac, ako od včera nad ním a za ním
         želela. „Každý deň sa uvidíme, budem môcť i tebe, i tvojmu tatíčkovi pomáhať, a aspoň som
         sa dozvedel, že ma máš rada. A že keby povinnosť a detinská láska nestáli ti v ceste, išla
         by si za mňa. Išla by si skutočne k nám?“
   </p>
   <p>
    „K vám? Ó, áno. No, veď i takto je nám dobre, však sme ešte oba mladí a ja sa mnoho
         musím najprv naučiť.“ Ďalšie slová prerušili roháči,
    <sup>
     [
     <a class="footnote" href="#ftn.d56e4446" name="d56e4446">
      115
     </a>
     ]
    </sup>
    čo z jednej i z druhej strany hnali sa k žľabom. No veď v mladých srdciach už
         zima pominula, pŕška prestala a ukázali sa kvietky lásky, a z nej plynúceho šťastia.
   </p>
   <p>
    Že Uhrovie rodina často medzi sebou o tomto peknom šťastí rozprávala je isté, a
         starostlivo ho chránila pred druhými zradiť. Oni azda s Haničkou zaobchodili ešte s väčšou
         láskou. A tým to bolo, že oba domy, viac než prv, tvorili rodinu. Nemali veru Števko a
         Hanička prekážku byť každodenne spolu, len Zuzka Uhrovie chodila chvíľami akási zamyslená.
         Ona, akoby jediná nebola bývala spokojná, že veci tak bežali, ako bežali.
   </p>
   <p>
    *
   </p>
   <p>
    Bola nedeľa. Prišlo bratstvo k tomu presvedčeniu, že keď zlaté zrnko neleží v sýpke, ale
         sa seje poľom, väčší je z neho úžitok. „Ktorých z nás Pán Ježiš znovuzrodil skrze svojho
         Ducha a svojím Slovom, sme všetci deťmi Božími, a tak všetci povolaní pracovať,“ hovoril
         pán farár. „Každý máme dary a hrivny, ktoré musíme vynakladať nato, aby sme oživili celú
         našu cirkev a všetky jej fílie. Ženská mládež môže po dvoch alebo troch chodiť spevom budiť
         spiace duše, a mať s deťmi nedeľnú školu. Mládenci a mladí muži môžu urobiť to isté v
         ďalších fíliách. Starší muži začnú tu a tam po nedeliach odpoludnia čítať po domoch ľuďom,
         čo nechodia do kostola Bibliu — daktorým prekáža únava, iní nemajú snáď obuvi lebo šiat.
         Staršie ženy môžu navštevovať chorých. Keď sa nedeľné odpoludnie takto využije a my všetci
         zídeme sa večer u Jankovičov, tam si odovzdáme svoje skúsenosti a predložíme to, čo bolo
         konané, na modlitbe Pánovi.“ Návrh bol prijatý, úlohy podelené. Od založenia bratstva
         prešli už tri nedele tak užitočne strávené.
   </p>
   <p>
    V tú nedeľu, o ktorej bude reč, prechádzala Zuzka Uhrová tichým stavaním, všetko u nich
         bolo ako vymreté, mládež i s otcom išli po povinnosti, babička navštíviť chorú sesternicu.
         Ona, Zuzka, vrátila sa z kostola. Porobila čo treba, vonku i vnútri, potom sa chvíľu
         modlila a vyjdúc zo stavania, dala kľúč za hradu pri dverách, kam ho obyčajne dávali,
         obišla studňu a o chvíľu zmizla v susedovom dvore. Vedela, že suseda nájde, veď jemu
         pridelili tie večerné chvíle. Bola rada, že ho našla samotného, písal list pánovi H. a
         práve ho skončil.
   </p>
   <p>
    „To ty ideš, Zuzka? Čo ťa za mnou vedie?“ vítal ju radostne.
   </p>
   <p>
    „Ale, len tak, Matej, idem sa trochu porozprávať, veď ťa dlho baviť nebudem.“
   </p>
   <p>
    „Baviť ma nezabavíš, som rád, že si prišla.“
   </p>
   <p>
    „Ak by si sa chystal, čo nám zas večer dobrého povieš.“
   </p>
   <p>
    „To mi už Pán Ježiš daroval a list pre pána H. mám dopísaný.“
   </p>
   <p>
    „To som rada, lebo neviem, či tak chytro budem hotová s tým, čo som si umienila. Nebolo
         to ľahko dnes za tebou prísť, Matej, no myslela som, už poručeno Pánu Bohu, len pôjdem.“
   </p>
   <p>
    „A prečo ti bolo tvrdo za mnou prísť?“ zadivil sa. „Však medzi nami nikdy ničoho zlého
         neprešlo, od detinstva bola si mi ako dobrá sestra.“
   </p>
   <p>
    „To máš pravdu. A predsa som ti raz veľmi zle poslúžila. Nech my teba neupozorníme
         vtedy, nemusela Marienka toľko od tvojej matky trpieť. No to je už tam a nikdy sa
         nenapraví, často musím myslieť na slová v jej liste, že jej šťastie trvalo len pár nedieľ,
         čo ste sami boli doma. Mnoho si ty vytrpel, Matej, hlavne preto, že ti ľudia pravdu tajili.
         Aj dnes, z veľkej lásky, chcú ti najmilší pred tebou mlčať a život človeka je ako tráva,
         odkladané šťastie máva krídla. Nevedela som istotne, či s tým zas nezhreším, keď sa do tej
         veci zamiešam a pravdu zradím. Nejednu noc som sa premodlila, no, nijako nemôžem si pomôcť,
         vždy mi čosi hovorí: „Zuzka, nemlč!“
   </p>
   <p>
    „Pán Ježiš seba nazýva pravdou,“ pretrhol mlčanie Jankovič, „otec lži by ťa sotva k
         pravde ponúkal. Ja ju milujem i keby bola aká bolestná.“
   </p>
   <p>
    „Táto ťa, Matejko, nezabolí, to viem.“ Dala sa teda bývalá kamarátka z detinstva
         rozprávať priateľovi mladosti, aké miesto trafovalo sa Števkovi, prečo mu bol najprv tak
         veľmi rád. „On tak veľmi miluje tvoju Haničku ako si ty, Matej, miloval tvoju Marienku; no
         ona je dnes najbohatšou nevestou v Zorovciach, a on — však znáš náš majetok — bude mať z
         neho len štvrtú čiastku — aby sa nezdalo, že bohaté nevesty zhľadáva, tak sa neopováži
         uchádzať sa o ňu. Keď mu to miesto ponúkli, rozvážil si, že by netaký majetok musel mať,
         aby mu niesol toľko čistého, ako čo on tam dostane platu. Prv než odpísal, išiel sa spýtať
         Haničky. A ona, hoci sa mu priznala, že ho má rada, hneď aj doložila — začo ju Pán Boh
         požehná — že od teba odísť nemôže, keď jej mamička ťa poručila jej opatere, aby ťa blažila.
         Ona že to ešte len tak krátko činila, a tak ťa samotného nechať nemôže. V svojom zármutku
         išiel Števko k babičke Šimonovej, priznal sa so všetkým a ona mu to povolanie ukázala z
         pravej stránky. Pomodlila sa s ním, a tak sa rozhodol, že miesto neprijme. Nemalo už pre
         neho cenu, keď by bol tam musel ísť sám. Povedal nám, že radšej bude doma jesť suché kôrky,
         keď len ju uvidí, ako tam bez nej koláče. Tak sa tie naše milé deti rozhodli, že budú i
         ďalej žiť len ako dobrí susedia, aby teba nezarmútili. Kedysi som ti priniesla zlú správu,
         táto je samá láska. Tak, Matej, čo na to povieš? Urobila som dobre, alebo zle, keď som ich
         tebe zradila?“ Uhrová vystrela ruku cez stôl, Jankovič ju zavrel do svojej. Hľadeli chvíľu
         jeden na druhého ako dobrý brat na dobrú sestru.
   </p>
   <p>
    „Pekne ti ďakujem, Zuzanka, preukázala si mi teraz veľmi veľké dobrodenie. Nie som hodný
         lásky, akú mi dokazuje moje drahé dieťa. Badal som ja, že on ju má rád; pravda, ani na
         myseľ mi neprišlo, že by mi ju už chcel odviesť a ďaleko z očí. No že bol hotový priznať
         jej a uznať, že ma nemôže opustiť, to mu môj Boh nezostane dlžný. Lenže, Zuzka, tak to
         zostať nemôže. Hanička je mladá, je pravda, no i to máš pravdu, šťastie máva krídla. Načo
         dve pre seba stvorené srdcia ukracovať? Z toho, čo som kedysi sľuboval mojej Marienke, čo
         som si umieňoval, ako ju učiním šťastnou, nič som nesplnil. Kto by nám to bol povedal, že
         len tri týždne sú naše z celého života! A bolo tak. Ona i v hodine smrti bola za ne Pánovi
         vďačná. A tak by som z tej duše rád všetko to doprial jej dcére, čoho sa jej u mňa
         nedostalo. A rád by som ešte aj sám videl jej pekné šťastie. Nečakali by oni síce už dlho
         na spojenie, lebo ja to cítim, že môj život je skutočne len ako para. Zmocňovali sa ma
         chvíľami starosti, keď náhle zomriem, čo bude s mojím dieťaťom, keď sme sami dvaja. Hmotne
         by som ju nechal v dobrých pomeroch. Ale takú mladú, osamelú ako ľaliu v poli, a to práve
         ju, ktorá vždy potrebuje kohosi, aby mu mohla dobre činiť, aby ho mohla blažiť! Teraz, keď
         si mi tú pravdu povedala, mohol by som sa vnútorne uspokojiť, že už viem, kto ju poteší, až
         ma čierna zem prikryje, ale mne to nepostačí. Svadba bez rodičov je smutná, je to tak, ako
         v tej piesenke:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Smutná noc, tmavá noc, keď neni hviezdičky,
        </em>
       </span>
       <span class="emphasis">
        <em>
         ešte je smutnejšia svadba bez mamičky.
        </em>
       </span>
       <span class="emphasis">
        <em>
         Smutná noc, tmavá noc, keď neni mesiačka,
        </em>
       </span>
       <span class="emphasis">
        <em>
         ešte je smutnejšia svadba bez tatíčka.
        </em>
       </span>
      </span>
     </p>
    </div>
   </p>
   <p>
   </p>
   <p>
    Dôvod, ktorý bráni Števkovi pýtať si ju odo mňa v Zorovciach, nie je pravý. On je dobrý
         strojník, a tak mimo svojej dedovizne má v sebe poklad. V našom prípade však ani toto
         nerozhoduje. Zato niečo celkom iné: Hanička nechce odísť odo mňa, a ja by som ju do smrti
         nemohol dať von z domu. No vec by sa dala ináč zariadiť. Ja potrebujem syna. Ak by ma
         Števko mohol mať a chcel za otca, tak by nám všetkým bolo pomožené. Hanička by dostala
         toho, koho miluje, a odo mňa by nemusela odísť. On by dosiahol po čom túži, a ja by som
         mohol v šťastí svojho dieťaťa, čo ako krátko, zakúšať to, čoho sa mi nedostávalo v mojom
         krátkom manželstve. V Zorovciach sú naše dva rody najstaršie. Nás, Jankovičovcov, bývalo
         kedysi mnoho, teraz sme na vymretí. Váš rod sa zachoval, on bol vždy prednejší. Priženiť sa
         k nám nepadne Števkovi ľahko. Ako kresťan by sa ma nemusel báť. Sestry sú úplne vyplatené,
         s tými by nič nemal, a druhý tu už nie je. Zložme teda tú celú vec k Božím nohám. On nech
         sám dá nám radu.“
   </p>
   <p>
    Asi o polhodinu vyprevádzal Jankovič priateľku z detinstva po studňu; tam sa s jasným
         úsmevom rozlúčili. Ona videla dvere otvorené, znak, že sa jej matka už vrátila; ponáhľala
         sa domov. On zašiel do sadu, až k studienke a sedel tam, s hlavou do rúk sklonenou ponorený
         v hlboké myšlienky.
   </p>
   <p>
    Rozprávala babička Uhrová ako pochodila u sesternice, že sa jej potešila aj vyžalovala.
         Boli samy spolu; darček prinesený prijala vďačne a hneď si aj zajedla. Keď babička ponúkla,
         že jej z postily prečíta dnešnú kázeň, bola tomu rada. A pekná na dnešný deň prišla kázeň.
         Poznať, že ten, kto ju kedysi kázal a písal, Syna Božieho miloval. Tak z nej prišli v
         rozhovore na zmenu, na nový život, ktorý Pán Boh zobúdzal v Zorovciach. Chorá tie zvesti až
         tak hltala; a keď sa nakoniec babička pri nej pomodlila, veľmi prosila, aby aj ju pán farár
         prišiel navštíviť. „Večer ho o to požiadam, on iste príde,“ sľúbila babička. Končiac
         vypravovanie, predložila otázku dcére, čo ona za ten čas robila a kde teraz bola.
   </p>
   <p>
    „Poviem vám všetko, mamička,“ sľubovala dcéra, „len čo vonku porobím, vy si zatiaľ
         odpočiňte!“ Nuž, aj povedala.
   </p>
   <p>
    „To si dobre urobila, dcéra moja,“ prisviedčala babička. „Až sa Martin vráti, rozpovedz
         aj jemu, to by bolo veľké šťastie pre toho nášho chlapca; veď oni by žili s Matejom
         skutočne ako syn s otcom. Hanička nie je silná, ale keď by si ju oba chránili, dobre by jej
         bolo so Števkom a im dvom ako v nebi s ňou. Ja by som mu nikdy neradila, aby sa priženil do
         nejakej rodiny. Ten priženený je len taký neplatený paholok,
    <sup>
     [
     <a class="footnote" href="#ftn.d56e4515" name="d56e4515">
      116
     </a>
     ]
    </sup>
    len také piate koleso na voze, ale k Jankovičovi, to je iné. Keď by on, mladý,
         suseda zastal, všetkým nám dobre urobí, ak ho dlhšie pri živote zachová.“
   </p>
   <p>
    *
   </p>
   <p>
    Večer, keď sa bratstvo zišlo u Jankovičov, babička Uhrová si ešte viac pochvaľovala, že
         keď ich Števko Jankoviča v telesnej práci zastane ako syn, bude to veľmi dobre. Veď ako
         vykladal Matej to Slovo Božie o veľkej Otcovskej láske Božej! Až tak srdcia v nich horeli!
         Pán farár chvíľami ani oči z neho nespustil a aj si do knižočky značil. Veru sa ľuďom ani
         rozísť nechcelo zo zhromaždenia. Aké to tam len bolo pekné! Keď tak mnohí potom oznamovali,
         kde boli, a ako sa im vodilo! Daktorých ľudia prijali radi, iní utŕžili posmech i nadávky.
         Najlepšie sa vodilo tým, čo išli so spevom; veď každý tie pekné pesničky rád počúval. Preto
         aj bratstvo s takou chuťou si nakoniec zaspievalo, a pán farár zakončil posedenie
         modlitbou. Na tú modlitbu veru všetci radi hlasite vydýchli „amen“. Tak im zo srdca
         hovoril, a už sa aj bezo slova rozišli, aby si to dobré nerozhovorili svetskými rečami.
   </p>
   <p>
    Posledný iste prišiel domov mladý farár, pretože ho cestou zastavovali ľudia, čo neboli
         v zhromaždení.
   </p>
   <p>
    „Konečne ideš!“ vítala ho matka mrzutým hlasom. Poznať, že ho dlho čakala a vyzerala.
         „Pomaly už ani jesť nebudeš. Kde si večeral?“
   </p>
   <p>
    „Odkázal som, že na večeru prísť nemôžem,“ vyhováral prívetivo. „Vieš, že mi úplne stačí
         pohár mlieka a krajíček chleba; a veď mi ho už Ivka nesie.“
   </p>
   <p>
    „Rada by som vedela, kam ťa to dovedie, tak od rána do noci, bez oddychu. Veď to ani
         jeden farár nerobí! Čo myslíš, koľko rokov vystačíš so silou? Tvoj otec tiež nebol nejaký
         darebák, no on vedel, čo môže, a čo nesmie byť. Ako si to tých ľudí učíš? Prišli ťa tu
         dvaja hľadať z Porúbky, a tak sa mi tu dovrávali, ako by som ťa im hneď, ale hneď mala
         vystanoviť. Povedala som im, čo sa patrilo, potom trochu skrotli a pobrali sa preč.“
   </p>
   <p>
    „A povedali, čo chcú?“
   </p>
   <p>
    „Prišli na kohosi z tej vašej novej viery žalovať, že im čosi odobral.“
   </p>
   <p>
    „Škoda, že si ich poslala preč, matka moja, snáď by boli dočkali. Možno to, čo prišli
         žalovať, nebola ani pravda a ak áno, ten, kto by sa z nášho bratstva takým niečím previnil
         proti Božej láske, musí byť napomenutý.“
   </p>
   <p>
    „Oni by sotva boli čakali. A čo som ti vlastne chcela už včera povedať, no nemal si čas.
         A dnes od rána ani chvíľu, vždy kohosi na obed privedieš, akoby fara bola hostinec. A už
         máme deväť hodín večer.“
   </p>
   <p>
    Vyčítavý, urazený matkin hlas akoby srdce mladého farára oblieval ľadom. „Prosím,
         povedz, čo potrebuješ, matka moja, aby si si skorej mohla ísť odpočinúť.“
   </p>
   <p>
    Pohodila nevrlo hlavou: „Nebudem ťa zbytočne zdržovať. Keby to bola nejaká sestra z
         bratstva, s tou by si posedel aj do polnoci, pre matku času nemáš, to viem.“
   </p>
   <p>
    Bolestný ťah trhol vôkol pier mladého farára, no zostali pevne zavrené.
   </p>
   <p>
    „Tu máš, prečítaj si, čo mi píše Aranka,“ pristrčila matka synovi dosť objemný list. Dal
         sa čítať. Dcéra v ňom oznamovala matke, že jej muž zdedil po svojom strýcovi — ktorého oba
         synovia padli vo vojne — dosť značný majetok. Tá vec sa dlho tiahla, kým nemal úplnú
         istotu, a tak to žene oznámil až teraz. A hneď sa tam i odsťahovali. Pri gazdovstve je i
         pekný, panský dom, krásna záhrada, upravená ako park, teraz trochu pustá; železnica blízko,
         kone v maštali… Dcéra si veľmi pochvaľovala pohodlie, aké má pre seba i pre deti. Nakoniec
         prišla matke s návrhom a prosbou, aby sa k nej trvale presťahovala. Bude mať svoju izbu v
         prízemí, môže kedy chce vyjsť do záhrady. V dome majú kúpeľňu, kedykoľvek možno pre ňu
         spraviť kúpeľ. „Mám kuchárku, slúžku, pestúnku, aj v maštali sú sluhovia, čo si len
         zažiadaš, môžeš mať,“ písala doslovne. „Už si sa, drahá mama naša, dosť na nás napracovala.
         Trápilo ma, že ťa musím nechať u Augusta. On, ako mi píšeš, má to len takú dedinskú
         brdárku. Do Pešti som si ťa vziať nemohla, keď sme sami mali taký malý byt; dnes je to
         ináč. Však keď má August už faru, nech sa poriadne ožení. A ty, mama moja drahá, prejdi k
         nám. Nechaj mu tam všetko čo máš; načo by si tie staré haraburdy so sebou vozila. My máme
         celý dom zariadený. Veď ani my sme svoje zariadenie sem nebrali, len čo bolo cennejšie.
         Popredali sme a za to sme sa sem presťahovali. Bárs by som ťa už zajtra tu mala. Gejza sa
         stotožňuje s mojou túžbou, má ťa rád, však vieš, deti sa na „ómamu“ tešia, celý deň o tebe
         rozprávajú. Pozdrav Augusta! Dúfam, že sám uzná, kde sa budeš lepšie mať: u mňa, či u neho.
         Veď keby sa akokoľvek dobre oženil, jeho žena bude ti predsa vždy len cudzou osobou, ja som
         tvoja dcéra. Čo ty na staré dni potrebuješ je pokoj, pohodlie, opatera, to ti on nemôže
         dať. Dobre si pamätám ako bolo u nás na fare. Ani ten najposlednejší úradník nemá to horšie
         ako sme mali my. Stále sa s tými sprostými sedliakmi a sedliačkami zapodievať! Pamätáš sa
         ako sa apík
    <sup>
     [
     <a class="footnote" href="#ftn.d56e4550" name="d56e4550">
      117
     </a>
     ]
    </sup>
    hnevával na mňa, keď som po nich musela vyvetrať ten zápach špiny, potu a viksu?
    <sup>
     [
     <a class="footnote" href="#ftn.d56e4556" name="d56e4556">
      118
     </a>
     ]
    </sup>
    Ešte dnes sa radujem, že som nešla za toho Lehotského, keď ma pýtal. Je pravda,
         nemali sme predtým s Gejzom na ružiach ustlané, no už je to tam, a dnes môžem si ťa zavolať
         ako statkárka. Že sme v Maďarsku? Čo na tom? Však my sme nikdy Slováci neboli; aj apík sa
         bál priznať farbu. Do maďarských škôl sme chodili. Ako nás vychovali, takí sme boli. Tebe
         bolo všetko jedno tak, alebo tak hovoriť. Veď hlavná vec je, aby človeku bolo na svete
         dobre, aby sa mohol statočne živiť a svojim rodičom za ich lásku odplácať. Pozdravuj
         Augusta, nech nám ťa privezie čím skôr.“
   </p>
   <p>
    List sa skončil. Mladý farár, čítajúc, zastieral si ním tvár, takže matka nevidela, aké
         výrazy ňou preletovali. Keď dočítal a zastrčil do obálky, pozrel na matku tak akosi
         zvláštne; i bolesť bola v tom pohľade i otázka. Tá však splynula aj z úst.
   </p>
   <p>
    „Chceš ísť k Aranke, matka moja?“
   </p>
   <p>
    „Chcela by som,“ vyšla si stará pani temer prudko. „No či môžem prv než — ako Aranka
         píše — dovedieš si sem niekoho, kto by ťa opatril?“
   </p>
   <p>
    „Myslíš, dokiaľ sa neožením?“
   </p>
   <p>
    „To sa rozumie. Slúžku máme len mladé dievča, a ty si mladý, a ľudia zlí. Bárs by ti tie
         tvoje duchovné sestry rady poslúžili; no, videl by si, keby som odišla, aké by to bolo
         gazdovstvo! Mne by sa však zišlo pohodlie a odpočinok, obzvlášť kúpele, ktoré by ma nič
         nestáli. Napracovala som sa v živote už dosť a natrápila so všelijakými ľuďmi. Keď sme sem
         išli, sľuboval si mi, že budem odpočívať. Pred telesnou prácou si ma chránil, len ten
         ustavičný zhon, odkedy si sa tak zmenil! Musím veru povedať, že mne, starej osobe, ťažko
         padá na konci života každú nedeľu obedovať so sedliakmi a musieť vidieť, ako môj syn nemá
         autoritu. Málo chýba, povedia mu ty a meno. Ale čo si pomôžem; musím trpieť, kým sa
         oženíš.“
   </p>
   <p>
    „To by dlho trvalo, mama,“ s tichou vážnosťou hovorí syn. „Ja na ženbu ešte nepomýšľam;
         veľmi som sa staral, kam by som ťa zaviezol, aby si sa mohla zotaviť. Beriem toto Arankino
         pozvanie ako z Božej ruky. Hneď zajtra zájdem do T., alebo poprosím Uhrovie Števka, on mi
         vykoná pas. Napíš, prosím, Aranke, že asi o dva týždne ťa môže čakať. Bude dobre, keď príde
         alebo ona, alebo Gejza na hranicu oproti, aby som sebe nemusel vymáhať pas a mohol im ťa s
         pokojným srdcom tam odovzdať. Aranka nechce, že by si niečo zo svojich vecí brala. — Tomu
         som len rád; nie preto, že by mi zostala fara temer prázdna, ale preto, že mám nádej, že sa
         moja matka zase ku mne vráti, aby potom prišla do svojho, domov! — Tým ľahšie budú tvoje
         prípravy a naše cestovanie.“
   </p>
   <p>
    „Ty skutočne myslíš, aby som išla?“ žasla pani. „Nebola som ti tak cele nič platná, keď
         sa nazdáš, že všetko pôjde ako išlo kým som tu?“
   </p>
   <p>
    „Nevrav, prosím, mama, čomu sama neveríš. Viem, že mi ťa nikto nenahradí. Ani vtedy,
         keby si musela celé dni na posteli ležať a z nej spravovať; tým menej, keď si sa mi o
         všetko starala. Dnes ešte neviem, čo urobiť, ale veď za štrnásť dní dá nám Pán Boh nejakú
         dobrú radu a myšlienku. On, keď sa tebe o také dobré miestočko postaral, postará sa aj o
         mňa. No aby si si mohla skorej odpočinúť, pomodlíme sa. Vložíme celú vec do rúk nebeskému
         Otcovi a pôjdeme spať.“
   </p>
   <p>
    Asi o polhodinu boli už svetlá na fare zhasnuté. No či spali jej obyvatelia? Mladý farár
         áno, bol hodne prácou unavený, príroda žiadala svoje. Keby sa chcel oddať starostiam, mal
         by príčinu! Ak by chcel smútiť nad počínaním a zmýšľaním svojej matky, bola by ešte väčšia.
         Cítil, že stojí ha okraji nemožnosti, že tu si nepomôže. A tak ako bezmocné dieťa, položil
         sa pod krídla Božej milosti. „Staraj sa o nás Ty, Otče môj, pre Ježiša Krista,“ vzdychol si
         už v polosne a hlboký pokoj zavládol v smutnom srdci syna. Dobre vedel, že matka, čo ho od
         detinstva zo všetkých svojich detí najviac milovala, teraz od neho uteká pre Krista, že jej
         lásku stratil pre Neho. Vedel, že telesne bude tam lepšie opatrená ako ju on mohol opatriť.
         Švagor bol človek šľachetný a Aranka dobrá dcéra; oni sa o ňu verne postarajú. Ale keď
         utečie spod vplyvu Ducha Božieho, keď tak cele v svete utonie… Ó, to bola bolesť! Dobre, že
         bolo aj to v Slove Božom:
    <span class="emphasis">
     <em>
      „Boh dáva svojmu milému i sen“
     </em>
    </span>
    (Ž 127, 2).
         On tým snom bolesť zastavil; veď dosť má deň svojho trápenia.
   </p>
   <p>
    *
   </p>
   <p>
    V Zorovciach žasli ľudia nad tým, že pani farárka, ktorá sa v poslednom čase tak akosi
         cudzo k cirkevníkom správala, ide bývať k dcére. Že sa tam vraj u nej bude liečiť.
         Kostolníčka Maderová zvedela od nej a rozprávala ďalej, aké šťastie dosiahla jej vydatá
         dcéra Aranka. Jej muž vraj mnoho podedil a pani farárka sa bude u dcéry v koči voziť a žiť
         ako veľká pani. Ešte pekne všetko synovi usporiadovala. Stará Srnianková, ktorá za slobodna
         v panských domoch slúžievala, mala sa stať na fare gazdinou. Aj Ivka zostane pri nej, veď v
         záhrade mali obe dosť práce, ba aj po dome; najímali sa predtým robotníčky. Srniankovci bez
         starej si pomôžu, a ona sa tam bude mať dobre. Aj pán farár bude dobre opatrený, veď je to
         poriadna žena. Mlynárka Klčová dokladala, že pani farárka mala najprv syna oženiť, a potom
         odísť. Ktovie, stará osoba, či sa kedy vráti. Obzvlášť posmeškovala hájnička Lesná: Ak sa
         jej v tej hojnosti tak zaľúbi, že jej naša fara bude primalá!
   </p>
   <p>
    „Dajte tomu pokoj,“ zamračil sa Klč, „náš pán farár keď sa bude mať oženiť, nepotrebuje
         na to nikoho. On si ženu aj sám nájde, veď dobrá manželka je od Hospodina.“
   </p>
   <p>
    „Máš pravdu, synku,“ prisviedčala jeho chorá matka, „len On mu ju musí nájsť, lebo ho
         tak ľahko ani jedna nie je hodna.“
   </p>
   <p>
    No než stará pani farárka zo Zoroviec odišla, a pán farár ju po hranice odprevádzal,
         zbehli sa v dedine udalosti, ktoré mysle všetkých Zorovčanov viacej zaujali.
   </p>
   <p>
    Prvá bola, že pán Uličný, ako ho všetci začali menovať, zakúpil sa v dedine. Srniankov
         sused Dunajčík predal mu svoj veľký starý dom s poľom a čiastkou hory; sťahoval sa tiež do
         kolónie. Tuto svoje role dobre neobrábal, a tam si dal namerať zeme raz toľko, aj sa hodne
         pritom zadĺžil; Mal ešte šťastie, že dostal takého kupca, čo mu hotovým vyplatil. Uličný si
         hneď najal murárov a všetci z bratstva mu pomáhali stavať nový dom z pevného materiálu.
         Druhého podobného v dedine ešte nebolo. Mnoho praktického naučil sa v Amerike. A mnoho zas
         takého, čo u nás nechyrovať, videl Jankovič v Rusku a poradil. Števko Uher ako strojník
         naviedol ho na zavedenie vodovodu. Tie isté skaly, čo v Jankovičovie sade prepúšťali vodu
         priamo z hôr, tiahli sa aj na jeho pozemku a kde-tu vyvierala voda, hoci sa studienka
         netvorila. Dal si Uličný zavolať človeka znalca, ktorý ho o bohatstve prameňa uistil.
         Stačil by vraj pre celú dedinu. A Jankovičovcom preto nič neubudne, keď z neho rúrami
         odvedú vodu do Uličných stavania. Števkov priateľ Eduard Slánsky práve si bol kúpil
         nákladné auto, že bude k železnici náklad vozievať. Uličný si ho hneď zjednal. A tak čo
         medzitým gazdovia vozili drevo z hôr, všetko ostatné povozilo mu Eduardovo auto. Bolo to
         chytrejšie. Starý dom mal štyri okná a veľké podnávratie do ulice, vo dvore mnoho
         všelijakého stavania. Patril kedysi dvom bratom a veľkej rodine. Uličný však dal všetko
         zvaliť. Kamene zo základov vybrali, ostatný materiál bol z hliny, ten rozbili a zvýšili ním
         stavebné miesto. „Mohol by si lacnejšie stavať,“ radil Rášo, „keby si sa neponáhľal. Bývať
         však máš kde. Buďto u Jankovičov, alebo u nás. Keď si porobíme čo treba na poli, nemusel by
         si všetko platiť, pomohli by sme ti.“
   </p>
   <p>
    „Pomáhate dosť, priateľ môj. Ničím som si ešte vašu lásku nezaslúžil. Neboj sa, pri
         Božom požehnaní a ochrane, nebude ma môj dom viac stáť; ako teba tvoj stál. Dá Pán Boh, že
         už v svojom zimu strávim; preto sa musím ponáhľať.“
   </p>
   <p>
    „Nuž Pán Boh naozaj pomáhal požehnaním, zdravím a obzvlášť pekným časom. Jediného slova
         zlorečenia si pri tej stavbe nepočul, žiadne kriky. Lebo s Božím Slovom sa práca začínala
         aj končila, a opojný nápoj robotníci nedostali, hoci sa všetci stravovali u Srniankovej;
         mali naň v sobotu priplatené. Preto si ich všetkých videl v nedeľu v kostole, a odpoludnia
         učil tých mladých medzi nimi pán učiteľ Gál spievať krásne piesne bratstva. Čítaval s nimi
         raz noviny, raz nejakú dobrú knihu; pomaly začali chodiť i do zhromaždenia kvôli tomu
         spevu, a dobre sa tam ich duše cítili.
   </p>
   <p>
    Keďže sa Uličný nemal kedy o svoje role starať, vzali si ich Uher a Rášo na starosť.
         Boli hodne zanedbané. Tie, čo neboli zasiate, nechali ležať úhorom, nech si tá zem od
         nedbalého gazdu odpočinie. Aj sady mu očistili a bolo vidieť, že tie hodne zarodia.
   </p>
   <p>
    Nuž, to bola jedna vec, ktorá zaujímala Zorovčanov. A bola aj druhá, ale o tej sa nedá
         len tak mne nič, tebe nič hovoriť. Nuž, poďme trochu naspäť.
   </p>
   <p>
    Asi týždeň po tom rozhovore, ktorý pán farár viedol so svojou matkou, ktorá sa rozhodla,
         že od neho odíde, kráčali medzi poľami Jankovič so Števkom Uhrovie. Bolo po daždi, celá
         príroda chválila svojho Stvoriteľa hlasitým i nemým chválospevom. Všetko vôkol nich voňalo,
         veď blížilo sa už Vstúpenie, kráľovský sviatok Syna Božieho. „Sadnime si trochu, Števko,“
         žiadal, pretrhujúc rozhovor Jankovič. „Bolia ma nohy.“ Zašli na to pekné miestečko, kde na
         Veľký piatok kvitlo toľko fialiek: Jankovič položil si zrazu ruku na srdce, tvár mu
         obelievala.
   </p>
   <p>
    „Čo vám je, ujček?“ staral sa mladík.
   </p>
   <p>
    „Ale, srdce ma zas nepokojí; pomaly nebudem už môcť nič robiť. V sobotu som sa trochu
         namáhal.“
   </p>
   <p>
    „Ach, ujček, prečo robíte, veď by sme vás vždy ten-ktorý zastali.“
   </p>
   <p>
    „Verím, no pomysli: mohol by si od dobrých susedov takú pomoc prijímať každučký deň?“
   </p>
   <p>
    Mládenec sa zmiatol.
   </p>
   <p>
    „Keby som vedel, že ma majú radi…“
   </p>
   <p>
    Jankovič sa usmial. „Vtedy by si si práve rozmyslel, či smieš sebecky z ich lásky ťažiť.
         Však ja už nič takého nerobím na čo si môžem najať, ale gazda v dome také všeličo vidí a ak
         len nemusí v chorobe ležať, no tak sa nechtiac zabudne!“
   </p>
   <p>
    „To je pravda. Ako by sme vám len pomohli?“
   </p>
   <p>
    „Ty nevieš, ako by sa mi pomohlo?“ Otázka zarazila mládenca. „Keby som mal syna, a mohol
         mu odovzdať celé hospodárstvo, s tým uspokojujúcim vedomím, že sa už postará, aby aj
         roliam, aj dobytku, aj v stavaní, a predovšetkým aby ľuďom bolo dobre. Vtedy, keby som
         niečo videl, už by som sa sám do toho neťahal, ale pekne by som to oznámil jemu… No, syna
         nemám!“ Posledné slovo zaznelo skoro smutne. Mladík zrumenel. Husté mračno, ani ako keby v
         sebe akéhosi obra premáhal, stiahlo mu obočie, potom sa narovnal.
   </p>
   <p>
    „Ujček, tu je len jedna cesta možná a len jedna rada: Dajte Haničku mne a prijmite ma za
         syna. Statkov zemských vám neprinesiem, to viete, mám len dve zdravé ruky a zdravý rozum.
         To viem, že by som tú, ktorá mi je drahšia než celý svet aj bez jankovičovského, aj bez
         skalovského majetku dobre vyživil. Že vás ako syn milujem, to viete. Nech nie chudoba, už
         týždne mohol som byť vaším zaťom. Len váš majetok mi prekážal.“
   </p>
   <p>
    „A si si istý, že by ťa Hanička chcela?“ usmial sa Jankovič dobrotivo.
   </p>
   <p>
    „To viem iste,“ vážne dosvedčil mládenec a v krátkosti povedal, čo Jankovič už od jeho
         tetičky vedel. „Neviem,“ končil, „či by ste mi Haničku ta boli dali, aj keby ona bola
         chcela.“
   </p>
   <p>
    „Nie, syn môj, tam by som ti ju nebol dal. Ona je síce zdravá, no nežná, útla kvetina.
         Dám ti ju len tu doma, kde sa oba budeme môcť o ňu starať, umožniť jej, aby bez prílišnej
         telesnej námahy mohla nám, i každému dobre robiť.“
   </p>
   <p>
    „Teda mi ju dáte?“ zajasal mládenec. „A kedy?“
   </p>
   <p>
    „Čo najskôr, syn môj, ak sa má mne pomôcť. Aby som ťa skôr mohol postaviť na miesto syna
         v našom dome a zložiť na tvoje mladé plecia všetko to, čo ja už nemôžem niesť. Aby si bol
         úplne spokojný, až prídu chvíle skúšok ako bola i táto, keď si nad hrdosťou srdca zvíťazil
         skôr ako si ma požiadal o Haničku. To ti vravím z hlbín srdca, že nad všetky majetky vážim
         si poklad, ktorý nám sám v sebe prinesieš. Viem, že ty môjmu dieťaťu neublížiš, že si
         navzájom budete dobre robiť, majetku budete mať práve dosť, a ty svojím remeslom ešte k
         nemu pričiníš a pri Božom požehnaní ho zveľadíš. Viem, že sa ešte niktorý neoženil, ani
         žiadna nevydala, aby si ich ľudia neboli do zubov vzali. No, ty na reči nepočúvaj. Moju
         mienku znáš, že si mi milý, že ťa z lásky úprimnej za syna prijímam a že ťa, ak mám ešte
         žiť, veľmi potrebujem. O Haničkinej láske pochybovať nepotrebuješ. Je to dcéra Marienkina.
         Tvoja celá rodina s tým vaším spojením súhlasí, do ostatných nás nič nie je. Aby sme však
         nedali ľuďom mnoho času na prázdne reči, nech sú ohlášky na Vstúpenie, potom v nedeľu a v
         pondelok svätodušný. V utorok za tým svadba. Tú nech vybaví tebe tvoja rodina, lebo ty máš
         babičku a krstnú matku, a my sme sami. Zato ja potom pozvem na hostinu celé bratstvo, nech
         sa spolu s nami radujú a spolu s nami ďakujú Pánovi Ježišovi, že mne, samotárovi, dal ešte
         na zemi takú radosť.“
   </p>
   <p>
    Muž dovravel a mladík, neschopný slova, zviezol sa pred ním na kolená, oprel mladú hlavu
         do jeho lona. Hanička už tak skoro mala byť jeho! Toho blaha bolo mladej duši až primnoho.
         Pod ním aj nad ním rozospievali sa sláviky. Bolo po daždi, celá príroda voňala a chválila
         lásku Božiu, najviac oba mlčiaci synovia zeme. Lebo bývajú chvíle blaha, nemajúce slov a
         modlitby vďaky, ktoré len Boh v svätyni srdca počúva, keď sa v tichosti k Nemu vysielajú.
   </p>
   <p>
    *
   </p>
   <p>
    Od n-skej stanice kráčal strmým krokom Štefan Uličný. Mal ho tam čakať Rášo, no keď tu
         ešte nebol, nechal svoje veci a balíky na stanici, porobil si poriadok a ponáhľal sa pešo.
         Zachcelo sa mu po celodennom vození prechádzky. Ako tak zamyslený kráča, padli mu oči na
         osamelý bor pri ceste. V jeho tôni na odťatom pni sedela žena. Strih šiat, tvar obuvi, ako
         i neveľká kabelka prezrádzali cudzinku. Aby sa presvedčil, pozdravil Uličný po anglicky.
         Neznáma zodvihla do dlaní sklonenú hlavu a opätovala pozdrav.
   </p>
   <p>
    „Teda som sa nemýlil,“ s úsmevom prikročil muž. „Ste z Ameriky, no snáď tu v kraji
         zrodená, a tak sa môžeme rozprávať aj v materčine.“
   </p>
   <p>
    „Máte pravdu, pane, som Slovenka.“ Pribledá, vážna tvár cudzinky rozjasnela úsmevom.
         Bola mladá, snáď asi 27 — 28-ročná. Keď vstávajúc narovnala štíhlu dosť vysokú postavu,
         vyzerala veľmi pútavo.
   </p>
   <p>
    „Ako dlho ste boli v Amerike?“
   </p>
   <p>
    „Od roku 1914.“
   </p>
   <p>
    „No, len trochu menej ako ja. A kam tak pešo zo stanice?“
   </p>
   <p>
    „Povedali mi, že je len asi hodina do Zoroviec. Idem dobre, prosím?“
   </p>
   <p>
    „Môžeme ísť spolu; aj mňa ta cesta vedie.“
   </p>
   <p>
    „To som rada.“
   </p>
   <p>
    „Ja tiež. Cesta nám už nebude trvať hodinu. Zatiaľ sa trochu porozprávame o Amerike. Veď
         tá nová vlasť sa nám Slovákom veľmi rýchlo stáva domovom. Obzvlášť ak sme doma nikoho
         nenechali, kto by za nami želel. Vy ste tam však odišli ako dieťa.“
   </p>
   <p>
    „Mala som sedemnásť rokov a to práve tak ako hovoríte.“ V tmavých očiach ligotali sa
         slzy. Sklonila hlavu, zohla sa pre kufrík a dáždnik.
   </p>
   <p>
    „Odnesiem vám,“ ponúkol sa muž zdvorilo a pokročil. „Prichádzate snáď ešte len z Ameriky
         a máte rodinu v Zorovciach?“
   </p>
   <p>
    „Som už temer pol roka v Európe. V Zorovciach žije sestra mojej matky, Srnianková. Ako
         mi vraveli, žije následkom pijanstva jediného syna vo veľmi stiesnených pomeroch. Rada by
         som jej trocha pomohla.“
   </p>
   <p>
    „Srnianková? No, to idete do môjho susedstva. Staviam si tam totiž dom. Vaša teta nám
         varí a Srnianek pracuje s nami. Sláva Pánovi, platí o ňom:
    <span class="emphasis">
     <em>
      „Vy ste boli bez
            Krista, ale dnes ste domáci Boží.“
     </em>
    </span>
    (Ef 2, 13).
   </p>
   <p>
    „Čože?“ postala mladá cudzinka. „On sa obrátil? A vy, pane?“
   </p>
   <p>
    „Ja tiež. Je pravda, v Amerike som už patril medzi kresťanov, ako to oni tam menujú, no
         spýtam sa ja vás: Ste našou sestrou v Pánovi?“
   </p>
   <p>
    „Som! I mne sa dostalo milosti v Amerike. Tam zasvietilo svetlo do mojej smutnej duše a
         moje zarmútené srdce našlo blaho, ktoré sa nikdy nekončí.“
   </p>
   <p>
    „Ešte sme si ani mena nepovedali. Moje meno je Štefan Uličný.“
   </p>
   <p>
    „Ja sa volám Katuša Porubská podľa rodičov, mužovým menom Fabiánová.“
   </p>
   <p>
    „Tak? Vy ste vydatá?“
   </p>
   <p>
    „Už nie.“
   </p>
   <p>
    Zvláštny výraz prelietal peknou tvárou. I radosť bola v ňom, i smútok.
   </p>
   <p>
    „Zomrel vám muž v Amerike?“
   </p>
   <p>
    „On tam vôbec nebol; poviem vám to dôverne. Nemala som ešte ani sedemnásť rokov, keď ma
         moja matka proti mojej vôli vydala za Fabiána. A toho zase jeho mať nasilu prinútila, aby
         si ma vzal, hoci miloval druhú. Môžete pochopiť, aké to bolo nešťastie. Krátko po svadbe
         odchádzal môj strýc do Ameriky, prosila som muža, aby ma pustil s ním, že im vyrobím na
         stavbu, ktorú začínali. On privolil rád a v pokoji sme sa rozišli. Keď o pár mesiacov nato
         vypukla vojna, on bol vojak a pekný človek, vzali ho hneď. Prv než odchádzal mi napísal, že
         je tomu rád; tešil sa na smrť, ktorá nás rozlúči. Ale nebola to Božia vôľa. Po skončení
         vojny vrátil sa ako poloslepý invalid. Mne sa medzitým viedlo dobre. Anglicky som sa
         naučila hneď prvý rok, preto sa mi aj dobré služby triafali. Pán Ježiš mi dal konečne
         veriacu paniu, ktorá ma posielala do večernej školy. Jej láska posvietila mi aj na cestu ku
         spáse. No keď môj muž mi dal napísať list, v ktorom opísal všetku svoju biedu, nemohla som
         zostať viac za oceánom. Pred rokmi som mu bola bremenom, nemohol ma vedľa seba zniesť, dnes
         veľmi potreboval, aby ho dakto opatril. Prehovorila som o tom so svojou paňou, že cítim
         vnútorné ponúkanie, aby som svetlo, ktoré mám, zaniesla domov, do tej tmy. Prisahala som
         mužovi pred oltárom, že ho nechcem opustiť v žiadnom kríži až do smrti. Hoci moja pani
         úplne so mnou súhlasila, ťažko sme sa lúčili. Pre mňa to znamenalo vziať kríž, zaprieť
         seba, a tak Pána nasledovať. Moja matka po otcovej smrti všetko, čo mala, dala zaťovi.
         Domov som teda nemala a k jeho matke ísť bolo mi veľmi ťažko. Deň čo deň musela som tam u
         nej brať na seba kríž, ale Pán mi pomohol. Môj muž nielenže ocenil sesterskú lásku, ktorú
         som mu priniesla, on prijímal i svedectvo, a Pán Ježiš učinil im tú veľkú milosť, že sa mu
         nakoniec dal poznať a preniesol ho do večnej slávy. Márne čakal bol smrť na vojne, tá ho
         obišla; veď nemá Otec nebeský zaľúbenia v smrti hriešneho človeka. Prišla pre neho až
         vtedy, keď mu smela otvoriť bránu z tejto cudziny do zasľúbenej otčiny. No tak som svoju
         svätú povinnosť dokončila. Keď svedectvo o Pánovi Ježišovi aj jeho, aj moja matka zúrivo
         zamietli, umienila som si navštíviť ešte svoju nešťastnú tetičku, a potom sa vrátiť k
         svojej panej, ktorá ma s radosťou prijme naspäť. Povedala som vám všetko a veľmi pekne
         ďakujem za dobrú správu o mojom bratancovi. No čo tetička a jeho žena?“
   </p>
   <p>
    „Tvoria spoločne krásnu Božiu rodinu; u nich sa potešíte. Ďakujem aj ja vám za dôveru,
         veľmi sa s vami teším, že ste ten Pánov kríž darmo na seba nevzali. Hľa, Zorovce sú už pred
         nami. Pekná dedinka, možno, že sá vám v nej tak zaľúbi ako mne. Aj ja som sa sem len
         prišiel podívať a hľa, už si tu staviam dom. Rozhodol som sa zostať vo vlasti, ktorú — keď
         nám Boh náš oslobodil — žiada, aby sme spojenými silami pracovali na jej zveľadení.“
   </p>
   <p>
    Nuž, medzi tie správy, čo v Zorovciach zaujali mysle, patrila i tá, že k Srniankovej
         prišla jej neter z Ameriky. Tá, keď sa jej tetička preniesla do fary, zostala pomáhať Cilke
         Srniankovej, a veru, netak sa jej zišla! Taká múdra osoba, pritom zdravá, pracovitá a
         šikovná. Tak im tá práca spolu išla, akoby hral.
   </p>
   <p>
    *
   </p>
   <p>
    Na zorovskej fare bolo veľmi ticho. Stará pani farárka nebola krikľavá osoba; mnoho
         hluku nenarobila. Predsa sa len šuchtala po dome, z izby do komory, do dvora, za hydinou,
         do záhrady, kedy-tedy i do maštale. Častejšie prišla do synovej izby, buď mu priniesla
         bielizeň alebo zaštopkané ponožky, alebo aj len, aby sa to a ono spýtala. Teraz, odkedy sa
         bez nej mladý farár vrátil, vládlo okolo neho temer hrobové ticho. Keď ráno vstal, Ivka
         rýchlo upratala jeho izbu; na raňajky, na obed, na večeru vošiel do jedálne; — izba pani
         farárky bola zavretá; Srnianková s Ivkou zariadili sa v čeľadníku.
    <sup>
     [
     <a class="footnote" href="#ftn.d56e4704" name="d56e4704">
      119
     </a>
     ]
    </sup>
    Tam prichádzal každý, kto niečo chcel s pánom farárom. Tam na neho čakali, keď
         nebol doma, kým si ich k sebe zavolal. Nech sa farár Morháč proti matke nejak previní,
         netak by ho bola potrestala touto tíšinou a samotou. Svedomie ho neobviňovalo z ničoho, on
         cítil len veľkú bolesť v povedomí, že ho dobrá milujúca matka tak opustila, hoci sa ničím
         proti nej neprevinil. Keď ju na stanici odprosoval, ak by sa nejak nedobre bol zachoval
         oproti nej, s plačom ho objala a dosvedčila, že jej bol vždy dobrým synom. Nuž, to bolo to
         rozdelenie, ktoré predpovedal Pán.
   </p>
   <p>
    Nedávno žaloval sa starší Borota: „Verte, pán farár, mne je chvíľami na zutekanie.
         Predtým som bol tvrdý, surový človek, moji domáci sa predo mnou až tak triasli, a ak som sa
         niekedy na nich usmial, boli ako v nebi. Dnes, keď ma Pán Ježiš učinil tichým, krotkým, keď
         sa usilujem v láske nahrádzať, čo som predtým zameškal, nemám na svojej strane nikoho.
         Žena, deti, svokra, mamička, švagriná, všetko to odo mňa bočí; ledva ma pozdravia. Neraz sa
         veselo rozprávajú, vojdem, zamĺknu a hneď sa každý inde porozchádzajú. Ej, keby sa mi to
         boli opovážili prv urobiť! Ale by sa boli mali! Najhoršie mi je, že aj keď to Písmo sväté
         ráno čítam, tak si posadajú, aby nepočuli, lebo si nájdu prácu, aby ma nemuseli počúvať.
         Predtým svokra v skrytosti ženu proti mne podpichovala, dnes to robí verejne. Cítim neraz,
         že ma chcú prinútiť, aby som sa s nimi povadil. Ach, to sa ani nedá povedať, ako ma Satan
         skrze mojich domácich sužuje. Verte, pán farár, taký som v tom dome sám ako prst.“
   </p>
   <p>
    Teraz aj mladý farár cítil, čo je to samota. Kým matka bola tu, mal vždy nádej, bo mal
         možnosť blížiť sa k nej s láskou a premáhať ju touto láskou, hoci mu matka nerozumela.
         Teraz vedel, že už nemá nikoho, kto by ho miloval.
   </p>
   <p>
    Pristúpil zrazu k otvorenému oknu. Bol z neho krásny výhľad; najskôr do záhrady, na
         mohutné staré stromy, ktoré sa tu práve rozostupovali. Potom na kus považského pohoria,
         ožiareného zapadajúcim slnkom. I modré nebo, na ktorom ako biele labute plávali páperové
         oblaky. Pod ním vlnili sa zelené polia ako kus hodvábu a kde-tu ligotala sa
         striebristo-biela stuha Váhu. Bol to taký upokojujúci, mierny obraz, prostý síce nádhery
         iných krás Slovenska, zato plný tichej poézie. Upomínal slovenskú piesenku, ani čo by ju
         tam spieval dakto neviditeľný:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Ej, žitko, žitko, zelené žito,
        </em>
       </span>
       <span class="emphasis">
        <em>
         povedzže mi, moja milá, zožneme-li to?
        </em>
       </span>
       <span class="emphasis">
        <em>
         Ej, nezožali, nepoviazali,
        </em>
       </span>
       <span class="emphasis">
        <em>
         zomrela milá, holúbka sivá, nepozvážali.
        </em>
       </span>
      </span>
     </p>
    </div>
   </p>
   <p>
   </p>
   <p>
    Ako tak v tej okolitej tíšine mladý kňaz stál, začali sa mu v hlave vynárať myšlienky a
         niesli sa tichúčko ako tie páperové oblaky. Predstavil si matkin odchod, ich rozlúčenie na
         stanici, statný švagrov zjav, no i jeho slová:
   </p>
   <p>
    „Tak, teraz, keď mama ide k nám, musíš sa ty, môj drahý, oženiť. Sám žiť ako nejaký
         pustovník nemôžeš. Ožeň sa, kým si mladý, priveď si do domu nejakú peknú pani farárku, s
         ňou príde život, veselosť. Slobodný človek je jako čln o jednom vesle, dolu vodou to len
         ešte ide, ale ak príde plávať oproti prúdu, nikam sa kupredu nedostaneš.“
   </p>
   <p>
    „On má pravdu,“ myslel. „Veď ja vždy musím plávať proti prúdu tohto sveta. Ak komu, tak
         mne treba pomoc, ktorá by plávala spolu so mnou.“ A priam, akoby ju tie oblaky priniesli,
         stála zrazu pred mladým farárom devuška s košíčkom plným fialiek. Bola taká ako sa v ten
         Veľký piatok vkradla do jeho srdca vo chvíli, keď sa v ňom zobudila mladosť s jej
         prirodzenými oprávnenými túžbami. Na okamih zavrel oči. Potom ich zase otvoril a snivo, s
         nepovedomým úsmevom vôkol pier, hľadel na hory, ale ich nevidel. Zato videl seba, ako
         privádza devušku — to májske dieťa — do svojho domu, že by mu ho tak zmenila v raj, ako
         zmenila v raj to jeho suchopárne srdce. Všetko by ju nechal zariadiť podľa jej vkusu; cítil
         tú atmosféru svetla, hudby, poézie, ktorou sa naplnil celý starý dom. On v usilovnej práci
         pre Krista mohol by sa kedykoľvek smelo vzdialiť; veď duše, čo pravdu hľadajú, nevyšli by
         naprázdno. A keď by sa vracal, ó, ako by sa ponáhľal domov, v povedomí, že ona vyjde mu v
         ústrety, ona, jeho škovránok!
   </p>
   <p>
    Mimovoľne pritisol skrížené ramená na hruď. Veď až v tejto chvíli poznal, ako veľmi
         miluje ten vonný kvet. Nielen tú nežnú telesnú schránku (hoci pohľad na ňu budil v srdci
         sladkú blaženosť), zato tú vnútornú vzácnu bytosť, čo sirôtkovými očami tak otázno hľadela
         do sveta, čo zvonkovým hlasom vravela k ľuďom a mocne, zlatými nitkami poetického čara,
         tiahla k sebe.
   </p>
   <p>
    „Ó, Hanička, však ťa milujem,“ vravel polohlasne.
   </p>
   <p>
    Náhle vstúpenie Srniankovej pretrhlo pekný sen; jej klopanie prepočul. Ospravedlňovala
         sa, že mýli; no vraj od Uhrov sa už dva razy boli spýtať, či je pán farár doma, chcú prísť
         v povinnosti. Mladý kňaz odstúpil od okna.
   </p>
   <p>
    „Od Uhrov?“ podivil sa. „Odkážte, prosím, nech len prídu, už nikam nepôjdem a prineste
         mi moju večeru, aby som bol hotový.“
   </p>
   <p>
    O chvíľočku mal už tu mladý kňaz svoje mlieko i chlieb. Hoci s chuťou večeral, neušlo
         mu, že vážna, vždy viac smutná tvár ženina, je akási neobyčajne rozradovaná.
   </p>
   <p>
    „Čo vás tak teší, Srnianková?“ spýtal sa.
   </p>
   <p>
    „Ach, vaša milosť, ako by ma svadba u Uhrov netešila!“
   </p>
   <p>
    „U Uhrov, svadba? A kto sa žení?“
   </p>
   <p>
    „Vy neviete, pán farár? Veď Števko Uhrovie chce dnes prísť o ohlášky; radi by mali
         ohlášky vybavené do svätodušného pondelka.“
   </p>
   <p>
    „A koho si berie? Azda len nie predsa tú Pražanku?“ zadivil sa mladý kňaz.
   </p>
   <p>
    „Tá že je už dávno vydatá. Ktorú on sem čochvíľa privedie, tá netak k nemu pristane. Veď
         je to Hanička Jankovičová!“
   </p>
   <p>
    „A dá mu ju Jankovič? Však je ešte veľmi mladá!“ Žena v svojej radosti nevycítila, že
         príjemný hlas mladého farára znel tak akosi nezvyklo, ani čo by mu bolo zima. Súmrak začína
         sa plaziť izbou, dač z neho ležalo i na bledej tvári.
   </p>
   <p>
    „Ó, Veď Jankovič by si ju z domu nedal! Števko prižení sa k nemu a nahradí mu syna,
         ktorého potrebuje. Hanička má už osemnásť rokov. Veľmi sa s nimi radujem, že Števko Haničke
         zachová otca pri živote, keď mu odoberie ťažkú prácu. Oni oba, aj otec, aj muž, netak si ju
         budú chrániť. Lepšie by sa už vydať nemohla. Števko nie je bohatý, zato múdry. A veď jej o
         bohatstvo nejde, má, chvála Bohu, dosť. Uhrovci sú najstaršia rodina v Zorovciach, každý si
         dodnes vážil, kto sa do nej dostal. Keď sa oni s Jankovičom spoja, budú prvými v dedine.
         Ono to medzi nami sedliakmi je práve tak ako medzi pánmi, každý si každú nemôže vziať. Keď
         sa vydá služobná za gazdu, nech by bola akákoľvek poriadna a usilovná, do smrti nemá v
         dedine tej cti, ako keď by bola jemu rovná. Neviem, prečo je to tak medzi ľuďmi, ale sotva
         sa to kedy zmení.
   </p>
   <p>
    Srnianková vzala prázdny pohár i chlieb, a odchádzajúc ešte si nahlas vzdychla: „Hanička
         nepríde na svokru a mužova rodina ju bude na rukách nosiť. Krivý pohľad od nich nedostane,
         a celá dedina si ju uctí, že nejednému a obzvlášť nám, tak dobre učinila.“
   </p>
   <p>
    A zase stál mladý farár pri okne. Nad horami zhasínali ružové zore, slniečko zapadlo
         tak, ako zapadlo slnko blaženosti a zhasli zore nádeje v mladom srdci.
   </p>
   <p>
    „Tak ona tedy nikdy nebude moja, nikdy! Stane sa jeho. No, či zná ju on oceniť?
         Opatrovať ju budú obidvaja ako oko v hlave, to verím, jeho rodina si ju bude nosiť na
         rukách, veď majú za čo! Takú bohatú nevestu! Sedliakovi ide o pole nadovšetko, a ona
         dostane i svoje, i otcovo; je jediná. Zaujme časom prvé miesto v obci, prvá gazdiná. A keď
         ide za neho, tak ho ona miluje.“ Mladý kňaz oprel čelo o rám okna, vonku začali zvoniť na
         večer. Zvonili do hrobu šťastiu, čo prv než začalo žiť, muselo zomrieť, a v mladej duši bol
         chaos a tma nad priepasťou. No Duch Boží vznášal sa nad vodami.
   </p>
   <p>
    V poslednom čase, keď začali zvoniť na večer, modlieval sa farár za svoju cirkev,
         obzvlášť za bratstvo, aby duchovne prospievalo. Dnes sa tiež chcel modliť, zložil ruky… ale
         nemohol. Ach, veď v tom bratstve boli aj oni, ktorí mu vzali všetko.
   </p>
   <p>
    „Čo si vzali,“ zvonil kov, „však si nič nemal!“
   </p>
   <p>
    „Keby som bol išiel, mne by ju Jankovič nebol dal, keď mu išlo o to, aby mal pomoc. A či
         ten muž tú pomoc nepotrebuje? Či zase bratstvo práve tohto muža nepotrebuje? Pozri sa
         bližšie! Predpokladajme, že by Hanička — ktorá vraj nechcela odložiť svoj kroj, lebo chcela
         zostať sedliačkou — vydala by sa za teba. Opustila by tak navždy stav, v ktorom sa zrodila
         a vyrástla. Vžila by sa ona do tvojich kruhov? Je mladá, má také školské vzdelanie ako
         ktorákoľvek panská dcéra, ktorá neišla na štúdiá. Z nej by bolo možné vychovať tú
         najšľachetnejšiu paniu. No ako by jej panské rúcho ubralo prirodzenej nenútenosti, práve
         tak to pretvorenie v mladú paniu ujarmilo by let poľného vtáčatka. Sedliačkou po tvojom
         boku zostať by nesmela. Ľud, ktorý nezniesol, aby si gazda vzal slúžku, istotne nechcel by
         menovať pani farárkou tú, ktorej donedávna hovoril „ty“. Srnianková ako šťastie pre Haničku
         menovala, že nebude mať svokru, a že mužova rodina ju bude na rukách nosiť, že zaujme prvé
         miesto v dedine. Keby sa tak za teba dostala, akým okom hľadela by tvoja matka aj rodina na
         tú sedliačku? V tvojich kruhoch do smrti zostala by len popoluškou. Mal by si ty možnosť
         zachrániť ju pred príkorím rôzneho druhu? Ju tiahlo srdce len k ľudu, a ten ľud by sa jej
         mimovoľne odcudzil; a v kruhoch inteligencie by ju zase považovali za cudzinku. A tak ona s
         tým láskyplným srdcom, stála by tu sama. Bol by si ty schopný všetko jej nahradiť, i keby
         ťa milovala? Čo by si ty jej dal za to, že ti zem zmenila v raj? Sú isté spoločenské
         zákony, ani nepísané, ani netlačené, ktoré sa môžu prekročiť len za veľmi vysokú cenu.
         Jeden z nich znie: Svoj k svojmu. Keby mohol zmeniť faru a začať život dakde od Považia
         ďaleko, keby tam Haničku, už v zmenenom šate doviezol, tam by mohli spolu žiť ten krásny
         seba doplňujúci život. No odísť zo Zoroviec, opustiť túto krásnu prácu? Nemožno! Miloval
         Haničku, ale viac miloval Krista; a kde On chcel s ním pracovať, tam musel i chcel zotrvať
         ako verný pracovník. Bola mu devuška drahá, taká drahá, že keď pred chvíľou porovnal seba
         so Števkom a pripustil, že tamten má pre ňu oveľa viac blaha, bez reptania bol hotový
         ustúpiť do úzadia, nech len ona bude šťastná.
   </p>
   <p>
    Nebolo napísané len to, že zem bola neladná a pustá a tma bola nad priepasťou, ale aj
         to, že Duch Svätý vznášal sa nad vodami, a Jeho hlasom zaznelo mocne:
    <span class="emphasis">
     <em>
      „Buď
            svetlo!“
     </em>
    </span>
    A bolo svetlo.
   </p>
   <p>
    Keď sa mladý farár narovnal od modlitby, niesla jeho bledá tvár, poznačená víťazstvom po
         krutom boji, odblesk toho svetla, ktoré nemôžu zemské tmy zatieniť a víchrice vyhasiť.
   </p>
   <p>
    *
   </p>
   <p>
    Pri skalnej studienke sedela Hanička Jankovičová. Krčah, podložený pod žliabok, bol
         dávno plný. Devuška to však nevidela. Veď do diaľky zahľadené sirôtkové oči videli popri
         sebe tiahnuť obraz za obrazom celý rok života, počnúc od chvíle, keď po prvý raz sa na
         tomto mieste stretla so Števkom. Čo všetko čakalo na ňu v Zorovciach! Najskôr našiel dobrý
         Pastier zatúlanú ovečku, zachránil si ju a zaniesol medzi svoje stádo. Potom jej daroval na
         zemi otca, a ju tomu najlepšiemu otcovi. Nezostala viac opustenou sirotou, mala domov. Mala
         tak mnoho drahých priateľov, ktorí ju všeličomu dobrému naučili. Ach, a potom prišlo to
         krásne, čo tak pekne znelo v piesenke: „Mám ja milučkého, mám.“ Predsa sa len nemuseli so
         Števkom rozísť, ani jeden na druhého dlho čakať. Predstavil sa pred devušku okamih, keď
         našla v svojej izbe sedieť tatíčka. Čakal na ňu, a potom jej rozprával, že si ju Števko od
         neho vypýtal, lebo mu chce ako syn otcovi pomáhať. Spytoval sa jej, či s tým bude súhlasiť,
         aby Uhrovci prišli dnes večer, aby sa cez Vstúpenie a sviatky vybavili ohlášky, a v utorok
         svadba.
   </p>
   <p>
    „Tvoja mamička musela napísať, že jej manželské šťastie trvalo len tri týždne,“ hovoril
         tatíčko smutno. „Zemské šťastie má vždy krídla, nie je radno odkladaním zavrieť mu dvere.
         Ja, ktorý som nemužnosťou svoju Marienku neochránil, a tak pomohol pochovať jej šťastie,
         túžim pri dcére napraviť, čo som pri jej matke zavinil. A keď som ju nemohol vidieť
         šťastnú, veľmi túžim za ten krátky čas, čo mi ešte zostáva, hľadieť na tvoje blaho.“ A
         potom to išlo všetko, akoby si sníval pekný sen. Pytačky, ohlášky, prípravy a dnes bol už
         podvečer svätodušného pondelka. Čochvíľa prídu hostia k predsvadobnej večeri, rodina,
         družbovia, družičky. Bolí tam pani učiteľová Gálová, Katuška Fabiánová a Cilka Srnianková.
         Zdobili stoly — všetko tak krásne! Keď jej nedovolili pracovať, vzala krčah, že aspoň vody
         prinesie. Zrazu zaľahol na mladé srdce divný stesk. Cítila devuška, že ju veľké udalosti
         nesú ako vlny k brehom nového života. Zatúžila po matke, po možnosti oprieť si hlavu o jej
         hruď a spýtať sa jej tak mnoho, ach, tak mnoho! Podoprela čelo do malých dlaní: „Mamička
         moja pekná, drahá, vidíš ty svoju dcéru? Cítiš ty so mnou?“ Vetierok pohol korunami
         stromov, lichotivo pohladil gaštanové vlásky osirelej devušky. „Ona ma vidí, ona so mnou
         cíti! Aj Ty cítiš so mnou, drahý Pane Ježišu! Pomôž mi, lebo ja sa bojím.“ Nevedela, že
         hovorí nahlas.
   </p>
   <p>
    „Čoho sa bojíš, Hanička? Mňa, či života po mojom boku?“ doľahlo jej k sluchu. Rameno
         lásky privinulo nežne útly, májsky kvet.
   </p>
   <p>
    „Števko, ty si tu?“ preľaknuto pozreli sirôtkové oči do ustarosteného, milého
         mládencovho obličaja. Ligotali sa v nich slzy, dve viseli i na hodvábnych riasach.
   </p>
   <p>
    „Ty plačeš, Hanička, dnes plačeš? Prečo, ó, prečo?“
   </p>
   <p>
    „Keď nemám mamičku, Števko.“
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Smutná noc, tmavá noc, keď neni hviezdičky,
        </em>
       </span>
       <span class="emphasis">
        <em>
         ešte je smutnejšia svadba bez mamičky.
        </em>
       </span>
      </span>
     </p>
    </div>
   </p>
   <p>
   </p>
   <p>
    „Ty máš tetičku Zuzku, máš babičku!“
   </p>
   <p>
    „A počul som ťa hovoriť, že sa bojíš.“
   </p>
   <p>
    „Keď som ešte taká mladá! Ak nebudem dobrou ženou? Dodnes som bola len také spevavé
         vtáča, a zajtra to už všetko musí prestať.“
   </p>
   <p>
    „Ach, čo vravíš, Hanička? Však preto, že si ruky podáme a vernosť sľúbime, oba zostaneme
         tí istí, čo sme boli. Alebo si myslíš, že ja sa mám od zajtra celý premeniť?“
   </p>
   <p>
    „Ty?“ usmiala sa v slzách a zakrútila hlavinkou.
   </p>
   <p>
    „No vidíš, veď ja práve to vtáčatko milujem, a nikdy by som si neodpustil, keby mojou
         vinou mala by si prestať ním byť, prestať spievať.“ A potom počúvala devuška slová, ktoré
         dosiaľ nepočula; krásne ani tá najpeknejšia pesnička. Však už jej mládenec mohol povedať,
         ako ju miluje. Dlhé riasy padali na zrumenené hodvábne líčka; zrazu vzlietli a májske oči
         zahľadeli sa do žiarivých očí pekného ženícha. Hľadeli ako dieťa, čo zastalo na prahu
         neznámej poviestkovej krajiny, na prahu rajskej záhrady, a ktorému dakto pošepkal: „Len
         vojdi, veď je to tvoja záhrada!“ Nuž vošli do nej oba, a už sa Hanička nebála. Cítila, že
         ona tu bude môcť spievať; však budú spievať spolu.
   </p>
   <p>
    *
   </p>
   <p>
    Hoci Zorovce boli stará dedina; takú svadbu aká bola v ten svätodušný utorok v jej
         starom kostole vyzdobenom lipovými ratolesťami, ľudia nepamätali. Tak ako pán učiteľ Gál
         hral na organe, ešte ho nikto nepočul hrať. Tá hra doprevádzala detský spev na chóre. A ten
         sa niesol k oltárnej rundele
    <sup>
     [
     <a class="footnote" href="#ftn.d56e4835" name="d56e4835">
      120
     </a>
     ]
    </sup>
    ako anjelský zbor. Spievala ho pekne nacvičená nedeľná škola zorovského
         bratstva. Boli to tie isté deti, ktoré za skorého rána, počnúc od Jankovičov až po kostol,
         cestu pozametali a kolesami vypolievali. Oltár bol samá zeleň. Aj cez mrežu prepletali sa
         lipové vetvičky, obzvlášť tam, kde priviedol švárny družba ľúbeznú nevestu ženíchovi a
         pekná družica ženícha neveste. Kostol bol plný ľudí, ale nielen tak všelijako oblečených;
         všetko malo na sebe sviatočné šaty. Aspoň sa tak neodrážali od krásneho svadobného
         sprievodu. Namiesto vŕzgania huslí a bublania basy, zvonili zorovské zvony. Veď že je to
         pravda: čo v srdci znie, to v zvone búcha, či slasť, či úzkosť boľavá. Tak aj tie zvony
         jasali, plesali, že sa za ich hudby družičkám i družbom netak dobre kráčalo a vchádzalo do
         domu Božieho. A najkrajšie medzi nimi ženíchovi a neveste. Prekvapil Števko Uher nielen
         Haničku, ale celú svoju rodinu: prišiel v krásnom slovenskom kroji. Ej, netaký bol to
         švárny mládenec, ani čo by ho maliar vymaľoval! Hanička kráčala si po jeho boku ako nejaká
         slovenská princeznička z povesti a on si ju viedol ani ten svetovládny rytier.
   </p>
   <p>
    Pravdu mal kamarát Eduard: „Počuj, Števko, v tom kroji si ani nejaký vojvoda. Ja tu
         medzi vami vyzerám ako trocha lepší vandrovník.“
    <sup>
     [
     <a class="footnote" href="#ftn.d56e4843" name="d56e4843">
      121
     </a>
     ]
    </sup>
   </p>
   <p>
    Tí, ktorí mali možnosť byť svadobnými hosťami tvrdili, že nikdy nezabudnú, ako krásne
         vypýtal Martin Uher nevestu ženíchovi a ako mu ju Jankovič odovzdal. Keď nevesta i ženích
         pred ním pokľakli a on im žehnal, nezostalo ani jedno oko suché. Ani keď Števko krstným
         rodičom ďakoval a obzvlášť babičke, za rodičovskú lásku. Len pán farár, keď v tom oltári
         bolo toľko tej zelene, vyzeral taký akýsi bledučký; zato reč hovoril krásnu. V nej akoby
         Števka Uhrovie prosil, aby svoju nevestu tak miloval a chránil ako Kristus cirkev. Keď
         prišlo k sobášu a k sľubom, a prišlo mu obe ruky mladoženíchov spojiť a požehnanie nad nimi
         vyrieknuť, vtedy na okamih zastal. Tuším ho ten pohľad tých sirôtkových očí zmýlil, čo také
         nevinné, plné otázky mu utkveli na tvári. Áno, krásna to bola svadba a neobyčajná. Vykonala
         sa o desiatej dopoludnia v kostole, hostina u ženícha napoludnie pre rodinu a svadobných
         hosťov, odpoludnia pohostenie u Jankovičov pre celé bratstvo a nedeľnú školu, a končila sa
         zase v kostole večernými službami Božími.
   </p>
   <p>
    Ak bol u Uhrov veľký poriadok, čo potom u Jankovičov! Tam to išlo všetko ako po šnúre.
         Mládež i deti sa do vôle naspievali. Stoly boli v zelenom, v humne. Pán učiteľ mal peknú
         reč, aj pán Uličný, družba — Miško Uher prednášal krásnu báseň a potom, čo medzitým mládež
         i deti hrali sa rozličné hry, sedeli starší po skupinkách a všade sa našiel niekto, čo
         nejaké zaujímavé veci rozprával. Ženích s nevestou prechádzali od jednej skupiny ku druhej,
         ženy si rozprávali aké to bolo pekné, keď mladý ženích z kostola viedol svoju nevestu cez
         ovenčený prah rodičovského domu, kde s radostným plačom vítali ju babička, aj jeho krstná
         mať. Ako by neplakali, veď vítali Marienkinu dcéru v svojom dome a v svojom rode.
   </p>
   <p>
    Mladé ženy zase spomínali, akú krásnu výbavu vystrojila Skalová svojej krstnej dcére.
         Keď Dorka a Rášová spolu so Zvarovou otvorili truhlu, posiaľ na výške odloženú, a dali sa
         šaty i bielizeň vyberať, až nad tým množstvom zašli oči! Obzvlášť, keď v jemnej plachetke
         zakrútené našli svadobné šaty a v krabici veniec a stužky. Až si poplakali nad láskou
         dobrej krstnej matky, ktorá až do najmenšej maličkosti namáhala sa nahradiť dcére matku.
         Nič nemusel Jankovič kupovať, všetko mala hotové. Zato bola z nej taká pekná nevesta, že
         jej ľahko páru nenájdeš. No, áno, odkedy Zorovce stoja, nebolo takej svadby ako bola tá,
         keď Jankovič-samotár vydával jediné, neskoro nájdené dieťa a Uhrovci ženili svojho syna
         Števka. Všetci chudobní v dedine i v kopaniciach dostali výslužku, a zbierka na veci
         Božieho kráľovstva netak bola bohatá! Pán H., ktorý bol tiež medzi Uhrovie hosťami, musel
         svoju kapsu, plnú pekných kníh a spisov otvoriť, a hodne sa mu vyprázdnila. A bárs sa tá
         svadba skončila za jeden deň, dlho, dlho budú ľudia hovoriť: „Viete, to bolo vtedy, keď sa
         vydávala Hanička Jankovičová!“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3984" name="ftn.d56e3984">
        106
       </a>
       ]
      </sup>
      <span class="emphasis">
       <em>
        orákulum
       </em>
      </span>
      — (z lat. oraculum) — veštba, hovoriť v orákloch —
               hovoriť tajomne, záhadne
     </p>
    </div>
    <div class="footnote">
     <p>
      <sup>
       [
       <a class="para" href="#d56e4034" name="ftn.d56e4034">
        107
       </a>
       ]
      </sup>
      <span class="emphasis">
       <em>
        čarokráž
       </em>
      </span>
      — svätožiara
     </p>
    </div>
    <div class="footnote">
     <p>
      <sup>
       [
       <a class="para" href="#d56e4044" name="ftn.d56e4044">
        108
       </a>
       ]
      </sup>
      <span class="emphasis">
       <em>
        drdlať
       </em>
      </span>
      — hundrať, šomrať, mrmlať
     </p>
    </div>
    <div class="footnote">
     <p>
      <sup>
       [
       <a class="para" href="#d56e4127" name="ftn.d56e4127">
        109
       </a>
       ]
      </sup>
      <span class="emphasis">
       <em>
        láger
       </em>
      </span>
      — (z nemčiny) tábor — tu: tábor na nocovanie
     </p>
    </div>
    <div class="footnote">
     <p>
      <sup>
       [
       <a class="para" href="#d56e4142" name="ftn.d56e4142">
        110
       </a>
       ]
      </sup>
      <span class="emphasis">
       <em>
        Trenčianska
       </em>
      </span>
      — skrátený názov Trenčianskej stolice (stolica —
               správna jednotka v bývalom Uhorsku 14. — 19. storočie)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4177" name="ftn.d56e4177">
        111
       </a>
       ]
      </sup>
      <span class="emphasis">
       <em>
        pričiniť
       </em>
      </span>
      — pridať, privyrobiť si
     </p>
    </div>
    <div class="footnote">
     <p>
      <sup>
       [
       <a class="para" href="#d56e4280" name="ftn.d56e4280">
        112
       </a>
       ]
      </sup>
      <span class="emphasis">
       <em>
        sládok
       </em>
      </span>
      — odborník pri varení piva
     </p>
    </div>
    <div class="footnote">
     <p>
      <sup>
       [
       <a class="para" href="#d56e4286" name="ftn.d56e4286">
        113
       </a>
       ]
      </sup>
      <span class="emphasis">
       <em>
        mandát
       </em>
      </span>
      — funkcia alebo poverenie poslanca
     </p>
    </div>
    <div class="footnote">
     <p>
      <sup>
       [
       <a class="para" href="#d56e4414" name="ftn.d56e4414">
        114
       </a>
       ]
      </sup>
      <span class="emphasis">
       <em>
        bečka
       </em>
      </span>
      —
      <span class="emphasis">
       <em>
        (bočka)
       </em>
      </span>
      drevená nádoba,
               súdok
     </p>
    </div>
    <div class="footnote">
     <p>
      <sup>
       [
       <a class="para" href="#d56e4446" name="ftn.d56e4446">
        115
       </a>
       ]
      </sup>
      <span class="emphasis">
       <em>
        roháč, roháči
       </em>
      </span>
      — rožný dobytok
     </p>
    </div>
    <div class="footnote">
     <p>
      <sup>
       [
       <a class="para" href="#d56e4515" name="ftn.d56e4515">
        116
       </a>
       ]
      </sup>
      <span class="emphasis">
       <em>
        paholok
       </em>
      </span>
      — sluha na gazdovstve
     </p>
    </div>
    <div class="footnote">
     <p>
      <sup>
       [
       <a class="para" href="#d56e4550" name="ftn.d56e4550">
        117
       </a>
       ]
      </sup>
      <span class="emphasis">
       <em>
        apík
       </em>
      </span>
      — (z maď.) zdrobnelina od p. mena apa = otec — teda
               otecko, ocko, ocík
     </p>
    </div>
    <div class="footnote">
     <p>
      <sup>
       [
       <a class="para" href="#d56e4556" name="ftn.d56e4556">
        118
       </a>
       ]
      </sup>
      <span class="emphasis">
       <em>
        viks
       </em>
      </span>
      — (z nem. Wachs) — krém, leštidlo (na obuv)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4704" name="ftn.d56e4704">
        119
       </a>
       ]
      </sup>
      <span class="emphasis">
       <em>
        čeľadník
       </em>
      </span>
      — čeľadinec, miestnosť pre čeľaď
     </p>
    </div>
    <div class="footnote">
     <p>
      <sup>
       [
       <a class="para" href="#d56e4835" name="ftn.d56e4835">
        120
       </a>
       ]
      </sup>
      <span class="emphasis">
       <em>
        rundela
       </em>
      </span>
      — chodba okolo okrúhlej stavby, spravidla okolo veže
               (ohradená galéria na veži)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4843" name="ftn.d56e4843">
        121
       </a>
       ]
      </sup>
      <span class="emphasis">
       <em>
        vandrovník
       </em>
      </span>
      — človek potulujúci sa z miesta na miesto bez
               stáleho bydliska a bez stálej práce, často sa živiaci žobraním; tulák — remeselnícky
               tovariš po vyučení, ktorý išiel „na skusy do sveta“
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e4858">
       </a>
       20
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ej, tak ten ľudský život letí ako potok, ktorému ľudská ruka hrádzu nepostavila. A hoci
         sa zdá, že na dedine preletí bez toho, aby po sebe zanechával stopy, nie je to pravda. Čas
         všade nesie so sebou zmeny. Ak ich hneď nezbadáš v dedine, kde duša ľudu spí, nemožno ich
         nezrieť v Zorovciach, kde sa ona zobudila, a to tak, že ani jedno srdce nemohlo zostať
         ľahostajné. Všetky boli prinútené rozhodnúť sa buďto za pravdu, alebo proti pravde, proti
         Kristu.
   </p>
   <p>
    Aj keď od Haničkinej svadby uplynul len jeden rok do mora večnosti, každý, kto prišiel
         do Zoroviec dnes, musel vidieť zmenu, obzvlášť, ak si na svoju návštevu zvolil nedeľu.
         Nepočul vŕzganie škrekľavej muziky, ani hulákanie a opitý spev, odkedy väčšina občanov
         prehlasovala, že obecná krčma končí. Na jej mieste zriadil sa slušný jednoduchý hostinec.
         Boh učinil milosť i Martinovi Kučerovi a jeho rodine, takže ponechajúc si len mäsiarstvo a
         obchod, svoju krčmu zavrel. Sem i Srnianek pred rokmi zanášal svoje peniaze. — Ach áno,
         odkedy i tento, donedávna verný Satanov nástroj, zlomil svoj hriešny život, odvtedy
         prestalo to pekelné pokušenie pre mládež i občanov. Ak ktorý z nich nechcel prestať slúžiť
         po nedeliach Satanovi, musel dakde do pokútnej krčmy vo fílii, alebo za chotár. Že z toho
         spočiatku povstali veľké hnevy, je pravda. Tí nahnevaní prenasledovali richtára, farára,
         učiteľa a predovšetkým našich susedov, ako najlepšie mohli. Ale boli medzi nimi vážni,
         starší i mladí muži, ktorých nejaká citácia k súdu hneď tak nenaľakala. Keďže stáli na
         strane Božieho zákona, mali Boha po svojej strane, tak si oni svoje práva a slobody pekne
         obránili. Veď diabol, odkedy bol na Golgote premožený, je hneď malým pánom, ak natrafí na
         človeka, ktorý sa ho nebojí, keď sa opiera o rameno Silnejšieho.
   </p>
   <p>
    Raz povedal richtár Mílo: „Nemôžeme očistiť celú našu republiku od tej potvory, čo nám
         deti škrtí, mládež hubí, majetky zožiera, áno, celé rodiny nám navnivoč uvádza. No tak s
         pomocou Svätého Boha očistíme si aspoň našu obec.“
   </p>
   <p>
    Keďže s touto snahou nezostal sám — bo mnohé pomocné ruky tú jeho podopreli — tak sa tá
         vec krásne zdarila; veď spojenými silami sa všetko darí, zlo i dobro. Najhoršie sa pri tých
         nových poriadkoch vodilo farárovi Morháčovi. Na neho štval Satan jeho vlastných
         cirkevníkov, a skrze nich cirkevné vrchnosti. Žalovali, nie snáď, že búra krčmy, že bráni
         nedeľné muziky, tance, pijatiky a bitky, ale že búri a trhá predtým tak jednomyseľnú
         cirkev. Tým cirkevníkom, ktorí s ním držia, aj po domoch káže; vedľa chrámu, či v obci, či
         vo fíliách osobitné služby Božie zariaďuje, ako čo by Zorovčanom dnes už nestačilo, čo ich
         nábožným predkom dodnes postačilo. A hoci seniorálna komisia v Zorovciach nič proticirkevné
         nenašla, uznala na konvente za potrebné mladého farára vážne napomenúť, aby všetky novoty
         zastavil, aby prestal uvádzať do chrámu piesne, ktoré ktovieakí sektári naskladali, že tým
         zborovým spevom ukracovaná je cirkev, pretože sa nemôže do chuti naspievať svoje sväté
         piesne z Tranoscia, veď i svätosti chrámovej je tým ujma činená. Keďže dajedni cirkevníci
         aj potom vždy len chodili za seniorom O., dostal farár Morháč prísne pokarhanie. A ak vraj
         neprestane s tým bratstvom robiť rozbroje v rodinách, v ktorých jeden z manželov nepatrí do
         toho sektárskeho bratstva, ak sa nepostará, aby sa do predtým usporiadanej zorovskej cirkvi
         vrátili staré dobré poriadky, a ak nestíchnu tie večné žaloby, musí byť farár Morháč
         zosadený z úradu. No stalo sa dač, čo cirkevná vrchnosť nečakala. Zorovčania zvolali
         konvent pod vedením presbyterov, ktorých im po prevrate uviedli do úradu. Na tomto konvente
         sa hlasovaním dokázalo, aký malinký počet je vlastne tých, ktorí by si žiadali odstránenie
         farára Morháča zo zorovskej fary. Ostatní cirkevníci, aj tí, čo do bratstva nepatrili, sa
         osvedčili, že za ním stoja.
   </p>
   <p>
    Nahliadla vrchnosť, že dnešný ľud už tyraniou ovládať nemožno, no tak celá vec predbežne
         zostala umlčaná. Bratstvo vzrastalo na vnútornej sile a hodnote, len čo tieto vetry odviali
         z neho tých, ktorí nechceli trpieť pre Krista, a vzrástlo aj na počet. Sproboval Satan z
         druhej strany: Odstránením učiteľa Gála chcel pretrhnúť priateľstvo oboch horlivých
         pracovníkov, a tak oslabiť ich prácu. Ponúkli zrazu učiteľovi dobrú stanicu na štátnej
         škole. No on po zrelom uvážení a vrúcnej modlitbe, podporovaný horlivo svojou manželkou,
         rozhodol sa, že farára Morháča a Božie dielo v Zorovciach neopustí; a tak na veľkú radosť
         cirkevníkov miesto neprijal. Tí by jeho odchod i pani učiteľovej boli ťažko niesli. Veď v
         rukách oboch ležalo vzdelanie detí i mládeže, ba i starších členov bratstva. Nuž tak
         pracovali oba priatelia verne spolu.
   </p>
   <p>
    Len pol druha roka minulo, ako sa Štefan Uličný zakúpil v Zorovciach a stal sa susedom
         našich priateľov. Napriek tomu jeho prítomnosť netak obci poslúžila! Krášliac celú dedinu,
         stálo tu teraz päť domov vedľa seba: Rášov — už predtým pekný, nový Uhrovie, Jankovičov —
         pekne obnovený, Srniankov — hoci malý, ale čisto sporiadaný ako zo škatuľky, a pri ňom ten
         Uličného ako malá pevnosť. Počnúc od Rášov po koniec stavania Uličného, tiahli sa drôtenými
         plotmi ohradené záhradky, vonku popri nich betónový chodník. Odrážal sa od zeleňou
         zatiahnutého plota ako biela stužka. Podľa nich opravili si aj Mílovci, Borovci, Klčovci a
         iní, svoje domy, záhradky, a keď aj nebetónovali, aspoň kameňom vydláždili chodníky okolo
         nich. Obec pekne opravila cestu prostriedkom dediny, povysychané lipy, nasadené po
         prevrate, podosádzala a opatrila pevnými kolmi. Tým, že na rozkaz vrchnosti, keď na okolí
         panovala horúčka, museli hospodári zasypať jarky, ktorými do neveľkého potoka odtekávala z
         dvorov špina, boli potôčik i dedina čisté. Dakedy napomôžu také vrchnostenské príkazy
         všeobecnému dobru.
   </p>
   <p>
    Školské deti dostali na starosť priestor pred kostolom; aby tamojší trávnik husi
         nespásali a chodníky nešpinili, zložilo sa bratstvo, a zavreli školu, faru, kostol do
         drôtenej ohrady s peknou mrežovou bránou; okolo mohutných dvoch líp spravili nové lavice.
         Ženy pomohli pani inžinierovej (o nej bude pozdejšie reč, ktorá si dala záhradníkovi
         spraviť kvetné hrady) to kvieťa zalievať a opatrovať. Ba taký pekný bol ten zorovský
         kostolík, zvonku i zvnútra, radosť do neho vojsť!
   </p>
   <p>
    „Nepatrí sa,“ hovoril Uličný, „aby sme my bývali v domoch „táflovaných“
    <sup>
     [
     <a class="footnote" href="#ftn.d56e4881" name="d56e4881">
      122
     </a>
     ]
    </sup>
    a dom Boží aby stál pustý!“
   </p>
   <p>
    Nuž, keď deťom v škole vštepovali povinnosť starať sa o čistotu v obci, až to pokolenie
         dorastie, nestrpí špinu vôkol seba. Dokáže, že sedliactvo a špina nerozumie sa samo sebou,
         a že slovenský sedliak nemusí mať vôkol seba len chliev a hnoj; že slovenské ženy, ktorých
         pilné ruky vedia tak krásne vyšívať, schopné sú postarať sa aj o pekné domy, čisté deti, aj
         o prikrášlenie svojho okolia.
   </p>
   <p>
    Raz bolo v Zorovciach pred voľbami ľudové zhromaždenie; veľmi horlivo sa na ňom rečnilo.
         Tí páni rečníci sľubovali všelijaké jalové sľuby. Inokedy sedliaka nepoznali a za každý
         podpis vo svojej kancelárii si dali platiť päťdesiat korún. Sľubovali, ako sa v republike
         musia zmeniť pomery. Na tom zhromaždení hlásil sa k slovu aj Martin Uher a hovoril:
         „Predovšetkým svätý Boh; On je Darca všetkého dobrého. Čo sa republiky týka, tá vám, moji
         susedia, bude práve taká akí budeme my. Aké domy, také obce, aké obce, také krajiny a akí
         občania, takí republikáni. Nie nám to všelijaké sťažovanie sa na bratov Čechov, a im na
         nás, nepomôže. Uznajme už raz, že mnoho sme si sami zavinili. My Slováci sme na hranici
         Maďarska a bolo nás už tak málo verných Slovákov, ktorí sa nepomaďarčili! Ako nám teda
         mohli Česi veriť, že niektorí našu slobodu nezapredáme? Či nemuseli sem poslať svojich
         ľudí, aby nás zachránili od záhuby, a seba od škody? Keď dobrý Pán Boh dal nám školy, či
         nemuseli prísť českí učitelia? Však tí naši už všetci len maďarskými školami prešli. Že
         zastali miesta našim synom a dcéram? No veď už pomaly si ich sťahujú späť, takže už aj na
         tých našich príde rad. Že sú úrady, železnice, četníctvo
    <sup>
     [
     <a class="footnote" href="#ftn.d56e4892" name="d56e4892">
      123
     </a>
     ]
    </sup>
    a všetko možné len v ich rukách? Aj to sa časom napraví. No, my, susedia, to
         musíme napraviť. Obráťme svoj zreteľ k Bohu, žime tak, aby si nás každý a všade musel
         uctiť. Zveľaďujme tú zem, ťažko dobytú krvou našich synov a bratov. Nechcime všetci byť len
         pánmi, no ani otrokmi, ktorým by pre ich opilstvom oblbnuté rozumy mohol každý rozkazovať.
         Ďakujme Pánu Bohu denne za slobodu, ktorú nám dal, vážme si bratov Čechov ako mladší brat
         staršieho. Oni dávno mali školy, mohli sa učiť, my nie. Oni mali mnoho mužov a žien,
         ktorých celý svet uctil. My sme ich nemali; a ak aj, stratili sa nám medzi druhými národmi.
         Oni majú veľkú históriu za sebou, my sa ňou chváliť nemôžeme. Avšak jedno máme: lásku
         Božiu. Vyše tisíc rokov žije náš národ v tejto zemi medzi týmito horami. Pred tisíc rokmi
         pripočítal si ho Hospodin medzi kresťanstvo; tak dlho zachoval nám našu reč, naše spevy,
         naše všelijaké umenie. Slováci sme, Slovákmi zostaneme. A keď všetky národy postavia sa
         pred Božiu tvár, zastane tam aj náš slovenský národ po boku českého národa. Márna by to
         bola práca, prelievať nás do českej krvi, zostaňme si my len pekne každý tým, čím nás Pán
         Boh stvoril: Dobrý, šľachetný a múdry Slovák bude pre Čechov ako brat na česť. Zlý,
         nešľachetný, počeštený Slovák stal by sa aj zlým a nešľachetným Čechom. Čo od našich
         bratov, ako od múdrejších, môžeme získať, všetko sa vďačne učme. Každú novotu, ktorú si oni
         začínajú a ktorá sa s našou povahou nezrovnáva, prijať ešte nemusíme. Čo je pre nich dobré,
         ešte nemusí byť pre nás. Vážme si naše dediny a zdvihnime ich z tej špiny. Vážme si naše
         hospodárske povolanie, však Pán Boh nazýva sa sám Hospodárom. Neutekajme hneď zo zeme, keď
         nás núdza tlačí. Bola vojna, zákopy, zajatie — pretrpeli sme. A z toho nášho utrpenia
         vyrástla dnešná sloboda pre nás i pre naše deti. No tak trpme, pracujme, čakajme a
         predovšetkým neopúšťajme Boha. Ani On nás neopustí. Ešte raz vám hovorím: Všetky pomery,
         ktoré nás dnes tlačia, s Božou pomocou my sami môžeme popraviť, a len sami sme príčina, že
         sú také aké sú. Akí budeme my, akí budú Česi, taká bude aj naša republika!“
   </p>
   <p>
    Veľmi zamyslení sa vtedy ľudia vracali domov.
   </p>
   <p>
    *
   </p>
   <p>
    Po dolnom boku postavil bol Uličný v svojom dome veľkú miestnosť, aby sa malo bratstvo v
         zime i v lete kde schádzať, obzvlášť mládež. Celý jeho dom bol napodiv prakticky postavený
         a pekný, ale najkrajšie bolo, že v ňom už nebýval sám. Keď sa Katuška Fabiánová chcela
         konečne navrátiť do Ameriky, zbadali oni dvaja, že počas tej spoločnej práce pri stavbe tak
         na seba privykli, že im vlastne veľmi ťažko padne rozlúčenie. Pocítil Uličný, že je ešte
         primladý, aby celý život strávil v samote. Zašiel si raz k Srniankovcom a po rozhovore s
         Katuškou priniesol si stadiaľ uistenie, že ona rada zostane. Chce s ním žiť v starej
         vlasti, venovať sa jej budovaniu a šíreniu Božieho kráľovstva na zemi. No tak v dome
         Uličných vládla pekná mladá gazdiná, ktorá bola do toho domu ako stvorená. Uličný Marienku
         Skalovú nemohol dlho zabudnúť; sám Pán Boh ho tým ochránil, aby si nezaviazal ruky, kým mu
         do cesty nepošle tú, ktorá bola v nebi pre neho určená. A s ňou mu prišlo do srdca a do
         domu také šťastie, o akom ani nesníval.
   </p>
   <p>
    Stará Srnianková vrátila sa po neterinej svadbe k deťom. Sám Pán Boh to tak riadil, že
         mohla z fary odísť. Deti ju veľmi potrebovali, bo Cilke daroval Pán Boh synáčika. Bolo to
         namiesto toho prvorodeného bedárika, ktorý jej v prvých rokoch manželstva zomrel — také
         úbohé, biedne opilcovo dieťa. Toto bolo zdravé, životaschopné chlapča a najdrahší poklad
         šťastných rodičov. Preto mohla Srnianková od pána farára odísť, pretože sa k nemu
         prisťahovala jeho mladšia sestra, vydatá za inžiniera M. Pre neporiadny život mladého
         inžiniera bolo manželstvo panej veľmi nešťastné. Keď ho smrť rozdvojila, zostala pani aj so
         štvorročnou dcéruškou vo veľmi stiesnených pomeroch. Pred mužovými veriteľmi sotva ratovala
         niečo náradia a šatstva; ostatné jej všetko predali. Po štyri roky trvajúcom súžení
         pripadal mladej panej život v zorovskej fare ako v nebi. Rodinná láska, ktorú jej, a
         obzvlášť Žóžike prinášal mladý farár, jeho čistý život, krásne spolunažívanie s ľudom,
         láska ľudí, prichádzajúcich do fary, to všetko bolo uštvanej duši a ubolenému srdcu také
         úžasné! Chvíľami sa jej zdalo, že nie je možné, aby podobné dobro jestvovalo na tom
         špinavom svete.
   </p>
   <p>
    Na pohrebe jej muža privinul si ju brat, takú zlomenú, opustenú. Pohládzal jej vlasy,
         ako kedysi za detinstva a keď bol ešte študentom. Na jej zúfalý výkrik: „August, kam sa ja
         s mojím dieťaťom podejem, sme na mizine!“ vetil láskavo: „Pôjdete so mnou; kým ja mám
         domov, máte ho aj vy! Či nie si mojou sestrou?“ Ona sa mu dala tak odviesť z domu. Z domu,
         ktorý nevernosť a márnotratnosť premenili na púšť, ba na peklo. Povedomie, že má ešte
         kohosi, kto sa chce o ňu starať, kto ňou nepohŕda, dodalo jej sily k životu. Sestra mávala
         pre ňu vždy len výčitky. Vraj si nezná muža udržať pri sebe. Matka ju zas vinila, že
         ľahkomyseľne míňala s ním, kým bolo čo. Švagor prehlásil, že on, keď si vzal svokru na
         starosť, nemôže sa starať ešte aj o ňu a o dieťa. Rodina v Dubrovníku ju síce pozývala na
         zotavenie, ale nepýtali sa, či má za čo cestovať. Môže vraj, ak by jej muž zomrel, zostať u
         nich, kým sa jej niečo trafí, čím by sa živila. No, čo sa jej malo trafiť? Vzdelanie, ktoré
         dostala, nezaručovalo jej samostatnú činnosť, veď neskončila nijaké školy. Natoľko, aby
         mohla byť krajčírkou, šiť nevedela. Jedine kuchárkou mohla byť, keby nemala dieťa; no, kam
         s ním? Ach, nikde nebolo domova, ani pre ňu, ani pre jej sirôtočku. O Augustovi v poslednom
         čase písavala i matka i sestra len ako o náboženskom zosedliačtenom fanatikovi. A ten
         fanatik sa jej práve zaujal. On jej poskytol to, čo veľmi potrebovala: ochranu, prístrešie,
         domov.
   </p>
   <p>
    Keď začala žiť v jeho dome a zbičované nervy začali sa natoľko stišovať, že už vládala
         myslieť i porovnávať, videla konečne, aký hrozne špinavý bol jej doterajší život. Za
         dievčenstva lákavala za sebou mužov, priťahujúc ich zraky k svojej krásnej tvári a postave.
         Tak privábila i svojho muža, dobrú partiu, ktorú jej mnohí závideli. A potom v manželstve
         skúsila, čo to znamená byť manželkou nemravného muža. Muža, ktorý chcel mať ženu, ale
         nechcel mať deti, o ktoré by sa musel starať. No však ani ona ich nechcela mať, aj keď ju
         to po dva razy temer život stálo.
   </p>
   <p>
    Ó, aká si tu teraz v dome svojho brata pripadala hriešna, špinavá, ponížená. A on nemal
         pre ňu ani jediné slovo výčitky! Nuž veď on ju neznal, a ona nemohla jeho dôveru tak
         nadužívať, nie! Hneď v prvý večer, po odchode tej milej, starej ženy, keď zostala s bratom
         sama, vyrozprávala mu svoju minulosť, priznala sa so všetkým, nič neopekňujúc. Súmrak,
         znemožňujúci vidieť bratovu tvár, jej pomohol. Keď skončila s horkým plačom, nechal ju brat
         vyplakať sa. Potom jej vinu na základe Božieho slova prísno odsúdil, aby sa jej zhrozila.
         Až potom ukázal ochrannú záštitu pred svätým súdom Božím v ranách Baránkových. Povinnosťou
         odvolaný, nechal ju samu so svätým Bohom. Hoci to boli hrozné chvíle, nikdy ich nebude
         želieť. Keď sa brat za ňou vrátil, bola už hotová volať s tým zástupom o Letniciach:
    <span class="emphasis">
     <em>
      „Čo mám činiť?“
     </em>
    </span>
    Ach, to bola v bratstve radosť, keď priviedol pán
         farár do ich stredu svoju sestru v dvojnásobnom zmysle. S takou láskou zavreli ju medzi
         seba! Ako sa jej v každom ohľade zaujali pani učiteľová Gálová a Katuška Fábiánová!
   </p>
   <p>
    „Nechaj ma u seba do smrti, August,“ prosila o dakoľko týždňov pozdejšie, „nepusti ma
         von do toho sveta, kde i sama som špatne hrešila, i na mne hrozne bolo zhrešené. Až by si
         sa oženil, inú si nevezmeš, len takú, ktorá by s tebou pre Krista pracovala; pomoc sa vám
         vždy zíde. Ja sa práce nebojím, rada zastanem vám miesto slúžky, len nás u seba podrž,
         Žóžiku i mňa, také dve neumelé, osirelé pacholiatka!“
   </p>
   <p>
    „Nepros, Aduška!“ v hlbokom dojatí vetil mladý farár. „ja sa ženiť nebudem. Tá, ktorú by
         moje srdce jedine bolo mohlo milovať, je za druhým šťastne vydatá; zostaneme teda spolu, a
         tak si vzájomne pomôžeme.“
   </p>
   <p>
    To bol potom život v tichej, predtým pustej fare! Malá detská postavička pobehovala
         chodbami, čo slnečný lúč a detský jasavý smiech i spev rozliehal sa od jedného konca domu
         ku druhému. Prívetivá pekná tvár pani Aduše vítala milo cirkevníkov. Nie mnohé, zato pekné
         jej zariadenie v izbách i v kuchyni dodalo starému domu iný ráz, obzvlášť keď v oknách i po
         chodbách začali kvitnúť kvety. Nimi sa čochvíľa naplnila i záhrada, i priestor pred
         kostolom. No áno, všade cítiť vôňu paninho krasocitu. Ona sama, stojac v okruhu prvej lásky
         ku Kristu, tak ožívala a rozvíjala sa sťa kvet vetrom, mrazom a suchom spálený, keď ho
         zmladili jarný dážď a slnce.
   </p>
   <p>
    Ej, nedá sa slovom vypovedať, čím môže byť sestra bratovi; koľko každodenného blaha je
         schopná vyčariť okolo neho storakými maličkosťami!
   </p>
   <p>
    Švagor, zvediac, že Morháč vzal k sebe sestru i neter, nechcel tak cele za ním zaostať.
         Poslal teda za ňou do Zoroviec pianino, ktoré v časoch nešťastia bolo jej jediným
         potešením. Vymenil ho od Žida, kde bolo zastavené, no i nanovo naladené. Za zimných
         podvečerov bývali to potom krásne chvíle okolo neho. Do fary sa zišli najdôvernejší
         priatelia a spolupracovníci pána farára: Gálovci, od Uhrov, Rášov, Srniankov a predovšetkým
         od Uličných. No radosť zo spoločného zídenia bývala úplná, až keď vo dverách zastala
         Hanička, teraz už Uhrová. Sirôtkové oči radostne pozreli dovôkola, májske pery vyriekli
         pozdrav. A tu ten hlas, sťa zlatý zvonček, vždy znovu zelektrizoval všetky srdcia. Ba tak
         si ju jej milí privádzali ako vzácny poklad, a tak ju i ostatní vítali. Veľmi bolo vždy
         poznať, akí sú títo traja ľudia spolu šťastní, ako im je jednému s druhým dobre. Jankovič
         za ten rok, keď smel hľadieť nielen na blaho, ale aj na duchovný vývin svojich detí, znovu
         omladol; a keď aj neozdravel, ale nebol už tak znenazdania smrti vydaný. Ach, veď netakým
         bolo lekárstvom pre to od mladosti ukrutne zmučené srdce môcť pozorovať, ako Hospodin
         vyučuje jeho zaťa Števka, ako si ho On sám vedie, nielen k telesnej, ale i k duchovnej
         múdrosti. Stával sa mladý hospodár pomaly vodcom v obci. Jemu i nepriatelia bratstva
         neupreli úctu, práve tak ako nemohli uprieť lásku jeho Haničke.
   </p>
   <p>
    Ak Uhrovie rod býval vedúcim v Zorovciach, teraz len, keď splynul s Jankovičovým,
         vynikal!
   </p>
   <p>
    Z Martina Uhra sa stal vážený občan. Jožko Uher býval vzácny starým i mladým pre svoju
         veselú povahu a pre svoju ochotu pomáhať ľuďom, kde len mohol. Všetky tri Uhrovie ženy si v
         obci vážili. Napriek tomu najväčšou okrasou toho rodu stal sa Števko Uher, a jeho ozdobou
         bola Hanička.
   </p>
   <p>
    Keď dni prišli do fary, bolo hneď plno hudby a spevu. Pani inžinierová sadla ku klavíru,
         Rášo vzal husle, Uličný violončelo (na ktorom kedysi v Amerike, výborne hrával), Števko
         flautu. A už zneli buďto piesne ku cti Baránkovej, alebo krásne národné piesne. Hrával i
         pán učiteľ, a Hanička s Dorkou spievali. V poslednom čase, pravda, spievala Dorka už len
         doma, svojmu malému Joženkovi. A veľký Jožko neraz z fary vystal, pretože sa nemohol
         rozlúčiť so svojimi pokladmi. Pani učiteľová si svoju malinkú Darinku prinášavala so sebou.
         Bolo to také milučké pacholiatko! Keď naši susedia hrali a spievali, ba aj vtedy, keď pán
         farár okolosediacim čítal zo svojej pripravovanej knihy, vtedy sa maličkému mohli snívať
         najkrajšie sníčky. Neraz, keď tak farár Morháč — sediac medzi Jankovičom a babičkou
         Šimonovou — počúval spev a hudbu, zahrievalo sa mu srdce vrelou láskou k slovenskému ľudu.
         Dumal, že zrodia sa z neho ešte bohatieri, keď im Duch Svätý udelí z nového Kristovho
         života. Srdcia, očistené krvou Krista, duše umné, každej vzdelanosti k dobru schopné, duch
         vzletný, poetický; áno, až Duch Boží spiacu slovenskú dušu zobudí, ako zobudil ju tu v
         Zorovciach, ako to bude!
   </p>
   <p>
    A babička Šimonová myslievala na svojich pánov. Keby oni boli dožili túto dobu! Predsa
         len márne netúžili, nepracovali, netrpeli, keď zachovali národ, aby mu Boh mohol dať
         slobodu. No keď prijme oslobodený slovenský národ Ježiša Krista za svojho Pána, keď On ho
         oslobodí od hubiacich hriechov, až potom to bude ten ľud, aký ho oni chceli mať. Mnoho bolo
         na svete špatnosti, zla i hriechu. A Slovensko v tom bahne plávalo. No to všetko úmysly
         Božie neprekazí. Keby do každej slovenskej obce prišlo prebudenie k novému životu, zvolili
         by si Ježiša Krista za svojho Kráľa a prijali Jeho prikázanie za svoj zákon pre každodenný
         život — ako to učinili tu v Zorovciach — ó, tak by sa slovenskému národu razom pomohlo.
         Potom každý muž i žena by vedel poradiť v dobrom sebe aj iným. Aj hmotný blahobyt by sa
         zdvihol. Keby každý zostal verný svojmu ľudu ako Hanička, a vrátil sa k nemu ako Števko a
         Uličný, prestala by nadávka: „Sprostý sedliak.“ Aj páni pri úradoch by poznali, že nie ľud
         im, ale oni ľudu sú povolaní slúžiť, keď on ich svojimi mozoľmi živí. Zem neležala by
         neobrobená, zapustená, dostala by všetko, čo jej patrí, a bohato by odplatila pracujúcim,
         ako to už tohto roku dokázala Jankovičovi, Uličnému, áno všetkým susedom.
   </p>
   <p>
    Ako tak raz i mladý farár i babička premýšľali, zaznela k nim pieseň nová, nikdy
         nepočutá, spieval ju čistojasný hlas ako zlatý zvonček, doprevádzaný všetkými nástrojmi
         mohutne, slávnostne a jasavo, ako kde prišlo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Pred vekmi, pred vekmi,
        </em>
       </span>
       <span class="emphasis">
        <em>
         keď ešte nestála naša zem,
        </em>
       </span>
       <span class="emphasis">
        <em>
         v súzvuku blaženstva
        </em>
       </span>
       <span class="emphasis">
        <em>
         nádhernom
        </em>
       </span>
       <span class="emphasis">
        <em>
         žila svätá Múdrosť u Boha,
        </em>
       </span>
       <span class="emphasis">
        <em>
         blažiť Ho daná jej úloha.
        </em>
       </span>
       <span class="emphasis">
        <em>
         Pred vekmi, pred vekmi,
        </em>
       </span>
       <span class="emphasis">
        <em>
         keď žil len Boh.
        </em>
       </span>
       <span class="emphasis">
        <em>
         Pred vekmi, pred vekmi
        </em>
       </span>
       <span class="emphasis">
        <em>
         „Buď svetlo!“ mocne raz zaznelo,
        </em>
       </span>
       <span class="emphasis">
        <em>
         ponad chaos i priepasť
        </em>
       </span>
       <span class="emphasis">
        <em>
         letelo.
        </em>
       </span>
       <span class="emphasis">
        <em>
         To, čo svätá Múdrosť snívala,
        </em>
       </span>
       <span class="emphasis">
        <em>
         čo prekrásne v srdci chovala,
        </em>
       </span>
       <span class="emphasis">
        <em>
         to stvoril Boh.
        </em>
       </span>
       <span class="emphasis">
        <em>
         Na veky, na večnosť
        </em>
       </span>
       <span class="emphasis">
        <em>
         Božia láska trvá jedine,
        </em>
       </span>
       <span class="emphasis">
        <em>
         kto v nej skryl sa,
        </em>
       </span>
       <span class="emphasis">
        <em>
         ten už nezhynie.
        </em>
       </span>
       <span class="emphasis">
        <em>
         Až svet zas v chaos sa rozplynie,
        </em>
       </span>
       <span class="emphasis">
        <em>
         sláva zeme, rozkoš uhynie,
        </em>
       </span>
       <span class="emphasis">
        <em>
         na veky, na večnosť
        </em>
       </span>
       <span class="emphasis">
        <em>
         žiť bude Boh.
        </em>
       </span>
       <span class="emphasis">
        <em>
         Na veky, na večnosť
        </em>
       </span>
       <span class="emphasis">
        <em>
         smieš duša u Boha v sláve žiť.
        </em>
       </span>
       <span class="emphasis">
        <em>
         Na veky, na večnosť
        </em>
       </span>
       <span class="emphasis">
        <em>
         svätá Múdrosť
        </em>
       </span>
       <span class="emphasis">
        <em>
         chce ťa oblažiť.
        </em>
       </span>
       <span class="emphasis">
        <em>
         Veď On, ktorý život vyvolal,
        </em>
       </span>
       <span class="emphasis">
        <em>
         za Teba svoj vlastný v obeť dal.
        </em>
       </span>
       <span class="emphasis">
        <em>
         Na veky, na večnosť
        </em>
       </span>
       <span class="emphasis">
        <em>
         Spasiteľ Boh.
        </em>
       </span>
       <span class="emphasis">
        <em>
         Na veky, na večnosť
        </em>
       </span>
       <span class="emphasis">
        <em>
         veleben buď
        </em>
       </span>
       <span class="emphasis">
        <em>
         sveta Stvoriteľ,
        </em>
       </span>
       <span class="emphasis">
        <em>
         na veky, na večnosť
        </em>
       </span>
       <span class="emphasis">
        <em>
         pochválen buď
        </em>
       </span>
       <span class="emphasis">
        <em>
         ľudstva Spasiteľ.
        </em>
       </span>
       <span class="emphasis">
        <em>
         Milióny duší stratených,
        </em>
       </span>
       <span class="emphasis">
        <em>
         na Golgote krvou kúpených
        </em>
       </span>
       <span class="emphasis">
        <em>
         plesajme, jasajme:
        </em>
       </span>
       <span class="emphasis">
        <em>
         Ježiš je Boh!
        </em>
       </span>
      </span>
     </p>
    </div>
   </p>
   <p>
   </p>
   <p>
    A poslucháči z celého srdca prisvedčili „Amen!“
   </p>
   <p>
   </p>
   <p>
    <span class="emphasis">
     <em>
      (1927)
     </em>
    </span>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4881" name="ftn.d56e4881">
        122
       </a>
       ]
      </sup>
      <span class="emphasis">
       <em>
        táflovaný
       </em>
      </span>
      — vykladaný, obkladaný okrasným drevom
               (dyhou)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4892" name="ftn.d56e4892">
        123
       </a>
       ]
      </sup>
      <span class="emphasis">
       <em>
        četník
       </em>
      </span>
      — príslušník polície — (za Rakúsko-Uhorska
               žandár)
     </p>
    </div>
   </div>
  </div>
 </body>
</html>
