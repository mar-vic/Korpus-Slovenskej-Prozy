<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523204">
       </a>
       Venovanie
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pretože moje pero nemalo doteraz nijakého mecenáša, lež skôr mnohých prenasledovateľov,
         tebe, slávny slovenský národ, toto moje dielo ponížene dávam, darúvam, zasväcujem a
         venujem. Pamätaj, že celému ľudskému pokoleniu je vrodený ten pud, že vždy ochraňuje a
         obraňuje svoj rod. Tento pud teraz aj ty pociťuješ a prejavuješ navonok, keď si svoju
         terajšiu dôstojnosť hrdo obraňuješ, usilujúc sa dosiahnuť vzory spisovateľov (ak sa tak
         odvážim povedať) nie pod vedením môjho slabého pera, ale pod vedením pera A. R. D. Antona
         Bernoláka. Tento, keď predpísal nášmu jazyku a písaniu múdre pravidlá, dal základ
         vypestovanejšej literatúre, ktorú som ja svojím vidieckym potôčkom (hospodárskou knihou)
         trochu zavlažil. Boh už dal začiatočný vzrast tomu, čo šťastne vzniklo: ostatné dodaj ty,
         slávny národ, nakoľko len môžeš (veď je toho toľko, čo možno k tvojej sláve pridať), lebo
         máš vrodenú lásku k literatúre, okrem základných pravidiel, ustálených spomenutým autorom.
         Túto knihu horlive čítaj a chvályhodné činy tvojich predkov v nej opísané s horúcou láskou
         obraňuj, ochraňuj a stráž a tvojim nástupcom, aby sa vzdelávali a vychovávali, dávaj čítať,
         hovoriac s Horáciom:
    <span class="emphasis">
     <em>
      Potomkovia, tieto príklady majte pred očami vo dne i v
            noci.
     </em>
    </span>
   </p>
   <p>
    Predovšetkým však vy, milovníci literatúry, sdružení už v našej vznikajúcej učenej
         slovenskej spoločnosti, tovariši nad iných vzdelaní, ochotne venujte starostlivosť tak
         tejto mojej práci, ako hrdinským činom predkov a zároveň aj obrane dôstojnosti vašej drahej
         otčiny, pozorne uvážiac tento výrok veľkého Ciceróna (
    <span class="emphasis">
     <em>
      O povinnostiach
     </em>
    </span>
    ,
         kn. I.): „Nielen sebe sme zrodení, pretože časť nášho života si osobuje vlasť, časť
         priatelia, ktorých dobrodeniam sme najviac zaviazaní, tak aj príkladom našich vznešených
         predkov, ktorí pre veľkosť svojho nadania, vynikajúcu znalosť všetkých vied a slávu vo
         vedení štátu našu otčinu vzdelávali rozličnými umeniami.“
   </p>
   <p>
    Vzdelávajte sa rozličnými chvályhodnými vedami, ktorých základom sú zákony prirodzené,
         dané Bohom i zákony spoločenské; tieto všetky vám uvádzajú smernice na dobrý a blažený
         život. Ale čítanie a poznávanie dejinných udalostí nech vo vás zapáli akoby fakle a
         podnieti k činom hodným dlhej pamäti. História teda má vzdelávať ľudí ako zrkadlo toho, čo
         bolo. Pre toto mnohí veľmi učení mužovia nazvali históriu rodičkou čností a učiteľkou
         dobrého života. Veď zaiste takú silu má znalosť dávno vykonaných vecí, že čitatelia a
         poslucháči dejín často napodobňujú najvznešenejších mužov. Ich pamiatka vytvára vo
         verejnosti obdivuhodnú vážnosť, na dvore najvyššiu dôveru a v kráľovských snemoch podáva
         priamu cestu k spravodlivosti, k vynášaniu zákonov, k horlivej obrane vlasti a ľudu.
   </p>
   <p>
    Hore srdcia teda, učení tovariši! Bude vám najväčšou chválou, ak budete vedieť pred
         nevedomými i učenými múdro rozprávať o tom, ktorí pohanskí vodcovia vládli Slovákom pred
         Kristovým narodením, ktorí a od kedy kresťansko-katolícki kráľovia panovali nad Slovákmi
         pred uhorskými v terajšom Uhorsku. Veľký obdiv vám získa dejepisný výklad o týchto
         predložených otázkach: Aké boly hranice starobylého kráľovstva Slovákov, ako vyzerá v tomto
         veku, aký bol prvotný pôvod, aké nárečia, aké starobylé slovenské mená. Ako spasitelnejšie
         je katolícke náboženstvo nad odsúdeniahodné pohanstvo, tak slávnejšie pre vás bude poznať
         staré slovenské pohanstvo i terajšie kresťanstvo. A ako pamiatka slovenských kráľov
         (predovšetkým slávneho Svätopluka) je u neskorých potomkov požehnaná, tak aj vaše dejepisné
         znalosti po veky vo schvále zotrvajú u našich budúcich. Aby ste si ich čo najľahšie
         získali, po základných štúdiách vášho stavu čítajte v dejepise o slávnych činoch vašich
         predkov a čo dobré budete čítať, to aj napodobňujte. Z týchto dvoch príčin, totiž aby som
         vám dal podnet k takému čítaniu i napodobňovaniu vašej pozornosti predovšetkým, vašej
         bedlivosti a obrane s láskou toto dielo dávam, darúvam a venujem v roku, v ktorom vzniklo
         učené slovenské tovarišstvo.
   </p>
   <p>
   </p>
   <p>
   </p>
   <div class="blockquote">
    <blockquote class="blockquote">
     <p>
     </p>
     <div class="literallayout">
      <p>
       <br/>
       O vaše dobro sa snažiaci
       <br/>
       najponíženejší služobník
       <br/>
       J. F.
       <br/>
      </p>
     </div>
     <p>
     </p>
    </blockquote>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523380">
       </a>
       Svätopluk kráľ Slovákov
      </h2>
     </div>
    </div>
   </div>
   <p>
   </p>
   <p>
   </p>
   <p>
    Svätopluk
    <sup>
     [
     <a class="footnote" href="#ftn.id2523396" name="id2523396">
      1
     </a>
     ]
    </sup>
    sa narodil ako syn kniežaťa Mojmíra na Velehrade. Od kolísky bolo vidieť, že
         bude veľmi udatným hrdinom. Rástol ako veľká nádej celého slovenského rodu a tak letel v
         ústrety dňom veľkých udalostí. Pohlavári kráľovstva sa vinuli k nemu s mimoriadnou láskou.
    <sup>
     [
     <a class="footnote" href="#ftn.id2523438" name="id2523438">
      2
     </a>
     ]
    </sup>
    Kráľ Slovákov, Rastislav, považoval Svätopluka už v mladosti za hodného koruny,
         pre jeho nadanie a udatnosť spravil ho spoluvládcom a rozdeliac vojsko na dve časti sveril
         mu velenie a správu jednej polovice vojska.
    <sup>
     [
     <a class="footnote" href="#ftn.id2523456" name="id2523456">
      3
     </a>
     ]
    </sup>
    Svätopluk, Rastislavov vnuk, z osobných záujmov podriadil seba a svoje
         kráľovstvo Karolmanovi. Keď Rastislav počul o Svätoplukových úmysloch, rozhneval sa a začal
         tajne strojiť úklady, až ho na hostine rozkázal poviazať. Pomocou priaznivcov však
         vyviazol. Pred vstupom zbrojnošov totiž, ktorí ho mali chytiť, na pokyn jedného z tých,
         ktorí vedeli o úkladoch, vstal od hostiny a predstierajúc hru so sokolmi, z pripravených
         nástrah vyviazol. Keď Rastislav zbadal, že jeho zámery sú odhalené, začal s vojakmi
         prenasledovať svojho synovca. Ale spravodlivým súdom božím chytil sa do (tých istých)
         osídiel, ktoré sám pripravil. Lebo ho chytil jeho synovec, sviazaného odovzdal Karolmanovi,
         ktorý ho v najväčšej tajnosti držal v temnom hrade v Bavorsku až do príchodu kráľa.
         Karolman zatiaľ bez akéhokoľvek odporu vpadol do jeho kráľovstva, podmanil si všetky mestá
         a hrady. A keď usporiadal kráľovstvo a obsadil ho svojimi, zoberúc kráľovskú pokladnicu,
         slávnostne sa vrátil.
   </p>
   <p>
    Zatiaľ kráľ Ľudovít v Aquenskom paláci dôstojne prijal poslov cisára Ľudovíta a pápeža
         Hadriána a blahosklonne vyhovel ich prosbám. Odtiaľ sa odobral do Bavorska. Tu, odbaviac
         porady, dal si predviesť ťažkými reťazmi sviazaného Rastislava. Na radu Frankov a Bavorov,
         ktorí mu priniesli poplatky z rôznych provincií, odsúdil ho na smrť. Najprv ho však dal oslepiť.
    <sup>
     [
     <a class="footnote" href="#ftn.id2523510" name="id2523510">
      4
     </a>
     ]
    </sup>
   </p>
   <p>
    Medzitým Svätopluka, ktorého volali aj Sventibaldom, Rastislavovho synovca, obvinili u
         Karolmana z nevernosti. Preto ho uvrhol do väzenia. Slováci mysleli, že ich knieža zahynul,
         a preto si zvolili za vodcu kňaza Sklagamara alebo Slavomíra, príbuzného onoho kniežaťa,
         hroziac mu smrťou, ak sa kniežatstva neujme. Takto donútený vyslovil súhlas, prijal pocty a
         povinnosti najvyššieho vodcu a hneď začal vojnu s Engliškalkom a Wilhelmom, vojvodcami
         Karolmanovými a zo všetkých síl snažil sa ich vyhnať z obsadených miest.
   </p>
   <p>
    Ľudovít odišiel na západ prezrieť mestá, dediny a usadlosti svojho mocnárstva, aby mohol
         včas odvrátiť to, čo by sa mohlo prihodiť neočakávane a proti jeho vôli. Medzitým Karolman
         prepustil Sventibalda čiže Svätopluka, pretože nik mu nevládal dokázať viny, ktorými ho
         hnusne očiernili. A tak sa vrátil do svojho kráľovstva, obdarovaný kráľovskými darmi.
   </p>
   <p>
    Karolman, poznajúc chvályhodné vlohy, genialitu a udatnosť Svätopluka, úctivo žiadal
         slávneho bojovníka, aby na čele Karolmanovho vojska pokoril Slavomíra. Svätopluk súhlasil s
         láskavou prosbou a potom s nezvyčajnou rýchlosťou a silou vyhnal Slavomíra. Len čo
         Karolmanovi vojaci poznali Svätoplukove vojenské schopnosti, zvolili si ho za svojho
         večného vodcu a pána. Dosiahnuc takto oddanosť vojska so všetkou silou a schopnosťami
         pustil sa odčiniť hanbu, ktorú mu Karolman uštedril. Napadol udatných vojakov Bavorov,
         preslávených vojenskou slávou, v ich silno opevnených hradoch; okrem mnohých zajatcov skoro
         všetkých pobil: Celá radosť Norikov nad veľkými víťazstvami obrátila sa razom v žiaľ a
         slzavé náreky. Keď Karolman počul o strašnom zániku svojho vojska, vzplanul veľkým hnevom,
         až ho i strach a vlastná moc prinútily sohnať do zbrane veľké množstvo vojska z vidieka a z
         miest. S ohromnou presilou veľmi dobre vycvičených vojakov postavil sa Svätoplukovi na
         odpor. Avšak zásluhou Svätoplukovho vojenského umenia boly jeho sbory zničené tak, že sotva
         jediný Ratbod sa polomŕtvy vrátil z tejto bitky. Karolman, nemôžuc odporovať Svätoplukovi
         vlastnými silami, poslal proti Slovákom Turingov a Sasov. Ale aj títo sa vrátili s hanbou,
         Slovákmi zahnaní a porazení, stratiac mnoho vojakov. Nakoniec dostal Karolman pomoc proti
         Slovákom od Frankov. Tieto sbory maly päť vodcov: Zvetislana, Witislana, Helzimanna,
         Spoitimanna a Moyslana. Títo napadli a veľmi tiesnili Slovákov pri rieke Fulde; po veľkých
         stratách však boli nútení prenechať mu víťazstvo a aj domov sa vrátili len s veľkými
         ťažkosťami. Nato Svätopluk, po svete preslávený kráľ Slovákov, poslal vojsko proti Bavorom,
         ktorí bývali pri brehu Fuldy. Týchto rozprášil, zaujal vojensky ich územie, jedných pobil,
         druhých zahnal do rieky a potopil vo vlnách, mnohých však odvliekol do zajatia. S hŕstkou
         vyviazol odtiaľ aj Embrik, biskup v Rezne.
   </p>
   <p>
    R. 876 Svätopluk si vzal za manželku Adelhaidu, dcéru bavorského kráľa Karolmana a
         Lidovindy Korutanskej a sestru cisára Arnulfa.
    <sup>
     [
     <a class="footnote" href="#ftn.id2506447" name="id2506447">
      5
     </a>
     ]
    </sup>
    Svätopluk shromaždil sbory Slovákov, poslal za Dunaj výborné vojsko, ktoré
         udatne bojovalo s najmocnejšími vodcami Panónie. Pritom celú Panóniu ohňom a mečom zničil,
         vyplienil a spustošil, takže nie neprávom složili verš na túto pohromu:
   </p>
   <p>
    <span class="emphasis">
     <em>
      Takýto je žiaľ a biedna záhuba vlasti
     </em>
    </span>
   </p>
   <p>
    S veľkou korisťou, šťastne a slávne vrátil sa Svätopluk domov. Vo svojom vojsku mal
         toľko udatných Slovákov, že ich bolo vidieť prechádzať pri rieke Rábe od svitu do mraku bez
         najmenšej prestávky. S touto masou šťastne bojoval dvanásť dní v Arnulfovom kráľovstve.
         Odtiaľ sa šťastlivo vrátil do vlasti s mnohými víťazstvami. Najvznešenejší vodcovia Panónie
         zahynuli zbraňami Svätopluka a ako svedčia Fuldské anály, Megingor a Pabo stratili život v
         rieke Hrapa čiže Ráb. Slováci však zachovali pri živote župana Bertolda s bratom aj s
         niektorými inými vznešenými vodcami.
   </p>
   <p>
    R. 885 cisár, idúc cez Bavorsko na východ, uzavrel so Svätoplukom mier v Zeiselmauere v
         Rakúsku pri rieke Tullne za prítomnosti bavorských kniežat. Zanedlho potom Arnulf mier
         uzavretý so Svätoplukom obnovil pri slávnostnej schôdzke v Omuntersperchu. — Arnulf s
         veľkou nádherou slávil Vianoce na dvore v Ulme a veľmi horlivo žiadal Svätopluka, aby sa na
         tejto veľkolepej a nákladnej slávnosti zúčastnil. Tento však Arnulfovej vľúdnosti vôbec
         neveril. Pre škody, ktoré nedávno narobil v Arnulfovom kráľovstve, bál sa, aby svojou krvou
         nespravil potomkom pamätnou nádhernú hostinu. Preto nahnevaný Arnulf v Hengisfelde rozhodol
         sa spolu s vojvodcom Breclavom, že zaútočia na knieža Svätopluka. Rozhodli sa, že nečakane
         napadnú Slovákov tromi vojskami. Tak kráľ v júli,
    <sup>
     [
     <a class="footnote" href="#ftn.id2506535" name="id2506535">
      6
     </a>
     ]
    </sup>
    vezmúc so sebou Frankov, Bavorov a Alemanov, pozdravil ozbrojenou rukou
         Slovákov, hoci len nedávno uzavrel v kráľovskom sídle s ich kráľom priateľstvo. Štyri
         týždne plienil a pálil kráľovstvo, neočakávane doň vtrhnúc, pritom prišli Arnulfovi na
         pomoc aj Maďari.
    <sup>
     [
     <a class="footnote" href="#ftn.id2506556" name="id2506556">
      7
     </a>
     ]
    </sup>
   </p>
   <p>
    Svätopluk sa neočakávanému nepriateľovi napochytro postavil na odpor. Keď ho Arnulf
         nemohol poraziť s Frankami, Bavormi a Alemanmi, zavolal si ešte na pomoc Maďarov. A tak
         spojenými silami a zbraňami viacerých národov s veľkou námahou a s veľkým krvipreliatím
         premohol Svätopluka, silného a najslávnejšieho obrancu kráľovstva. (Zaiste, keby len štvrtá
         čiastka kmeňov bola sympatizovala so Svätoplukom či pre jeho hrdinstva, či jeho udatných
         slovenských vojakov, nezaostal by tento za Alexandrom Veľkým.
    <sup>
     [
     <a class="footnote" href="#ftn.id2506578" name="id2506578">
      8
     </a>
     ]
    </sup>
    Poraziac Svätopluka a uzavrúc mier zmocnil sa Arnulf Segna.
    <sup>
     [
     <a class="footnote" href="#ftn.id2506594" name="id2506594">
      9
     </a>
     ]
    </sup>
    Keď Maďari videli jeho záhubu, obzrúc si krajinu, začali kuť tajné plány, ktoré
         sa neskôr zjavne prejavily. Tu treba pripomenúť, že sa Turóci a Bonfini — uhorskí dejepisci
         — veľmi mýlia, keď celé potlačenie slovenského kráľovstva pripisujú Maďarom a ani sa len
         nezmienia o Arnulfovi a iných vojskách. Veď Maďari boli iba pomocnou časťou v rúcaní
         slovenského kráľovstva. Oni si odniesli z Arnulfom, Bavormi a Alemanmi rozbúraného
         kráľovstva hotovú palmu víťazstva. Že Svätopluk bol porazený nie iba bojovnosťou Maďarov,
         ale krvipreliatím mnohých národov, veľmi dobre vidieť aj u slávneho dejepisca uhorského,
         Štefana Katonu, doktora histórie kráľovskej univerzity v Budíne, ktorý v
    <span class="emphasis">
     <em>
      Dejinách
            prvých kniežat Uhorska
     </em>
    </span>
    píše:
    <sup>
     [
     <a class="footnote" href="#ftn.id2506637" name="id2506637">
      10
     </a>
     ]
    </sup>
    „Keď cisár Arnulf počul o pohyboch Maďarov, uznal za vhodné zavolať ich na
         pomoc proti moravským Slovákom. Na Morave vládol vtedy Svätopluk, ktorý sa dostal do
         Arnulfovej priazne, predstierajúc mu poslušnosť. Bol v takom priateľstve s ním, že sa stal
         i jeho kmotrom a dostal české kniežatstvo. Avšak Svätopluk odplatil sa zlým za toľké
         dobrodenia; všetku svoju moc, ktorú takto získal, vrhol do boja proti svojmu dobrodincovi.
         Arnulf, chcejúc potrestať nevďačníka, rozhodol sa trojakým vojskom napadnúť Moravanov.
    <sup>
     [
     <a class="footnote" href="#ftn.id2506654" name="id2506654">
      11
     </a>
     ]
    </sup>
    Prvé, ktoré bolo složené z Frankov, Bavorov a Alemanov, viedol v júli sám proti
         Svätoplukovi. Druhé sveril Breclavovi, kniežaťu posávskej Panónie. Tretie žiadal od
         Maďarov, ktorí si už vybojovali veľkú časť dnešného Uhorska. Arpád vidiac, že mu Arnulf
         otvára cestu na Moravu, rád určil na túto výpravu dvoch synov svojho ujca Huleka, totiž
         Zvardu a Kadusa, ako aj Hubu, jedného z prvých siedmich vodcov. A aby im nehrozilo
         nebezpečenstvo od chrbta, rozkázal najprv vyplieniť hrad Gemer (Gumur) a Novohrad.
         Posunujúc tábory z Paszta (Paztho) a podmaniac si spomenuté mestá prešli rieky Ipeľ (Ypul)
         pri Dunaji a Hron (Gron). Pri zemnohrade, zvanom Várad, tak dlho čakali, až prišiel nový
         voj s Boršom. Toho potom nechali stavať opevnenia na zvolenských vrchoch (Zoultur), aby im
         odtiaľ nehrozilo nijaké nebezpečie od nepriateľa. Sami potom opatrne tiahli proti prúdu
         rieky Žitavy (Situy). Poslali napred niekoľko vyzvedačov, ktorí im onedlho oznámili, že
         tieto hranice stráži Zobor (Zuber), ktorého Svätopluk ustanovil za knieža nitrianske a že
         ľahkým útokom lučišníkov na riečke Tormose (Turma) tak poľakali moravských Slovákov a
         Čechov, ktorí sa im postavili na odpor, že sa hneď dali na útek.
    <sup>
     [
     <a class="footnote" href="#ftn.id2506691" name="id2506691">
      12
     </a>
     ]
    </sup>
    Keď toto vodcovia počuli od vyzvedačov, urýchlili pochod vojska na Nitru. Ale
         Zobor sa už dozvedel od svojich utečencov o príchode Maďarov, a preto sa ponáhľal s
         ozbrojenými silami prekaziť im prechod cez riečku. Dlho vydržal bojovať. Nakoniec ho však
         premohla vytrvalosť Maďarov. Nebolo iného východiska, ako hľadať záchranu na blízkom
         nitrianskom hrade. S jeho hradieb odrážali útoky nepriateľa. Na úteku Maďari mnohých
         pobili; i samého vodcu Zobora Kadusa šípom srazil a zajal. Na druhý deň začali Maďari
         obliehať Nitru a neprestali prv, dokiaľ ju po vyvraždení mnohých nepriateľov aj vydobyli.
         Vtedy obesili Zobora na protiľahlom vrchu. Na pamiatku takej veľkej udalosti od nepamäti
         nesie menovaný vrch meno Zobor.
   </p>
   <p>
    Spomenutí vodcovia postúpili až k Váhu. Pritom obsadili viac hradov, ako Šintavu
         (Stumrey), Hlohovec (Golgoncy), Beckov (Blundus), Trenčín (Trunsum), Bánovce (Bana),
         usadili v nich posádky a prišli až k Morave. Všetkých, ktorí nechceli znášať jarmo,
         reťazami poviazali a priviedli k Arpádovi.“
    <sup>
     [
     <a class="footnote" href="#ftn.id2506739" name="id2506739">
      13
     </a>
     ]
    </sup>
   </p>
   <p>
    Tak isto píše aj slávny Juraj Pray: „Maďari,
    <sup>
     [
     <a class="footnote" href="#ftn.id2506760" name="id2506760">
      14
     </a>
     ]
    </sup>
    vyhnaní Pečenehmi z Transilvánie, r. 889 napadli Bulharov. Príčinou vojny bolo,
         že Simeon, knieža Bulharov, nadmieru unesený víťazstvom nad Maďarmi, dal poodrezovať nosy
         Chazarom, ktorí šli na pomoc Rimanom,
    <sup>
     [
     <a class="footnote" href="#ftn.id2506778" name="id2506778">
      15
     </a>
     ]
    </sup>
    a takto ich poslal do Mesta.
    <sup>
     [
     <a class="footnote" href="#ftn.id2506788" name="id2506788">
      16
     </a>
     ]
    </sup>
    Týmto barbarským činom si narobil Simeon mnoho nepriateľov a skoro aj záhubu.
         Keď totiž prišli Chazari, takto nepriateľom kruto znetvorení, k cisárovi, celé mesto sa
         zhrozilo nad strašným a neľudským divadlom a vzbĺklo ohňom hnevu, vyhrážok a vojenských
         príprav. Sám cisár, ktorého sa pohana najviac týkala, sústrasťou a rozhorčením pohnutý,
         uvažoval o odčinení krivdy. Ale pretože vnútorné pomery boly tiesnivé a vojsko bolo unavené
         nedávnou vojnou, rozhodol sa žiadať pomoc od Maďarov. Dúfal, že si ich darmi ľahko získa
         pre vojnové spojenectvo. Ako píše Leo Gramaticus, poslal vodcu Sclera, ktorého iní volajú
         Nicetom, ozdobeného hodnosťou patrícia, k brehom rieky Dunaja, aby odovzdal dary Turkom
    <sup>
     [
     <a class="footnote" href="#ftn.id2506825" name="id2506825">
      17
     </a>
     ]
    </sup>
    a povzbudil ich do vojny proti Simeonovi. Keď došiel Nicet k Maďarom, Arpád ho
         ochotne vypočul. Možno, že ich dary zvábily pomáhať Rimanom, alebo skôr vypudení nedávno
         Pečenehmi z Transilvánie, dúfali, že pri tejto príležitosti rozšíria svoje sídlištia. V
         smluve sa predovšetkým dohodli, že len čo Nicephorus Phocas, pretože mu po zavraždení
         Crinita sveril Leo svoje sbory, udrie na nepriateľa zpredu, Maďari budú útočiť na Bulharov
         odzadu. Po prijatí rukojmých, čím bola smluva opatrená silnejším sväzkom, vrátil sa Nicet
         do Mesta; nádejou na pomoc potešil cisára a občanov. Po vyhlásení vojny vyslal cisár
         patrícia Eustacha ako veliteľa loďstva na mori a patrícia Nicephora Phoca i dvorana Legiona
         na zemi, aby prenikli až do Bulharska; zakrátko potom, či už to vyžiadal sám mier alebo
         uzavreté priateľstvo s Maďarmi, poslal Leo konstantinopolského kvestora k Simeonovi
         vyjednávať o uzavretí mieru. Simeon, vidiac proti sebe postavené vojská na mori a na zemi,
         myslel, že kvestor robí úklady, a preto ho dal strážiť. Kým Bulhari a Rimania takto
         bojovali, skôr otáľaním ako zbraňami, Maďari, ako sa dohodli v smluve, prešli Dunaj a
         zaplavili celé Bulharsko, všetko hrozne pustošiac. To donútilo Simeona odvrátiť sa od
         Rimanov a brániť svoje. Zanechal preto Phoca, obrátil sa s vojskom proti Maďarom a onedlho
         sa s nimi srazil. Bol však premožený v známej bitke, sám sotva vyviazol zdravý; vojsko bolo
         čiastočne pobité a ostatok padol do zajatia Maďarov. Víťazní Maďari prišli až ku
         kráľovskému sídlu Bulharov, k Preslave, kde obkľúčili Simeona v meste Mundrage. Keď Maďari
         zvíťazili a popredali zajatcov, ktorých poskupoval cisár Leo za neslýchanú sumu peňazí,
         vrátili sa cez Ister (Dunaj) k svojim. Ich zem bola medzi riekami Temeš, Maruša a Tisa.
         Tieto rieky sú dosť známe a podržaly si aj dnes len málo zmenené meno. Zdá sa teda, že
         Maďari obývali tú čiastku Transilvánie, ktorá je najbližšie k Uhorsku, za Marušou.
         Zanechali kraje oproti Potisiu podľa svedectva Konstantina, pretože našli svoj kraj
         opustený a usídlili sa v tej krajine, v ktorej sú až doteraz. V nej sú rieky Times, Tutem,
         Moresen, Crisus a Tisa. Keď sa Maďari vrátili domov a dosiahli mier, kráľ Slovákov,
         Svätopluk, znova a znova napádal poddaných cisára Arnulfa a tiež vpadol do Panónie, ktorá
         sa rozprestierala tam, kde je dnešné zadunajské horné a dolné Uhorsko. Preto Arnulf,
         sosbierajúc Frankov, Bavorov a Alemanov, prišiel r. 892 na Moravu a tu s týmto množstvom
         štyri týždne plienil ohňom celú krajinu.“
   </p>
   <p>
    Takým istým spôsobom podávajú vec aj starí dejepisci: Že Maďari boli len pomocníkmi v
         rozvrátení kráľovstva Slovákov a pri porážke kráľa Svätopluka, pretože od východu ich
         napadli Maďari, od juhu Panóni pod Breclavom, kniežaťom Sávie, od západu Bavori a Frankovia
         a od severu Alemani. Slovenský kmeň podľahol týmto piatim mocnostiam, ktoré sjednotené s
         vypätím všekých síl, vohnaly ho do žalostnej vojny.
    <sup>
     [
     <a class="footnote" href="#ftn.id2506923" name="id2506923">
      18
     </a>
     ]
    </sup>
    Dosvedčuje to Otto Frizinský,
    <sup>
     [
     <a class="footnote" href="#ftn.id2506932" name="id2506932">
      19
     </a>
     ]
    </sup>
    pokračovateľ Fuldských letopisov k r. 889, analista Metský k r. 890, Pagius
    <sup>
     [
     <a class="footnote" href="#ftn.id2506966" name="id2506966">
      20
     </a>
     ]
    </sup>
    k r. 890, Aventinus
    <sup>
     [
     <a class="footnote" href="#ftn.id2506993" name="id2506993">
      21
     </a>
     ]
    </sup>
    však v Análoch bavorských k r. 892 píše: „V máji prišiel na rakúsku hranicu
         Arnulf, aby pri Hengesvelde mal slávnu poradu. Pretože Svätopluk pohrdol ta prísť,
         považoval ho za nepriateľa ríše. Na tejto porade boli Vratislav, knieža poľské a Kusala,
         vodca Maďarov, ktorí doteraz nemali sídlišť, ale túlali sa po európskej Sarmácii; sľubovali
         všetky svoje sily proti Svätoplukovi, ak dostanú za odmenu zem, ktorú si vydobyjú.
         Arnulfovi sa páčila ponuka, preto s ňou hneď súhlasil. Určil, že napadnú Slovákov trojakým
         vojskom: Kusalovi a Maďarom, svojim obľúbencom, určil Dáciu, Vratislav, knieža poľské,
         dostal rozkaz so svojimi Venedmi začať boj od chrbta. Cisár Arnulf vpadol odpredu s
         Frankami, Švábmi a Bavormi. Celý mesiac júl prechádzal cez kráľovstvo Slovákov a všetko
         naplnil požiarmi, lúpežou a smútkom. Avšak Kusala a Maďari zúrili ešte krutejšie, obe Dácie
         — pred a za Tisou až po jej vtok do Dunaja — zaplavujú ako mračno, cestu si otvárajú mečom,
         starých usadlíkov mučia, zem si delia medzi sebou a tu sa usadzujú, ako by tu mali natrvalo
         ostať.“
   </p>
   <p>
    Simeon Assemanus
    <sup>
     [
     <a class="footnote" href="#ftn.id2507065" name="id2507065">
      22
     </a>
     ]
    </sup>
    pokračuje v Aventinových zprávach:
    <sup>
     [
     <a class="footnote" href="#ftn.id2507103" name="id2507103">
      23
     </a>
     ]
    </sup>
    „Uhri, čiže Maďari odňali na rozkaz Arnulfov mnoho miest Svätoplukovi a tam si
         urobili svoje sídlištia. Nasledujúceho roku vtrhol znova Arnulf na Moravu a rúcal zámky pri
         rieke Hrone. Aj kráľa Maďarov ako obrovskú vlnu vpustil na Moravu. Celý kraj Slovákov sa
         znova napína smrťou, lúpežami, ohňom a nárekom. Maďari sa vracajú do Dácie, ktorú si
         podrobili zbraňami. Šesť rokov potom, kým žil Arnulf, Maďari nerobili nájazdy na susedov a
         zdržiavali sa v hraniciach dobytých zbraňami. Keď Arnulf zomrel, Maďari nehľadiac na Dunaj,
         nakoľko súviseli s Dunajom, Panóniu Bavorom vyrvali a siedmy rok potom, ako zaujali Dáciu,
         keď videli, že cisár Arnulf zomrel a že ríša je rozdelená rozbrojami kresťanov medzi toľko
         vadiacich sa kniežat, rozhodli sa obsadiť susednú Panóniu, ktorá bola veľmi úrodná a vhodná
         pre pasenie stád. Aby toto Kasula, vodca kmeňa, ľahšie a lepšie dosiahol, poslal veľkolepé
         posolstvo k Ľudovítovi a k svojim susedom Bavorom, poslom prikázal, aby pozorne všetko
         vyzvedeli, najmä polohu Bavorska a zvyky obyvateľov.
   </p>
   <p>
    Potom uzavrúc akési priateľstvo s Bavormi, napadli Moravanov, ktorí boli nepriateľmi
         Bavorov. Pritom si privlastnili časť Moravy, zabili slovanské kniežatá, Godfrída a
         Eberharda, na hraniciach Kraňska. Medzitým Luitpold, vojenský prefekt, tiahol s vojskom
         proti Maďarom, aby pomstil ich vierolomnosť. Keď sa to Kasula dozvedel, utáboril sa so
         svojimi vodcami pri rieke Fische poniže Viedne. Prvým útokom napadol Luitpold čiastku
         maďarského vojska, pritom tisíc dvesto vohnal do Dunaja a potopil, ostatných zahnal na
         útek, zabíjal a víťazil až po Prešporok (Bratislavu). Tu prešiel Dunaj a napadol víťazstvo
         oslavujúceho Kasulu. Jedným úderom rozbil tábor a zavraždil kráľa či vodcu s veľkým počtom
         náčelníkov pri hornom toku rieky Fischy. Svätopluk, kráľ Slovákov,
    <sup>
     [
     <a class="footnote" href="#ftn.id2507173" name="id2507173">
      24
     </a>
     ]
    </sup>
    ktorého poslúchaly nielen Čechy, ale aj iné národy až k rieke Odre a Hronu,
         ktorý bol mocný a postrach svojich susedov, skryl sa medzi svojimi vojakmi a nikdy viac sa
         neobjavil.“
   </p>
   <p>
    Timon
    <sup>
     [
     <a class="footnote" href="#ftn.id2507194" name="id2507194">
      25
     </a>
     ]
    </sup>
    píše o Svätoplukovi:
    <sup>
     [
     <a class="footnote" href="#ftn.id2507242" name="id2507242">
      26
     </a>
     ]
    </sup>
    „Svätopluka vychovali od mladosti vo veľkej zbožnosti. — Zrazu však na božie
         vnuknutie, zanechajúc dvor, bohatstvo, pocty a rozkoše, ale zároveň aj starosti, odobral sa
         bez vedomia i tých najbližších do samoty. Pustý vrch, od juhu zarastený, je celkom blízko
         hradu i mesta Nitry. Tu, či už osudom alebo náhodou privedený, našiel na jeho úpätí troch
         pustovníkov a pridal sa k nim. Stal sa pánom svojich náruživostí. Živil sa len rastlinami a
         plodinami, ktoré poskytoval les. Usilovne sa venoval božím veciam. Takto známy len svojim
         spoločníkom žil v samote päť rokov. Miesto, ktoré obýval, hneď začali uctievať a oslavovať
         tí, ktorí sa venovali rozjímaniu. Vrch sa volá Zubor.“
   </p>
   <p>
    Dubrabius
    <sup>
     [
     <a class="footnote" href="#ftn.id2507281" name="id2507281">
      27
     </a>
     ]
    </sup>
    v kn. 4. hovorí: „Cisár Arnulf po porážke Svätoplukovho kráľovstva na základe
         ediktu rozdeľuje jeho ríšu a dáva ju vyplieniť pohanom. Avšak milosrdný boh, ktorý nechce
         smrť hriešnika, ale skôr, aby sa obrátil a žil, spravil si z kráľa mnohých národov
         poníženého a bezmocného pustovníka na vrchu, ktorý sa nazýva Zobor. Tu už bývali traja
         pustovníci, ktorí viedli samotársky a tvrdý život. K týmto sa pridal ako štvrtý a ani za
         jedným zo spolupustovníkov nezaostal v snášanlivosti a trpezlivosti. Ani im až do
         posledného dňa neprezradil, kto je. Najviac žialil preto, že urazil sv. Metoda biskupa, keď
         tento začal služby božie skôr, ako sa on vrátil z poľovačky. Pochovali ho vraj pustovníci v
         Nitre. A dokiaľ neobjavili hrob, do kameňa bol vtesaný tento nápis:
   </p>
   <p>
    <span class="emphasis">
     <em>
      Kráľ Moravy Svätopluk leží pochovaný v prostriedku svojej krajiny
     </em>
    </span>
   </p>
   <p>
    Ján Turóci, uhorský dejepisec, píše podivné veci jednak o predaji Svätoplukovho
         kráľovstva, jednak o konci jeho života, totiž ako by bol skončil v hlbinách Dunaja. Je to
         však veľmi ďaleko od pravdy, ako nepodvratne dokazujú vynikajúci, hoci neskorší dejepisci.
         Často spievanú pesničku a rozprávky o predaji kráľovstva Slovákov Maďarom za vystrojeného
         koňa nie je hodno rozvádzať. Jasne sme ukázali, že spomínať tieto vymysleniny nie je
         dôstojné. Klamstvá o vystrojenom koňovi Slováci spokojne vyvrátia, lebo, ako sme dokázali,
         môžu pochádzať len z nedospelej mysle. My však musíme hľadať to, čo dá národom nepochytané
         znalosti o Svätoplukovi, berúc do úvahy spisovateľov, ktorých vážnosťou vedení musíme
         písať. Pri riešení tohto sporu treba zároveň vedieť, že si spisovatelia poplietli meno
         predposledného kráľa s menom jeho nástupcu. Jedni totiž píšu Svätopluk, iní Svatogius,
         Svates, Sventibald, iní ho zas píšu inými spôsobmi, prehadzujúc písmená i slabiky. A
         pretože zle poznajú reč Slovákov, alebo sú zle informovaní, komolia meno alebo si pletú
         činy týchto ľudí; nie je potom ľahko si vybrať, čo je o Svätoplukovi a čo o Sventibaldovi.
         Informovaní zprávami Fuldských análov, Ptolemaja,
    <sup>
     [
     <a class="footnote" href="#ftn.id2507389" name="id2507389">
      28
     </a>
     ]
    </sup>
    Porphyrogenneta,
    <sup>
     [
     <a class="footnote" href="#ftn.id2507409" name="id2507409">
      29
     </a>
     ]
    </sup>
    Amiana Marcellina,
    <sup>
     [
     <a class="footnote" href="#ftn.id2504824" name="id2504824">
      30
     </a>
     ]
    </sup>
    Simeona Assamena a iných, učíme spolu s Procopiom,
    <sup>
     [
     <a class="footnote" href="#ftn.id2504846" name="id2504846">
      31
     </a>
     ]
    </sup>
    <sup>
     [
     <a class="footnote" href="#ftn.id2504852" name="id2504852">
      32
     </a>
     ]
    </sup>
    že Svätopluk, kráľ Slovákov, ktorí nie sú ani zlomyseľní ani vierolomní, bol
         mocným a strašným
    <sup>
     [
     <a class="footnote" href="#ftn.id2504881" name="id2504881">
      33
     </a>
     ]
    </sup>
    pre susedné národy, bol synom Mojmíra, kráľa Moravy; za pápeža Eugena II.
         rozhneval sa naňho panujúci cisár, pretože odmietol prísť na slávnu schôdzku do
         Hengeszveldu; preto sa Arnulf rozhodol viesť s ním vojnu, popudil proti nemu Maďarov a
         Poliakov, premohol Svätopluka, stiesneného pri rieke Hrone troma svojimi vojskami. Kráľ,
         nevládajúc odporovať toľkým a takým veľkým nepriateľom, dal sa na útek. Žil ako pustovník
         na Zobore a tu aj dokonal. Spoločníci — pustovníci ho pochovali v kostole, ktorý je
         postavený na úbočí vrchu.
   </p>
   <p>
    Českí dejepisci jednomyseľne tvrdia, že Svätopluk bol veľkým šíriteľom kresťanskej
         viery. Ich názory, zdá sa, sdieľa aj najnovší uhorský dejepisec, slávny Štefan Salagius,
    <sup>
     [
     <a class="footnote" href="#ftn.id2504923" name="id2504923">
      34
     </a>
     ]
    </sup>
    kňaz pätikostolskej diecézy, v knihe
    <span class="emphasis">
     <em>
      De statu Pannonicae,
     </em>
    </span>
    kn. 2, hl 4, str. 111, keď hovorí: „…ešte za časov Svätopluka, ktorý sám prevzal vodcovstvo
         u Moravanov po tom, ako bol Rastislav Norikmi oslepený a uvrhnutý do kláštora, čo sa stalo
         r. 870. Určitá časť národa ešte teraz podlieha starej nesprávnej mienke, že Svätopluk úplne
         zničil dielo sv. Metoda, ktorý dosiahol od apoštolskej stolice moravské biskupstvo.“
   </p>
   <p>
    Svätopluk oplakával všetky svoje hriechy, ale nadovšetko urážku a bezprávie spáchané na
         sv. Metodovi. Keď Svätopluk totiž vošiel s veľkým hrmotom a hlukom na sviatok sv. Petra a
         Pavla s celou svojou družinou poľovníkov do kostola, kde sv. Metod obetoval sv. omšu, vtedy
         ostro vytýkal Metodovi, že nečakal dlhšie s obeťou, kým nepríde s družinou poľovníkov.
         Metod a ľud však, aby predišli nešťastiu, už dosť dlhý čas čakali, kým sa kráľ vráti z
         poľovačky. Zbožného kráľa veľmi trápilo, že nebol prítomný pri obetovaní božskej hostie,
         nepripisoval si to však za svoju vinu, ako sa patrilo, lež v nezriadenom a hriešnom hneve
         sa obrátil na veľkého božieho sluhu — sv. Metoda. Túto urážku oľutoval hojnými a
         spásonosnými slzami v tvrdej pustovni na vrchu Zobor pri Nitre. Preto iste odchádzal
         šťastne z temnôt tohto života, keď sa tak horlivo usiloval o odvrátenie obyvateľov svojho
         kráľovstva od modlárstva, keď ich získal pre Krista, v tajnej, skalnatej pustovni, v
         rozjímaní o nebeskej ceste a božích veciach, v pôste a chudobe, v drsnom odeve a neustálych
         slzách pokánia žil v nádeji na nesmrteľnosť mnoho rokov, až do posledných dní svojho
         života.
   </p>
   <p>
    Středovský
    <sup>
     [
     <a class="footnote" href="#ftn.id2505006" name="id2505006">
      35
     </a>
     ]
    </sup>
    hovorí, že českí kňazi sv. Benedikta uctievali Svätopluka ako svätého a že ho
         uvádzajú vo svojom monológiu na dvanásteho marca. Ba tento dejepisec tvrdí, že pred
         storočím vyšly obrazy niektorých svätých pustovníkov so schválením sv. stolice rímskej a
         medzi nimi bolo možno vidieť v Olomouci u otcov kapucínov na krížovej ceste aj obraz
         Swatoboga čiže Svätopluka s nápisom, ktorý sme uvideli v hlave o náboženstve.
    <sup>
     [
     <a class="footnote" href="#ftn.id2505047" name="id2505047">
      36
     </a>
     ]
    </sup>
    Iste veľkým obvinením napadajú dejepisci zbožného kráľa Svätopluka a celý
         slovenský národ, keď mu pripisujú zahanbujúci predaj kráľovstva a vrhnutie sa zo zúfalstva
         do pažeráka Dunaja. Nie je isté, či maďarskí dejepisci, nie úplne zlí, písali toto vedení
         omylom alebo závisťou. Pravdepodobnejšie však je, že oboma. Podozrievame ich však z toho,
         že to písali ako odvetu Jornandesovi,
    <sup>
     [
     <a class="footnote" href="#ftn.id2505069" name="id2505069">
      37
     </a>
     ]
    </sup>
    ktorý vraj bol Gótom alebo Alanom a niektorí tvrdia, že bol Slovanom. Tento nie
         bez urážky najvznešenejšieho národa Maďarov tvrdí, že Hunovia sa zrodili z obcovania
         nečistých duchov so ženami. Jornandes v Gótskych dejinách, hl. 24 píše: „Keď Góti odišli zo
         Skancie čiže ostrova Škandinávie za kraľovania Filimera V., vošli do zemí skýtskych.
         Hunovia sa zas zrodili z obcovania niektorých gótskych žien — čarodejníc s nečistými
         duchmi. Hunovia, pochádzajúci z takéhoto pokolenia, prišli do gótskych krajín. Je to krutý
         národ, ako tvrdí dávny dejepisec, ktorý obýva druhý breh Meotského jazera.“
    <sup>
     [
     <a class="footnote" href="#ftn.id2505117" name="id2505117">
      38
     </a>
     ]
    </sup>
    Nakoľko možno veriť zpráve, že Hunovia sa zrodili z nečistých duchov, natoľko
         sa dá veriť výmyslu a bájke, že Svätopluk, keď predal kráľovstvo za vystrojeného koňa,
         vrhol sa v zúfalstve do Dunaja.
    <sup>
     [
     <a class="footnote" href="#ftn.id2505131" name="id2505131">
      39
     </a>
     ]
    </sup>
   </p>
   <p>
    Svätopluk mal dvoch synov — Mojmíra a Sventibalda. Druhému bol krstným otcom cisár Arnulf.
    <sup>
     [
     <a class="footnote" href="#ftn.id2505277" name="id2505277">
      40
     </a>
     ]
    </sup>
    Nástupcami Svätopluka, ktorý sa odobral do skrytej pustovne hory Zobor, boli
         dvaja synovia, Mojmír a Sventibald. Títo žili v ustavičnom nesváre medzi sebou. Maďari,
         vidiac ich vzájomnú nenávisť, využili nesvornosť Slovákov vo svoj prospech a tak si bez
         akejkoľvek straty svojho vojska úplne a na večnosť pričlenili tú čiastku Moravy, teraz už
         Uhorska, ktorá je medzi riekami Moravou a Hronom. Knieža Sventibald zakrátko potom dokonal,
         utrápený žiaľom, a tak sa skončila vláda slovenských kráľov.
    <sup>
     [
     <a class="footnote" href="#ftn.id2505321" name="id2505321">
      41
     </a>
     ]
    </sup>
    Niektorí dejepisci uvádzajú, že ušiel k Arnulfovi a pod jeho ochranou trávil v
         Bavorsku ostatné dni svojho života. Sventibalda nazýva Pešina
    <sup>
     [
     <a class="footnote" href="#ftn.id2505346" name="id2505346">
      42
     </a>
     ]
    </sup>
    aj Svatobogiusom. Tiež hovorí, že Sventibald by nebol zahynul a ani Maďari by
         neboli zvíťazili, keby v protive s etymologiou svojho mena, ako druhý Roboam, nebol pohŕdol
         múdrymi radami starších. Slováci spustošení a vyplienení mnohými mocnármi boli rozdelení.
         Časť blízka Čechám sa dostala pod ochranu českého kniežaťa Vladislava I., ktorý ju aj
         úspešne bránil so svojím vojskom oproti Maďarom. Ostatná časť od rieky Moravy až k Váhu a
         Hronu ostala v moci Maďarov,
    <sup>
     [
     <a class="footnote" href="#ftn.id2505390" name="id2505390">
      43
     </a>
     ]
    </sup>
    sever ostal Poliakom a časť za Dyjou zas rakúskym Nemcom. Dnes českí a
         moravskí, ako aj uhorskí Slovania vzdávajú nekonečné vďaky Bohu, že im vládne konečne
         jediný kráľ, pod ktorého ochranou môžu spokojne žiť. Veď všetci Slovania poslúchajú jednou
         korunou posvätenú hlavu. Kráľovstvo Slovákov, kedysi rozdrobené na mnoho čiastok, po
         mnohých storočiach znova splynulo v jedno. Všetci Slovania Chorvátska, Slovinska, Uhorska,
         Moravy, Čiech a Haliče totiž uznávajú jedného pána a otca, šťastne dnes panujúceho kráľa.
   </p>
   <p>
    <span class="emphasis">
     <em>
      To je František, múdro a šťastne panujúci kráľ Slovanov.
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523396" name="ftn.id2523396">
        1
       </a>
       ]
      </sup>
      V poznámkach k tejto časti neosvetľujem bližšie historické osobnosti, udalosti a
               miestopisné názvy, ani neuvádzam na pravú mieru mylné údaje a omyly Papánkove,
               nakoľko to nie je cieľom
      <span class="emphasis">
       <em>
        Výberu
       </em>
      </span>
      . Tieto údaje si možno ujasniť v
               syntetických dielach o dejinách Veľkej Moravy, najmä v
      <span class="emphasis">
       <em>
        Novotného Českých
                  dejinách
       </em>
      </span>
      , I. sväzok. Bližšie vysvetľujem najmä historikov a pramene, z
               ktorých sa u nás v XVIII. stor. čerpaly vedomosti o veľkomoravskom období.
     </p>
    </div>
    <div class="footnote">
     <p>
      <sup>
       [
       <a class="para" href="#id2523438" name="ftn.id2523438">
        2
       </a>
       ]
      </sup>
      <span class="emphasis">
       <em>
        Timon, Obraz starého Uhorska
       </em>
      </span>
      , kniha 3, kap. 3.
     </p>
    </div>
    <div class="footnote">
     <p>
      <sup>
       [
       <a class="para" href="#id2523456" name="ftn.id2523456">
        3
       </a>
       ]
      </sup>
      <span class="emphasis">
       <em>
        Pešina, Mars Moravicus
       </em>
      </span>
      , kn. 2, kap. 5, str. 155.
     </p>
    </div>
    <div class="footnote">
     <p>
      <sup>
       [
       <a class="para" href="#id2523510" name="ftn.id2523510">
        4
       </a>
       ]
      </sup>
      <span class="emphasis">
       <em>
        Anály fuldské.
       </em>
      </span>
     </p>
    </div>
    <div class="footnote">
     <p>
      <sup>
       [
       <a class="para" href="#id2506447" name="ftn.id2506447">
        5
       </a>
       ]
      </sup>
      <span class="emphasis">
       <em>
        Stredovský, Mercurius Moraviae memorabilium
       </em>
      </span>
      , kn. 3, kap. 7,
               str. 304.
     </p>
    </div>
    <div class="footnote">
     <p>
      <sup>
       [
       <a class="para" href="#id2506535" name="ftn.id2506535">
        6
       </a>
       ]
      </sup>
      <span class="emphasis">
       <em>
        Freherianus
       </em>
      </span>
      , pokračovateľ Fuldských análov k r. 889.
     </p>
    </div>
    <div class="footnote">
     <p>
      <sup>
       [
       <a class="para" href="#id2506556" name="ftn.id2506556">
        7
       </a>
       ]
      </sup>
      <span class="emphasis">
       <em>
        Luitprand
       </em>
      </span>
      , kn. 1, kap. 5, Mur. t. II, str. 428.
     </p>
    </div>
    <div class="footnote">
     <p>
      <sup>
       [
       <a class="para" href="#id2506578" name="ftn.id2506578">
        8
       </a>
       ]
      </sup>
      O hrdinskej udatnosti slovanských vojsk už za Alexandra Veľkého dosť jasne svedčí
               5. kap.
      <span class="emphasis">
       <em>
        Privilegia
       </em>
      </span>
      .
     </p>
    </div>
    <div class="footnote">
     <p>
      <sup>
       [
       <a class="para" href="#id2506594" name="ftn.id2506594">
        9
       </a>
       ]
      </sup>
      <span class="emphasis">
       <em>
        Sklenár, Najst. hranice V. Mor.
       </em>
      </span>
      , kn. II, kap. IV, § P.
     </p>
    </div>
    <div class="footnote">
     <p>
      <sup>
       [
       <a class="para" href="#id2506637" name="ftn.id2506637">
        10
       </a>
       ]
      </sup>
      Na rok 892, str. 142.
     </p>
    </div>
    <div class="footnote">
     <p>
      <sup>
       [
       <a class="para" href="#id2506654" name="ftn.id2506654">
        11
       </a>
       ]
      </sup>
      Str. 143.
     </p>
    </div>
    <div class="footnote">
     <p>
      <sup>
       [
       <a class="para" href="#id2506691" name="ftn.id2506691">
        12
       </a>
       ]
      </sup>
      Str. 144.
     </p>
    </div>
    <div class="footnote">
     <p>
      <sup>
       [
       <a class="para" href="#id2506739" name="ftn.id2506739">
        13
       </a>
       ]
      </sup>
      Š.
      <span class="emphasis">
       <em>
        Katona
       </em>
      </span>
      interpretuje tu známu
      <span class="emphasis">
       <em>
        Anonymovu
                  Kroniku
       </em>
      </span>
      .
     </p>
    </div>
    <div class="footnote">
     <p>
      <sup>
       [
       <a class="para" href="#id2506760" name="ftn.id2506760">
        14
       </a>
       ]
      </sup>
      <span class="emphasis">
       <em>
        Uhorské anály
       </em>
      </span>
      , časť 3, kn. 1.
     </p>
    </div>
    <div class="footnote">
     <p>
      <sup>
       [
       <a class="para" href="#id2506778" name="ftn.id2506778">
        15
       </a>
       ]
      </sup>
      <span class="emphasis">
       <em>
        Rimania
       </em>
      </span>
      — Byzantínci
     </p>
    </div>
    <div class="footnote">
     <p>
      <sup>
       [
       <a class="para" href="#id2506788" name="ftn.id2506788">
        16
       </a>
       ]
      </sup>
      <span class="emphasis">
       <em>
        Mesto
       </em>
      </span>
      — Konstantinopol (Carihrad)
     </p>
    </div>
    <div class="footnote">
     <p>
      <sup>
       [
       <a class="para" href="#id2506825" name="ftn.id2506825">
        17
       </a>
       ]
      </sup>
      V byzantských prameňoch sa Maďari označujú i ako Turci.
     </p>
    </div>
    <div class="footnote">
     <p>
      <sup>
       [
       <a class="para" href="#id2506923" name="ftn.id2506923">
        18
       </a>
       ]
      </sup>
      Rok 893. Pozri začiatok kap. 8.
     </p>
    </div>
    <div class="footnote">
     <p>
      <sup>
       [
       <a class="para" href="#id2506932" name="ftn.id2506932">
        19
       </a>
       ]
      </sup>
      <span class="emphasis">
       <em>
        Otto
       </em>
      </span>
      , biskup vo Freizingen, lepšie známy ako Otto
      <span class="emphasis">
       <em>
        Frizinský
       </em>
      </span>
      , nemecký kronikár v XII. stor. Z jeho prác pre naše
               dejiny má najväčší význam
      <span class="emphasis">
       <em>
        Chronicon seu rerum ab intio mundi ad sua usque
                  tempora 1146
       </em>
      </span>
      , libri VIII (svetové dejiny od stvorenia sveta až do jeho
               doby), ktorá pre veľkomoravské obdobie čerpá zo starých análov fuldských,
               Einhardových atď.
     </p>
    </div>
    <div class="footnote">
     <p>
      <sup>
       [
       <a class="para" href="#id2506966" name="ftn.id2506966">
        20
       </a>
       ]
      </sup>
      Anton
      <span class="emphasis">
       <em>
        Pagius
       </em>
      </span>
      (Pagi), katolícky cirkevný historik (1624 v
               Provence — 1699). Kriticky doplňoval a pokračoval v diele cirkevného historika
      <span class="emphasis">
       <em>
        Baronia
       </em>
      </span>
      (
      <span class="emphasis">
       <em>
        Critica historico-theologica in Universos
                  annales ecclesiasticas em. et rev. Caesaris Baronii
       </em>
      </span>
      — 1689).
     </p>
    </div>
    <div class="footnote">
     <p>
      <sup>
       [
       <a class="para" href="#id2506993" name="ftn.id2506993">
        21
       </a>
       ]
      </sup>
      <span class="emphasis">
       <em>
        Aventinus
       </em>
      </span>
      — vlastným menom Ján
      <span class="emphasis">
       <em>
        Turmair
       </em>
      </span>
      (1477 v Bavorsku — 1534), vynikajúci humanista. Bol to duch všestranný; venoval sa s
               úspechom štúdiu latinského jazyka, filozofii, teórii hudby a skladal latinsky lyrické
               básne. Najväčší význam má však jeho vedecká práca v oblasti dejín. Jeho hlavné dielo
      <span class="emphasis">
       <em>
        Annales Boiorum
       </em>
      </span>
      (Bavorské letopisy), siahajúce až po rok
               1460, vyznačuje sa na svoju dobu prísnou kritickosťou k prameňom. Pri spracovaní IX.
               a X. stor. opiera sa o pôvodné pramene, anály, kroniky, životopisy a tak je cenným
               prameňom pre poznanie veľkomoravského obdobia. Znalosť týchto prameňov sa v XVIII.
               stor. šírila u nás predovšetkým cez Aventína.
     </p>
    </div>
    <div class="footnote">
     <p>
      <sup>
       [
       <a class="para" href="#id2507065" name="ftn.id2507065">
        22
       </a>
       ]
      </sup>
      Jozef Simeon
      <span class="emphasis">
       <em>
        Assemanus
       </em>
      </span>
      (1687 — 1768) — kustos vatikánskej
               knižnice, do ktorej nashromaždil mnoho cenných rukopisov. (Na cestách za rukopismi
               navštívil i Nitru.) Veľké zásluhy si získal vydávaním starých rukopisov, medzi nimi i
               staroslovienskych a cirkevnoslovanských (
      <span class="emphasis">
       <em>
        Slavica ecclesia sive
                  Graeco-Moscha
       </em>
      </span>
      — šesť sväzkov v diele
      <span class="emphasis">
       <em>
        Kalendaria ecclesiae
                  universae
       </em>
      </span>
      , Rím 1755), v ktorých sú cenné doklady o činnosti Cyrila a
               Metoda. Assemanus sa zapojil i do diskusie o pôvode glagoliky.
     </p>
    </div>
    <div class="footnote">
     <p>
      <sup>
       [
       <a class="para" href="#id2507103" name="ftn.id2507103">
        23
       </a>
       ]
      </sup>
      Sv. IV, kap. 6, str. 1.
     </p>
    </div>
    <div class="footnote">
     <p>
      <sup>
       [
       <a class="para" href="#id2507173" name="ftn.id2507173">
        24
       </a>
       ]
      </sup>
      Pražský
      <span class="emphasis">
       <em>
        Kosmas
       </em>
      </span>
      k r. 894.
     </p>
    </div>
    <div class="footnote">
     <p>
      <sup>
       [
       <a class="para" href="#id2507194" name="ftn.id2507194">
        25
       </a>
       ]
      </sup>
      Samuel
      <span class="emphasis">
       <em>
        Timon
       </em>
      </span>
      — vynikajúci uhorský historik, pôvodom Slovák.
               Narodil sa r. 1675 v Turnej v Trenčianskej stolici, zomrel r. 1735 v Košiciach. Jeho
               najznámejšie diela sú:
      <span class="emphasis">
       <em>
        Imago antiquae Hungariae
       </em>
      </span>
      (Košice, 1733);
      <span class="emphasis">
       <em>
        Imago novae Hungariae
       </em>
      </span>
      (Košice, 1734) a
      <span class="emphasis">
       <em>
        Synopsis
                  novae chronologicae Regnorum Hungariae, Croatiae, Dalmatiae etc.
       </em>
      </span>
      (v
               nových vydaniach známe ako
      <span class="emphasis">
       <em>
        Epitome chronologica… usque ad annum
                  1576
       </em>
      </span>
      , 3 sv.). Timonova koncepcia je ešte plne štátno-uhorská, avšak
               stretávame sa už u neho so slovenským povedomím a obranou slovenskej, pravda,
               feudálnej rovnoprávnosti s Maďarmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2507242" name="ftn.id2507242">
        26
       </a>
       ]
      </sup>
      <span class="emphasis">
       <em>
        Timon
       </em>
      </span>
      , c. d., kn. 3, kap. 3.
     </p>
    </div>
    <div class="footnote">
     <p>
      <sup>
       [
       <a class="para" href="#id2507281" name="ftn.id2507281">
        27
       </a>
       ]
      </sup>
      Ján
      <span class="emphasis">
       <em>
        Dubravius
       </em>
      </span>
      z Doubravky, vlastným menom Ján
      <span class="emphasis">
       <em>
        Skála
       </em>
      </span>
      (1486 — 1553) — český humanista, olomoucký biskup a
               štátnik. Jeho najznámejším spisom je
      <span class="emphasis">
       <em>
        Historia regni Bohemiae
       </em>
      </span>
      (1552 v Prostějove), ktorá sa v podstate zakladá na kronike Hájkovej. Dubraviova
      <span class="emphasis">
       <em>
        Historia
       </em>
      </span>
      má protireformačnú tendenciu a zameriava sa najmä na
               boj proti revolučnej tradícii husitskej.
     </p>
    </div>
    <div class="footnote">
     <p>
      <sup>
       [
       <a class="para" href="#id2507389" name="ftn.id2507389">
        28
       </a>
       ]
      </sup>
      Klaudios
      <span class="emphasis">
       <em>
        Ptolemaios
       </em>
      </span>
      — slávny astronom a zemepisec v II. stor.
               po Kr. Je pôvodcom geocentrickej sústavy, platnej až do Kopernika. Na základe
               starších i súčasných cestovateľov kartograficky spracoval známe územia zemegule, do
               ktorých sú zahrnuté i naše zeme.
     </p>
    </div>
    <div class="footnote">
     <p>
      <sup>
       [
       <a class="para" href="#id2507409" name="ftn.id2507409">
        29
       </a>
       ]
      </sup>
      Konštantín
      <span class="emphasis">
       <em>
        Porphyrogennet
       </em>
      </span>
      — byzantský cisár v X. stor. Pre
               svojho nástupcu — syna napísal spis
      <span class="emphasis">
       <em>
        O spravovaní štátu
       </em>
      </span>
      , kde
               priniesol niekoľko cenných údajov k dejinám Veľkej Moravy. U neho nachádzame po prvý
               raz povesť o Svätoplukových prútoch a zprávu o tom, že Svätopluk mal troch
               synov.
     </p>
    </div>
    <div class="footnote">
     <p>
      <sup>
       [
       <a class="para" href="#id2504824" name="ftn.id2504824">
        30
       </a>
       ]
      </sup>
      Amianus
      <span class="emphasis">
       <em>
        Marcellinus
       </em>
      </span>
      — rímsky historik v IV. stor. po Kr. (330
               — 400). Napísal dejiny rímskej ríše od Nervu (r. 96 po Kr.) až do r. 378. Zachovaly
               sa iba knihy 14 — 31 (od r. 351), kde popisuje v podstate udalosti, ktorých bol
               súčasníkom a svedkom. Prináša mnoho údajov o živote národov na našom území.
     </p>
    </div>
    <div class="footnote">
     <p>
      <sup>
       [
       <a class="para" href="#id2504846" name="ftn.id2504846">
        31
       </a>
       ]
      </sup>
      Kn. 3, kap. 14.
     </p>
    </div>
    <div class="footnote">
     <p>
      <sup>
       [
       <a class="para" href="#id2504852" name="ftn.id2504852">
        32
       </a>
       ]
      </sup>
      <span class="emphasis">
       <em>
        Procopios
       </em>
      </span>
      — grécky dejepisec za cisára Justiniána. Jeho
               najväčším dielom je
      <span class="emphasis">
       <em>
        Historicon
       </em>
      </span>
      (dejiny vojen cisára Justiniána s
               Peržanmi, Vandalmi, Gótmi atď. v rokoch 527 — 504 po Kr.). Prináša cenné zprávy o
               Slovanoch usadených pri dolnom Dunaji. U neho sa po prvý raz stretávame s názvom
               Slovania — Sklabénoi.
     </p>
    </div>
    <div class="footnote">
     <p>
      <sup>
       [
       <a class="para" href="#id2504881" name="ftn.id2504881">
        33
       </a>
       ]
      </sup>
      <span class="emphasis">
       <em>
        Porphyrogennet
       </em>
      </span>
      ,
      <span class="emphasis">
       <em>
        O spravovaní štátu
       </em>
      </span>
      , kap
               41.
     </p>
    </div>
    <div class="footnote">
     <p>
      <sup>
       [
       <a class="para" href="#id2504923" name="ftn.id2504923">
        34
       </a>
       ]
      </sup>
      Štefan
      <span class="emphasis">
       <em>
        Salagius
       </em>
      </span>
      — vynikajúci uhorský cirkevný historik v
               druhej polovici XVIII. stor., ktorý vo svojom diele
      <span class="emphasis">
       <em>
        De statu ecclesiae
                  Pannonicae
       </em>
      </span>
      (5. sv.) venuje veľkú pozornosť (ako nikto predtým v
               Uhorsku) činnosti Cyrila a Metoda. On prvý v tomto diele Veľkú Moravu privlastnil
               výlučne Slovákom a jej rozsah obmedzil medzi Dunaj a Tatry, Moravu a Hron. Na
               niektoré jeho uzavery, ktoré boly v rozpore s rodiacou sa národnou hrdosťou, reagoval
               Juraj Papánek a Juraj Sklenár.
     </p>
    </div>
    <div class="footnote">
     <p>
      <sup>
       [
       <a class="para" href="#id2505006" name="ftn.id2505006">
        35
       </a>
       ]
      </sup>
      Ján Juraj
      <span class="emphasis">
       <em>
        Středovský
       </em>
      </span>
      (1679 — 1713) — Slovák z Broumova,
               katolícky farár v Pavlovicach nad Bečvou. Barokový moravský historik. Z jeho prác sú
               známe najmä
      <span class="emphasis">
       <em>
        Mercurius Moraviae memorabilium
       </em>
      </span>
      (Posol pamätných
               vecí moravských, 1705) a
      <span class="emphasis">
       <em>
        Sacra Moraviae historica sive vita ss. Cyrilli et
                  Methodii
       </em>
      </span>
      (Život sv. Cyrila a Metoda). Voči minulosti bol veľmi
               nekritický.
     </p>
    </div>
    <div class="footnote">
     <p>
      <sup>
       [
       <a class="para" href="#id2505047" name="ftn.id2505047">
        36
       </a>
       ]
      </sup>
      Pozri kap. X, §
      <span class="emphasis">
       <em>
        Vtedy medzi…
       </em>
      </span>
      , str. 108.
     </p>
    </div>
    <div class="footnote">
     <p>
      <sup>
       [
       <a class="para" href="#id2505069" name="ftn.id2505069">
        37
       </a>
       ]
      </sup>
      <span class="emphasis">
       <em>
        Jordanis
       </em>
      </span>
      (Jordanes) — biskup v Krotone v VI. stor., pôvodom
               Allan. Napísal dejiny Gótov (
      <span class="emphasis">
       <em>
        De origine actibusque Getarum
       </em>
      </span>
      ) a
               náčrt všeobecných dejín (
      <span class="emphasis">
       <em>
        De summa temporum vel de origine actibusque gentis
                  Romanorum
       </em>
      </span>
      ).
     </p>
    </div>
    <div class="footnote">
     <p>
      <sup>
       [
       <a class="para" href="#id2505117" name="ftn.id2505117">
        38
       </a>
       ]
      </sup>
      Čierne more
     </p>
    </div>
    <div class="footnote">
     <p>
      <sup>
       [
       <a class="para" href="#id2505131" name="ftn.id2505131">
        39
       </a>
       ]
      </sup>
      Nebudem sa však zdržiavať ani vyvracaním ani omieľaním rozprávok, ktoré o
               Svätoplukovi popísali uhorskí a českí dejepisci. Tieto nesmysly úplne vyvrátil
               Gelasus
      <span class="emphasis">
       <em>
        Dobner
       </em>
      </span>
      . Domnievam sa, že on sám priniesol mnoho dokladov
               z gréckych a franských análov, ktoré dostatočne dokazujú, že Svätopluk sa vyníma z
               priemerného ľudského osudu a že zanechal svojim synom rozsiahle panstvá
                  (
      <span class="emphasis">
       <em>
        Sklenár
       </em>
      </span>
      , kn. II, kap 4, § 17).
     </p>
     <p>
      Ak má byť rozprava naplnená lichôtkamí a hlúposťami, odvážim sa povedať, že nech
               radšej zhynie história. (
      <span class="emphasis">
       <em>
        Lipsius
       </em>
      </span>
      v
      <span class="emphasis">
       <em>
        Quaest.
                  epist.
       </em>
      </span>
      , kn. V. epist. 11; u
      <span class="emphasis">
       <em>
        Sklenára
       </em>
      </span>
      kn. II., kap
               1, § 2).
     </p>
     <p>
      Toto ako by pod akýmsi obalom nájdeme i v najstarších uhorských análoch, ak sa
               sústredíme viac na podstatu než na vedľajšie, nie najlepšie pospájané veci. Tieto
               rozprávajú, že Maďari, keď prišli po prvý raz k rieke Tise, žiadali vodu a zem od
               tých (od Slovanov), ktorí boli vládcami v Jazigii. Takto sa uchádzať o pohostinstvo
               bol slávnostný zvyk ázijských kmeňov, z ktorých pochádzajú aj Maďari. Maďari žiadali
               teda pohostinstvo pre seba a pre svoje stáda a dostali ho.
      <span class="emphasis">
       <em>
        Anonymus
       </em>
      </span>
      (kap. 20) uvádza, že Menumorout (Mojmír — p. v.)
               takto hovoril:
      <span class="emphasis">
       <em>
        Povedzte Arpádovi, vodcovi Maďarov a vášmu pánovi, že sme
                  jeho dlžníkmi ako priateľ priateľovi vo všetkom, čo potrebuje, pretože je nám
                  hosťom
       </em>
      </span>
      . A Turocius hovorí, že moravské knieža sa potešilo príchodu
               Maďarov, lebo myslelo, že prichádzajú ako roľníci, ktorí obrábajú svoju zem. Tak sú
               aj anály vlasti svedectvom, že Maďari prišli do moravského kráľovstva nie ako
               nepriatelia, ale ako priatelila a hostia a že susedili so slovanským územím.
     </p>
     <p>
      Že takto maly vo zvyku ázijské kmene žiadať o pohostinstvo, potvrdzuje i
               nasledujúci príklad z
      <span class="emphasis">
       <em>
        Herodota
       </em>
      </span>
      (kn. 5); Megabis poslal do
               Mecedónie k Amynthamovi sedem perských poslov, aby žiadali pre kráľa Darea zem a
               vodu. Keď prišli Peržania pred Amintha, ku ktorému ich poslali, žiadali zem a vodu
               pre kráľa Amintha. Amynthas jednak žiadané poskytol, jednak pozval poslov na hostinu.
               Keď prešli Peržania od večere k pitiu, hostia hovoria: Macedoňan, pretože si nás
               prijal a dávaš zem a vodu kráľovi Dareovi, nasleduj náš zvyk. — A v kn. 7: Xerxes
               poslal zpočiatku svojich poslov do Grécka, aby žiadali zem a vodu — kde meškal
               niekoľko dní na okolí Pyrea; tam sa vrátili poslovia, ktorých poslal do Grécka žiadať
               zem, čiastočne naprázdno, čiastočne prinášajúc zem a vodu
                  (
      <span class="emphasis">
       <em>
        Sklenár
       </em>
      </span>
      , kn. II, kap. 4, § 14).
     </p>
    </div>
    <div class="footnote">
     <p>
      <sup>
       [
       <a class="para" href="#id2505277" name="ftn.id2505277">
        40
       </a>
       ]
      </sup>
      Svätopluk, hovorí cisár
      <span class="emphasis">
       <em>
        Konštantín
       </em>
      </span>
      v knihe
      <span class="emphasis">
       <em>
        O
                  spravovaní štátu
       </em>
      </span>
      , kap. 42, mal troch synov. Pred smrťou rozdelil svoje
               kráľovstvo na tri časti a každému synovi dal jeho podiel. Najstaršieho určil za
               vládcu a ostatných dvoch mu podriadil. Všetci boli prítomní pri Svätoplukovej smrti;
               bolo to r. 894. Mená jeho synov sú nasledovné: 1. Mojmír, Mogemír, Mojmar; 2.
               Svätopluk, Sventibaldus, Svetobog, Zuentobolchus, Zuentibolch; 3. Gotifredus
                  (
      <span class="emphasis">
       <em>
        Sklenár
       </em>
      </span>
      , kn. II, kap. 4, § 6 a 7. Pozri v predchádzajúcej
               kap. 3, § 2).
     </p>
    </div>
    <div class="footnote">
     <p>
      <sup>
       [
       <a class="para" href="#id2505321" name="ftn.id2505321">
        41
       </a>
       ]
      </sup>
      O tom, že Mojmír žil až do r. 907 a že vtedy predovšetkým zanikla sláva moravského
               kráľovstva, myslím, netreba pochybovať (
      <span class="emphasis">
       <em>
        Sklenár
       </em>
      </span>
      , kn. II, kap. 4,
               § 17; pozri v predchádzajúcej kap. 11, § 2, str. 166).
     </p>
    </div>
    <div class="footnote">
     <p>
      <sup>
       [
       <a class="para" href="#id2505346" name="ftn.id2505346">
        42
       </a>
       ]
      </sup>
      Tomáš
      <span class="emphasis">
       <em>
        Pešina
       </em>
      </span>
      z Čechorodu (1629 — 1680) — český barokový
               historik. Bol vysokým cirkevným hodnostárom a aktívnym protireformačným činiteľom.
               Venoval sa predovšetkým moravským dejinám. Jeho hlavné dielo
      <span class="emphasis">
       <em>
        Moravographia
       </em>
      </span>
      (Moravopis) nevyšlo celé. Najznámejší sa stal
               prvý sväzok tohto diela,
      <span class="emphasis">
       <em>
        Mars Moravicus
       </em>
      </span>
      , pojednávajúci o
               vojnách, ktorými utrpela Morava (1677). Ako historik bol Pešina kompilátor.
     </p>
    </div>
    <div class="footnote">
     <p>
      <sup>
       [
       <a class="para" href="#id2505390" name="ftn.id2505390">
        43
       </a>
       ]
      </sup>
      Tú čiastku kráľovstva, ktorá sa rozprestiera od rieky Váhu alebo Hronu až k toku
               Moravy, zaujali Češi, od ktorých ju vybojoval prvý Svätopluk. Tieto časti pred
               panovaním kráľa Ladislava neboly plnoprávne a večným sväzkom spojené s Uhorskom. Toto
               dokazuje sl. Juraj
      <span class="emphasis">
       <em>
        Sklenár
       </em>
      </span>
      v kn. II, kap. 4, od § 17 až do konca
               knihy zo zakladacej listiny pražského biskupstva, ktorého hranice siahaly až k rieke
               Váhu, ktorý ešte patril k Morave. Toto vyplýva aj z
      <span class="emphasis">
       <em>
        Potvrdenia
       </em>
      </span>
      Henricha III. tejto listiny. Je jasné, že ani Boleslav II., české knieža, vďaka
               ktorému sa založilo toto biskupstvo, by nebol mohol rozšíriť jeho hranice do cudzieho
               kráľovstva a nebol by ich potvrdil ani Henrich. No najmenej však zo všetkých boli by
               to dovolili Maďari. K tomu pristupuje aj to, čo osvedčuje
      <span class="emphasis">
       <em>
        Cartuitius
       </em>
      </span>
      , najstarší životopisec kráľa Štefana: Štefan, prvý
               uhorský kráľ, celé jemu podliehajúce Uhorsko rozdelil na desať biskupstiev. Ich
               metropolou sa stala ostrihomská cirkev. — Z toho jasne vyplýva, že považské kraje, ak
               spadaly pod právomoc sv. Štefana, boly by patrily do niektorého z týchto biskupstiev.
               Ale ani jedno z týchto desiatich biskupstiev nebolo v poriečí Váhu, ako na to aj
               poukazuje sl. J.
      <span class="emphasis">
       <em>
        Pray
       </em>
      </span>
      vo svojom
      <span class="emphasis">
       <em>
        Diatribe
       </em>
      </span>
      a
               v
      <span class="emphasis">
       <em>
        Živote sv. Ladislava
       </em>
      </span>
      . K tomu pridaj: Sv. Ladislav viedol ťažké
               boje s Čechmi pri Váhu a zvíťaziac nad nimi, odňal im tieto kraje. Preto, keď sa po
               porážke českého kráľa víťazne vrátil do Uhorska, daroval bratislavskej kapitule
               osadlosť Silinč. Toto všetko, zdá sa, potvrdzuje aj kráľ Ľudovít, ktorý v listine z
               r. 1347 hovorí, že sv. Ladislav položil a vybudoval hranice v samom susedstve Čiech.
     </p>
     <p>
      Druhú časť moravského kráľovstva, kedysi panstvo Metanastazov, s časťou Dácie, za
               dlhý čas slobodnú od vlády najvyššieho vodcu, podmanily si viaceré kniežatá. Ich
               vláda sa však zanedlho znepáčila ľudu, najmä keď dobre vedel, že panónskym Slovanom
               to dobre dopadlo s uzavretým spojenectvom s Maďarmi; poučený týmto príkladom a už aj
               pomiešaný s nimi príbuzenstvom a sídliskami, vstúpil do jedného štátu s Maďarmi
                  (
      <span class="emphasis">
       <em>
        Sklenár
       </em>
      </span>
      , kn. II, kap. 4, § 17). Kto teda nevie, že na rumoch
               Moravy vzniklo kvitnúce uhorské kráľovstvo? (
      <span class="emphasis">
       <em>
        Sklenár
       </em>
      </span>
      , kn. I,
               str. 1).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505520">
       </a>
       Dodatok
      </h2>
     </div>
    </div>
   </div>
   <p>
   </p>
   <p>
   </p>
   <p>
    Vyššie sme hovorili o tom, ako slávne kráľovstvo Slovákov zaniklo za Arpáda, vodcu
         Maďarov. Arpád mal syna Zultu, tento Toxu, ten zas Gejzu a Gejza mal sv. Štefana, prvého
         uhorského kráľa. Za Arpáda sa stali Slováci spoluobčanmi Maďarov a obdržali uhorské
         občianstvo, neboli teda večnými sluhami ani večnými poddanými a nevoľníkmi. Za sv. Štefana
         a jeho nasledovníkov dostali ešte širšie uhorské práva. Osvetlím nakrátko starobylými
         príkladmi, ako od Arpáda až do čias 6. kapitoly Dekrétov sv. Štefana žili priamo ako rodina
         v jednom štáte.
   </p>
   <p>
    Medzi nespočetnými príkladmi tomuto tvrdeniu dodáva hodnovernosti Romulov čin. Tento
         totiž pre ukradnuté panny, najviac sabinské, ceninské, krustuminské, antemnatské, vejanské
         — ako naširoko píše Plutarch
    <sup>
     [
     <a class="footnote" href="#ftn.id2505567" name="id2505567">
      44
     </a>
     ]
    </sup>
    — tri roky viedol strašnú vojnu s Titom Taciom, kráľom sabínskym. Keď však
         víťazstvo prechádzalo striedavo s jednej strany na druhú, uzavreli konečne mier, ktorý
         spočíval na týchto základoch: Aby Romulus prijal Tita Tacia za spoluvladára, aby sa mesto
         volalo podľa Romula — Roma a ľud nech sa volá podľa Taciovej vlasti — Quiriti, aby ženy,
         ktoré by chcely, ostaly so svojimi manželmi bez akejkoľvek práce a povinností a mohly sa
         venovať len tkaniu. (Ukradnuté sa totiž vrhly s rozcuchanými vlasmi medzi bojujúcich zaťov
         a svokrov a tak vynútily mier.) Keď bolo toto všetko slávnostne ustanovené, stala sa veľmi
         divná vec, ako hovorí Julius Florus
    <sup>
     [
     <a class="footnote" href="#ftn.id2505611" name="id2505611">
      45
     </a>
     ]
    </sup>
    v kn. I, hl. 1. Nepriatelia (totiž Tacius a Sabíni s ostatnými) zanechali svoje
         sídlištia a presťahovali sa do mesta, aby spojili dedovizeň s majetkom svojich zaťov.
         Cicero v Balbovej obrane priznáva, že sa tento zvyk udržal až do jeho čias, ako svedčia
         tieto slová: „Bezpochyby najviacej to upevnilo naše impérium a zveľadilo povesť rímskeho
         národa, že onen vládca, tvorca mesta, Romulus, smluvou so Sabínmi ukázal, že treba aj
         prijatím nepriateľa zväčšovať toto mesto. Tento príklad pre vážnosť svojho pôvodcu naši
         predkovia nikdy neopustili a zachovali zásadu udeľovať a uštedrovať občianske práva.“
   </p>
   <p>
    Tiež Arpádovi nasledovníci až po sv. Štefana, najmä však tento kráľ
            (
    <span class="emphasis">
     <em>
      Decr.
     </em>
    </span>
    kn. 1, hl. 6.) takýmto istým spôsobom sa usilovali zväčšiť
         uhorské kráľovstvo.
   </p>
   <p>
    Ku kniežaťu rečníkov sa radí knieža básnikov, Vergílius M. (
    <span class="emphasis">
     <em>
      Aen
     </em>
    </span>
    ,
         10.), ktorý takto spieval o občanoch Mantuy: „Mantua je bohatá na predkov, ale títo sú nie
         jedného rodu. Sú tu tri kmene a v každom štyri rody. Sama je hlavou ľudu, jej sily sú z
         tuskulskej krvi.“ — Tu vidíme, že trojnásobný kmeň so štyrmi rodmi splynul v jednom štáte.
         Z toho sa možno teda ľahko presvedčiť, že pre všetkých Slovanov, bývajúcich v Uhorsku, bude
         platiť to isté občianske právo ako pre Maďarov, tá istá starobylosť a dôstojnosť národa, tá
         istá vojenská sláva u svojich predkov, tie isté výsady, tá istá pôda zanechaná každému
         otcovským dedičstvom a ešte aj teraz neodcudziteľne vlastnená. Ako Sabínovia, Vejania,
         Ceníni a iné národy, pretože splynuly s rodom Romula na základe smluvy, neskôr viazaní aj
         manželstvom, prevzali meno Rimanov, tak možno dať aj našim Slovanom meno uhorského národa,
         pretože oba národy žijú pod tým istým uhorským nebom. — Veď čo oslobodilo sv. Pavla od
         bičovania, ak nie toto slovo: „Som rímskym občanom!“ (
    <span class="emphasis">
     <em>
      Skutky
     </em>
    </span>
    , 22, 25 a
         28). Odkiaľ mal však Pavol rímske občianstvo? Narodil sa v Tarze, vychovali ho pri nohách
         Gamaliela v Jeruzaleme, sám tvrdí, že ho obrezali ôsmeho dňa z rodu Izrael ako Žida
            (
    <span class="emphasis">
     <em>
      Fil.
     </em>
    </span>
    3, 5). Rím je v Europe, Tarzus je mesto Cilície v Ázii,
         Jeruzalem v Idumei. Ako môže byť teda Pavol Rimanom? Ako je rímskym občanom? Len udelením
         privilégií mesta Ríma. Tarzus totiž, keď sa zaviazal vernosťou a vojenským spojenectvom
         víťaznému rímskemu národu, dostal aj práva mesta Ríma.
   </p>
   <p>
    Vyššie som ukázal, že Slovania mali práva uhorských občanov, ktoré im udelil kráľ sv.
         Štefan, jeho nasledovníci a predchodcovia. Uvediem o tom niečo aj z uhorských dekrétov. Za
         Kolomana, uhorského kráľa, bolo ustanovené (kn. 1, hl. 80): „Slobodní cudzinci, ako sú
         Slovania alebo ostatní cudzinci, ktorí pracujú na majetkoch iných, tiež len toľko denárov
         nech platia za slobodu. Nesmú byť prinútení platiť aj iné denáre za nejakú úlohu.“ Nech si
         čitateľ všimne, na ktorých Slovanov sa dekrét vzťahuje. Zrejme na tých Slovanov, ktorí
         bývali medzi Sávou a Drávou. Títo pripadli vtedy k svätej korune, o čom
    <span class="emphasis">
     <em>
      Topographia R. H.
     </em>
    </span>
    <sup>
     [
     <a class="footnote" href="#ftn.id2505764" name="id2505764">
      46
     </a>
     ]
    </sup>
    (časť 3, hl. 3) uvádza toto: „O samej Slavónii niet zmienky u žiadneho zo
         zodpovedných spisovateľov, iba ak po r. 1105, keď bol totiž za zákonitého kráľa Dalmácie,
         ako som už inde povedal, vyhlásený Koloman.“ S týmto súhlasí aj Samuel Timon, ktorý okolo
         r. 1105 uviedol toto (
    <span class="emphasis">
     <em>
      Chronologium
     </em>
    </span>
    , časť 1): „Doteraz nikto nespomenul
         Slavóniu. Všimni si teda, že čiastka Chorvátskeho kráľovstva, kedysi Posávia a medziriečna
         Panónia, bola po obsadení Maďarmi nazvaná Slavóniou.“ V uhorskom práve sa na tomto mieste
         pod termínom
    <span class="emphasis">
     <em>
      hosť
     </em>
    </span>
    rozumie obchodník, cudzinec alebo prisťahovalec,
         ktorý vo svojom povolaní cestuje po cudzích krajoch alebo sa prisťahuje do kráľovstva. O
         tomto druhu ľudí, ktorí sa tešili slobode už od čias sv. Štefana, Andrej II., nazvaný
         Jeruzalemský, vyhlásil (
    <span class="emphasis">
     <em>
      Andr. II., Decr.
     </em>
    </span>
    hl. 17): „S jobagionmi hradov
         má sa zaobchádzať podľa slobody ustanovenej kráľom sv. Štefanom. Tak isto aj s ľuďmi
         akejkoľvek národnosti treba zaobchádzať od začiatku podľa im priznanej slobody.“ Hosťom
         treba rozumieť cudzinca, najmä kramára (trhovca), ako vyhlasuje aj dekrét sv. Ladislava
         (Kn. II, hl. 2). Nesprávne by teda niekto vyvodzoval, že Slovania tu boli len večne
         pripútaní k pôde alebo večnými otrokmi. Nik nemôže tvrdiť, že slovom —
    <span class="emphasis">
     <em>
      pracujúcich na majetku
     </em>
    </span>
    — treba rozumieť Slovanov, lebo rozlučovacia
         spojka
    <span class="emphasis">
     <em>
      alebo
     </em>
    </span>
    označuje opak: tu je dvojaké porovnanie, tam jedno.
    <span class="emphasis">
     <em>
      Totiž slobodní cudzinci, ako Slovania,
     </em>
    </span>
    — aby sa to správne
         porozumelo, treba takto vysvetľovať:
    <span class="emphasis">
     <em>
      Všetci cudzinci alebo slobodní trhovci, ako
            sú, alebo medzi ktorými sú Slovania
     </em>
    </span>
    . Iné porovnanie je toto:
    <span class="emphasis">
     <em>
      alebo
            ostatní ako cudzinci, ktorí pracujú na pôde, t. j. ktoríkoľvek ostatní okrem obchodníkov
            a cudzincov, medzi ktorými sú Slovania, teda mimo týchto, vravím všetci cudzinci, akými
            sú všetci robotníci kvôli zárobku na pôde
     </em>
    </span>
    . V časoch Kolomana boli teda
         Slovania slobodní ako ostatní občania kráľovstva. Otázkou teda bolo, či kráľom ustanovený
         poplatok má sa vyberať po celom Uhorsku, či ho majú platiť aj slobodní hostia, čiže
         cudzinci, slovanskí obchodníci, ako aj cudzinci obrábajúci pôdu, teda ľudia živiaci sa
         prácou svojich rúk; títo boli, ako sa zdá, oslobodení od tohto poplatku. V tomto spore teda
         rozhodol kráľ, že aj títo sú povinní platiť daň ako vo všetkých častiach Uhorska. Všetci
         domáci obyvatelia kráľovstva, či už Maďari alebo Slovania, mali rovnakú povinnosť platiť
         daň, ako to vysvitá z dekrétu Kolomana (Kn. 1, hl. 79).
   </p>
   <p>
    Z povedaného každý si už môže urobiť svoju mienku o tejto otázke, o ktorej sa hovorilo v
    <span class="emphasis">
     <em>
      1. Dodatku
     </em>
    </span>
    . Totižto: Či bolo v obľube užívanie slovanského jazyka
         na dvore kniežaťa Gejzu alebo sv. Štefana? Aby tí, ktorí nemôžu dokázať, že všetci Gejzovi
         a Štefanovi dvorania ovládali maďarskú reč, nemohli namietať, ako mohla byť slovanská reč
         zavedená na ich dvor za čias tohto kráľa a jeho kniežaťa, predídem túto námietku. Tvrdím,
         že v tomto čase hovorili slovanskou rečou českoslovanskí učitelia mravov a viery, ba aj
         sami Maďari, lebo od čias Arpádových, za vlády Zoltu, Toxu a Gejzu boli slovanskí
         spoluobčania pomiešaní s Maďarmi. Títo sa teda v týchto časoch prvých kresťanských vládcov
         mohli naučiť ich reč tak, že ak nebola bežná a každodenná, predsa len bola známa a temer
         bežná a v prípade potreby aj užívaná. Veď ako by inakšie českoslovanskí apoštolskí mužovia,
         ktorí nevedeli maďarsky, hlásali katolícku vieru, keby Maďari neovládali slovanskú reč?
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505567" name="ftn.id2505567">
        44
       </a>
       ]
      </sup>
      <span class="emphasis">
       <em>
        Plutarchos
       </em>
      </span>
      — grécky filozof a historik v I. stor. po Kr.
               Napísal tzv.
      <span class="emphasis">
       <em>
        Podvojné životopisy
       </em>
      </span>
      , t. j. paralelne životopisy
               vynikajúcich Grékov a Rimanov.
     </p>
    </div>
    <div class="footnote">
     <p>
      <sup>
       [
       <a class="para" href="#id2505611" name="ftn.id2505611">
        45
       </a>
       ]
      </sup>
      Iulius
      <span class="emphasis">
       <em>
        Florus
       </em>
      </span>
      — rímsky historik z II. stor. po Kr. Napísal
               populárne a zábavné rímske dejiny, pričom sa opieral najmä o T. Livia. Hojne sa čítal
               najmä v stredoveku.
     </p>
    </div>
    <div class="footnote">
     <p>
      <sup>
       [
       <a class="para" href="#id2505764" name="ftn.id2505764">
        46
       </a>
       ]
      </sup>
      (
      <span class="emphasis">
       <em>
        Bonbardus
       </em>
      </span>
      Mich.)
      <span class="emphasis">
       <em>
        Topographia magni regni
                  Hungariae, sive nobilissime eius ditionis, quam modo Hungariam dicimus, cum
                  adnexis Dalmatiae, Croatiae, Slavoniae et Bulgariae etc. regnis, tum etiam
                  Transilvaniae, Valachiae, Moldaviae provintiis
       </em>
      </span>
      . Viennae, 1718. — Nové
               rozšírené vydanie, z ktorého podľa všetkého cituje aj Fándly, vydal Daniel Trstiansky
               tiež vo Viedni r. 1750.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2505956">
       </a>
       Príloha
      </h2>
     </div>
    </div>
   </div>
   <p>
   </p>
   <p>
   </p>
   <p>
    O tom, že českoslovanská reč bola vítaná a uctievaná na dvore kniežaťa Gejzu v Ostrihome
         v tom čase, keď sa mu narodil syn Štefan, svedčí to, že medzi inými cudzincami, u Gejzu
         bývajúcimi a jemu vzácnymi, boli aj Čechoslovania, ako bol sv. Vojtech, ktorý pokrstil
         Štefana, brat sv. Vojtecha, Gauldentius, mních sv. Izák, spoločník divotvorného Vojtecha v
         Uhorsku. Theodat, české knieža, ktorý ako skutočný krstný otec držal Štefana pri krste,
         určil po odchode sv. Vojtecha za Štefanovho vychovávateľa českého kňaza Poopata. Kto ešte
         poprie, že v prítomnosti týchto a mnohých iných nebolo v obľube u Gejzu a neskoršie u sv.
         Štefana kráľa používanie slovanského jazyka? Alebo či Štefana neučil jeho vychovávateľ
         alebo jeho krstný otec aspoň niečo slovansky, ako aj dnes učia cudzí vychovávatelia
         grófskych synov? Ba ani Astrikovi, inakšie Talianovi, nemožno uprieť znalosť
         českoslovanského jazyka; veď bol istý čas opátom břevnovského kláštora, potom, touto
         hodnosťou ozdobený, bol predstaveným českoslovanským benediktínskym mníchom na Panónskom
         vrchu. Bol najväčším priateľom kráľa sv. Štefana. Jeho poslal Štefan do Ríma pre potvrdenie
         nových uhorských biskupstiev. Nemožno tvrdiť, že títo ovládali maďarskú reč alebo vždy
         hovorili len latinsky. Že slovanský jazyk bol na dvore sv. Štefana kráľa zaužívaný, o tom
         prináša nasledujúci dôkaz Samuel Timon v
    <span class="emphasis">
     <em>
      Chronologickom výklade uhorských
            dejín
     </em>
    </span>
    : Sv. kráľ Štefan menoval svojho krstného otca, Čecha Theodota, apuškom.
         Túto zdrobnelinu si odvodil z pôvodného maďarského slova keresztelő apám, apuskám, apulkám,
         z toho je apulus. Sv. Štefan menoval Theodata tiež slovansky
    <span class="emphasis">
     <em>
      táta
     </em>
    </span>
    ,
         totiž ako svojho duchovného rodiča pri krste. Na pamiatku tohto slovanského slova (táta)
         založil Theodot obec Tata a benediktínske opátstvo sv. Petra a Pavla.
   </p>
   <p>
    Odvažujem sa tvrdiť, že sv. Štefan, uhorský kráľ, rozumel vo svojej inštrukcii svojmu
         synovi Imrichovi (
    <span class="emphasis">
     <em>
      Corpus iuris Ungarici
     </em>
    </span>
    , kn. I, hl. 6 jeho Dekrétov),
         že treba prijímať tak na kráľovský dvor, ako aj do tohto kráľovstva vôbec a na ten čas (keď
         chýbali synovia vlasti) postaviť aj na vyššie miesta a hodnosti cudzích Slovanov. Hľa,
         znenie Štefanovej úpravy: „V hosťoch a v príchodzích je toľký úžitok, že ho možno ľahko
         považovať za šieste miesto kráľovskej hodnosti. Prečo predovšetkým vzrástlo rímske
         impérium, prečo boli vznešení a slávni rímski králi? Iba preto, že mnohí vznešení a mudrci
         sa sem schádzali z rôznych krajín. Rím by bol až dodnes slúžkou, keby ho nebol Eneas
         oslobodil. Keď totiž prichádzajú cudzinci z rôznych krajín, prinášajú so sebou rôzne
         jazyky, zvyky, listiny a výsady. Toto všetko ozdobuje a zveľaďuje kráľovský dvor a tým sa
         zastrašuje namyslenosť cudzincov. Lebo kráľovstvo jedného jazyka a mravu je biedne a slabé.
         Preto ti, syn môj, rozkazujem, aby si ich dobrou mysľou choval a ctil si ich, aby radšej s
         tebou boli, ako by inde bývali. Ak by si sa ty usiloval rúcať, čo ja som staval, a
         rozhadzovať, čo ja som shromažďoval — bezpochyby utrpí tvoje kráľovstvo najväčšiu škodu.
         Aby sa to nestalo, zväčšuj denne svoje kráľovstvo, aby všetci uctievali tvoju korunu.“ Keď
         vtedy sa mala preukazovať taká úcta cudzincom, kto ju dnes odoprie Slovákom, už vtedy
         domorodým obyvateľom, užívajúcim uhorské práva a privilégiá? Otec kráľ Štefan v 10.
         kapitole, odporúčajúc synovi Imrichovi zbožnosť a milosrdenstvo, takto medziiným hovorí:
         „Preto teda, môj najmilovanejší synu, sladkosť môjho srdca, nádej budúceho potomstva,
         prosím, rozkazujem, aby si všade a vo všetkom, opierajúc sa o hodnosť, bol láskavý nielen
         voči rodine a známym, kniežatám, vodcom, bohatým, susedom a usadlíkom, ale aj voči
         cudzincom a všetkým, čo prídu k tebe.“
   </p>
   <p>
    Dá sa uzatvárať zo slovanských slov, že nielen v časoch sv. Štefana kráľa, ale za jeho
         nasledovníkov, kráľov uhorských, užívala sa slovančina na kráľovskom dvore. Maďari si tieto
         slová postupne ponechali aj v latinčine. V
    <span class="emphasis">
     <em>
      Corpus iuris Hungarici
     </em>
    </span>
    sú
         to napr.
    <span class="emphasis">
     <em>
      banus
     </em>
    </span>
    zo slovenského pán, panus,
    <span class="emphasis">
     <em>
      akó
     </em>
    </span>
    z
         okov,
    <span class="emphasis">
     <em>
      haido
     </em>
    </span>
    z hajdúch,
    <span class="emphasis">
     <em>
      uzbeg
     </em>
    </span>
    ,
    <span class="emphasis">
     <em>
      waivoda
     </em>
    </span>
    ,
    <span class="emphasis">
     <em>
      udvorník
     </em>
    </span>
    . Nielen v latinčine, ale aj
         v ľudovej maďarčine starí Maďari používali slovanské slová, ktoré prevzali zo slovančiny.
         Pretože v spomínaných latinských
    <span class="emphasis">
     <em>
      Dekrétoch
     </em>
    </span>
    králi a ich kráľovskí
         poradcovia užívali polatinčené alebo pomaďarčené slovanské slová, odvolávajúc sa tak na ich
         bežné užívanie (iste to nerobili pre cudzincov, ale pre domácich, čiastočne Slovanov a
         zčiastky Maďarov, pre ktorých sa
    <span class="emphasis">
     <em>
      Dekréty
     </em>
    </span>
    vydávali). Spájali ich
         pridaním takýchto sloviek:
    <span class="emphasis">
     <em>
      ľudove, inak, ktorý sa volá
     </em>
    </span>
    , alebo doložili
         latinské vysvetlenie a pripojili k takýmto slovám:
    <span class="emphasis">
     <em>
      to jest
     </em>
    </span>
    ,
    <sup>
     [
     <a class="footnote" href="#ftn.id2578177" name="id2578177">
      47
     </a>
     ]
    </sup>
    napr.
    <span class="emphasis">
     <em>
      uzbeg
     </em>
    </span>
    , t. j.
    <span class="emphasis">
     <em>
      profugus
     </em>
    </span>
    ,
    <span class="emphasis">
     <em>
      waivoda
     </em>
    </span>
    , t. j.
    <span class="emphasis">
     <em>
      belli dux
     </em>
    </span>
    . Dve slová —
    <span class="emphasis">
     <em>
      libertinus
     </em>
    </span>
    alebo
    <span class="emphasis">
     <em>
      aulicus
     </em>
    </span>
    — v dekréte kráľa sv.
         Štefana a sv. Ladislava sa vysvetľujú: ktorého voláme
    <span class="emphasis">
     <em>
      udvorník
     </em>
    </span>
    splynutím dvoch slov
    <span class="emphasis">
     <em>
      u dvora — služobník
     </em>
    </span>
    .
   </p>
   <p>
    Každý rozumný čitateľ si môže z predchádzajúceho vyvodiť nasledujúce uzávery, i keď ja
         budem mlčať:
   </p>
   <p>
    I. Keby Maďari nemali za prvých svojich kráľov v ľudovej reči popri svojej bežnej
         maďarčine aj slovenčinu (vo vznešenejšej reči sa totiž užívala latinčina),
   </p>
   <p>
    II. Keby Slovania už v tom čase neboli takými občanmi uhorského kráľovstva ako Maďari,
   </p>
   <p>
    III. Keby Slovania, veľa sa zaslúživší o kráľa a kráľovstvo, nemali uhorské práva a
         slobody, takí múdri pisári
    <span class="emphasis">
     <em>
      Dekrétov
     </em>
    </span>
    pri ich sostavovaní zaiste
   </p>
   <p>
    I. Neboli by užívali slov a výrazov cudzieho a im nezvyklého jazyka. Neboli by sa
         uchýlili k bežnému užívaniu toho jazyka, ktorý u nich nebol živý.
   </p>
   <p>
    II. Neboli by vysvetľovali ustanovenia tomu národu, ktorý nemal občianskeho práva, pre
         ktorý ony neboly písané. Boli by vysvetľovali tieto ustanovenia z latinčiny iba maďarsky.
         Pretože užívali obidva predchádzajúce spôsoby, môžeme povedať, že už v prvom období
         uhorskej vlády (aj v neskorších) užívala sa na kráľovských dvoroch, v kráľovských palácoch,
         ako i na dvoroch magnátov a v iných maďarských domoch nielen maďarčina, ale aj slovanský
         jazyk.
   </p>
   <p>
    Najrozšírenejšou rečou a pred všetkými už užívanou na uhorskom kráľovskom dvore, u kráľa
         a jeho poradcov bol slovanský jazyk za uhorských kráľov Václava Českého, Vlastislava I.,
         Vladislava II., Ferdinanda III. Ako kvitla táto reč, bola drahá a ctená na dvore Leopolda
         II. a jeho kráľovských predchodcov, jasnejšie porozumieš z konca nasledujúceho druhého
    <span class="emphasis">
     <em>
      Dodatku
     </em>
    </span>
    .
    <sup>
     [
     <a class="footnote" href="#ftn.id2578295" name="id2578295">
      48
     </a>
     ]
    </sup>
    Čo možno viac uviesť na ohodnotenie a odporúčanie slovanskej reči v uhorskom
         kráľovstve, ako veľmi rozumnú mienku a uzáver prelátov, barónov, magnátov a šľachticov, ako
         aj ostatných stavov a radov uhorského kráľovstva, ktorí sa shromaždili r. 1791 na sneme.
         Zhodnotiac nielen starodávnosť a užitočnosť slovanskej reči, ale aj jej najvyššiu potrebu v
         tomto kráľovstve pre verejné dobro, dôrazne nariadili v LXVII. artikuli kultúrnej deputácii
         vypracovať
    <span class="emphasis">
     <em>
      Plán na postupné vytvorenie Akadémie vied v Uhorskom kráľovstve, ktorá
            by pestovala tak reč vlasti, ako aj iné reči potrebné pre vzdelanie národa
     </em>
    </span>
    .
         Keby sa pýtali páni z kultúrnej deputácie a vznešených stavov a radov shromaždených na
         sneme, pre ktoré iné reči (okrem maďarskej), potrebné pre vzdelanie národa, treba
         vypracovať plán, iste by dostali takúto odpoveď (čo bolo jasné z mienky všetkých tam
         prítomných): pre tie reči, ktoré v tomto apoštolskom a mariánskom kráľovstve kvitnú
         odpradávna v stálom užívaní, ako je slovenčina Matka až doteraz veľmi vypestovane
         zachovaná.
   </p>
   <p>
    Ako od času tohto uhorského snemu z r. 1791 dostala na vyšších verejných školách
         maďarská reč profesora, tak žiada slávny národ slovenský v tomto kráľovstve verejného
         lektora svojej reči, ako je to aj v iných kráľovstvách a univerzitách; bude to žiadať aj na
         budúcich krajinských snemoch, trvajúc na spomínanom snemovom artikule, pretože reč tohto
         národa svojím veľmi starým a veľmi rozšíreným užívaním, dokonalejšími, vypestovanejšími a
         spôsobilejšími základmi literatúry značne predčí tie ostatné, pre vzdelanie národa potrebné
         jazyky.
   </p>
   <p>
    Kráľovská vôľa jasne vysvitá z prípisu, ktorý menom jeho cisársko-kráľovského
         veličenstva bol napísaný a predložený vznešeným stavom a radom shromaždeným na sneme 10.
         novembra 1790. Totiž: „Pre zveľaďovanie prospechu nám drahého Uhorského kráľovstva aj
         pripojených častí neslobodno uzatvárať prístup nezemanom k dikasteriálnym súdom, k
         provinciálnym, ba ani k úradu sektára, k správe colných tridsiatkov a iných poplatkov, z
         iných prameňov podliehajúcich kráľovskému zdaneniu a bez rozdielu k všetkým úradom.
         Cisársko-kráľovské veličenstvo bude mať vždy prednostný ohľad pri udeľovaní tým nezemanom,
         ktorí preukážu verné a užitočné služby v cisársko-kráľovskom vojsku a v spomenutých
         úradoch.“ Z predchádzajúceho je jasné, ako si želajú cisársko-kráľovské veličenstvo a
         vznešené stavy a rády, aby sa vzdelávali aj nešľachtici vo vedách, vzdelaní aby boli
         povýšení na verejné úrady. Bolo by teda potrebné, aby správcovia žiackych učilíšť a
         profesori počiatočných gramatických škôl pri vyučovaní slovenským chlapcom slovensky
         (maďarským zas maďarsky) diktovali a vysvetľovali cvičenia, majúce sa složiť v latinčine,
         aby tak nezahynuli chlapci od narodenia nepomaďarčení ani neponemčení, prejavujúci už v
         detstve veľké nadanie. Ako hovorí Cicero v reči za Caelia: „Ich štúdiá v minulosti ako by v
         steble naznačujú, aká bude vyspelosť ctnosti a aké plody usilovnosti.“ Aby teda nadaní
         Slováčkovia neznámymi rečami neboli nútení padnúť do posledných priekop pri klasifikovaní
         ako slepí vedení farbami, aby nemuseli ísť nedobrovoľne k pluhu alebo na neslobodné
         remeslo, v našej dobe (aj v budúcej) je žiadúce, keď tak mnohí idú na vojnu z plebejskej,
         remeselníckej a študujúcej mládeže.
   </p>
   <p>
    I. Sledujúc vytýčený cieľ, ako v citovanom kráľovskom reskripte, nech je tento povinný
         prostriedok upravený podľa školského systému. Pretože veľký talent, hoci pochádza z nízkeho
         rodu, štúdiami bez značných nákladov ľahšie dosiahne postavenie, v ktorom môže dôstojne žiť
         a slúžiť verejnosti, ako by ho mohol dosiahnuť pre zhubné cechové predpisy učňovstvom,
         tovarišstvom a majstrovstvom.
   </p>
   <p>
    II. Je ďalej žiadúce, aby sa znova obnovil a vážne zachovával článok X. snemu 1729
    <span class="emphasis">
     <em>
      O odstránení výstredností remeselníkov
     </em>
    </span>
    , ktorý zneje: „Veľmi vážne
         výstrednosti kontubernií, ľudove cechov, vidno v tom, že si rovnaké cechy ustanovujú (na
         oklamanie verejnosti) tie isté stanovy, veľké taxy z príležitosti prijatia do svojho stredu
         a tak zabraňujú, aby sa nemnožili tovariši a zachovávajú určitý daný počet. Neprijímajú
         príslušníkov iných národností a týmto spôsobom zneužívajú podľa ľubovôle celý cech. Preto
         na ponížený návrh stavov a radov rozhodlo milostivo cisársko-kráľovské veličenstvo
         majestát, že tam, kde sa zistia tieto a iné podobné výstrelky remeselníckych cechov, zrušia
         sa zvláštnym kráľovským rozhodnutím a oznámia jeho kráľovskému majestátu, alebo odoberú sa
         privilégiá, alebo sa potrescú iným spôsobom, podľa potreby aj podľa článku 74/1723.“
   </p>
   <p>
    Keby sa tieto dve spomenuté požiadavky staly skutkom, malo by kráľovstvo uhorské aj
         viacerých vzdelaných vynikajúcich Slovákov vo verejných úradoch, ale aj viacerých, v
         prospech kráľovstva pracujúcich literátov, vedcov, znalcov nielen slobodných umení, ale aj
         remesiel, nadaných slovenských majstrov. I keby títo majstrov viedenských, parížskych,
         londýnskych nepredčili, zaiste by sa im vyrovnali svojím nadaním i svojimi dielňami,
         sostrojenými hodinami aj inými strojmi a výrobkami.
   </p>
   <p>
    *
   </p>
   <p>
    Priateľu, čitateľu slávneho maďarského národa, pokiaľ budeš v budúcnosti spomínať na
         túto knižku, vždy pamätaj na tento môj záver, v ktorom aj tebe, nášmu spoluobčanovi,
         ukazujem priateľské a dôstojné city, keď hovorím s Jozefom Fláviom (
    <span class="emphasis">
     <em>
      Proti
            Apionovi
     </em>
    </span>
    , kn. II): „Keď som písal toto dielko, vždy som sa usiloval, aby som
         ani netupil práva iných (t. j. Maďarov), ani naše nevychvaľoval. Lež usiloval som sa, aby
         som usvedčil tých, ktorí o nás nespravodlivo písali a proti samej pravde najnehanebnejšie
         bojovali.“ Nie tak slovami ako historickými dokladmi.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578177" name="ftn.id2578177">
        47
       </a>
       ]
      </sup>
      <span class="emphasis">
       <em>
        Vulgo, alias, qui vocatur, id est.
       </em>
      </span>
     </p>
    </div>
    <div class="footnote">
     <p>
      <sup>
       [
       <a class="para" href="#id2578295" name="ftn.id2578295">
        48
       </a>
       ]
      </sup>
      V
      <span class="emphasis">
       <em>
        Druhom dodatku
       </em>
      </span>
      Fándly uverejňuje reč Jozefa Dobrovského,
               ktorú predniesol 25. sept. 1791 na zasadaní Českej učenej spoločnosti na počesť
               Leopolda II. (O tom A.
      <span class="emphasis">
       <em>
        Pražák
       </em>
      </span>
      ,
      <span class="emphasis">
       <em>
        Listy
                  filologické
       </em>
      </span>
      , LVII.)
     </p>
    </div>
   </div>
  </div>
 </body>
</html>
