<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e288">
       </a>
       Rozpávky o mníchoch
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Túto knižku som písal pre našich mladých kňazov, prešporských chovancov,
      <sup>
       [
       <a class="footnote" href="#ftn.d56e299" name="d56e299">
        1
       </a>
       ]
      </sup>
      ktorí v nej s chvályhodnou usilovnosťou na mnohých miestach opravili moje
            domáce nárečie podľa pravidiel nového pravopisu
      <sup>
       [
       <a class="footnote" href="#ftn.d56e305" name="d56e305">
        2
       </a>
       ]
      </sup>
      nášho slávneho slovenského národa, aby už konečne v tomto vzdelanom,
            osvietenom 18. storočí z hlbokej tmy na svetlo prenikli aj pravopis a správna výslovnosť
      <sup>
       [
       <a class="footnote" href="#ftn.d56e314" name="d56e314">
        3
       </a>
       ]
      </sup>
      (výrečnosť) tejto našej, medzi poprednými materinskými jazykmi vynikajúcej
            reči. Kto chce poznať zvyčajnú domácu, každodenne používanú výslovnosť slovenskej reči a
            pravopis čistej slovenčiny, nech si prečíta túto knižku, nájde v nej oboje. Ktorý Slovák
            chce patriť medzi správne rozprávajúcich učených ľudí, nech sa pridŕža slovenského
            pravopisu; ktorý mladý kňaz bude musieť kázať, a nevie kde, ten sa svojou správnou rečou
            ľahko potom prispôsobí rozprávaniu poslucháčov, medzi ktorých príde. Lebo ináč hovoríme
            okolo Trnavy, ináč ríkajú a mluvia za Bielymi horami,
      <sup>
       [
       <a class="footnote" href="#ftn.d56e320" name="d56e320">
        4
       </a>
       ]
      </sup>
      inak vravia na Orave, ináč hutoria v Šariši aj na Spiši a inak rozprávajú
            inde. V našej reči sa spĺňa porekadlo: Koľko krajov, toľko (nárečí) obyčajov. Teda kto
            predpíše pravidlá pravopisu a správnej výslovnosti toľkým krajom (a najmä jednoduchému
            ľudu bez národnej školy)?
     </em>
    </span>
   </p>
   <p>
    <span class="emphasis">
     <em>
      Svojou knižkou som chcel pobaviť mladých kňazov, z ktorých ma jeden — pôvodne môj farník
      <sup>
       [
       <a class="footnote" href="#ftn.d56e331" name="d56e331">
        5
       </a>
       ]
      </sup>
      — povzbudil do písania. Viem, že sa nenarodil ten, čo by sa páčil všem.
            Niektorým sa bude azda páčiť môj zámer, iným možno forma rozhovoru, ktorú používam pri
            písaní, ostatným sa pozdá hoci len tento môj jazyk. Ostatným pripomínam, že som nepísal
            pre všetkých — iba pre záujemcov o slovenskú reč. Lebo rozličným ľuďom sa páčia rozličné
            veci a o guste, o chuti sa nám netreba dohadovať najmä s tými, čo sa nemôžu venovať
            svetskej kratochvíli, ale pri svojom častom a usilovnom štúdiu malú kratochvíľu
            (zábavku) nachádzajú len v knihách podľa príslovia: Interpone tuis interdum gaudia
            curis, ut possis animo quemuis suffere laborem — Pripusť niekedy aj radosti medzi
            starosti, aby si potom osviežený na duši, na tele konal každú prácu vesele. Vzdelaný
            človek nachádza vďaka svojej múdrej zvedavosti kratochvíľu v knihách a ich spisovateľov
            môže chváliť slovami: Omne tulit punctum, qui miscuit utile dulci, lectorem delectando
            pariterque monendo; aut simul et jucunda et idonea dicere vitae — Ten všetku chválu
            zaslúžil, kto knihu žartom i osohom naplnil, čitateľa obveseľujúc; alebo zároveň aj
            veselé aj životu osožiace veci rozprávajúc.
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e299" name="ftn.d56e299">
        1
       </a>
       ]
      </sup>
      <span class="emphasis">
       <em>
        prešporskí chovanci
       </em>
      </span>
      — teológovia študujúci v generálnom
                  seminári na Bratislavskom hrade, zriadil ho Jozef II. r. 1784 pre poslucháčov zo
                  Slovenska
     </p>
    </div>
    <div class="footnote">
     <p>
      <sup>
       [
       <a class="para" href="#d56e305" name="ftn.d56e305">
        2
       </a>
       ]
      </sup>
      <span class="emphasis">
       <em>
        pravidiel nového pravopisu
       </em>
      </span>
      — v orig. „regule novéj
                  dobropisebnosti“, ortografie (Bernolák:
      <span class="emphasis">
       <em>
        Linguae slavonicae
                     orthographia,
       </em>
      </span>
      1878)
     </p>
    </div>
    <div class="footnote">
     <p>
      <sup>
       [
       <a class="para" href="#d56e314" name="ftn.d56e314">
        3
       </a>
       ]
      </sup>
      <span class="emphasis">
       <em>
        správna výslovnosť
       </em>
      </span>
      — v orig. „vymluvnosti“, ide vlastne o
                  úzus hovorenej spisovnej reči
     </p>
    </div>
    <div class="footnote">
     <p>
      <sup>
       [
       <a class="para" href="#d56e320" name="ftn.d56e320">
        4
       </a>
       ]
      </sup>
      <span class="emphasis">
       <em>
        za Bielymi horami
       </em>
      </span>
      — za Karpatmi, na Záhorí
     </p>
    </div>
    <div class="footnote">
     <p>
      <sup>
       [
       <a class="para" href="#d56e331" name="ftn.d56e331">
        5
       </a>
       ]
      </sup>
      <span class="emphasis">
       <em>
        jeden — pôvodne môj farník
       </em>
      </span>
      — pravdepodobne Matej Čubay,
                  zakladajúci člen Tovarišstva, ktorý bol do r. 1777 kaplánom v Seredi, kam sa po
                  ňom dostal na kaplánku Fándly. Čubay bol činný aj literárne, písal po latinsky.
                  Umrel r. 1794 v Kerestúre (Križovany) pri Trnave.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e340">
       </a>
       Dôverný rozhovor mnícha Atanáza s diablom Titinillom
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    ATANÁZ: Ach, môj bože, predsa len sa to splnilo, o čom sa cez tieto roky toľko
         rozprávalo — že rehole skasírujú a mníchov vyženú z kláštorov! Už teraz zarmútený vidím, že
         nás voľaktorých vyhnali z jedného kláštora do druhého a niektorých aj rozpustili. Kam sa ja
         skasírovaný, proti svojej vôli pozbavený rúcha i reguly, kamže sa pohnem? Niet už provinciála
    <sup>
     [
     <a class="footnote" href="#ftn.d56e349" name="d56e349">
      6
     </a>
     ]
    </sup>
    ani superiora,
    <sup>
     [
     <a class="footnote" href="#ftn.d56e355" name="d56e355">
      7
     </a>
     ]
    </sup>
    nebude ani gvardiána
    <sup>
     [
     <a class="footnote" href="#ftn.d56e361" name="d56e361">
      8
     </a>
     ]
    </sup>
    ani vikára,
    <sup>
     [
     <a class="footnote" href="#ftn.d56e367" name="d56e367">
      9
     </a>
     ]
    </sup>
    nemám už kľučiara ani kuchára! Ach, kam pôjdem, kdeže nájdem takých
         starostlivých opatrovníkov? Už nebudem môcť spokojne spávať, že zaklope hebdomadár,
    <sup>
     [
     <a class="footnote" href="#ftn.d56e373" name="d56e373">
      10
     </a>
     ]
    </sup>
    kedy mám vstávať na chórus.
    <sup>
     [
     <a class="footnote" href="#ftn.d56e380" name="d56e380">
      11
     </a>
     ]
    </sup>
    Už mi nebude vikár poskytovať dišpenzy, ani refektárius
    <sup>
     [
     <a class="footnote" href="#ftn.d56e386" name="d56e386">
      12
     </a>
     ]
    </sup>
    vymývať poháriky, už ma nebude kuchár zvoncom volať na obed — o všetko toto som
         sa dovčuľ nemusel starať, ale včuľ na starosť čakajú moju šedivú hlavu toľké starosti!
   </p>
   <p>
    TITINILL: Len pokojne, pán páterko,
    <sup>
     [
     <a class="footnote" href="#ftn.d56e394" name="d56e394">
      13
     </a>
     ]
    </sup>
    pokojne — nieže tak zúfalo. Doteraz ste zo sveta žili — teraz do sveta idete,
         dosiaľ ľudia k vám putovali — včuľ vy k nim vandrujete, a ktorí vám doteraz dávali, tým
         teraz musíte vlastnou prácou všetko navrátiť — veď viete, že bez práce nie sú koláče.
   </p>
   <p>
    ATANÁZ: Och, ty prekliaty pekelník, čo tu ešte pokúšaš, prečo už raz nejdeš do horúceho
         pekla!?
   </p>
   <p>
    TITINILL: Pôjdem, pôjdem, až vás odtiaľto vyprevadím von do sveta a poradím vám, ako sa
         tam máte zvŕtať. Ešte vám poslúžim, ak ma vezmete za služobníka.
   </p>
   <p>
    ATANÁZ: Ty prekliata obluda, to tvojej peknej službe môžeme ďakovať za takúto svetskú
         panštinu!
   </p>
   <p>
    TITINILL: Ale-ale, tuším sa hneváte, pán páterko. Či ma nepoznáte? Vy mňa vari hej, no
         ja som si vás dobre nezapamätal. Nie ste vy páter Ti-motúz?
   </p>
   <p>
    ATANÁZ: Áno, Timoteus.
   </p>
   <p>
    TITINILL: A celým menom?
   </p>
   <p>
    ATANÁZ: Páter Atanázius Blažkovič.
   </p>
   <p>
    TITINILL: Ejha! Páter A-ten-azinus
    <sup>
     [
     <a class="footnote" href="#ftn.d56e423" name="d56e423">
      14
     </a>
     ]
    </sup>
    Fľaškovič! Och, och, pán páterko A-ten-azinusko, ľúto mi je i žiaľ, že ste sa
         dostali do takéhoto položenia, no teším a radujem sa, že sme sa starí známi zišli ešte
         takto naposledy.
   </p>
   <p>
    ATANÁZ: Čertisko prekliaty, už mi nevieš prísť ani na meno! Akýže som ti ja
         „Ten-azinus“?
   </p>
   <p>
    TITINILL: A kto?
   </p>
   <p>
    ATANÁZ: Atanázius.
   </p>
   <p>
    TITINILL: A-ten-bláznius. Veď sa ešte nebláznite, lebo by vás neboli vypustili von.
   </p>
   <p>
    ATANÁZ: Strať sa, satanáš! Či už raz neprestaneš pokúšať?!
   </p>
   <p>
    TITINILL: Mne hovoríte, že som satanáš — a vy ste Atanáz! Mená by sme mali priam
         rovnaké, ale to priezvisko Fľaškovič nemôžeme mať obidvaja spoločné, lebo keď ste fľašky
         dvíhali, keď ste poháriku dvoma prstami prisahali, nedožičili ste mi z toho, čo v nich
         bolo, pretože ste ma vždy z fľašky aj pohárika vyháňali a zaklínali prežehnaním.
   </p>
   <p>
    ATANÁZ: Netreba ti vína, keď ho nevieš dorobiť!
   </p>
   <p>
    TITINILL: Ejha, a ktože vám okrem mňa pomáhal nakveštovať toľko vína?
   </p>
   <p>
    ATANÁZ: Pozrimeže argaláša,
    <sup>
     [
     <a class="footnote" href="#ftn.d56e450" name="d56e450">
      15
     </a>
     ]
    </sup>
    nebodaj ma chceš hnevať a podpichovať.
   </p>
   <p>
    TITINILL: Ale nie, pán páterko. No keďže idete do sveta, chcem vám na tejto ceste krátiť
         dlhú chvíľu a zabávať vás.
   </p>
   <p>
    ATANÁZ: Akože si nám mohol pomáhať pri kveštovaní vína? Vieš ty azda voľačo vypýtať vo
         meno božie?
   </p>
   <p>
    TITINILL: Ale-ale, a či ste už zabudli, ako ste na kveštách mámili ľudí, šialili ženičky
         a babkám zaslepovali oči? No badám, že sa pohoršujete — nechajme si to na inokedy, až príde
         rad na reči, v ktorých sa vyjaví pravda o vašich kveštách. Radšej si pohovorme o premenách,
         čo sa stali v tomto 18. storočí.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e349" name="ftn.d56e349">
        6
       </a>
       ]
      </sup>
      <span class="emphasis">
       <em>
        provinciál
       </em>
      </span>
      — (z lat.) predstavený kláštorov tej istej rehole
               na určitom cirkevnom území, rehoľnej provincii
     </p>
    </div>
    <div class="footnote">
     <p>
      <sup>
       [
       <a class="para" href="#d56e355" name="ftn.d56e355">
        7
       </a>
       ]
      </sup>
      <span class="emphasis">
       <em>
        superior
       </em>
      </span>
      — (lat.) predstavený kláštora; všeobecne vyšší
               predstavený rehole
     </p>
    </div>
    <div class="footnote">
     <p>
      <sup>
       [
       <a class="para" href="#d56e361" name="ftn.d56e361">
        8
       </a>
       ]
      </sup>
      <span class="emphasis">
       <em>
        gvardián
       </em>
      </span>
      — (z tal.) predstavený kláštora františkánskej alebo
               kapucínskej rehole
     </p>
    </div>
    <div class="footnote">
     <p>
      <sup>
       [
       <a class="para" href="#d56e367" name="ftn.d56e367">
        9
       </a>
       ]
      </sup>
      <span class="emphasis">
       <em>
        vikár
       </em>
      </span>
      — (z lat.) tu zástupca predstaveného kláštora
     </p>
    </div>
    <div class="footnote">
     <p>
      <sup>
       [
       <a class="para" href="#d56e373" name="ftn.d56e373">
        10
       </a>
       ]
      </sup>
      <span class="emphasis">
       <em>
        hebdomadár
       </em>
      </span>
      — (z gr. cez lat.) mních, ktorý má týždennú službu
               v kláštore
     </p>
    </div>
    <div class="footnote">
     <p>
      <sup>
       [
       <a class="para" href="#d56e380" name="ftn.d56e380">
        11
       </a>
       ]
      </sup>
      <span class="emphasis">
       <em>
        chórus
       </em>
      </span>
      — (z gr. cez lat., náreč.) vyvýšené miesto pre organ a
               spevákov v kostole, tu i zborový spev
     </p>
    </div>
    <div class="footnote">
     <p>
      <sup>
       [
       <a class="para" href="#d56e386" name="ftn.d56e386">
        12
       </a>
       ]
      </sup>
      <span class="emphasis">
       <em>
        refektárius
       </em>
      </span>
      — (z lat.) mních posluhujúci v kláštornej
               jedálni
     </p>
    </div>
    <div class="footnote">
     <p>
      <sup>
       [
       <a class="para" href="#d56e394" name="ftn.d56e394">
        13
       </a>
       ]
      </sup>
      <span class="emphasis">
       <em>
        páterko
       </em>
      </span>
      — (z lat.) zdrobnenina cirkevného termínu
      <span class="emphasis">
       <em>
        páter
       </em>
      </span>
      , ktorým sa označuje mních kňaz na rozdiel od
      <span class="emphasis">
       <em>
        frátra
       </em>
      </span>
      — mnícha bez kňazského svätenia
     </p>
    </div>
    <div class="footnote">
     <p>
      <sup>
       [
       <a class="para" href="#d56e423" name="ftn.d56e423">
        14
       </a>
       ]
      </sup>
      <span class="emphasis">
       <em>
        A-ten-azinus
       </em>
      </span>
      — (z lat.) slovná hra s menom Atanázius, lat.
      <span class="emphasis">
       <em>
        asinus
       </em>
      </span>
      znamená somár, príp. hlupák
     </p>
    </div>
    <div class="footnote">
     <p>
      <sup>
       [
       <a class="para" href="#d56e450" name="ftn.d56e450">
        15
       </a>
       ]
      </sup>
      <span class="emphasis">
       <em>
        argaláš
       </em>
      </span>
      — (z lat.) potmehúd, (cez tal. a fr.) lotor, zbojník,
               (cez. nem.) falošník, podvodník
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e465">
       </a>
       Na chórusoch
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    TITINILL: Ej, veru dajako čudno sa odbavovala spoločná pobožnosť, keď niektorí mnísi pri
         nej sedeli a iní ju postojačky odriekali a spievali. Tento zvyk má pôvod azda v tom, že
         terajší mnísi chodili na chórus cez deň štyri razy a raz aj v noci a pri pobožnosti často
         kľakali a hlboko sa ukláňali celým telom.
   </p>
   <p>
    ATANÁZ: Terajší mníšsky zbor
    <sup>
     [
     <a class="footnote" href="#ftn.d56e476" name="d56e476">
      16
     </a>
     ]
    </sup>
    nevznikol ani tak z tejto spoločnej pobožnosti, ale z najstaršej nábožnej
         obyčaje, ktorú naši prví kresťania zachovávali spočiatku, hneď v apoštolských časoch pri
         svojich spoločných pobožnostiach, keď chodievali ráno, večer i v noci cez určité hodiny do
         kostola, kde prespevovali isté modlitby aj žalmy, a najmä keď jednomyseľne odbavovali
         najsvätejšiu obetu omše svätej v štyroch stánkoch kajúcich hriešnikov podľa prísneho zákona
         vtedajšieho verejného pokánia. A mnísi začali na chórusoch odbavovať hodinky
    <sup>
     [
     <a class="footnote" href="#ftn.d56e482" name="d56e482">
      17
     </a>
     ]
    </sup>
    spievaním žalmov preto, lebo časom získavali kňazské svätenie a patrilo to
         medzi povinnosti vysväteného kňaza. Podľa tejto starodávnej cirkevnej obyčaje dostali mnísi
         aj právo spovedať, dávať rozhrešenie a ukladať pokuty, čo sa stalo v 12. a 13. storočí, keď
         už zanikali stánky verejného pokánia.
   </p>
   <p>
    TITINILL: To je síce pravda, že prespevovanie istých modlitieb na chórusoch v určitých
         hodinách bola chvályhodná vec, no aj tam sa vyskytlo dosť neporiadkov a zlozvykov, pri
         ktorých som sa spolu s kamarátmi nastváral žartov a pripravil aj nášmu Luciferovi nejednu
         kratochvíľu, a to najmä tam, kde bol noviciát.
    <sup>
     [
     <a class="footnote" href="#ftn.d56e490" name="d56e490">
      18
     </a>
     ]
    </sup>
   </p>
   <p>
    ATANÁZ: Akéže mohli byť neporiadky pri takom pobožnom poriadku? Leda že mnohí mladíci
         pri zborových pobožnostiach nachytali prsný neduh alebo sa ináč ožobráčili. Ale už v tomto
         osvietenom 18. storočí, ako sa začali mnísi chystať von z kláštorov na kaplánky a nové
         fary, panujúci kráľ im zakázal odbavovať takéto škrekľavé chóry. Nože mi povedz, Titinill,
         aké žarty si to stváral aj s kamarátmi a aké kratochvíle ste pripravovali Luciferovi pri
         chórusových neporiadkoch?
   </p>
   <p>
    TITINILL: Kde boli novici, tam som sa i s kamarátmi vyslanými Luciferom upriamil na nich
         a na chóruse sme ich pokúšali do roztržitosti — aby iné vyslovovali a na iné mysleli; aby
         najprv len jednu literu a potom smelšie aj celé slová preskočili alebo nevyspievali, aby
         niečo zanedbali alebo to isté skrátili, aby nedodržiavali pauzy alebo nedoťahovali melódiu.
         A keď sme neraz zvíťazili pri takomto pokúšaní mladej chasy, potom sme plné koše týchto
         priestupkov vysypali pred novicmagistra
    <sup>
     [
     <a class="footnote" href="#ftn.d56e503" name="d56e503">
      19
     </a>
     ]
    </sup>
    — a on nahnevaný bol vlastne pôvodcom tých žartov. Krehkých novicov potrestal.
         Ktorý novic sa v kostole alebo na chóruse obzeral, tomu pri obede zavesil na oči kus
         plátna; podobne trestal takého, ktorý dobre nedovidel alebo zle čítal. Inému pri stole
         zavesil na krk drievko a to musel držať v zuboch, keď ostatní jedli, pretože sa zhováral na
         zakázanom mieste alebo niečo dakomu odpovedal. Ak sa nám podarilo voľaktorého zviesť a
         odspal chórusový spev, toho dal novicmagister cez obed zakrútiť do pokrovca a v refektári
    <sup>
     [
     <a class="footnote" href="#ftn.d56e509" name="d56e509">
      20
     </a>
     ]
    </sup>
    musel hladný ležať pod kachľami. Ak daktorý vypil o pohárček viacej, dostal karenciu
    <sup>
     [
     <a class="footnote" href="#ftn.d56e515" name="d56e515">
      21
     </a>
     ]
    </sup>
    od vína, ak rozbil džbánček, musel črepy z neho nosiť na krku. Keď voľaktorý
         novic nesprávne čítal alebo nehľadel ta, kam hľadieť mal, založili mu také veľké okuliare
         ako sklá na sedliackych oknách. Kto kráčal smelo na celú nohu, či buchotal drevenými
         podošvami, ten musel za čas kľačať s rozpätými rukami. Ak niekto neodolal pokušeniu a
         obzrel sa čo len za bzučiacou muškou, nesmel zato v piatok jesť tretie alebo štvrté svoje
         najobľúbenejšie jedlo. A keď kto na dakoho krivým okom len pozrel, už si to musel cez obed
         odpykať o vode a chlebe a okrem toho sa musel za odriekania celého žalmu Miserere
    <sup>
     [
     <a class="footnote" href="#ftn.d56e521" name="d56e521">
      22
     </a>
     ]
    </sup>
    trestať tak, že šľahal po chrbte ostrým korbáčom či tvrdým remenákom alebo
         štránkom s uzlami. Takéto a iné tisícoraké spôsoby trestu boli pre nás žarty, pretože my
         sme boli strojcami týchto zastrašovaní. Takto trápení chlapi nemali na potechu nič iné
         okrem vychýrenej, ale málo dodržiavanej patientie,
    <sup>
     [
     <a class="footnote" href="#ftn.d56e527" name="d56e527">
      23
     </a>
     ]
    </sup>
    ktorú sme my odháňali od kláštorných múrov. Preto bolo neraz v kláštoroch dosť
         zvady, škreku, lármy, prenasledovania a šomrania proti predstaveným aj proti tomu po
         stenách napísanému silentiu.
    <sup>
     [
     <a class="footnote" href="#ftn.d56e534" name="d56e534">
      24
     </a>
     ]
    </sup>
   </p>
   <p>
    ATANÁZ: No keď sa len spravodlivo priznávaš, že si to, čo bolo ustanovené na dobro,
         obracal na zlé diabolské skutky! Podobná bola asi aj tá Luciferova kratochvíľa.
   </p>
   <p>
    TITINILL: Luciferova kratochvíľa spočívala v tom, že sme aj starých mníchov privádzali
         často do podobného pokušenia. A keď sme už ich zlých myšlienok aj dobrovoľných a hriešnych
         roztržitostí nabrali plné kapsy, vysypali sme ich na furmanský voz a naši kamaráti túto
         partieku ako dobrý materiál na podkurovanie zaviezli Luciferovi. A v prezeraní tejto
         partieky (bolo jej mnoho a všelijakej — aj z Brna a Olomouca, aj zo Segedína a Šopronu, z
         východu i zo západu kadejakej rozmanitej) nachádzal Lucifer svoju veselú kratochvíľu.
   </p>
   <p>
    ATANÁZ: Aha, ty zlorečenec, ničomník a prekliaty pekelník, teraz vidím, aký si falošný!
         Vari by tí starší a bohabojnejší mnísi neboli vedeli mladším poradiť nejaký spôsob, ktorý
         by ich bol ochránil pred toľkorakým vaším diabolským pokúšaním i takýmito žartmi a
         prekliatou kratochvíľou?
   </p>
   <p>
    TITINILL: Máte pravdu, tí šediví starci vymysleli už aj to. Poučení nejedným vlastným
         pádom napísali na tabuľu napomenutie a zavesili na chórusoch pred oči tým mladým.
   </p>
   <p>
    ATANÁZ: A vedel by si povedať, aké to bolo napomenutie? Vrav!
   </p>
   <p>
    TITINILL: Viem, lebo som ho raz čítal a mladíkom zaslepoval pri ňom oči. Počúvajte teda:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Canonicas horas, si devote legis et oras,
        </em>
       </span>
       <span class="emphasis">
        <em>
         desine stare foras, quia Christus ponderat horas
        </em>
       </span>
       <span class="emphasis">
        <em>
         et nominando moras, distinquit qualiter oras.
        </em>
       </span>
       <span class="emphasis">
        <em>
         Tunc orantur horae, si corde leguntur et ore,
        </em>
       </span>
       <span class="emphasis">
        <em>
         littera neglecta, vel syllaba murmure tecta
        </em>
       </span>
       <span class="emphasis">
        <em>
         colligit haec satanas, si non cum corde laboras.
        </em>
       </span>
       <span class="emphasis">
        <em>
         Fragmina verborum Titinillus colligit horum
        </em>
       </span>
       <span class="emphasis">
        <em>
         quaque die mille vicibus se farcinat ille.
        </em>
       </span>
       <span class="emphasis">
        <em>
         Quid facis extra chorum, qui debitor officiorum
        </em>
       </span>
       <span class="emphasis">
        <em>
         es divinorum, cur induis tetra vagorum?
        </em>
       </span>
       <span class="emphasis">
        <em>
         Qui psalmos resecat, vel verba Davidica curtat,
        </em>
       </span>
       <span class="emphasis">
        <em>
         displicet ille Deo, dum placuisse putat.
        </em>
       </span>
       <span class="emphasis">
        <em>
         Cum Domino psalles, psallendo tu tria serves:
        </em>
       </span>
       <span class="emphasis">
        <em>
         Dirige cor sursum, profer bene, respice sensum.
        </em>
       </span>
       <span class="emphasis">
        <em>
         Nunc lege, nunc ora, nunc cum servore labora;
        </em>
       </span>
       <span class="emphasis">
        <em>
         nunc contemplare, nunc scripturas meditare.
        </em>
       </span>
       <sup>
        [
        <a class="footnote" href="#ftn.d56e607" name="d56e607">
         25
        </a>
        ]
       </sup>
      </span>
     </p>
    </div>
   </p>
   <p>
   </p>
   <p>
    Aha, Atanázko, aj moje meno bolo zreteľne vypísané v tom siedmom riadku!
   </p>
   <p>
    ATANÁZ: Ejha, ty ošklivý rarach, ako sa len vychvaľuješ! No nezabúdaj, že ťa v šiestom
         riadku menujú prekliatym satanášom.
   </p>
   <p>
    TITINILL: Viem ja o tom, viem, že ste ma tým menom potupovali pred vašimi mládencami,
         bodaj by ste im to neboli napísali v tom poučení. A hoci ste ma už vtedy nenávideli, predsa
         ste mi dali meno podobné vášmu menu — Satanáš a Atanáz, obe sa takmer zhodujú.
   </p>
   <p>
    ATANÁZ: Ale prekliaty čert, pekelný diabol, ohavný rarach, rohatý satanáš znie čoraz
         ošklivejšie, a preto sa s mojím menom nezhoduje.
   </p>
   <p>
    TITINILL: V reči by ste ma veru skoro prevýšili. No ak sa nenahneváte, poviem vám ešte
         inakšie verše vo vašej latinčine, ktoré som čítal na inom chóruse napísané pre starcov, a
         pri nich som pokúšaním často napchal plnú tanistru.
   </p>
   <p>
    ATANÁZ: Nuž povedz, ale nič na posmech, ani na pohoršenie.
   </p>
   <p>
    TITINILL: Ale nie, vás iba potešia. V istom kláštore boli takéto verše:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Psallite devote divinae cantica laudis,
        </em>
       </span>
       <span class="emphasis">
        <em>
         psallite distincte, servantes psallite pausas,
        </em>
       </span>
       <span class="emphasis">
        <em>
         detruncate nihil, nec psallite praecipitanter,
        </em>
       </span>
       <span class="emphasis">
        <em>
         psallite sed graviter, concorditer ac peramanter.
        </em>
       </span>
       <span class="emphasis">
        <em>
         Inter psallendum caveatur gloria inanis,
        </em>
       </span>
       <span class="emphasis">
        <em>
         colloquium vanum, risus et distractio quaevis.
        </em>
       </span>
       <span class="emphasis">
        <em>
         Versus posterior nunquam prius incipiatur,
        </em>
       </span>
       <span class="emphasis">
        <em>
         quam prius anterior perfecto sine fruatur.
        </em>
       </span>
       <sup>
        [
        <a class="footnote" href="#ftn.d56e660" name="d56e660">
         26
        </a>
        ]
       </sup>
      </span>
     </p>
    </div>
   </p>
   <p>
   </p>
   <p>
    ATANÁZ: Bolo to dobré naučenie pre všetkých — mladých aj starých mníchov, a ktorý to
         chcel zachovávať, daromne si ho pokúšal. Nielen našim mníchom, ale aj všetkým ostatným breviár
    <sup>
     [
     <a class="footnote" href="#ftn.d56e671" name="d56e671">
      27
     </a>
     ]
    </sup>
    odbavujúcim kňazom zanechali totiž pobožní predkovia a duchovní otcovia pekné
         naučenie o týchto kanonických čiže žaltárskych hodinkách. Nečítal si ho ty dakde?
   </p>
   <p>
    TITINILL: Čo to môže byť aké naučenie? Ja som sa dosť naprebehoval z chórusa na chórus
         aj s kamarátmi, a také dačo som nikde nenašiel. Povedzte mi aspoň toto, keď som vám už ja
         povedal toľko.
   </p>
   <p>
    ATANÁZ: Ale mlč o tom, to sú sväté tajomstvá. Po prvé — sedem hodiniek breviára
         vyznačuje sedem darov Ducha svätého. Po druhé — vyznačuje tých šesť dní, cez ktoré pracoval
         boh na stvorení sveta a na siedmy odpočíval. Po tretie — vyznačuje tých sedem vekov tohto
         sveta, o ktorom daktorí hovoria, že po skončení siedmeho veku vezme skazu. Po štvrté —
         vyznačuje sedem otčenášových prosieb. Aj žalmista v 118. žalme vraví, že denne sedem ráz
         vzdával bohu chválu. Po piate — vyznačuje sedem tajomstiev umučenia nášho spasiteľa Ježiša
         Krista, o ktorom je pre všetky pobožné duše odbavovateľov breviára takto napísané v
         duchovných knihách:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Haec sunt septennis, propter quae psallimus horis:
        </em>
       </span>
       <span class="emphasis">
        <em>
         Matutina ligat Christum, qui crimina purgat.
        </em>
       </span>
       <span class="emphasis">
        <em>
         Prima replet sputis, causam dat Tertia mortis.
        </em>
       </span>
       <span class="emphasis">
        <em>
         Sexta cruci nectit, latus eius Nona bipertit.
        </em>
       </span>
       <span class="emphasis">
        <em>
         Vespera deponit, tumulo Completa reponit.
        </em>
       </span>
       <sup>
        [
        <a class="footnote" href="#ftn.d56e700" name="d56e700">
         28
        </a>
        ]
       </sup>
      </span>
     </p>
    </div>
   </p>
   <p>
   </p>
   <p>
    TITINILL: Uznávam, že sa oveľa lepšie vyznáte vo svojich rehoľníckych žaltároch
    <sup>
     [
     <a class="footnote" href="#ftn.d56e734" name="d56e734">
      29
     </a>
     ]
    </sup>
    než ten, čo vie menej ako vy. Preto by som bol už radšej, keby sme prestali
         rozprávať o štvorakom cieli vašich rehoľníckych stavov, ale ešte na jedno som zvedavý.
   </p>
   <p>
    ATANÁZ: Ja viem, že ako bol diabol od začiatku sveta závistlivý, tak bol, je, aj vždy
         bude od tých čias zvedavý. Povedz teda nakrátko, na čo si zvedavý, lebo pre teba ja dneska
         nedokončím svoju cestu.
   </p>
   <p>
    TITINILL: Pán páterko, ako starodávny známy z kláštora natoľko vám teraz dobre žičím, že
         vás na tejto ceste neopustím ani o tri dni, kým sa po dobrom nerozlúčime, veď i ja sa už
         musím šikovať s vami do sveta. Moja zvedavosť sa týka toho, či cieľom všetkých mníšskych a
         rehoľníckych stavov bolo zachovávanie štyroch hlavných sľubov.
   </p>
   <p>
    ATANÁZ: Okrem rytierskej, troma sľubmi zaviazanej rehole, okrem jezuitov, piaristov a
         zopár iných — hoci sa menovali rehoľníkmi a nosili na chrbte habitu malú kapucňu,
    <sup>
     [
     <a class="footnote" href="#ftn.d56e746" name="d56e746">
      30
     </a>
     ]
    </sup>
    alebo sa volali mníchmi a z pliec im visela veľká kapucňa — ich hlavným cieľom
         bolo zachovávať štyri sľuby.
    <sup>
     [
     <a class="footnote" href="#ftn.d56e752" name="d56e752">
      31
     </a>
     ]
    </sup>
    No zachovávali ich máloktorí, aj to len spočiatku.
   </p>
   <p>
    TITINILL: Niečo si aj pamätám, ale vy akiste lepšie viete, kedy a ako mnísi prestali
         dodržiavať oné štyri sľuby.
   </p>
   <p>
    ATANÁZ: Chceš, aby sme už o tom prestali rozprávať, no ustavične nadhadzuješ nové
         otázky. Počkaj chvíľu, nech si trochu odpočiniem.
   </p>
   <p>
    TITINILL: Dobre teda, i ja som pocestný a taktiež ukonaný, trochu si vedľa vás pospím.
   </p>
   <p>
    ATANÁZ: Pospi si, pospi, len maj teraz lepšie sny.
   </p>
   <p>
    TITINILL: Veru už dávno sa mi nič nesnívalo, možno sa mi teraz voľačo prisní o mníšskych
         zmenách. A vy čo budete robiť?
   </p>
   <p>
    ATANÁZ: Budem rozmýšľať, čo ti mám odpovedať na zvedavú otázku.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e476" name="ftn.d56e476">
        16
       </a>
       ]
      </sup>
      <span class="emphasis">
       <em>
        zbor
       </em>
      </span>
      — spoločné zborové spievanie modlitieb
     </p>
    </div>
    <div class="footnote">
     <p>
      <sup>
       [
       <a class="para" href="#d56e482" name="ftn.d56e482">
        17
       </a>
       ]
      </sup>
      <span class="emphasis">
       <em>
        hodinky
       </em>
      </span>
      — (z lat. horae) breviár, povinné každodenné kňazské
               modlitby na určité hodiny
     </p>
    </div>
    <div class="footnote">
     <p>
      <sup>
       [
       <a class="para" href="#d56e490" name="ftn.d56e490">
        18
       </a>
       ]
      </sup>
      <span class="emphasis">
       <em>
        noviciát
       </em>
      </span>
      — (z lat.) prípravné a skúšobné obdobie kandidátov
               na vstup do rehole; budova, miestnosti, kde sú takíto kandidáti,
      <span class="emphasis">
       <em>
        novici
       </em>
      </span>
      ubytovaní v kláštore
     </p>
    </div>
    <div class="footnote">
     <p>
      <sup>
       [
       <a class="para" href="#d56e503" name="ftn.d56e503">
        19
       </a>
       ]
      </sup>
      <span class="emphasis">
       <em>
        novicmagister
       </em>
      </span>
      — (lat.) bezprostredný predstavený
               novicov
     </p>
    </div>
    <div class="footnote">
     <p>
      <sup>
       [
       <a class="para" href="#d56e509" name="ftn.d56e509">
        20
       </a>
       ]
      </sup>
      <span class="emphasis">
       <em>
        refektár
       </em>
      </span>
      — (z lat.) kláštorná jedáleň
     </p>
    </div>
    <div class="footnote">
     <p>
      <sup>
       [
       <a class="para" href="#d56e515" name="ftn.d56e515">
        21
       </a>
       ]
      </sup>
      <span class="emphasis">
       <em>
        karencia
       </em>
      </span>
      — (z lat.) tu zákaz jedenia, pôst z trestu
     </p>
    </div>
    <div class="footnote">
     <p>
      <sup>
       [
       <a class="para" href="#d56e521" name="ftn.d56e521">
        22
       </a>
       ]
      </sup>
      <span class="emphasis">
       <em>
        Miserere
       </em>
      </span>
      — (lat.) začiatok žalmu Zmiluj sa nado mnou,
               bože
     </p>
    </div>
    <div class="footnote">
     <p>
      <sup>
       [
       <a class="para" href="#d56e527" name="ftn.d56e527">
        23
       </a>
       ]
      </sup>
      <span class="emphasis">
       <em>
        patientia
       </em>
      </span>
      — (lat.) trpezlivosť, jedna z požadovaných
               mníšskych cností
     </p>
    </div>
    <div class="footnote">
     <p>
      <sup>
       [
       <a class="para" href="#d56e534" name="ftn.d56e534">
        24
       </a>
       ]
      </sup>
      <span class="emphasis">
       <em>
        silentium
       </em>
      </span>
      — (lat.) ticho; v kláštoroch predpísané mlčanie v
               určitom čase a na niektorých miestach
     </p>
    </div>
    <div class="footnote">
     <p>
      <sup>
       [
       <a class="para" href="#d56e607" name="ftn.d56e607">
        25
       </a>
       ]
      </sup>
      <span class="emphasis">
       <em>
        Canonicas horas… nunc scripturas meditare.
       </em>
      </span>
      — (lat.) Ak chceš nábožne prečítať a pomodliť sa hodinky, / nepostávaj pri dverách, lebo Kristus zratúva hodiny / a keď spozoruje tvoje lajdáctvo, ohodnotí tak aj tvoju modlitbu. / Hodinky sa správne modlia vtedy, keď sa vnímajú srdcom a čítajú i ústami. / Vynechávané litery či nezreteľne prečítané slabiky / zhromažďuje satan, ak sa neusiluješ modliť z celého srdca. / Útržky zo slov hodiniek zberá Titinill / a denne sa nimi pažravo napcháva. / Čo robíš mimo chóru ty, čo si dĺžnik / božskej láskavosti, prečo sa odievaš odporným šatom tulákov? / Kto okliešťuje žalmy alebo skracuje Dávidove slová, / nepáči sa bohu, aj keď sa nazdáva, že sa páči. / Keď spievaš bohu žalmy, pri speve zachovávaj tri veci: / Povznes sa srdcom k nebu, vytrvalo pokračuj a všímaj si zmysel slov. / Teraz čítaj, teraz sa modli a teraz v usilovnosti vytrvaj. / Tu rozjímaj, tu medituj nad textom.
     </p>
    </div>
    <div class="footnote">
     <p>
      <sup>
       [
       <a class="para" href="#d56e660" name="ftn.d56e660">
        26
       </a>
       ]
      </sup>
      <span class="emphasis">
       <em>
        Psallite devote… perfecto sine fruatur.
       </em>
      </span>
      — (lat.) Žalmy spievajte zbožne na božiu chválu, / spievajte ich zreteľne s dodržiavaním pauzy, / nevynechávajte z nich, ani sa pri speve neponáhľajte, / lež ich spievajte dôstojne a všetci naraz. / Pri speve žalmov treba sa vyvarovať márnivej pýchy, / zbytočných rečí, smiechu a každého rozptyľovania mysle. / Nasledujúci verš nech sa nikdy nezačne skoršie, / než sa predchádzajúci celkom neskončí.
     </p>
    </div>
    <div class="footnote">
     <p>
      <sup>
       [
       <a class="para" href="#d56e671" name="ftn.d56e671">
        27
       </a>
       ]
      </sup>
      <span class="emphasis">
       <em>
        breviár
       </em>
      </span>
      — (z lat.) hodinky, kňazom predpísané každodenné
               modlitby, žalmy na určité hodiny, podľa ktorých sa volajú aj ich jednotlivé
               časti
     </p>
    </div>
    <div class="footnote">
     <p>
      <sup>
       [
       <a class="para" href="#d56e700" name="ftn.d56e700">
        28
       </a>
       ]
      </sup>
      <span class="emphasis">
       <em>
        Haec sunt septennis… Completa reponit.
       </em>
      </span>
      — (lat.) Toto je sedem hodín, kvôli ktorým spievame žalmy: /
      <span class="emphasis">
       <em>
        Ranná
       </em>
      </span>
      zväzuje Krista, ktorý zmýva z nás viny. /
      <span class="emphasis">
       <em>
        Prvá
       </em>
      </span>
      ho opľúva, /
      <span class="emphasis">
       <em>
        Tretia
       </em>
      </span>
      odsudzuje na smrť. /
      <span class="emphasis">
       <em>
        Šiesta
       </em>
      </span>
      ho pribíja na kríž /
      <span class="emphasis">
       <em>
        Deviata
       </em>
      </span>
      mu otvára bok. /
      <span class="emphasis">
       <em>
        Večerná
       </em>
      </span>
      sníma ho z kríža.
      <span class="emphasis">
       <em>
        Posledná
       </em>
      </span>
      do hrobu ho vkladá.
     </p>
    </div>
    <div class="footnote">
     <p>
      <sup>
       [
       <a class="para" href="#d56e734" name="ftn.d56e734">
        29
       </a>
       ]
      </sup>
      <span class="emphasis">
       <em>
        žaltár
       </em>
      </span>
      — (z gr.) zbierka cirkvou schválených starozákonných
               žalmov, kajúcich spevov
     </p>
    </div>
    <div class="footnote">
     <p>
      <sup>
       [
       <a class="para" href="#d56e746" name="ftn.d56e746">
        30
       </a>
       ]
      </sup>
      <span class="emphasis">
       <em>
        kapucňa
       </em>
      </span>
      — (z lat.) pri vrchu zahrotená pokrývka hlavy ako
               neoddeliteľná súčasť rehoľného rúcha (napr. benediktínov, dominikánov, františkánov,
               kapucínov a iných). Na hlavu sa zakladala iba v istých prípadoch.
     </p>
    </div>
    <div class="footnote">
     <p>
      <sup>
       [
       <a class="para" href="#d56e752" name="ftn.d56e752">
        31
       </a>
       ]
      </sup>
      <span class="emphasis">
       <em>
        štyri sľuby
       </em>
      </span>
      — Autor v inej časti originálu vymenúva tieto
               štyri sľuby, ktoré pôvodne mali mnísi zachovávať: Samota, telesná práca a živenie
               blížnych, púte a trýznenie tela, odbavovanie modlitieb.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e772">
       </a>
       Žalostné lúčenie
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    ATANÁZ: Čo sa usmievaš? Podľa tvojho šibalského úsmevu badám, že mi chceš hodiť zasa
         nejaký posmešný tromf. No odlož šibalstvo nabok a keďže sme sa dali do takéhoto dôverného
         rozhovoru, povedz úprimne, aká je tvoja mienka o dávnejších aj terajších zmenách mníšskeho
         života.
   </p>
   <p>
    TITINILL: Netajím, že sa veľa bláznovstiev na svete stalo mojou zásluhou a pomocou,
         mojím a mojich kamarátov pokúšaním. Ale pevne som presvedčený aj o tom, že hoci ma vyženú
         zo sveta tak, ako ma vyhnali s vami z kláštorov, jednako sa neprestanú vo svete stávať
         podobné veci, ktoré zapríčinili tieto včuľajšie zmeny vášho mníšskeho života.
   </p>
   <p>
    ATANÁZ: I ja si tak myslím, milý Titinill.
   </p>
   <p>
    TITINILL: Ihneď nato, ako som v raji zviedol prvú ženu Evu na okúsenie zakázaného
         jablka, stváral som celé veky na svete kadejaké šaľbiarstva najmä s tými a u takých, čo
         boli mäkkého ženského srdca. Veľa takých bolo aj medzi vami mníchmi, takže som s nimi
         robil, čo som len chcel.
   </p>
   <p>
    ATANÁZ: A vidíš, hoci si bol taký prefíkaný šaľbiar, predsa si nám nevedel pomôcť od
         týchto terajších žalostných nepríjemností. Aj teba ako i nás premohla múdrosť tohto sveta,
         spolu s nami vyhnali z kláštorov aj teba!
   </p>
   <p>
    TITINILL: Nedbám, veď som už toľko storočí skoro zadarmo slúžil v tejto službe daromníc,
         dosť som sa nahral svetu tejto daromnej hry, aj som pri nej tancovával, a to u vás, keď mi
         niekto nechcel skákať podľa nôty. No jednako sa teším z toho, že toto moje neveselé
         vandrovanie mnohí nezabudnú a so žiaľom si budú na mňa spomínať — — Keby ste vy boli mohli
         byť všade tam, kde som sa ja odoberal, boli by ste videli, aké tam bolo smutné lúčenie,
         bolestné kvílenie, že podobné pri takej príležitosti ľudské ucho nikdy nepočulo.
   </p>
   <p>
    ATANÁZ: No predsa — kde sa s tebou lúčili najbolestnejšie, ktorí najviac banovali za
         tebou?
   </p>
   <p>
    TITINILL: Och, však sa len nemúdro spytujete, akoby ste nevedeli, kto ma mal najradšej
         medzi sebou — Mnísi, rehoľníci! Nuž veru nielenže plakali, ale aj suchými slzami fňukali.
         Keby ste ich len boli videli, sami by ste boli uznali, že ich oči a srdcia nebolo možné
         potešiť ničím. Nechceli sa so mnou načisto rozísť, no keď sa prefíkaná svetská múdrosť
         silou-mocou oborila na mňa i na nich a nemohli obrániť ani mňa ani seba, musel som sa s
         nimi rozlúčiť, kým som sa vydal na túto vandrovku. Mnoho mníchov a rehoľníkov ma ako
         starodávneho známeho vyprevadilo až po henten vrch. Ba niektorí z nich, čo mi lepšie
         žičili, na pamiatku mi obvešali plecia svojimi mníšskymi habitmi, kapucňami aj kepeňmi a
         zaprisahávali ma sľubom, že sa k nim opäť vrátim do starej služby, ak sa po týchto zmenách
         ešte dakedy vrátia staré časy podľa ich nôty.
   </p>
   <p>
    ATANÁZ: A čo ty na to — vrátil by si sa?
   </p>
   <p>
    TITINILL: To teda už jakživ nikdy! Dosiaľ som bol veľký blázon, že som toľké veky sám
         seba tak a ešte viacej než ich trápil i sužoval a neraz iba za nepatrný zisk.
   </p>
   <p>
    ATANÁZ: Ale čo urobíš s tými mníšskymi habitmi?
   </p>
   <p>
    TITINILL: Ech, mníšske-nemníšske, habity-nehabity! Keby mi voľakto povedal: Daj tie háby
         sem! — a dal by mi za ne sedem alebo osem grošov,
    <sup>
     [
     <a class="footnote" href="#ftn.d56e804" name="d56e804">
      32
     </a>
     ]
    </sup>
    predal by som ich. Ale nechcem, aby mi dakto povedal, že kupčím s tým ako židia
         v starinárskych krámoch. Keď zunujem tieto háby nosiť, cestou ich hodím do Dunaja — ak už
         vzalo skazu jedno rúcho, nech vyjde navnivoč aj toto hoci až na tureckom pomedzí.
   </p>
   <p>
    ATANÁZ: Nože mi povedz, Titinill, kde sa mnísi lúčili s tebou tak žalostne? A odkiaľ
         vyšiel ortieľ o ich rozpustení?
   </p>
   <p>
    TITINILL: Z toho veľkého a chýrneho rakúskeho mesta Viedne, odkiaľ vyšli, ba ešte aj
         teraz vychádzajú rozkazy o nových poriadkoch v mníšskych kláštoroch. V Rakúsku už roku 1782
         zrušili prvých kartuziánov
    <sup>
     [
     <a class="footnote" href="#ftn.d56e814" name="d56e814">
      33
     </a>
     ]
    </sup>
    a potom kamaldulov.
    <sup>
     [
     <a class="footnote" href="#ftn.d56e820" name="d56e820">
      34
     </a>
     ]
    </sup>
    Cez nasledujúce roky v cisárskych krajinách rozpustili pustovníkov paulínov,
    <sup>
     [
     <a class="footnote" href="#ftn.d56e826" name="d56e826">
      35
     </a>
     ]
    </sup>
    mníšky karmelitánky,
    <sup>
     [
     <a class="footnote" href="#ftn.d56e832" name="d56e832">
      36
     </a>
     ]
    </sup>
    klarisky
    <sup>
     [
     <a class="footnote" href="#ftn.d56e838" name="d56e838">
      37
     </a>
     ]
    </sup>
    a františkánky.
    <sup>
     [
     <a class="footnote" href="#ftn.d56e845" name="d56e845">
      38
     </a>
     ]
    </sup>
    Potom zakázali Tretí rád — združenie svetských osôb, ktoré nosili františkánske
         rúcho a zaviazali sa každodenne odbavovať hodinky-žalmy alebo sa pomodliť celý ruženec.
         Podobne zrušili mníšky kapucínky.
    <sup>
     [
     <a class="footnote" href="#ftn.d56e851" name="d56e851">
      39
     </a>
     ]
    </sup>
    Po návšteve rímskeho pápeža vo Viedni
    <sup>
     [
     <a class="footnote" href="#ftn.d56e857" name="d56e857">
      40
     </a>
     ]
    </sup>
    čiže po roku 1782 natoľko sa rozšírilo rušenie kláštorov, že len v samom
         cisárskom sídle z vtedajších tridsaťosem kláštorov sa do roku 1784 vyprázdnilo dvanásť —
         šesť mužských a šesť ženských kláštorov, čo pre sto dvadsaťpäť rozpustených mníchov a
         dvesto osemdesiatpäť mníšok znamenalo oslobodenie od rehoľných regúl. A ako sa zaobchádzalo
         s kláštormi v predchádzajúcich rokoch, tak sa zaobchádza i teraz. No a čo sa robí s
         mníchmi, to vám dosvedčujú tieto habity na mojich pleciach. Nuž a tieto hrubé a drsné rúcha
         menia sa s premenou ich stavu na mäkké.
   </p>
   <p>
    ATANÁZ: Vedel by si mi povedať, akým spôsobom sa rušia kláštory a rozpúšťajú mnísi v
         Uhorsku?
   </p>
   <p>
    TITINILL: Prvé chýry o rušení kláštorov boli z okolia Trnavy a Budína. V Uhorsku z
         kláštorov vystúpili prví kamalduli, mníšky križiačky,
    <sup>
     [
     <a class="footnote" href="#ftn.d56e867" name="d56e867">
      41
     </a>
     ]
    </sup>
    paulíni, pavláni,
    <sup>
     [
     <a class="footnote" href="#ftn.d56e876" name="d56e876">
      42
     </a>
     ]
    </sup>
    hieronymiti,
    <sup>
     [
     <a class="footnote" href="#ftn.d56e882" name="d56e882">
      43
     </a>
     ]
    </sup>
    benediktíni
    <sup>
     [
     <a class="footnote" href="#ftn.d56e888" name="d56e888">
      44
     </a>
     ]
    </sup>
    a podobne aj iní, ktorých bolo menej ako bosákov.
    <sup>
     [
     <a class="footnote" href="#ftn.d56e894" name="d56e894">
      45
     </a>
     ]
    </sup>
    Teraz sa zmenšuje počet karmelitánov,
    <sup>
     [
     <a class="footnote" href="#ftn.d56e901" name="d56e901">
      46
     </a>
     ]
    </sup>
    kapucínov
    <sup>
     [
     <a class="footnote" href="#ftn.d56e907" name="d56e907">
      47
     </a>
     ]
    </sup>
    a františkánov,
    <sup>
     [
     <a class="footnote" href="#ftn.d56e913" name="d56e913">
      48
     </a>
     ]
    </sup>
    ktorých je viacej než ostatných. Hoci sa spomínaní predchádzajúce roky chystali
         na zníženie svojich stavov, ako to nariaďovali kráľovské výnosy o zrušení kláštorov, predsa
         prijali podaktorí s bolesťou, iní s radosťou zrušenie svojich kláštorov v tomto roku, keď
         sa i nad nimi prebudilo všetko vidiace božie oko a zbadalo, na ktorý rok im terajšie zmeny
         dávno predpovedal prorok Ezechiel
    <sup>
     [
     <a class="footnote" href="#ftn.d56e919" name="d56e919">
      49
     </a>
     ]
    </sup>
    v šiestom verši siedmej kapitoly: VenIt fInIs, eVIgILaVIt aDVersVM te, eCCe VenIt.
    <sup>
     [
     <a class="footnote" href="#ftn.d56e925" name="d56e925">
      50
     </a>
     ]
    </sup>
   </p>
   <p>
    ATANÁZ: A či boli dôležité a závažné tie príčiny, pre ktoré zrušili kláštory žobravých mníchov?
    <sup>
     [
     <a class="footnote" href="#ftn.d56e933" name="d56e933">
      51
     </a>
     ]
    </sup>
   </p>
   <p>
    TITINILL: Pravdaže boli a sú známe, najmä tretia a štvrtá príčina.
   </p>
   <p>
    ATANÁZ: Nuž a tí istí radcovia, ktorí navrhovali celkom zrušiť bohaté kláštory, radili
         zmenšiť aj počet žobravých mníchov?
   </p>
   <p>
    TITINILL: O tom sme už hovorili. Bodaj by sa neboli zmienili o mníchoch ani radcovia,
         ako bol Peter ab Osterwald a ostrovtipný, pri mníšskych problémoch výrečný František R. Grossing,
    <sup>
     [
     <a class="footnote" href="#ftn.d56e946" name="d56e946">
      52
     </a>
     ]
    </sup>
    ktorý preložil Osterwaldovu nemeckú knižku do latinčiny a jasne zdôrazňuje
         potrebu zmenšiť počet žobravých mníchov a napokon ich zrušiť.
   </p>
   <p>
    ATANÁZ: Rád by som už počul tých sedem významných príčin,
    <sup>
     [
     <a class="footnote" href="#ftn.d56e954" name="d56e954">
      53
     </a>
     ]
    </sup>
    pre ktoré treba zmenšiť počet mníchov a zrušiť rehole, a ktoré zavinili všetky
         zmeny kláštorného života v minulosti a najmä teraz v súčasnosti.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e804" name="ftn.d56e804">
        32
       </a>
       ]
      </sup>
      <span class="emphasis">
       <em>
        groš
       </em>
      </span>
      — (z tal.) niekdajší strieborný peniaz väčšej-menšej
               hodnoty; koncom 18. stor. dvadsať grošov tvorilo jeden zlatý, florén. Všeobecne
               peniaz menšej hodnoty.
     </p>
    </div>
    <div class="footnote">
     <p>
      <sup>
       [
       <a class="para" href="#d56e814" name="ftn.d56e814">
        33
       </a>
       ]
      </sup>
      <span class="emphasis">
       <em>
        kartuziáni
       </em>
      </span>
      — (z lat.) členovia mníšskej rehole (z 12. stor.)
               s prísnou regulou pustovníckeho života spojeného s rozjímaním. Každý býval v
               osobitnom pustovníckom domci. Jozef II. rozpustil predovšetkým rehole s rozjímavou
               náplňou pôsobnosti.
     </p>
    </div>
    <div class="footnote">
     <p>
      <sup>
       [
       <a class="para" href="#d56e820" name="ftn.d56e820">
        34
       </a>
       ]
      </sup>
      <span class="emphasis">
       <em>
        kamalduli
       </em>
      </span>
      — (z gr. cez lat.) mnísi rozjímavej rehole, odnož
               benediktínov, na pôde kláštora mal každý svoju eremítku, pustovnícky domček. Nosili
               biele rúcho.
     </p>
    </div>
    <div class="footnote">
     <p>
      <sup>
       [
       <a class="para" href="#d56e826" name="ftn.d56e826">
        35
       </a>
       ]
      </sup>
      <span class="emphasis">
       <em>
        paulíni
       </em>
      </span>
      — (z lat.) školská rehoľa Congregatio Paulina, ktorá
               vznikla r. 1597 v Ríme
     </p>
    </div>
    <div class="footnote">
     <p>
      <sup>
       [
       <a class="para" href="#d56e832" name="ftn.d56e832">
        36
       </a>
       ]
      </sup>
      <span class="emphasis">
       <em>
        karmelitánky
       </em>
      </span>
      (z hebr. cez lat.) mníšky rozjímavej rehole
               starého palestínskeho pôvodu (6. stor.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e838" name="ftn.d56e838">
        37
       </a>
       ]
      </sup>
      <span class="emphasis">
       <em>
        klarisky
       </em>
      </span>
      — (z tal. podľa sv. Kláry) mníšky ženskej odnože
               františkánskej rehole, založenej začiatkom 13. stor. Prísne reguly im zakazovali styk
               so svetom a predpisovali úplnú chudobu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e845" name="ftn.d56e845">
        38
       </a>
       ]
      </sup>
      <span class="emphasis">
       <em>
        františkánky
       </em>
      </span>
      - (z tal.) ženská odnož žobravej františkánskej
               rehole
     </p>
    </div>
    <div class="footnote">
     <p>
      <sup>
       [
       <a class="para" href="#d56e851" name="ftn.d56e851">
        39
       </a>
       ]
      </sup>
      <span class="emphasis">
       <em>
        kapucínky
       </em>
      </span>
      — (z lat.) ženská odnož kapucínskej vetvy
               františkánskej rehole
     </p>
    </div>
    <div class="footnote">
     <p>
      <sup>
       [
       <a class="para" href="#d56e857" name="ftn.d56e857">
        40
       </a>
       ]
      </sup>
      <span class="emphasis">
       <em>
        Po návšteve rímskeho pápeža vo Viedni
       </em>
      </span>
      — Pia VI. (1775 —
               1799), jeho intervencia u Jozefa II. (miernenie náboženských reforiem) bola
               neúspešná.
     </p>
    </div>
    <div class="footnote">
     <p>
      <sup>
       [
       <a class="para" href="#d56e867" name="ftn.d56e867">
        41
       </a>
       ]
      </sup>
      <span class="emphasis">
       <em>
        križiaci
       </em>
      </span>
      — (z gr.) mnísi, príslušníci rozličných reholí a
               náboženských spoločností, ktoré vznikli za križiackych výprav (12. a 13. stor.) v
               Palestíne. Po prechode do Európy sa združovali v kláštoroch alebo spravovali
               chudobince. Ženská odnož
      <span class="emphasis">
       <em>
        križiačky
       </em>
      </span>
      mali charitatívne
               poslanie.
     </p>
    </div>
    <div class="footnote">
     <p>
      <sup>
       [
       <a class="para" href="#d56e876" name="ftn.d56e876">
        42
       </a>
       ]
      </sup>
      <span class="emphasis">
       <em>
        pavláni
       </em>
      </span>
      — (z hebr. cez lat.) ináč i barnabiti, príslušníci
               kongregácie, rehole, ktorá vznikla r. 1530. Ich poslaním boli misie medzi ľudom a
               výchova mládeže.
     </p>
    </div>
    <div class="footnote">
     <p>
      <sup>
       [
       <a class="para" href="#d56e882" name="ftn.d56e882">
        43
       </a>
       ]
      </sup>
      <span class="emphasis">
       <em>
        hieronymiti
       </em>
      </span>
      — (z gr. podľa sv. Hieronyma) tzv. bratia
               spoločného života, vznikli v 14. stor. Žili zo spoločnej manuálnej práce a venovali
               sa výchove mládeže.
     </p>
    </div>
    <div class="footnote">
     <p>
      <sup>
       [
       <a class="para" href="#d56e888" name="ftn.d56e888">
        44
       </a>
       ]
      </sup>
      <span class="emphasis">
       <em>
        benediktíni
       </em>
      </span>
      — (z lat.) mnísi, príslušníci jednej z
               najstarších reholí (zo 6. stor.). Z pôvodnej reguly sa vyvinuli samostatné mníšske
               korporácie, ako kamalduli, cisterciáni, trapisti atď.
     </p>
    </div>
    <div class="footnote">
     <p>
      <sup>
       [
       <a class="para" href="#d56e894" name="ftn.d56e894">
        45
       </a>
       ]
      </sup>
      <span class="emphasis">
       <em>
        bosáci
       </em>
      </span>
      — označenie pre mníchov prísnejších pravidiel jednej
               vetvy rehole; tu pomenovanie františkánov
     </p>
    </div>
    <div class="footnote">
     <p>
      <sup>
       [
       <a class="para" href="#d56e901" name="ftn.d56e901">
        46
       </a>
       ]
      </sup>
      <span class="emphasis">
       <em>
        karmelitáni
       </em>
      </span>
      — (z hebr.) mnísi rozjímavej rehole palestínskeho
               pôvodu (zo 6. stor.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e907" name="ftn.d56e907">
        47
       </a>
       ]
      </sup>
      <span class="emphasis">
       <em>
        kapucíni
       </em>
      </span>
      — (z lat.) mnísi, príslušníci jednej z najmladších
               samostatných odnoží menších bratov františkánov (zo začiatku 17. stor.). Nechávali si
               rásť bradu, nosili hnedý habit.
     </p>
    </div>
    <div class="footnote">
     <p>
      <sup>
       [
       <a class="para" href="#d56e913" name="ftn.d56e913">
        48
       </a>
       ]
      </sup>
      <span class="emphasis">
       <em>
        františkáni
       </em>
      </span>
      — (z tal.) mnísi žobravej rehole (zo začiatku 13.
               stor.) menších bratov, ktorá sa veľmi rozšírila po celej Európe, vzniklo z nej viacej
               odnoží
     </p>
    </div>
    <div class="footnote">
     <p>
      <sup>
       [
       <a class="para" href="#d56e919" name="ftn.d56e919">
        49
       </a>
       ]
      </sup>
      <span class="emphasis">
       <em>
        Ezechiel
       </em>
      </span>
      — tretí veľký biblický prorok, účinkoval za
               babylonského zajatia (6. stor. pr. n. l.). Z jeho knihy proroctiev sa často
               vychádzalo i neskôr, najmä v stredoveku, vybratý je z nej aj uvedený úryvok,
               predpovedal skazu Jeruzalema.
     </p>
    </div>
    <div class="footnote">
     <p>
      <sup>
       [
       <a class="para" href="#d56e925" name="ftn.d56e925">
        50
       </a>
       ]
      </sup>
      <span class="emphasis">
       <em>
        VenIt fInIs…
       </em>
      </span>
      — (lat.) Blíži sa koniec, bedlivo sa chystá na
               teba, hľa, už prichádza. Veľkými písmenami vyznačený chronogram udáva rok
               1787.
     </p>
    </div>
    <div class="footnote">
     <p>
      <sup>
       [
       <a class="para" href="#d56e933" name="ftn.d56e933">
        51
       </a>
       ]
      </sup>
      <span class="emphasis">
       <em>
        žobraví mnísi
       </em>
      </span>
      — (z gr.) príslušníci reholí, ktoré si pôvodne
               získavali obživu kveštovaním milodarov na okolí kláštora alebo kraja, kde žili
     </p>
    </div>
    <div class="footnote">
     <p>
      <sup>
       [
       <a class="para" href="#d56e946" name="ftn.d56e946">
        52
       </a>
       ]
      </sup>
      <span class="emphasis">
       <em>
        František R. Grossing
       </em>
      </span>
      — František Rudolf Grossinger, rodák z
               Komárna, exjezuita, úradník kabinetu Jozefa II. Svoje spisy vydával zväčša
               anonymne.
     </p>
    </div>
    <div class="footnote">
     <p>
      <sup>
       [
       <a class="para" href="#d56e954" name="ftn.d56e954">
        53
       </a>
       ]
      </sup>
      <span class="emphasis">
       <em>
        sedem príčin
       </em>
      </span>
      — Fándly v Dôvernom rozhovore, str. 193 — 196,
               uvádza týchto sedem príčin, ktoré zavinili zmeny v živote reholí a kláštorov: 1.
               Rozmach škôl a vzdelávania mníchov. 2. Rozrastanie počtu mníchov. 3. Veľké množstvo
               žobravých reholí. 4. Prefíkanosť a fortiele kveštárov. 5. Kazenie náboženského učenia
               uvoľňovaním mravov. 6. Vymýšľanie nových pobožností. 7. Bohatstvo kláštorov.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e962">
       </a>
       Strašný obraz diabla
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    ATANÁZ: Musíš ty len byť učený a zbehlý v tajných mníšskych praktikách, keď vieš toľko o
         nich. Nemali azda mnísi dajakú zvláštnu moc aj nad tvojimi diabolskými fortieľmi?
   </p>
   <p>
    TITINILL: To veru mali — svojím rozhrešením vyslobodzovali hriešnikov z mojej moci a
         strašili ich mnou. Vo svojich školách sa dosť namudrovali aj nad tým, ako ma ľuďom
         predstaviť čím ohavnejšieho a ošklivejšieho. A preto ma dávali vymaľovať ako najošklivejšiu
         potvoru raz s ohavnými rohmi, inokedy s veľkými ušami, potom so zakrúteným chvostom alebo
         ako šarkana s krídlami a pazúrmi — o čom sa mi nikdy ani nesnívalo až doteraz. No ja som
         jednako ostal ich statočným sluhom, hoci ma svetským ľuďom predstavovali ako ohavnú obludu.
         Ale keď som zbadal, že toľkými maliarmi namaľované a draho zaplatené rožky mi naozaj
         prirástli — prinútený teraz spolu s mníchmi vyvandrovať do sveta — musel som sa pripraviť
         podľa svetských manier a rožky som si dal preto odpíliť.
   </p>
   <p>
    ATANÁZ: Dobre si urobil, teraz vyzeráš ešte krajšie ako za grajciar
    <sup>
     [
     <a class="footnote" href="#ftn.d56e975" name="d56e975">
      54
     </a>
     ]
    </sup>
    prasa. Mával si však aj zakrútený chvost — kam si ho podel?
   </p>
   <p>
    TITINILL: Keď som sa prvý raz vydával na túto vandrovku do sveta, hneď vtedy som si ho
         odtrhol, lebo sa mi cestou plietol pomedzi nohy. Okrem toho viem, že na svete sa mnohí
         neboja ani rohatého, ani chvostnatého diabla. Ale ani livrej
    <sup>
     [
     <a class="footnote" href="#ftn.d56e983" name="d56e983">
      55
     </a>
     ]
    </sup>
    s dlhými výložkami nevyhovuje včuľ svetským manieram. Teraz nastáva nová móda a
         kto sa chce svetu páčiť, musí sa podľa nej pristrájať. Tamtá livrej, do ktorej ma doteraz
         obliekali mnísi aj maliari, dosť sa mi bridila a ma zunovala, no nemohol som si pomôcť, kým
         som bol u mníchov v službe, lebo tak som to mal zjednané v kontrakte, podľa ktorého som mal
         nosiť iba blšiu farbu. Keď som pobadal blížiace sa zmeny, chcel som sa raz pristrojiť
         trošku krajšie — ale zbadali to tí, čo mali nado mnou moc, a dostal som od nich za to
         jazykovú polievku. Vtedy som bol veru úbohé chúďa aj chudiatko… Mnísi jednoduchým ľuďom
         predkladali podivné činy všemohúcej a nepochopiteľnej božskej moci, čo boh podľa svojej
         pravdy preukazoval hriešnikom, a ku ktorej neraz priratúvali aj mňa, akoby som to ja sám
         bez božieho dopustenia urobil, keď som dakomu krk vykrútil, niekoho zahrdúsil, voľakoho
         zavše schytil do povetria a tam ho roztrhal, až krv z neho tiekla po strechách a jeho hnáty
         ostali rozhádzané kdekade po uliciach. Vraveli, že som s černokňažníkmi zháňal dohromady
         mračná a strašil svet búrkami, bleskami, hrmením a treskotom; že som spôsoboval víchor i
         slotu, ktorými som v horách váľal stromy, v dedinách domy a vo dne v noci v nich
         strašieval. Vraj som prenášal cez more kamenné stĺpy a nimi rúcal kostoly, vyvracal z
         gruntu zem a do akéhosi priepadliska spadnutých ľudí s vozom aj s koňmi sťahoval do
         pekelnej priepasti. Takýmito a podobnými mojimi výčinmi si mnísi získavali priazeň svojich
         dobrodincov.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e975" name="ftn.d56e975">
        54
       </a>
       ]
      </sup>
      <span class="emphasis">
       <em>
        grajciar
       </em>
      </span>
      — (z nem.) Autor ľudovým prirovnaním vyjadruje malú
               hodnotu veci; do zlatého sa rátalo 60 grajciarov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e983" name="ftn.d56e983">
        55
       </a>
       ]
      </sup>
      <span class="emphasis">
       <em>
        livrej
       </em>
      </span>
      — (z fr., originál má „liberia“) oblek sluhov určitých
               zamestnaní
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e991">
       </a>
       O kveštároch
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    TITINILL: Mali ste aj to spomenúť, že mníšsky sľub chudoby bol príčinou ešte väčších
         galíb. Nejedného mnícha nezasýtila skromná kláštorná kuchyňa, i šomral, drdlal proti
         predstaveným, na kuchára, rozduchoval nespokojnosť a rozbroj v kláštore alebo vycigánil sa
         von z kláštora. Ba často vyšiel aj bez dovolenia, behal po meste, navštevoval pani matky,
    <sup>
     [
     <a class="footnote" href="#ftn.d56e1000" name="d56e1000">
      56
     </a>
     ]
    </sup>
    zháňal olovranty či fruštiky, vydrankal peniažky, blýskal sa všelijakými
         žartmi, rozprával rozličné príhody a vyspevoval svetské pesničky. Aby sám mohol zanedbávať
         svoje regule, iných zabával a podporoval v záhaľčivosti. Keď sa chcel najesť mäsa skôr
         vonku ako v kláštore, keď chcel dostať a prefíkane nažobrať plátna i ručníčkov, opovažoval
         sa i naďalej bez dovolenia chodiť po takých návštevách, kde často zabúdal aj na to, podľa
         akej regule má oholenú hlavu, a tak sa neraz vyplnilo príslovie: Ryba vytiahnutá z vody a
         mních von z kláštora ľahko sa pokazia.
   </p>
   <p>
    ATANÁZ: Predstavení kláštorov dosť dozerali na tieto neporiadne poriadky, aj ich
         štriafali a trestali. No takíto previnilci sa vyhovárali: Ak nebudeme môcť vychádzať von z
         kláštora a navštevovať dobrodincov, ktože nám kúpi ručníčky a iné drobné šatstvo, listy,
         písma a papiere, kto zaobstará v nemoci občerstvenie alebo dá tabačik, kávu, čokoládu a
         ostatné veci? Veď kláštorná kasa vôbec nepamätá alebo len veľmi málo a skúpo pamätá na
         tieto naše drobnejšie potreby. Človek je už taký od prirodzenosti, že sa usiluje obživiť
         tam, kde môže.
   </p>
   <p>
    TITINILL: Takto kadejako sa vyhovárali tí mnísi, ktorí aj proti svojmu sľubu chudoby
         chceli byť bohatí. Aké však následky malo takéto mníšske bludárstvo a značné vlastníctvo,
         otvorene povedal v 15. storočí kartuzián Dionýz.
    <sup>
     [
     <a class="footnote" href="#ftn.d56e1010" name="d56e1010">
      57
     </a>
     ]
    </sup>
   </p>
   <p>
    ATANÁZ: Aj nami často spomínaný múdry a veľmi učený Vanespen
    <sup>
     [
     <a class="footnote" href="#ftn.d56e1018" name="d56e1018">
      58
     </a>
     ]
    </sup>
    hovorí, že voľakedy tak ľahko nedovolili mníchom z kláštora vychádzať do
         mestečiek alebo miest bez dôležitej a závažnej príčiny. Najmä v Ríme to bolo prísne
         zakázané, a to pre mnohé škody a pohoršenie. No ja vždy myslím, že takéto pohoršenie
         pochádzalo z tvojho pokúšania.
   </p>
   <p>
    TITINILL: Nuž to dobre viem, že keď bol niekto veľmi chudobný a videl u svojho dolného
         alebo horného suseda peniaze, povedal si: To nie je ani po dobrom, tuším mu ich čert nosí,
         musí mať do činenia s raráškom. Alebo keď sa chudobný oženil a vzal si bohatú, stal sa
         „dominus post togam“ čiže pánom po bohatej sukni. To bývalo vtedy, keď mávali ženy karpavé
         oči, no teraz každá hľadí bystro, ak aj nie ináč, nuž aspoň cez okuliare. Uznávam, že som
         dosiaľ niektorým prezradil, kde sú peniaze a poklady, aj im k nim dopomohol, lež odteraz sa
         už nedám tak ľahko naviesť na podobné bláznivosti. Ak by sa vás voľakto radil, či sa môže
         modlievať Krištofove modlitby
    <sup>
     [
     <a class="footnote" href="#ftn.d56e1026" name="d56e1026">
      59
     </a>
     ]
    </sup>
    alebo čítať Gregorove sväté omše
    <sup>
     [
     <a class="footnote" href="#ftn.d56e1032" name="d56e1032">
      60
     </a>
     ]
    </sup>
    — tomu dajte najprv seknúť žilu na nose, a potom nech ňuchá, na ktorom mieste
         má urobiť kruh, či virgule
    <sup>
     [
     <a class="footnote" href="#ftn.d56e1038" name="d56e1038">
      61
     </a>
     ]
    </sup>
    púšťať nad pokladom. Prípadne nech si sadne na breh Dunaja alebo čaká pri Váhu,
         kým mu šťuka či kapor vyhodí chvostom peňažitú virgulu.
   </p>
   <p>
    ATANÁZ: Čo to táraš a trepeš dve na tri, či si zabudol, čo si mal hovoriť? Dokonč to
         alebo začni o nasledovných príčinách zmien.
   </p>
   <p>
    TITINILL: Nezabudnite, pán páterko, čo ste chceli povedať — ale niekedy nezaškodí
         vytrhnúť myseľ z hlbokých úvah a zabaviť ju inými vecami. Spomínam to preto, aby ľudia na
         mňa nenadávali, že každé pokušenie dostať sa k bohatstvu a peniazom pochádza odo mňa.
         Väčšou príčinou tohto pokušenia býva často rozmáhajúca sa chudoba a žobrota. Keby sa
         doteraz neboli natoľko rozmohli žobraví mnísi, azda by medzi ľuďmi neboli také vzácne ani
         peniaze. No žobraví mnísi bez ohľadu na drahotu či lacné živobytie, bez prihliadania na
         suché či úrodné časy čoraz viacej (tri-štyri razy cez rok žiadajúc rovnako od bohatého i
         chudobného) vynášali z krajiny do tajných kútov kláštorov, a to neraz aj všelijakými
         fígľami a fortieľmi, ktoré kazili dobré mravy… Veď kvešta
    <sup>
     [
     <a class="footnote" href="#ftn.d56e1048" name="d56e1048">
      62
     </a>
     ]
    </sup>
    nebola obyčajná žobrota. Kto chcel byť dobrým kveštárom, musel vedieť kadejaké
         kumšty a fortiele, ba potreboval aj rozličné fígle na to, aby dostal viacej než druhý
         žobrák alebo kveštár od inej rehole. Ak sa niektorý vrátil z kvešty do kláštora a málo
         priniesol, privítali ho veru takou lekciou, že mu aj ostrihané vlasy proti srsti vstávali —
         taký bol frater piger, frater negligens, frater vagator, frater otiosus
    <sup>
     [
     <a class="footnote" href="#ftn.d56e1056" name="d56e1056">
      63
     </a>
     ]
    </sup>
    a podobne. Nuž kto nechcel zostať takýmto frátrom, musel sa chytiť všelijakých
         fortieľov. A kto svojimi fortieľmi vydrankal veľa a do kláštora priniesol hojnú almužnu,
         dostal sa u predstavených do veľkej priazne a pri návrate ho privítali ako vzácneho hosťa
         dobrým jedlom i pohárikom, deň aj noc sa nemusel zúčastniť na chórusových pobožnostiach, ba
         neraz aj dlhšie.
   </p>
   <p>
    ATANÁZ: Poznáš akosi veľa tajných kláštorných praktík!
   </p>
   <p>
    TITINILL: Vypočujte si ešte väčšie.
   </p>
   <p>
    *
   </p>
   <p>
    Jedného kveštára často posielali na kveštu, ale sa mu aj často stávalo, že nakveštoval
         málo. Aby ho teda rovnako často v kláštore zato neštriafali, uvažoval, akým fortieľom by si
         pomohol, a keď pôjde znovu kveštovať, ako by získal hojnejšiu almužnu. Pritrafilo sa, že
         pohrúženému práve v týchto myšlienkach rozkázali, aby šiel nakveštovať masla.
   </p>
   <p>
    „Ach,“ vzdychol si, „tohto roku je veľká suchota, kravy a ovce nemajú z čoho dojiť, zasa
         dostanem málo!“
   </p>
   <p>
    Išiel teda a proboval u pani matiek, navštevoval gazdov, pozdravoval ich, zvítaval sa s
         nimi a vypytoval na zdravie, ponúkal šňupový tabačik, dozvedal sa i na kravičky, ovečky a
         pýtal masielko. Ale všade sa vyhovárali, že kravy aj ovce doja slabo, a dostával veľmi málo
         almužny — čím viacej domov ponavštevoval, tým väčšmi sa mu každý vyhováral. Nijako si
         nevedel pomôcť, no predsa chcel už raz vyhovieť predstaveným hojnou kveštou, i vymyslel si
         fortieľ.
   </p>
   <p>
    Na tej istej kvešte zvečera prišiel k akémusi chudobnému gazdovi, ktorý sa práve vrátil
         z poľa so ženou aj dieťaťom a na násype večeral kašu poliatu troškou mlieka. Kveštár
         prišiel až k nim, podľa svojej prefíkane] (kveštárskej) obyčaje ho pozdravil a spýtal sa
         ho: „Ako sa máte, gazdíčko, čo porábate?“
   </p>
   <p>
    Chudobný gazdík mu odpovedal: „Vitajte, pán páterko, a toť akurát jeme kašu, keď inšie
         nemáme.“
   </p>
   <p>
    Kveštár už smelšie pokračoval: „Prosím vás, gazdíčko, aj vás, gazdinka, keby ste i nám
         chudobným vo meno božie udelili trošku masielka.“
   </p>
   <p>
    A tá sedliačka, chudobná gazdinka takto sa vyhovárala (veľká chudoba hotová od štedrosti
         výhovora): „Joj, pán páterko, radi by sme si ho zajedli aj my sami! Toto je posledná slza
         mliečka, lebo na smotanu sa u nás neudrží, nuž vyliala som ho na túto misu — to je naša
         omasta!“
   </p>
   <p>
    Videl kveštár, že je to pravda pravdivá nielen tu, lež aj v iných domoch, ale osmelil sa
         a vravel: „Gazdíčko, keď mi už inšie nemôžete dať, prosím vás, podarujte mi aspoň túto
         drevenú lyžičku.“
   </p>
   <p>
    Keď sa gazda najedol, o drevenú lyžicu veľmi nestál a daroval mu ju.
   </p>
   <p>
    Kveštárovým úmyslom bolo, aby natrafil na taký dom, kde by sa gazda volal Jozef a
         gazdiná Mária. A títo dvaja kašu jediaci sedliaci — ako z ich reči vyrozumel — mali žiadané
         mená. Nadelili ho teda prázdnou drevenou lyžicou a on im celý radostný tak ďakoval, akoby
         bol v bohatom majeri dostal tri žufany masla.
   </p>
   <p>
    Potom vošiel do druhého domu pýtať maslo. Aj tam sa mu podobne vyhovárali ako v
         predchádzajúcich domoch. Kveštár však zanechal podlizovanie i ponížené prosby a akoby
         rozprával nejakú zázračnú legendu, takto sa im prihovoril, ukazujúc onú drevenú lyžičku:
   </p>
   <p>
    „Gazdíčko, gazdinka, pozrite na túto lyžičku, podarujte mi aspoň toľko masielka, čo sa
         vmestí na ňu, a uvidíte, že vás i vaše kravičky aj ovečky pánboh požehná a hneď budete mať
         viacej masielka.“
   </p>
   <p>
    Keď sa čudovali jeho sľubom a vypytovali sa, od koho a aká je to lyžica, že prináša
         šťastie, kveštár odpovedal:
   </p>
   <p>
    „Vidíte, to je lyžička, ktorou Jozef a Mária kŕmili svoje malé nemluvniatko.“
   </p>
   <p>
    Ľudia keď to počuli, nazdávali sa, že tou lyžičkou Panna Mária voľakedy naozaj kŕmila
         Ježiška, ulakomili sa na šťastie, ktoré môže zázračná lyžica priniesť, každý ňou začrel aj
         dva-tri razy a hojne ho obdarovali maslom. Veru nikdy dotiaľ nedoniesol do kláštora takú
         veľkú kveštu ako vtedy, takže sa tam všetci čudovali.
   </p>
   <p>
    Všetky ženičky a babky, ktorým kveštár sľuboval, že hneď budú mať viacej masla, keď sa
         ho len dotknú tou lyžičkou, o dva-tri dni behali jedna k druhej a uveličene vraveli:
   </p>
   <p>
    „Ach, susedka moja, veru sa mi zdá, že je toho masla viacej než predtým, ako som z neho
         odobrala tou svätou lyžičkou.“
   </p>
   <p>
    Druhá povedala: „Veru, tetička, aj mne sa zdá, že to musela byť voľajaká zázračná
         lyžička!“
   </p>
   <p>
    Takto sa zhovárali najprv dve. Prišla k nim tretia, tá to spomenula štvrtej, tamtá
         piatej a tak sa o krátky čas po celom okolí babami rozchýril kveštárov fígeľ ako zázrak.
   </p>
   <p>
    Napokon sa ľudia múdrejší než sprostý ľud začali dozvedať v kláštore na onoho zázračného
         kveštára, ktorý spočiatku tajil svoj kumšt, ale naostatok sa priznal, čo aj prečo to
         urobil, a že darca lyžičky sa skutočne volal Jozef a jeho žena Mária a že práve vtedy ňou
         kŕmili svoje malé dieťatko. A tak z kveštárovho fortieľa vyšiel podarený žart a bolo z neho
         veľa smiechu.
   </p>
   <p>
    ATANÁZ: Neraz som počul, že kto chcel byť dobrým kveštárom, musel byť furták a šibal,
         musel byť vtipný a vedieť sa dobre zaliečať najmä pani matkám a babkám. No keď sa takíto z
         rozličných reholí stretli v jednom mieste dvaja či traja, tam potom jeden nad druhého sa
         vyťahoval svojimi výmyslami a fortieľmi.
   </p>
   <p>
    TITINILL: Veď ani jeden nešiel kveštovať s prázdnymi rukami. Ak aj nerozdával všelijaké
         odznaky, címery
    <sup>
     [
     <a class="footnote" href="#ftn.d56e1115" name="d56e1115">
      64
     </a>
     ]
    </sup>
    a dary svojej rehole, ponúkol aspoň tabačika — z jedného rukáva sedliakom, z
         druhého pánom a v kapucni nosil zvláštny pre seba. Odznaky a címery vonkajšieho prejavu
         nábožnosti spomeniem neskôr, teraz rozpoviem iba príhody, z ktorých možno spoznať
         šibalstvá, akými sa preukazovali kveštári rozličných reholí, keď sa zišli na jednom mieste.
   </p>
   <p>
    *
   </p>
   <p>
    Poznám isté chudobné mestečko pod horami, v chotári ktorého sa urodí málo chleba.
         Obyvatelia všetku svoju obživu celý rok úfajú i čakajú z vinohradov a zlá úroda tam spôsobí
         veľkú psotu. Vždy keď boli v tomto mestečku oberačky, zbehli sa ta všetci žobraví mnísi.
         Jedinú ulicu tam tvoria dva rady oproti sebe postavených domov a teda kveštárov bolo dobre
         vidieť na oboch stranách: So svojím putnárom
    <sup>
     [
     <a class="footnote" href="#ftn.d56e1125" name="d56e1125">
      65
     </a>
     ]
    </sup>
    chodil františkán, o chvíľu po ňom kapucín, za nimi šiel križiak a tomu v
         pätách karmelitán, nuž a nezaostal ani milosrdný.
    <sup>
     [
     <a class="footnote" href="#ftn.d56e1131" name="d56e1131">
      66
     </a>
     ]
    </sup>
    Netreba spomínať, že sa medzi nich neomeškal pavlán a miestny pustovník.
    <sup>
     [
     <a class="footnote" href="#ftn.d56e1137" name="d56e1137">
      67
     </a>
     ]
    </sup>
    Môžete si predstaviť, aké fortiele, aké fígle si museli títo ľudia povymýšľať,
         aby dostal jeden pred druhým skôr a ktorý nad ktorého viacej! Ak sa stretol taký kveštár v
         jednom dome s druhým kveštárom z inej rehole, tak sa tam dohrýzli, teda povadili, že aj
         medzi sedliakmi vyvolali veľké pohoršenie, a na faru donášali ťažké žaloby, čo všetko
         zapríčinilo iba to, že predbiehali jeden druhého.
   </p>
   <p>
    ATANÁZ: Boli to akiste takí, ktorým sa už vyhladila žobrácka palica, čiže keď už radšej
         žobrali, než sa venovali duchovnému životu alebo telesnej práci, s pasiou kveštovali a v
         jednom mieste sa predbiehali aj dvaja-traja; keď sa im každému neušlo z jednej almužny,
         brali — čo kde dostali — so slovami: Naša kapsa úbohá berie všetko, čo kto dá! Vtedy sa na
         nich splnili latinské porekadlá: Invidet cantor cantori et egenus egeno. Et figulus figulo
         dicitur esse gravis. — Závidí spevák spevákovi úspech dobrého hrdla. Aj žobrák žobráka
         predbieha zo závisti. Hrnčiar hrnčiarovi haní črepy. Kramár nenávidí kramára pri svojom
         sklepe. Predchádzajúce roky svetská i duchovná vrchnosť odôvodnene zastávala názor, aby sa
         jednotlivým reholiam určil kveštársky obvod na istý druh almužny, lebo na také množstvo
         nestačila robiť krajinská chudoba.
   </p>
   <p>
    TITINILL: Na jednom mieste sa raz stretol kveštár od milosrdných a mních bosák, ktorý
         dostal v obci asi päť vriec zbožia, a ten milosrdný — ako sám rozprával — nenakveštoval ani
         jedno plné vrecko. Prečo? V onej obci si mnísi bosáci svojím poúčaním ľudí tak získali, ba
         priam omámili, že ich pokladali za živých prorokov. Vedeli sa totiž natoľko prefíkane
         zvŕtať okolo prostodušných ľudí a najmä okolo bohatých vdov, u ktorých zavoňali, že by im
         chceli po smrti dačo poručiť. Poznám dve ženy z rozličného rodu, ktoré takto obalamutené
         odovzdali bosákom svoje peniaze ešte za života a potom ich bez potomkov aj odumreli. No
         pošli už aj bosáci aj peniaze z toho kláštora.
   </p>
   <p>
    ATANÁZ: Žaloval sa raz istý pán farár, že v jeho farnosti (a to iba v jednej veľkej
         dedine) za jediný rok dostali kveštári bosákov dvadsaťtri teliec a tridsaťtri barancov. A
         či vieš, aký prefíkaný fortieľ tu zabral? Miestny ľud už natoľko podľahol verejnému i
         tajnému naúčaniu bosáka, ktorý tam bol kaplánom, že každé prvé teľa od kravy aj skoro
         všetky prvé jahnence obetoval tým chudákom bosým mníchom, akoby ešte aj teraz platilo ono
         prísne prikázanie Starého zákona.
    <sup>
     [
     <a class="footnote" href="#ftn.d56e1152" name="d56e1152">
      68
     </a>
     ]
    </sup>
    Spomínaný pán farár bol by toho roku vďačne dal za jedno tela hoci aj tri
         zlaté, no nemohol dostať ani jedno.
   </p>
   <p>
    TITINILL: Voľakedy sa iný pán farár zasa sťažoval na fígle a bezočivosť jedného
         drancujúceho kveštára, ktorý dlhé roky chodieval po kveštách a nosieval, ba vlastne
         vozieval na pridelenej mu obecnej odvážke kopu prázdnych vriec a medzi nimi dve-tri plné
         všelijakých zeliniek. Onen pán farár vídaval ho často chodiť s takýmto fortieľom. A raz,
         keď sa kveštár vybral ponavštevovať svoje známe pani matky (hlúpe sedliačky), rozhodol sa
         zatiaľ vyhovieť už toľký čas premáhanej zvedavosti, rozviazal tie plné vrecia a nazrel do
         nich. Až vtedy sa na vlastné oči presvedčil, že tento prefíkaný mních je všetkými masťami
         mazaný podvodník a zmama,
    <sup>
     [
     <a class="footnote" href="#ftn.d56e1160" name="d56e1160">
      69
     </a>
     ]
    </sup>
    čo iba ľudí mámi a mátoží domnienkou svätených zelín. Pán farár mu všetky tie
         zeliny vzal a hodil do priekladníka
    <sup>
     [
     <a class="footnote" href="#ftn.d56e1166" name="d56e1166">
      70
     </a>
     ]
    </sup>
    pre svoju lichvu. Mnícha potom vyhrešil za jeho prefíkané nemníšske spôsoby.
         Kveštár sa veľmi vyhováral, že nedostane almužnu, ak nič nerozdáva, a že agnúsky
    <sup>
     [
     <a class="footnote" href="#ftn.d56e1172" name="d56e1172">
      71
     </a>
     ]
    </sup>
    a prstienky sú pre mníchov drahé — — Čo však potom neurobil! Ako hrniec, ktorý
         vždy páchne tým, čím raz navrie, až dokiaľ sa nerozbije — potajomky vošiel do farárovej
         stodoly, po rebríku vyliezol na povalu naplnenú senom a navyberal tam plný batôžtek
         všelijakých zeliniek a tak svojím osvedčeným spôsobom predsa kveštoval aj naďalej. Veď len
         tak a nie ináč si mohol nakloniť ľudí, že im rozdával zelinky.
   </p>
   <p>
    ATANÁZ: A nevieš, Titinill, aké to boli zelinky?
   </p>
   <p>
    TITINILL: To som nezavoňal, no možno by som uhádol. V jednom vreci mohol byť turánok,
    <sup>
     [
     <a class="footnote" href="#ftn.d56e1182" name="d56e1182">
      72
     </a>
     ]
    </sup>
    v druhom devätorník
    <sup>
     [
     <a class="footnote" href="#ftn.d56e1188" name="d56e1188">
      73
     </a>
     ]
    </sup>
    a v treťom láskavec.
    <sup>
     [
     <a class="footnote" href="#ftn.d56e1194" name="d56e1194">
      74
     </a>
     ]
    </sup>
    Na čo sú dobré tieto zeliny, to by sme sa mali spýtať onoho kveštára. Zasa iný
         kveštár pri kveštovaní označoval všetky domy, v ktorých mu nič nedali. Keď vyšiel z takého
         domu, červenou kriedou urobil na stenu kríž, čo znamenalo: Tuto nám nedali, ostali nám teda
         dlžní, prídeme sem zasa o dva-tri dni.
   </p>
   <p>
    ATANÁZ: Tu by som spomenul, čo o takejto mníšskej hojnosti píše kardinál Kajetán:
    <sup>
     [
     <a class="footnote" href="#ftn.d56e1202" name="d56e1202">
      75
     </a>
     ]
    </sup>
    Čo teraz spotrebuje tridsať rehoľníkov, to by bolo kedysi postačilo azda iným
         sto mníchom.
   </p>
   <p>
    TITINILL: Vypočujte si túto príhodu.
   </p>
   <p>
    *
   </p>
   <p>
    V istej dedine stretol sa milosrdný s bosákom. Obidvaja mali vo svojom lajstri, akože
         duchovnej maršrute okrem iných zapísanú opäť tú istú obec. Z tohto miesta obaja mali odísť
         do inej susednej, asi na míľu vzdialenej dediny, žiadali teda od richtára voz na odvážku —
         ale každý osobitne pre seba, a to včasráno (aby mohol žobrák žobráka predbehnúť). Richtár
         sa vyhováral, že páni páterkovia pôjdu predsa do tej istej obce, môžu sa odviesť aj spolu
         na jednom voze. Nič horšie už nemohol povedať bosákovi, ktorý zo závisti voči milosrdnému
         sa vzchopil a rozbehol ta pešky, aby len skôr mohol ponavštevovať svoje známe pani matky a
         vydrankať od nich hojnejšiu almužnu. Milosrdný ho na voze dohonil, ale nedostal ani
         polovicu predpokladanej almužny, radšej sa stade obrátil inam. Ech, mníšska láska, rukávy
         máš pristrihnuté naširoko a vrecia nahlboko!
   </p>
   <p>
    Akýsi mních bosák, aby viacej nakveštoval, rozdával (podľa obyčaje iných kveštárov)
         pátričky a veľmi ich odporúčal, že sú odpustkové. Istý človek, ktorý vedel o odpustkoch
         viacej než on, spýtal sa ho, aké odpustky sa viažu na tie pátričky, a mních ich nevedel
         vysvetliť.
   </p>
   <p>
    Nuž stalo sa mu podobne ako tomu vojenskému oficierovi, ktorý muštroval
    <sup>
     [
     <a class="footnote" href="#ftn.d56e1219" name="d56e1219">
      76
     </a>
     ]
    </sup>
    svojich vojakov rozkazmi: Takto sa obráťte — — takto kráčajte — — a keď tento mouvement
    <sup>
     [
     <a class="footnote" href="#ftn.d56e1225" name="d56e1225">
      77
     </a>
     ]
    </sup>
    urobíte, stane sa to a to — —
   </p>
   <p>
    I osmelil sa jeden regrút a spýtal sa ho: „Pán feldvébel, a čo je to muveman?“
   </p>
   <p>
    Pán feldvébel sa naňho osopil slovami: „Mizerný chlape! Muveman je muveman, len
         mašíruj!“
   </p>
   <p>
    A milý regrút prikývol: „Aha!“
   </p>
   <p>
    Teda odpustky sú odpustky! Aha! To bol nielen kveštár, ale aj quaestuosus quaestor.
    <sup>
     [
     <a class="footnote" href="#ftn.d56e1239" name="d56e1239">
      78
     </a>
     ]
    </sup>
   </p>
   <p>
    Iný mních pri kveštovaní (pýtal vlnu a tuším i súkno) zasa vravel, že keď bude hriešnik
         umierať alebo keby mala jeho duša ísť do pekla, anjeli to darované súkno pretiahnu cez
         cestu, zabránia jej tadiaľ prejsť, nepustia ju tade, ale ju odrazia na nebeskú cestu.
   </p>
   <p>
    ATANÁZ: Krásne fortiele a fígle! Kdeže si ich len, Titinill, toľko nazbieral?
   </p>
   <p>
    TITINILL: Ešte keď som chodieval za mníchmi po kveštách. Nože počúvajte ďalej!
   </p>
   <p>
    Dvaja minoriti
    <sup>
     [
     <a class="footnote" href="#ftn.d56e1254" name="d56e1254">
      79
     </a>
     ]
    </sup>
    chodievali k istému pánovi na panskú kveštu čiže na časté návštevy spojené s
         odovzdaním pozdravov a pohostením. Onen pán často videl ich poníženosť i prívetivosť a
         pobadal, čím by sa im zavďačil. Zaumienil si teda, že im dá vo svojom dvorci vykŕmiť pekné
         dva bravy.
   </p>
   <p>
    Práve v tom čase, keď tí dvaja minoriti znovu došli k onomu pánovi do kaštieľa, bravy
         boli už dobre vykŕmené. Čeľaď obyčajne vždy, keď bravov kŕmila, vravela im „minoritské
         bravy“ a pri posledku už len „minoriti“.
   </p>
   <p>
    Keď sa teraz mnísi minoriti s pánom navečerali, odobrali sa na odpočinok do osobitnej
         izby. Pán kaštieľa vydával zatiaľ svojej čeľadi rozkazy na budúci deň a okrem iného jej
         prikázal:
   </p>
   <p>
    „Tých dvoch minoritov zabite ešte pred svitaním, veď sa tu už poriadne vykŕmili!“
   </p>
   <p>
    Začul to cez dvere jeden z mníchov a ihneď upovedomil svojho spolubrata, že pán vyniesol
         nad nimi ortieľ a do svitania ich majú zabiť. (Veď nemohol vedieť, že to bol vynesený
         ortieľ nad bravmi, ktoré volali minoritmi, lebo im boli oferované.) Nuž nebrali tie slová
         na ľahkú váhu, vzali nohy na plecia a z izby utiekli.
   </p>
   <p>
    Ale kaštieľ bol v noci zamknutý a nemohli sa dostať z neho von. Hľadali teda nejakú
         skrýšu, ktorá by ich zachránila pred smrťou. Tak sa dostali k chlievom, medzi kŕmniky a
         narobili tam taký hrmot, že stade vyplašili aj tie ich tučné bravy, ktoré od strachu
         vyhegľovali dvere a utiekli. V tme nemohli mnísi nikde nájsť poriadnu skrýšu, nuž museli sa
         uspokojiť s tým prázdnym chlievom a vliezli ta, skade povyskakovali ich bravy. (Kam strach
         človeka nenaženie!)
   </p>
   <p>
    Pred svitaním prišla na zabíjačku vychystaná čeľaď s lampášmi a ozbrojená štránkami aj
         nožmi, aby zabila minoritské bravy. No keď otvorili kŕmnik, zdúpneli:
   </p>
   <p>
    „Och, beda, prebeda, v kŕmniku sa stal zázrak! Prečo sme my len tie bravy volali
         minoritmi, teraz sa zmenili na ozajstných mníchov minoritov!“
   </p>
   <p>
    Túto zázračnú príhodu oznámili majiteľovi kaštieľa, ktorý o tom pochyboval a neveril,
         kým sa na vlastné oči nepresvedčil, čo sa stalo. Najprv vošiel do izby, kde nocovali
         minoriti, a keď ich tam nebolo, nazrel do kŕmnika. Celý začudovaný pokrútil hlavou, keď ich
         tam zbadal, a spýtal sa ich, ako sa ta dostali. Mnísi mu stručne rozpovedali, ako po večeri
         začuli nad sebou ortieľ, a keďže sa nemohli dostať z kaštieľa von, hľadali pred smrťou
         útočište v chlieve.
   </p>
   <p>
    „Ale toto!“ hovorí onen pán. „Páni pátri, poďte von z kŕmnika, ako omylné
    <sup>
     [
     <a class="footnote" href="#ftn.d56e1278" name="d56e1278">
      80
     </a>
     ]
    </sup>
    dostanete každý tučného bravka!“
   </p>
   <p>
    Upokojených minoritov ešte dobre pohostil, obdaroval dvoma bravmi a v pokoji prepustil —
         —
   </p>
   <p>
    V tomto prípade boli minoriti bravmi a bravy minoritmi.
   </p>
   <p>
    ATANÁZ: Čudná to veru bola kvešta, ale po smutnej kvešte bohatá almužna.
   </p>
   <p>
    TITINILL: Poviem vám ešte o čudnejšej, na ktorej kveštár sám dobrovoľne vliezol do
         maštale, aby fígľom získal dobrú almužnu.
   </p>
   <p>
    *
   </p>
   <p>
    Chodieval jeden kveštár (taktiež riadny šibal a furták) pýtať barance. Často sa
         zastavoval u istého bohatého, ale skúpeho mlynára, od ktorého nemohol vydrankať ani len
         jedno barančiatko alebo teliatko. Keď to s ním už nešlo podobrotky, zaumienil si, že ho
         dostane o dačo šikovným fígľom.
   </p>
   <p>
    Vracal sa raz milý kveštár s vyžobraným kŕdľom barancov už domov do kláštora i natisol
         sa s nimi tomu mlynárovi do dvora a pýtal tam obed pre seba aj svojho barančiara. Potom sa
         veselo hostil, jedol a pil spolu s mlynárom. A keď sa už dobre podfutroval, nechal mlynára
         sedieť za stolom, sám sa vytratil von, vošiel do jeho maštale, kde odviazal somára a vohnal
         ho medzi svoje barance. Barančiarovi rozkázal, aby sa popredku pobral do kláštora a s
         kŕdľom hnal aj mlynárovho somára.
   </p>
   <p>
    Nato sa vrátil späť do maštale, navliekol na seba ohlávku, čo tam zostala po somárovi,
         priviazal sa k jasliam na to isté miesto, kde predtým stával somár, a ako hoviadko čakal,
         kedy vojde niekto do maštale.
   </p>
   <p>
    Mlynárovi sa zunovalo sedieť samému v izbe, čudoval sa, čo sa mních baví vonku tak dlho,
         i vyšiel na dvor a videl, že v mlyne už nieto ani mnícha ani barančiara s barancami. Chcel
         si teda opatriť lichvu, vošiel do maštale a tam zazrel kveštársky zázrak. Ako sa v kaštieli
         stali z bravov minoriti, tak sa tuná zo somára zázračne stal mních bosák!
   </p>
   <p>
    Mlynár ohúrený hľadí, krúti hlavou a celý vyjavený sa čuduje, či je to skutočný mních
         alebo na mnícha zmenený jeho somár. Pristúpil k nemu a spytuje sa ho: „Kto si, čo si —
         hovädo či mních?“
   </p>
   <p>
    V ohlávke zaklesnutý bosák akoby s veľkým strachom ponížene odpovedá: „Och, gazdíčko,
         prosím vás, pusťte ma odtiaľto. Doteraz som vám slúžil ako somár, lebo ma tým boh potrestal
         za jeden hriech, ktorý som spáchal v kláštore — premenil som sa na somára. Musel som viacej
         rokov ako hovädo ťažko robiť a až dosiaľ bývať v maštaliach. No práve teraz vypršal čas
         môjho trestu — prosím vás, osloboďte ma, aby som sa mohol vrátiť späť do kláštora.“
   </p>
   <p>
    Mlynárovi ani len na um neprišlo, že by to mohol byť kveštársky fígeľ, pozbavil mnícha —
         niekdajšieho somára — ohlávky, vyprevadil von z maštale a ešte ho aj prosil, aby mu
         odpustil, že ho pri ťažkej robote bíjaval, šľahával ako lenivého somára.
   </p>
   <p>
    Keď tento prepustený mních-somár tak vydarene dokončil svoj fígeľ, chytro opustil mlyn a
         ešte dohonil aj barančiara. V kláštore sa nezabudol pochváliť, že už predsa len raz
         vydrankal od toho skúpeho mlynára namiesto baranca somára — ale nepovedal ako.
   </p>
   <p>
    Somára v kláštore používali začas na robotu, ale keď ho potom nemal kto samého pásť —
         lebo barance sa minuli — rozkázal ho predstavený zaviesť na lichvací jarmok a predať.
         Odviedol ho ta paholok v čiernej mníšskej livreji vyšujtášovanej žltými šnúrami a postavil
         sa s ním na jarmočnisku medzi ostaných somárov.
   </p>
   <p>
    Na spomínaný jarmok prišiel i onen mlynár, ktorý si znovu chcel kúpiť somára, a medzi
         ostatnými natrafil aj na toho, čo ho držal za ohlávku kláštorný paholok a predával. Ihneď
         ako ho zazrel, spoznal v ňom onoho, ktorý uňho dlhé roky vykonával somársku službu nie ako
         somár, ale ako mních. Prekvapený začal krútiť hlavou a pritom sa mu hrozil prstom:
   </p>
   <p>
    „Ej, ej! Už si zasa dačo v kláštore previnil, keď ťa znovu pánboh zmenil na somára?
         Ľudia dobrí, ani sa k nemu nezbližujte, nekupujte ho! Tento somár je mních, to je mních
         somár! Skutočne nie je to nijaký somár, lež mních, stráňte sa ho! Ja mám s ním už
         skúsenosti — aby ste nepochodili s ním aj vy tak, ako som ja pochodil. Veru sa mi s ním
         prihodila čudná vec!“
   </p>
   <p>
    A jarmočníkom tam verejne vyrozprával, čo sa mu stalo.
   </p>
   <p>
    Nuž koľkých ľudí svojím fígľom (o falši ani nevraviac) prekabátil jeden prešibaný
         kveštár!
   </p>
   <p>
    *
   </p>
   <p>
    Prišiel raz jeden mních — taktiež bosák — k istému chudobnému sedliakovi a pýtal zbožie.
         Už sama jeho chudoba bola dobrou výhovorkou. No kveštárovi to nestačilo a len pýtal zbožie.
         Gazdík sa vyhovára a hovorí:
   </p>
   <p>
    „Pán páterko, mám iba toľko, koľko potrebujem pre seba, no ani tak neviem doista, ako z
         toho vyžijem. Keby som mal dačo vyše najpotrebnejšieho, vďačne by som vám dal.“
   </p>
   <p>
    Kveštár ho neprestáva unúvať: „Naozaj by ste dali?“
   </p>
   <p>
    Sedliak vraví: „Prečo by som nedal, keby som mal.“
   </p>
   <p>
    Mních sa teda spytuje znovu: „Alebo na takto rok mi dáte?“
   </p>
   <p>
    Aby sa sedliak zbavil neodbytného mnícha, sľúbil: „Ano, dám.“
   </p>
   <p>
    A mních mu na to chytro podal ruku, aby mu sedliak na svoje slová dal parolu.
    <sup>
     [
     <a class="footnote" href="#ftn.d56e1339" name="d56e1339">
      81
     </a>
     ]
    </sup>
    Aj sa tak stalo, a iba až potom sa kveštára zbavil.
   </p>
   <p>
    Aj to bol jeden z kveštárskych fortieľov — ale násilný fortieľ.
   </p>
   <p>
    ATANÁZ: Práve mi prichádzajú na myseľ Bonaventúrove
    <sup>
     [
     <a class="footnote" href="#ftn.d56e1349" name="d56e1349">
      82
     </a>
     ]
    </sup>
    slová, ktorými karhal takýmito fortieľmi, ba skôr prinucovaním drancujúcich
         kveštárov svojej rehole a ostro ich štriafal: Neodbytné pýtanie spôsobuje, že sa nám ľudia
         obávajú otvoriť — ako zbojníkom. Táto neodbytnosť je istý druh násilnosti, ktorej sa vie
         málokto sprotiviť, najmä ak ju uplatňujú ľudia, čo im už sám mníšsky habit a profesia
         (rúcho a slávnostné sluby) dodávajú úctu a velebnosť.
   </p>
   <p>
    Takým neodbytným hosťom bol aj mních, ktorý nechcel od istého pána farára prijať tri mariáše,
    <sup>
     [
     <a class="footnote" href="#ftn.d56e1357" name="d56e1357">
      83
     </a>
     ]
    </sup>
    lebo vraj podľa záznamu v jeho pugilári má na tejto fare dostať každý rok zlatý
         — a keď ho vraj nedostane, menej ani nevezme, aby si jeho predstavený v kláštore nemyslel,
         že je frater piger alebo že z toho zlatého voľačo azda premárnil.
   </p>
   <p>
    Aká importunitas petendi!
    <sup>
     [
     <a class="footnote" href="#ftn.d56e1365" name="d56e1365">
      84
     </a>
     ]
    </sup>
    Čo predtým pán farár dával z lásky a z dobrej vôle takému kveštárovi, ktorý mu
         trochu pomohol v pastorizácii, to chcel aj iný kveštár, frater vagator obsiahnuť
         vynucovaním.
   </p>
   <p>
    Farári vedia veľa rozprávať o takýchto neodbytných hosťoch, lebo ich nikto väčšmi
         neohováral, nepotupoval a nehanil ako kveštári. Čo na jednej fare videli, to na druhej fare
         ohovorili, lebo im človek nemohol nikdy dosť vyhovieť.
   </p>
   <p>
    Jeden kveštár takto vychvaľoval istého pána farára na akomsi posedení: „To je,“ hovorí,
         „statočný pán, lebo držiava statočný pohár vína!“ a ukazoval na fľašku.
   </p>
   <p>
    Už je to len pravda, že vtáka poznať po perí a človeka po reči — že mnohí kveštári,
         ktorí statočne vydržali pri fľaške, statočnosť hľadali vo fľaškách a pohároch.
   </p>
   <p>
    TITINILL: To bol potom každý páter Fľaškovič, hoci nebol Atanáz!
   </p>
   <p>
    ATANÁZ: Ej, ty prešibaný furták, zle nehádaš!
   </p>
   <p>
    *
   </p>
   <p>
    Prišiel totiž tiež jeden kveštár po smrti ktoréhosi farára na výpomoc do jeho farnosti a
         miestnemu administrátorovi
    <sup>
     [
     <a class="footnote" href="#ftn.d56e1386" name="d56e1386">
      85
     </a>
     ]
    </sup>
    smelo povedal (ale bol trošku podkutý): „Gvardián ma sem poslal na pomoc, lebo
         nemal už koho iného poslať. Ja som v kláštore kazateľ a mám svoju pohodlnú posteľ, dobrú
         porciu jedla i vína na obed aj na večeru. No kde si odpočiniem, keď je tu všetko
         pozamykané? Chcem tu mať aspoň také dobré zaopatrenie ako v kláštore. Keď gvardián posiela
         statočných ľudí, chce teda, aby sa im aj statočne poslúžilo!“
   </p>
   <p>
    Druhý kveštár došiel zasa k inému farárovi na výpomoc, podal mu list z kláštora a bolo v
         ňom toto: Keď bude mať tento páter kázeň, nech dostane okrem zvyčajných jedál ešte jedno
         jedlo aj pohár vína navyše — — Aká zbytočná márnivosť, mníšske labužníctvo! Keby farár
         dostal za každú kázeň mimoriadny pohár vína, o pečienku viacej — koľkože by si ich
         zaslúžil? Ba kto by mu ich dával na mizernej dedine?
   </p>
   <p>
    Nehaním všetkých kveštárov, medzi nimi bolo aj niekoľko prívetivých a skromných, ktorí
         sa uspokojili s chudobnou farárovou kuchyňou, lebo vedeli, že farár nemôže mať každý piatok
         a každú sobotu na stole pripravenú rybu ako oni v kláštore. Viacerí z nich boli schopní aj
         na dušpastiersku činnosť, lebo si nosili v každom rukáve dve-tri, v kapucni štvrtú, v
         polách plášťa päť až desať kázní vari už spred osem či desať rokov. Taký kveštár pochodil s
         nimi zo tridsať dedín a kedykoľvek ho pán farár poprosil, aby mal kázeň, hneď ju hotovú
         vytriasol z rukáva, dva-tri razy prečítal a vyšiel na kazateľnicu.
   </p>
   <p>
    No ktorí boli leniví a nevoňal im ani takýto fortieľ, na faru sa dotiahli zvyčajne v
         sobotu večer alebo v nedeľu — hoci predtým celý týždeň blúdili kdekade, aby sa vyhli
         duchovnej práci — a čím menej farárom pomohli, o to viacej boli náchylní ich ohovárať.
         Monachi et ludirectores sunt vestri (parochorum) proditores.
    <sup>
     [
     <a class="footnote" href="#ftn.d56e1398" name="d56e1398">
      86
     </a>
     ]
    </sup>
   </p>
   <p>
    TITINILL: Ešte šťastie, že pre toľkých a tak často chodiacich kveštárov stačili svetskí
         ľudia dorábať a mali im z čoho dávať, keď mnohí z nich sa vyhýbali aj telesnej aj duchovnej
         práci. Nuž potom mali ľudia pravdu, keď vravievali, že na kňazov robí celý svet. Veď ako
         môže stačiť na všetko chudobný robotný človek? Stará sa, pracuje v zime v lete, o hlade a
         smäde sa ťažko trápi, kope, orie, seje s myšlienkou, aby sa len v nove, čiže keď zvezie z
         poľa plody svojej ťažkej práce — novú úrodu, mohol potešiť obžive pre seba i pre všetku
         svoju čeľaď. A predsa (hoci sa slovíčkom „v nove“ utešuje celý rok) neraz je tá jeho úroda
         v nove taká slabá, že nepostačí ani na jeho domácu spotrebu. Nuž a z tej istej novej úrody
         žiada stoličný dráb,
    <sup>
     [
     <a class="footnote" href="#ftn.d56e1406" name="d56e1406">
      87
     </a>
     ]
    </sup>
    žiada zemepánov exekútor,
    <sup>
     [
     <a class="footnote" href="#ftn.d56e1412" name="d56e1412">
      88
     </a>
     ]
    </sup>
    s rovášom
    <sup>
     [
     <a class="footnote" href="#ftn.d56e1418" name="d56e1418">
      89
     </a>
     ]
    </sup>
    v ruke pýta mäsiar, šenkár aj kováč, na obecné dane a potreby požaduje richtár,
         svoje žiada notáriuš, pýta hlásnik, pýtajú pastieri, svoje mu nedarujú ani hájnici, hlási
         sa školský rechtor, žiada pán farár — a toto sú zväčša potrební krajinskí či obecní
         služobníci, bez ktorých nemôže byť krajina ani nijaká dobre usporiadaná obec, ktorým každé
         právo prizná ich zaslúženú mzdu. Ale to nebolo ešte všetko, celá ťarcha chudobného človeka
         v tom ročnom čase novej úrody — najmä dokiaľ jestvovalo toľko žobravých mníchov. Okrem už
         spomenutých ustanovil sa k chudobnému robotnému sedliačikovi františkán, po ňom známy
         kapucín, tomu v pätách karmelitán, za ním išiel križiak, zápäť milosrdný, posledný nebol
         ani pavlán. A teraz nech posúdi, kto len môže — ako by chudobný, ťažko pracujúci človek
         stačil svojou prácou chovať všetko, čo pýta od neho obživu? Veru nehovorí sa nadarmo, že ak
         by chudobný človek cestou do poľa s pluhom videl všetkých, čo na neho hľadia, čo na
         výsledok jeho práce slačia i čakajú, že by všetko nechal tak.
   </p>
   <p>
    ATANÁZ: A vidíš, hoci tých žobravých mníchov toľko pýtalo, jednako sa len v mene božom
         uživili.
   </p>
   <p>
    TITINILL: To je pravda, ale akým spôsobom? Lebo každý mal — a to ktorý nad ktorého —
         aké-také vecičky slúžiace babským pobožnostiam. Jeden kveštár nosil kordičky,
    <sup>
     [
     <a class="footnote" href="#ftn.d56e1428" name="d56e1428">
      90
     </a>
     ]
    </sup>
    druhý ceduľky svätého Lukáša, tretí sviečky svätého Pavla, štvrtý karmelitánske
         vôdky, piaty posvätené zelinky a iné veci, ktorými balamutili ženičky a staré babky, aby od
         nich vymámili, vykvokali dajaké húsatko, kuriatko alebo vajíčko, baranča či teliatko. Ak sa
         svojim dobrodincom nemohli zavďačiť inakším darom, ponúkli im šnupavý tabačik a mámili ich
         všelijakými prísľubmi.
   </p>
   <p>
    ATANÁZ: Ale čo to táraš? Ty teda potupuješ posvätné veci — pátričky, sviečky a iné
         cirkvou svätiť dovolené predmety?
   </p>
   <p>
    TITINILL: Kdeže, nie, nepotupujem starodávne pobožné obyčaje cirkvi. Ešte si pamätám,
         ako sa voľakedy dohodli doktori teológie, že podľa slov apoštola (Timoteus I, 4: Omnis
         creatura bona est, et sanctificatur per verbum Dei et orationes)
    <sup>
     [
     <a class="footnote" href="#ftn.d56e1439" name="d56e1439">
      91
     </a>
     ]
    </sup>
    môže sa posvätiť každá v podstate dobrá vec, ako sviečky, olej, popol, víno,
         byliny a iné veci. No mali by sa používať iba natoľko, nakoľko to dopúšťa cirkev a taktiež
         len na taký úmysel, na aký to ustanovuje cirkev. Ale kveštári takéto posviacané, ináč samy
         v sebe nevinné veci dávali sprostým ľuďom s prísľubmi všelijakých priam zázračných
         vlastností, aby od nich neodchádzali s prázdnymi vreckami. Milosrdný obdaroval babky
         posvätenými zelinkami, ktorými ak okadia svoje kravičky, budú dojiť veľa mlieka a bosorky
         im neuškodia. Šikovne a prefíkane vymysleli karmelitáni svoje vôdky, pavláni sviečky,
         križiaci ceduľky, ktoré rozdávali ľuďom iba kvôli almužne, fruštičkom, darom, lahôdkam, aby
         nimi vymámili od dobrodiniek maškrty. Aj všelijaké pobočné a nie tak dávno vymyslené
         mníšske pobožnosti odvádzali ľudí od vlastných farských kostolov, kde sa mali zúčastňovať
         na pobožnostiach a počúvať najpotrebnejšie články viery, bez ktorých nemôže byť jednoduchý
         človek spasený. Takéto kveštárske remeslo podľa terajšieho zákonného ustanovenia
         nenapomáhalo v krajine všeobecné duchovné potreby.
   </p>
   <p>
    ATANÁZ: Čože je to aké ustanovenie?
   </p>
   <p>
    TITINILL: Okrem iného je v ňom aj to, že kto žije v krajine, nech podľa vôle kráľa
         prispieva na všeobecné duchovné alebo svetské potreby krajiny.
   </p>
   <p>
    ATANÁZ: Nuž to viem, aké sú všeobecné duchovné potreby krajinského ľudu, veď mu ich
         duchovní pastieri predkladajú. Ale vedel by si mi ty vymenovať všeobecné svetské potreby
         krajiny?
   </p>
   <p>
    TITINILL: Hovoriť o tom nepatrí do nášho rozhovoru, ale predsa vám odpoviem na otázku,
         lebo sa neodhadzujem ani od toho. Najhlavnejšie všeobecné krajinské potreby, na ktoré má
         prispievať podľa svojej možnosti každý obyvateľ krajiny, sú nasledujúce a vychádzajú z
         božieho príkazu „Dajte cisárovi, čo je cisárovo“.
    <sup>
     [
     <a class="footnote" href="#ftn.d56e1453" name="d56e1453">
      92
     </a>
     ]
    </sup>
    Ako môže cisár vydávať rozkazy vo svojej ríši, takisto môže kráľ rozkazovať vo
         svojej krajine takými nariadeniami, ktoré sú zamerané na všeobecné šťastie krajiny a ich
         zachovávaním má dosiahnuť šťastie krajina i obyvatelia s kráľom. Aby sa to splnilo, musí
         byť kráľovstvo pokojné a väčšine obyvateľstva po vôli. Kráľovstvo je ľuďom po vôli vtedy,
         keď majú dostatok obživy aj odevu a keď je dobre zabezpečený ich majetok i zem. Ak má kráľ
         takto usporiadanú krajinu, je šťastný; no len čo sa tomuto všeobecnému krajinskému šťastiu
         dačo sprotiví alebo sa prihodí nejaká nečakaná nepríjemnosť, musí kráľ (ako hospodár v
         dome) bedliť, aby seba, krajinu i jej obyvateľov ochránil pred protivníkom a nešťastím. Ale
         keďže sám kráľ svojou osobou nemôže zahnať nepriateľa, potrebuje pomoc občanov, ktorí sú
         povinní pomôcť, ak chcú žiť aj s ním šťastne. Čiže ich povinnosťou je dávať kráľovi vojakov
         a na ich vydržovanie povinné dane, zásoby, kvartiele, odvážky a všetko ostatné, čo je
         nevyhnutné na zahnatie nepriateľa, na zachovanie pokoja a všeobecného krajinského šťastia.
         Podobne je povinnosťou obyvateľstva usilovne odvrátiť od seba i verejného úžitku všetko, čo
         je kráľovi aj obyvateľom na ťarchu, ťažkosť a čo spôsobuje nežiadúce útraty aj nepokoje.
   </p>
   <p>
    ATANÁZ: A je dačo také možné ešte aj teraz v tomto osvietenom čase, v takomto
         vymudrovanom svete?
   </p>
   <p>
    TITINILL: Nuž a čo boli, čo sú pre krajinu mníšski kveštári a iní rehoľníci, ak nie
         nežiadúci, krajinu obťažujúci a drancujúci stav? Nepracovali na krajinské potreby — a dobre
         žili z práce krajiny. Tak im bolo ľahko slúžiť bohu, keď im zacengali sadať za plný stôl,
         najedeným zacengali vstávať spoza stola, zacengali im večer líhať, ráno vstávať a podľa
         zvonca vykonávať pobožnosti a iné práce. Ono na stenách napísané
    <span class="emphasis">
     <em>
      Silentium
     </em>
    </span>
    znamenalo vlastne, aby každý z nich mlčal pred svetom o
         tejto užívanej dobrote. Nevedeli všetci, čo je ťažká práca chudoby, čo je psota, čo je
         znášať krajinské ťarchy a dane. Keby boli tak ako voľakedy (keď rehoľníci, mnísi
         prispievali na krajinské potreby zo svojich majetkov, práce aj dôchodkov) platili porcie
    <sup>
     [
     <a class="footnote" href="#ftn.d56e1466" name="d56e1466">
      93
     </a>
     ]
    </sup>
    i dane, boli by aj teraz obstáli. Ale keď boli krajine na príťaž, posielajú ich
         do práce, do sveta. Kto žije z krajiny, nech pracuje v krajine na jej všeobecné potreby,
         kto žije z chudoby, nech slúži chudobe.
   </p>
   <p>
    ATANÁZ: Azda voľakedy kňazi a mnísi platili dane?
   </p>
   <p>
    TITINILL: Už som povedal, že dávali a platili, keď som vravel o ustanovení, podľa
         ktorého mali mnísi a rehoľníci pôvodne žiť z telesnej práce. Učitelia terajšieho práva
         hovoria, že sú potrebné iba tri stavy: Prvý — stav bojujúcich vojakov; druhý — stav
         vyučujúcich doktorov, pod ktorý sa zahŕňajú aj farári a školskí učitelia; tretí — stav
         pracujúcich čiže remeselníci a sedliaci. Kto nepatrí do niektorého z týchto troch stavov,
         pracujúcich na všeobecné potreby krajiny — nech z krajiny odíde alebo prejde do niektorého
         z uvedených troch stavov a nech tak plní základný krajinský zákon: Kto žije v krajine, nech
         prispieva na všeobecné svetské alebo duchovné potreby krajiny. Keďže mnísi kveštári žijú v
         krajine, povinní sú napomáhať krajinské duchovné potreby ako pomocníci farárov tak, že
         farníkov budú radšej napomínať, aby poslúchali svoje svetské i duchovné vrchnosti a
         nadovšetko aby farárom preukazovali vernosť, úctivosť. A keď kveštujú po farnostiach, nech
         ľudí nemámia všelijakými darmi, nezaslepujú im oči, nech im nerozdávajú veci, ktoré v
         podstate nemajú takú podivuhodnú moc konať neslýchané zázraky, lež skôr sprostých ľudí
         privádzajú k poverám a kadejakým bosoráctvam. O tom píše učiteľ terajšej viedenskej školy Schanza
    <sup>
     [
     <a class="footnote" href="#ftn.d56e1476" name="d56e1476">
      94
     </a>
     ]
    </sup>
    a uvádza najvyššie výnosy o kveštárskych výmysloch a fortieľoch, medzi nimi aj
         rozkaz nebohej najjasnejšej kráľovnej,
    <sup>
     [
     <a class="footnote" href="#ftn.d56e1482" name="d56e1482">
      95
     </a>
     ]
    </sup>
    ktorý zaslala olomouckému biskupstvu… Ale načo by som spomínal, prečo sa
         zdržiaval pri cudzích výnosoch, zahraničných zákonoch? Azda niekdajší predkovia, múdre
         vrchnosti tejto uhorsko-slovenskej krajiny už dávno predtým nepodnikali proti kveštárskym
         výmyslom a fortieľom podobné opatrenia? Priznajte sa, Atanázko, vy viete o nich, spomeňte
         daktoré.
   </p>
   <p>
    ATANÁZ: Péterffy
    <sup>
     [
     <a class="footnote" href="#ftn.d56e1490" name="d56e1490">
      96
     </a>
     ]
    </sup>
    v spise o dávnych snemoch uhorskej krajiny uvádza, že roku 1493 za uhorského
         kráľa Vladislava Druhého
    <sup>
     [
     <a class="footnote" href="#ftn.d56e1499" name="d56e1499">
      97
     </a>
     ]
    </sup>
    a estenského kniežaťa Hypolita, kardinála a zároveň ostrihomského arcibiskupa,
         v Ostrihome zídený krajinský snem v nariadení De religiosis,
    <sup>
     [
     <a class="footnote" href="#ftn.d56e1505" name="d56e1505">
      98
     </a>
     ]
    </sup>
    článku o rehoľníkoch a kveštároch, prísne prikázal opátom, priorom, prepoštom, archidiakonom
    <sup>
     [
     <a class="footnote" href="#ftn.d56e1511" name="d56e1511">
      99
     </a>
     ]
    </sup>
    Ostrihomského arcibiskupstva, aby si bedlivo všímali všetky kveštárske výmysly,
         fortiele a dômyselné kumšty. Podobne aj nasledujúceho roku 1494 za predsedania oboch
         spomenutých najvyšších hodnostárov nitriansky snem vydal uznesenie, v ktorého tridsiatej
         kapitole medzi inými je aj takéto nariadenie a po slovensky znie nasledovne: „Naša
         dušpastierska zodpovednosť nás nabáda k ostražitosti proti zlým obyčajam daktorých
         žobrajúcich rehoľníkov a kveštárov, ktorí pri vymáhaní almužny, aby sprostých ošialili a
         nasilu vydrankali od nich i zlato, uchyľujú sa k zaliečavým, ba falošným fortieľom, čo je
         nejednej duši na škodu a mnohým na pohoršenie. Aby sme zabránili týmto nešvárom, nakoľko
         nám to len umožňujú nariadenia svätého cirkevného práva, zaumienili sme si oznámiť našim
         poddaným, aby sa nikomu nedovolilo kázať, spovedať, ani kveštovať, kým sa nepreukáže listom
         od nás alebo nášho vikára,
    <sup>
     [
     <a class="footnote" href="#ftn.d56e1517" name="d56e1517">
      100
     </a>
     ]
    </sup>
    že dotyčný, ktorý bol predstavený nám alebo nášmu vikárovi, môže podľa daného
         práva spovedať, kázať a vykonávať aj iné vyžiadané povinnosti. Lebo ako sme sa dopočuli,
         opovážlivo, smelo a bezočivo klamúc duše, z vlastnej moci rozdávajú ľuďom odpustky, pri
         spovedi oslobodzujú ich od sľubov, rozhrešujú od hriechu krivej prísahy, mordárstva i
         kadejakých iných hriechov. Podobne odpúšťajú nespravodlivé odňatie cudzieho majetku, ak
         dostanú z neho čiastku; uľavujú tretiu a štvrtú časť z uložených pokút, z očistca vyvádzajú
         — ako sami klamlivo vravia — a do rajských radostí vovádzajú duše rodičov alebo príbuzných
         toho, kto im dá almužnu; duchovným bratom svojich bratstiev a dobrodincom udeľujú
         odpustenie všetkých hriechov, ba niektorí ich rozhrešujú aj od hriechu aj od pokuty (aby
         sme sa vyjadrili ich slovami). Keďže chceme zamedziť všetky tieto výčiny a zlé obyčaje,
         ktorými sa umenšuje cirkevné plnomocenstvo a ktoré potupujú moc duchovných kľúčov,
         prítomným listom prikazujeme našim poddaným a jedného každého pod trestom vyobcovania z
         cirkvi zaväzujeme rozkazom, že ak podobného človeka z akéhokoľvek stavu, rádu, rehole
         pristihnú pôsobiť bez písomného povolenia od nás alebo nášho vikára, vydaného až po tomto
         sneme (lebo všetky doterajšie naše i vikárske listy odvolávame z istých rozumných dôvodov),
         teda ak niektorých nájdu kveštovať, kázať a spovedať, nech zajmú ich kone a všetok majetok,
         čo nosia so sebou (okrem ich kníh a bez ukrivdenia ich osobe alebo sluhom), a nech ich
         predvedú pred nás alebo nášho vikára. Okrem toho nech im z nášho splnomocnenia zaáreštujú
         všetko, čo nakveštovali, aj čo si z kvešty dakde zložili. Aby sa predišlo nebezpečenstvám,
         do ktorých privádzajú duše spomínaní kveštári svojím šaľbiarstvom, aby sa zamedzilo aj
         takejto nerozumnej opovážlivosti, žiadame a prikazujeme, aby sa toto naše nariadenie
         vyhlásilo cez sviatočné dni ľuďom z kazateľníc a kvôli dôkladnému pochopeniu vysvetlilo od
         slova do slova. Napomíname vás všetkých uvedených a prosíme vás pre milosrdenstvo Ježiša
         Krista, pravdaže, ešte prísnejšie vás zaväzujeme rozkazom, aby ste podľa božskej lásky
         všetkých bratov akejkoľvek rehole a kveštárov, čo budú mať od nás alebo nášho vikára list
         povoľujúci spomínanú činnosť, privítali prívetivo, aby ste voči bratom a kveštárom neboli
         zátvrdliví, veľmi prísni a hrubí, lež skôr úprimní, milosrdní, dobrotiví, žičliví a štedrí,
         aby ste tým, ktorým neistá žobrota poskytuje obživu, nijako neprekážali pri pýtaní almužny
         od veriacich kresťanov, ani im neodnímali toto právo a nepožadovali od nich čiastku kvešty
         čiže žobroty. No týmto listom oznamujeme a prikazujeme žobravým rehoľníkom, že štvrtú
         čiastku kvešty musia podľa práva a bez akejkoľvek falše i vykrúcačky odovzdať farským
         kňazom, aby nás zasa oni zbytočne neunúvali žalobami a aby sa zachoval práve nariadený
         pokoj a poriadok. Podobne napomíname rehoľníkov, aby nevykonávali služby božie na
         zakázaných miestach a v takých kostoloch, čo keby neposlúchli, zakročíme proti nim právom
         ustanovenými trestmi a pokutami“ atď., atď. Nazdávam sa, že keby boli aj vtedy, keď sa
         zakladali všelijaké žobravé rehole, také ťažké časy a pospolitý ľud bol zaťažený takými
         veľkými a pre krajinu potrebnými daňami, keby bol aj vtedy musel chudobný mešťan alebo
         remeselník toľko platiť na krajinské potreby, keby boli vtedy od chudobného sedliaka pýtali
         toľkí a toľko poplatkov i obživy ako včuľ, že by vtedy zakladatelia žobravých reholí neboli
         svojich nasledovníkov zaväzovali slávnostnými sľubmi chudoby a žobroty. Lež radšej z lásky,
         ktorú mali v srdci zaštepenú najmä voči chudobnému blížnemu, boli by ustanovili toto
         terajšie bratstvo lásky a svojich bratov zaviazali na ochranu (a nie na ťarchu) chudoby —
         hoci sa i o tom voľačo hovorí v ich regulách
    <sup>
     [
     <a class="footnote" href="#ftn.d56e1524" name="d56e1524">
      101
     </a>
     ]
    </sup>
    a svätých životopisoch. Niektorí si zle vysvetľujú terajšie poriadky, keď
         vravia, že ak by zanikla kvešta, ľudia by nemali už komu dávať almužnu a nezískali by si
         potom ani orodovníkov u boha.
   </p>
   <p>
    TITINILL: Bohatí žobráci sa kasírujú a chudobní sa sťahujú do svojich žobračín
    <sup>
     [
     <a class="footnote" href="#ftn.d56e1532" name="d56e1532">
      102
     </a>
     ]
    </sup>
    i k puškám.
    <sup>
     [
     <a class="footnote" href="#ftn.d56e1538" name="d56e1538">
      103
     </a>
     ]
    </sup>
    Čo predtým vynášali z obcí kveštári, to nech každá obec dá domácim mestským či
         dedinským žobrákom sediacim v špitáli
    <sup>
     [
     <a class="footnote" href="#ftn.d56e1544" name="d56e1544">
      104
     </a>
     ]
    </sup>
    alebo v žobračinách pri puškách, a tak môžu ľudia dávať almužnu im. No ak by sa
         niektorí žobraví mnísi museli v krajine ešte trpieť, že by ich naraz nemohli všetkých
         zrušiť a nevládala by ich krajinská vrchnosť uživiť z verejnej krajinskej pokladnice, nech
         sa na kveštách správajú tak, aby chudobnejším od seba neboli na ťarchu, nech pýtajú ako
         chudobní, a nie neodbytní žobráci, ako nábožní a ponížení žobráci, a nie ako mnohí doteraz,
         čo sa usilovali nakloniť si dobrodincov všelijakými fortieľmi a obalamutiť ich rozličnými
         figľami; no keď nepochodili s tým, voľnejšie im popúšťali v mravných a spasiteľných
         zásadách i čnostiach katolíckeho učenia.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1000" name="ftn.d56e1000">
        56
       </a>
       ]
      </sup>
      <span class="emphasis">
       <em>
        pani matky
       </em>
      </span>
      — popredné (vedúce) členky laických bratstiev a
               spolkov združených pri kláštoroch, tu kordášov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1010" name="ftn.d56e1010">
        57
       </a>
       ]
      </sup>
      <span class="emphasis">
       <em>
        Dionýz
       </em>
      </span>
      — (1403 — 1471) vzdelaný radca panovníkov a biskupov,
               ktorých vyzýval do výprav proti Turkom, autor vyše sto spisov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1018" name="ftn.d56e1018">
        58
       </a>
       ]
      </sup>
      <span class="emphasis">
       <em>
        Vanespen
       </em>
      </span>
      — Zeger Bernhard van Espen (1646 — 1728), nizozemský
               právnik, profesor cirkevného práva v Louvaine (dnešné Belgicko). Bol stúpencom
               galikanizmu, hnutia usilujúceho sa vo Francúzsku podriadiť cirkev štátu. Z jeho
               spisov čerpali viedenskí jozefinisti.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1026" name="ftn.d56e1026">
        59
       </a>
       ]
      </sup>
      <span class="emphasis">
       <em>
        Krištofove modlitby
       </em>
      </span>
      — legendou opradeného svätca
               Krištofa
     </p>
    </div>
    <div class="footnote">
     <p>
      <sup>
       [
       <a class="para" href="#d56e1032" name="ftn.d56e1032">
        60
       </a>
       ]
      </sup>
      <span class="emphasis">
       <em>
        Gregorove sväté omše
       </em>
      </span>
      — pápeža Gregora Veľkého (590 — 604),
               ktorý zreformoval cirkevnú liturgiu
     </p>
    </div>
    <div class="footnote">
     <p>
      <sup>
       [
       <a class="para" href="#d56e1038" name="ftn.d56e1038">
        61
       </a>
       ]
      </sup>
      <span class="emphasis">
       <em>
        virgula
       </em>
      </span>
      — (lat.) palička, ktorá vraj naznačila, ukázala
               miesto, kde je ukrytý poklad
     </p>
    </div>
    <div class="footnote">
     <p>
      <sup>
       [
       <a class="para" href="#d56e1048" name="ftn.d56e1048">
        62
       </a>
       ]
      </sup>
      <span class="emphasis">
       <em>
        kvešta
       </em>
      </span>
      — (z lat.) vyberanie milodarov pre kláštor; milodary
               nazbierané pre kláštor. Tento druh žobrania uskutočňovali mnísi
      <span class="emphasis">
       <em>
        kveštári.
       </em>
      </span>
     </p>
    </div>
    <div class="footnote">
     <p>
      <sup>
       [
       <a class="para" href="#d56e1056" name="ftn.d56e1056">
        63
       </a>
       ]
      </sup>
      <span class="emphasis">
       <em>
        frater, piger, negligens, vagator, otiosus
       </em>
      </span>
      — (lat.) fráter
               (brat), leňoch, nedbanlivec, tulák, povaľač
     </p>
    </div>
    <div class="footnote">
     <p>
      <sup>
       [
       <a class="para" href="#d56e1115" name="ftn.d56e1115">
        64
       </a>
       ]
      </sup>
      <span class="emphasis">
       <em>
        címer
       </em>
      </span>
      — (z fr. cez maď.) znak, tu symbol istých náboženských
               javov, pobožností
     </p>
    </div>
    <div class="footnote">
     <p>
      <sup>
       [
       <a class="para" href="#d56e1125" name="ftn.d56e1125">
        65
       </a>
       ]
      </sup>
      <span class="emphasis">
       <em>
        putnár
       </em>
      </span>
      — (z nem., náreč.) nosič putne, väčšej drevenej
               nádoby; dodnes sa používa pri oberačke hrozna
     </p>
    </div>
    <div class="footnote">
     <p>
      <sup>
       [
       <a class="para" href="#d56e1131" name="ftn.d56e1131">
        66
       </a>
       ]
      </sup>
      <span class="emphasis">
       <em>
        milosrdný
       </em>
      </span>
      — milosrdný brat, mních rehole (zo 16. stor.) s
               poslaním venovať sa chudobným a chorým
     </p>
    </div>
    <div class="footnote">
     <p>
      <sup>
       [
       <a class="para" href="#d56e1137" name="ftn.d56e1137">
        67
       </a>
       ]
      </sup>
      <span class="emphasis">
       <em>
        pustovník
       </em>
      </span>
      — V ompitálskej pustovni koncom 18. stor. žili
               dvaja pustovníci. (Porovnaj v básni
      <span class="emphasis">
       <em>
        Prátelské porozumení
       </em>
      </span>
      , str.
               221.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1152" name="ftn.d56e1152">
        68
       </a>
       ]
      </sup>
      <span class="emphasis">
       <em>
        prikázanie Starého zákona
       </em>
      </span>
      — Mojžišov zákon prikazoval Židom
               každé prvorodenča (chlapca i zviera) zasvätiť alebo obetovať bohu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1160" name="ftn.d56e1160">
        69
       </a>
       ]
      </sup>
      <span class="emphasis">
       <em>
        zmama
       </em>
      </span>
      — (náreč.) zvodca, kto niekoho niečím vábi, mámi;
               tulák
     </p>
    </div>
    <div class="footnote">
     <p>
      <sup>
       [
       <a class="para" href="#d56e1166" name="ftn.d56e1166">
        70
       </a>
       ]
      </sup>
      <span class="emphasis">
       <em>
        priekladník
       </em>
      </span>
      — (náreč.) prehradený kút v maštali, kam sa
               odkladá krm pre statok
     </p>
    </div>
    <div class="footnote">
     <p>
      <sup>
       [
       <a class="para" href="#d56e1172" name="ftn.d56e1172">
        71
       </a>
       ]
      </sup>
      <span class="emphasis">
       <em>
        agnúsok
       </em>
      </span>
      — (z lat.) závesok na krk, medailónik s nejakým
               náboženským vyobrazením
     </p>
    </div>
    <div class="footnote">
     <p>
      <sup>
       [
       <a class="para" href="#d56e1182" name="ftn.d56e1182">
        72
       </a>
       ]
      </sup>
      <span class="emphasis">
       <em>
        turánok
       </em>
      </span>
      — (z nem., náreč.) bylina turica, ktorá sa v ľudovom
               lekárstve používala proti čarám (Durant erigeron)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1188" name="ftn.d56e1188">
        73
       </a>
       ]
      </sup>
      <span class="emphasis">
       <em>
        devätorník
       </em>
      </span>
      — (náreč.) ľubovník (Helianthenum), bylina, ktorej
               ľud pripisoval devätoro liečivých síl
     </p>
    </div>
    <div class="footnote">
     <p>
      <sup>
       [
       <a class="para" href="#d56e1194" name="ftn.d56e1194">
        74
       </a>
       ]
      </sup>
      <span class="emphasis">
       <em>
        láskavec
       </em>
      </span>
      — (náreč.) slezinník (Asplenium), bylina, ktorá má
               vraj magický účinok vo veciach lásky, „v láske všemocný“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1202" name="ftn.d56e1202">
        75
       </a>
       ]
      </sup>
      <span class="emphasis">
       <em>
        kardinál Kajetán
       </em>
      </span>
      — Thomas de Vio (1469 — 1534), generál
               dominikánskej rehole, r. 1523 pápežský legát v Uhorsku
     </p>
    </div>
    <div class="footnote">
     <p>
      <sup>
       [
       <a class="para" href="#d56e1219" name="ftn.d56e1219">
        76
       </a>
       ]
      </sup>
      <span class="emphasis">
       <em>
        muštrovať
       </em>
      </span>
      — (z nem., náreč.) učiť, cvičiť
     </p>
    </div>
    <div class="footnote">
     <p>
      <sup>
       [
       <a class="para" href="#d56e1225" name="ftn.d56e1225">
        77
       </a>
       ]
      </sup>
      <span class="emphasis">
       <em>
        mouvement
       </em>
      </span>
      — (fr.) pohyb, obrat pri vojenskom výcviku
     </p>
    </div>
    <div class="footnote">
     <p>
      <sup>
       [
       <a class="para" href="#d56e1239" name="ftn.d56e1239">
        78
       </a>
       ]
      </sup>
      <span class="emphasis">
       <em>
        quaestuosus quaestor
       </em>
      </span>
      — (lat.) ziskuchtivý vyberač,
               drancier
     </p>
    </div>
    <div class="footnote">
     <p>
      <sup>
       [
       <a class="para" href="#d56e1254" name="ftn.d56e1254">
        79
       </a>
       ]
      </sup>
      <span class="emphasis">
       <em>
        minorita
       </em>
      </span>
      — (lat.) menší brat, mních príslušník ktorejkoľvek
               rehole sv. Františka; františkán v najširšom význame
     </p>
    </div>
    <div class="footnote">
     <p>
      <sup>
       [
       <a class="para" href="#d56e1278" name="ftn.d56e1278">
        80
       </a>
       ]
      </sup>
      <span class="emphasis">
       <em>
        omylné
       </em>
      </span>
      — (náreč.) nahradenie, kompenzovanie omylu
     </p>
    </div>
    <div class="footnote">
     <p>
      <sup>
       [
       <a class="para" href="#d56e1339" name="ftn.d56e1339">
        81
       </a>
       ]
      </sup>
      <span class="emphasis">
       <em>
        parola
       </em>
      </span>
      — (z fr.) sľub, čestné slovo potvrdené podaním
               ruky
     </p>
    </div>
    <div class="footnote">
     <p>
      <sup>
       [
       <a class="para" href="#d56e1349" name="ftn.d56e1349">
        82
       </a>
       ]
      </sup>
      <span class="emphasis">
       <em>
        Bonaventúr
       </em>
      </span>
      — Bonaventúra, Joannes Fidanza (1221 — 1274),
               profesor teológie v Paríži, od r. 1256 generál františkánov, autor scholastických a
               mystických spisov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1357" name="ftn.d56e1357">
        83
       </a>
       ]
      </sup>
      <span class="emphasis">
       <em>
        mariáš
       </em>
      </span>
      — (z lat.) peniaz dvojtoliar za tereziánskych čias,
               názov podľa podobizne Márie Terézie
     </p>
    </div>
    <div class="footnote">
     <p>
      <sup>
       [
       <a class="para" href="#d56e1365" name="ftn.d56e1365">
        84
       </a>
       ]
      </sup>
      <span class="emphasis">
       <em>
        importunitas petendi
       </em>
      </span>
      — (lat.) bezočivá požiadavka
     </p>
    </div>
    <div class="footnote">
     <p>
      <sup>
       [
       <a class="para" href="#d56e1386" name="ftn.d56e1386">
        85
       </a>
       ]
      </sup>
      <span class="emphasis">
       <em>
        administrátor
       </em>
      </span>
      — (lat.) správca, tu fary
     </p>
    </div>
    <div class="footnote">
     <p>
      <sup>
       [
       <a class="para" href="#d56e1398" name="ftn.d56e1398">
        86
       </a>
       ]
      </sup>
      <span class="emphasis">
       <em>
        Monachi et ludirectores…
       </em>
      </span>
      — (lat.) Mnísi a kantori sú vaši
               (farárov) zradcovia.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1406" name="ftn.d56e1406">
        87
       </a>
       ]
      </sup>
      <span class="emphasis">
       <em>
        stoličný dráb
       </em>
      </span>
      — (z nem.) ozbrojený zriadenec niekdajšej
               župnej správy, chodil po dedinách so stoličným zmocnencom, ktorý inkasoval župné dane
               a iné povinnosti od poddaných
     </p>
    </div>
    <div class="footnote">
     <p>
      <sup>
       [
       <a class="para" href="#d56e1412" name="ftn.d56e1412">
        88
       </a>
       ]
      </sup>
      <span class="emphasis">
       <em>
        zemepánov exekútor
       </em>
      </span>
      — (z lat.) panský úradník, ktorý vymáhal
               od poddaných poplatky a naturálie pre zemepána
     </p>
    </div>
    <div class="footnote">
     <p>
      <sup>
       [
       <a class="para" href="#d56e1418" name="ftn.d56e1418">
        89
       </a>
       ]
      </sup>
      <span class="emphasis">
       <em>
        rováš
       </em>
      </span>
      — dvojitá latka alebo palička, na ktorú sa v minulosti
               zárezmi zaznačovali dlhy, povinnosti a pod.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1428" name="ftn.d56e1428">
        90
       </a>
       ]
      </sup>
      <span class="emphasis">
       <em>
        kordička
       </em>
      </span>
      — (z lat.) šnúra, pásik rozličnej farby, ktorým si
               mnísi prepasovali habit, podobne (ale pod vrchným rúchom) aj laickí členovia
               mníšskych bratstiev
     </p>
    </div>
    <div class="footnote">
     <p>
      <sup>
       [
       <a class="para" href="#d56e1439" name="ftn.d56e1439">
        91
       </a>
       ]
      </sup>
      <span class="emphasis">
       <em>
        Omnis creatura bona est…
       </em>
      </span>
      — (lat.) Všetky stvorené veci sú
               dobré a môžu sa posvätiť skrz slovo božie a modlitby.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1453" name="ftn.d56e1453">
        92
       </a>
       ]
      </sup>
      <span class="emphasis">
       <em>
        Dajte cisárovi, čo je cisárovo.
       </em>
      </span>
      — Citát z Nového zákona
               (Lukáš 20, 25).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1466" name="ftn.d56e1466">
        93
       </a>
       ]
      </sup>
      <span class="emphasis">
       <em>
        porcia
       </em>
      </span>
      — (z lat.) v minulosti daň, ktorú poddaní platili
               štátu, neskôr obci
     </p>
    </div>
    <div class="footnote">
     <p>
      <sup>
       [
       <a class="para" href="#d56e1476" name="ftn.d56e1476">
        94
       </a>
       ]
      </sup>
      <span class="emphasis">
       <em>
        Schanza
       </em>
      </span>
      — Václav (1744 — 1787), brnenský rodák, profesor
               morálky v Olomouci a vo Viedni, prívrženec jozefínskych cirkevných reforiem
     </p>
    </div>
    <div class="footnote">
     <p>
      <sup>
       [
       <a class="para" href="#d56e1482" name="ftn.d56e1482">
        95
       </a>
       ]
      </sup>
      <span class="emphasis">
       <em>
        nebohej… kráľovnej
       </em>
      </span>
      — Márii Terézii (1740 — 1780)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1490" name="ftn.d56e1490">
        96
       </a>
       ]
      </sup>
      <span class="emphasis">
       <em>
        Péterffy
       </em>
      </span>
      — Karol (1700 — 1746), bratislavský rodák, teológiu
               študoval v Trnave (1716), neskôr profesor vo Viedni, posledné roky pôsobil v
               Bratislave. Napísal niekoľko historických prác, pre ktoré materiál čerpal z
               vatikánskych archívov, jeho hlavné dielo
      <span class="emphasis">
       <em>
        Sacra concilia ecclesiae
                  romanocatholicae in regno Hungariae celebrata I, II
       </em>
      </span>
      vyšlo v Bratislave
               r. 1741 a 1742.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1499" name="ftn.d56e1499">
        97
       </a>
       ]
      </sup>
      <span class="emphasis">
       <em>
        Vladisláv Druhý
       </em>
      </span>
      — Jagelovec, uhorský kráľ v r. 1490 —
               1516
     </p>
    </div>
    <div class="footnote">
     <p>
      <sup>
       [
       <a class="para" href="#d56e1505" name="ftn.d56e1505">
        98
       </a>
       ]
      </sup>
      <span class="emphasis">
       <em>
        De religiosis
       </em>
      </span>
      — (lat.) O rehoľníkoch.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1511" name="ftn.d56e1511">
        99
       </a>
       ]
      </sup>
      <span class="emphasis">
       <em>
        opát, prior, prepošt, archidiakon
       </em>
      </span>
      — (z lat., gr.) cirkevní
               hodnostári, predstavení kapitúl, kláštorov a reholí
     </p>
    </div>
    <div class="footnote">
     <p>
      <sup>
       [
       <a class="para" href="#d56e1517" name="ftn.d56e1517">
        100
       </a>
       ]
      </sup>
      <span class="emphasis">
       <em>
        vikár
       </em>
      </span>
      — (z lat.) tu generálny vikár, arcibiskupov zástupca na
               celom území arcibiskupstva
     </p>
    </div>
    <div class="footnote">
     <p>
      <sup>
       [
       <a class="para" href="#d56e1524" name="ftn.d56e1524">
        101
       </a>
       ]
      </sup>
      <span class="emphasis">
       <em>
        reguly
       </em>
      </span>
      — (z lat.) predpisy, disciplína
     </p>
    </div>
    <div class="footnote">
     <p>
      <sup>
       [
       <a class="para" href="#d56e1532" name="ftn.d56e1532">
        102
       </a>
       ]
      </sup>
      <span class="emphasis">
       <em>
        žobračina
       </em>
      </span>
      — (náreč.) žobráčňa, miesto pre žobrákov v
               predsieni alebo v bočnom priestore pri dverách kostolov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1538" name="ftn.d56e1538">
        103
       </a>
       ]
      </sup>
      <span class="emphasis">
       <em>
        puška
       </em>
      </span>
      — (z nem.) pokladnička; tu pokladnička na peňažné
               milodary pre kostolných žobrákov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1544" name="ftn.d56e1544">
        104
       </a>
       ]
      </sup>
      <span class="emphasis">
       <em>
        špitál
       </em>
      </span>
      — (z lat.) tu niekdajší chudobinec
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1553">
       </a>
       V spovednici
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    TITINILL: Aj keď mnohí mnísi chceli byť vo svojej spovedníckej činnosti múdri a
         dômyselní, predsa v nejednom prípade veľmi pochybili. Kto má uši na počúvanie, nech počúva.
   </p>
   <p>
    *
   </p>
   <p>
    Jeden mních uložil istému bírešovi pri spovedi takúto pokutu: Keď príde domov a jeho
         páni budú za stolom obedovať, aby vošiel dnuka, urobil tam na zemi uhľom kríž a pred nimi
         ho zlízal.
   </p>
   <p>
    Iný bosák kveštár pri spovedaní akúsi ženu ostrejšie štriafal, aj ju hlasnejšie (než
         mal) karhal a pritom skríkol: „A to s Nemcami!“ Keď to počuli ostatné čakajúce počestné a
         statočné matróny, veľmi ich to zamrzelo a vystráchané odišli od jeho spovednice.
   </p>
   <p>
    Nuž posúďte, ktorí máte vedomosti o spovedníckych povinnostiach, či konal múdro.
   </p>
   <p>
    Tretí mních spovedník uložil istej matróne pri veľkonočnej spovedi, aby sa opäť prišla
         vyspovedať k nim do toho istého kláštora na svätodušné sviatky, keď tam budú dávať odpustky
         — a to k nemu, aby sa spytovala na toho a toho pátra. Tu si treba uvedomiť, že tá osoba
         bývala od kláštora najmenej dve míle
    <sup>
     [
     <a class="footnote" href="#ftn.d56e1572" name="d56e1572">
      105
     </a>
     ]
    </sup>
    ďaleko a že za najatú furmanku musela vždy zaplatiť vyše dvanásť grošov. Okrem
         nej a toho, čo to spomína, nikto nevie, aká ťažká i veľká pokuta to bola pre ňu — a to iba
         za jeden zdanlivý hriech, putatium peccatum.
   </p>
   <p>
    Štvrtý bosák uložil istej prácou zaneprázdnenej sedliačke pokutu na viacej mesiacov —
         aby šla každý mesiac na spoveď aj na prijímanie. Povážte, ľudia boží, či to bola pokuta
         vhodná pre sedliacky ťažko pracujúci stav!
   </p>
   <p>
    Piaty spovedník mních pri spovedi naklonil istú osobu, aby sa vydala, takýmito dôvodmi:
         „Vidíš“, vraví, „ak sa vydáš, môžeš mať deti, a tie deti budú mať zasa dietky. A keď sa
         nevydáš, možno povedať, že si toľké dietky dobrovoľne zniesla zo sveta.“
   </p>
   <p>
    Nuž a táto osoba, ktorá si zaumienila, sľubom sa zaviazala, že sa nikdy nevydá,
         naklonená, ba priam prinútená takýmto dôvodom sa vydala, zakúsila dosť mizerné manželstvo a
         na starosť vyšla i s deťmi na žobrotu.
   </p>
   <p>
    Viem, že onen mních pred takou radou nepouvažoval, či sa ináč nezaviazala sľubom alebo
         či ju môže od neho oslobodiť. Aká neopatrná rada! Správne je, aby prísny hospodár trestal
         takého služobníka, ktorý v záhrade zakopáva dané mu duchovné hrivny,
    <sup>
     [
     <a class="footnote" href="#ftn.d56e1587" name="d56e1587">
      106
     </a>
     ]
    </sup>
    a tak ich nevyužíva na svoj ani na úžitok blížneho. Nuž ale ako môže voľakto
         speňažiť svoje duchovné dary, ako ich použiť na vzdelávanie, keď nemá na to predpoklady?
   </p>
   <p>
    Mnohí mladí mnísi, sotva sa v kláštore za ten prvý rok teologického štúdia poučili dačo
         z jedného autora o veciach svedomia, už hneď museli do spovednice a okrem toho často behať
         po kveštách, kde sa k nim — ako vidieckym svätým misionárom — hrnuli najväčší
         hriešnici-ročiaci s veľkými hriechmi na rováši. Tu je na mieste otázka, ako má taký mladoň
         zaobchádzať so starými zátvrdlivými hriešnikmi? Ak to každý nevedel, musel sa pridŕžať
         známej mníšskej praxe a poslať takého hriešnika kajať sa na púte, aby sa išiel šľahať do
         kláštora, kde sú spovedníci, ktorí majú svätú moc nad veľkými hriešnikmi. Tak sa splnilo
         príslovie, že načiera vodu do sita, kto ide do sveta neučený; kto chce byť učený a chýba mu
         knižka, ten načiera vodu do plátenného vrecka…
   </p>
   <p>
    Spomínali ste, že mníšski spovedníci prípady svedomia obťaženého hriechmi brali naľahko
         a posudzovali dosť povoľne, že ľahko dávali rozhrešenie. Povedzte voľajaký prípad a ja
         pridám dva kratšie.
   </p>
   <p>
    ATANÁZ: Načo by sme hovorili svetu o tom, čo má byť utajené pred svetom? Nuž ale čo dal
         vytlačiť vo svojej knižke viedenský Renbír, môžem spomenúť i ja. Medzi ostatnými
         odsúdeniahodnými prípadmi uvádza i otázku: Možno dať rozhrešenie takému hriešnikovi, ktorý
         sa spovedá za veľkého návalu ľudí a svoje hriechy vyzná len zhruba? A dáva hneď aj odpoveď.
         Vychýrený páter Grifel vravieval, že hoci by sa mu spovedal sám čert, nevenoval by mu
         viacej času ako štvrťhodinku… V tej istej knižke stojí, že za našich čias hriechy sa oveľa
         ľahšie odpúšťajú, než sa voľakedy páchali. Na Renbírovu otázku odpoviem ešte príhodou.
   </p>
   <p>
    Spovedalo sa raz veľké množstvo pútnikov a medzi jedenástou-dvanástou hodinou prichádzal
         rad už na posledných, keď kuchár zazvonil mníchom na obed. Vtedy jeden mních vyskočil zo
         spovednice a bežal ta, kam ho volal kuchár. I pristavil ho akýsi človiečik a takto ho
         prosil:
   </p>
   <p>
    „Ach, pán páterko, prosím ich, keby chceli vyspovedať aspoň ešte mňa.“
   </p>
   <p>
    Mních naňho nevrlo zdupačil, no dal sa predsa uprosiť a povedal: „No teda chytro sa
         spovedajte!“
   </p>
   <p>
    Naradovaný hriešnik ponížene začal svoju spoveď — od najmenších k väčším hriechom. Ale
         mních, keďže mu v žalúdku Cigáni kuli klince, okríkol ho: „Čo tam po takých pletkách, z
         akých sa spovedáte, povedzte voľačo väčšie!“
   </p>
   <p>
    A keď ten človek vyvalil jedného (z hlavných hriechov) vlka, vtedy mních zasa zvolal:
         „No to už stojí za voľačo! Ale poďme ďalej, ešte také niečo, nech sa nadarmo nebavím!“
   </p>
   <p>
    Keď ten kajúcnik nemal už viacej čo také mimoriadne povedať, mních hodil naňho
         rozhrešujúci kríž a odbehol.
   </p>
   <p>
    Nuž posúďte, ktorí ste alebo máte byť spovedníkmi, či tí dvaja spomenutí spovedníci (a
         koľko takých je aj teraz!) naozaj nedali kladnú odpoveď na Renbírovu otázku. To znamená, že
         mnísi uvoľňovali mravy.
   </p>
   <p>
    TITINILL: Aj ja vám poviem dve krátke príhody.
   </p>
   <p>
    *
   </p>
   <p>
    Jeden mních vyšiel na kazateľnicu kázať a kázeň začínal akoby z brucha (ex abrupto). Keď
         sa už dosť napozeral po poslucháčoch, niekoľko ráz pretiahol oči po stenách, aj plecami si
         pomykal, zahľadel sa do jedného obloka a skríkol: „Horí! Horí!“
   </p>
   <p>
    Poslucháči v domnení, že cez okno vidí tam vonku oheň, že dedina horí, vystrašení sa
         všetci naraz vzchopili, ozlomkrky bežali von a div sa nepošliapali medzi dverami. Kazateľ
         keď videl, že sa z nečakaného začiatku kázne strhla nečakaná trma-vrma, kričal za ľuďmi:
   </p>
   <p>
    „Horí! Neľakajte sa! Horí! Neutekajte (a ľudia tým väčšmi vybiehali, čím viacej
         vykrikoval „horí!“) — horí láska Krista Pána, na dreve kríža horí!“
   </p>
   <p>
    Zatiaľ takmer polovica poslucháčov vybehla von a rozutekala sa — —
   </p>
   <p>
    Bolo to múdro?
   </p>
   <p>
    ATANÁZ: Už si ty len nepolepšiteľný argaláš, furták a satanáš! Veď to nie je nijaký
         mravný prípad alebo príhoda o spovedi.
   </p>
   <p>
    TITINILL: Teda vy si chcete vypočuť niečo o spovedi alebo zo spovede? Nuž počúvajte:
   </p>
   <p>
    Prišiel Cigán k jednému mníchovi na spoveď. Tento mních urobil, čo mali všetci mníšski
         spovedníci robievať so sprostými ľuďmi — spýtal sa Cigána, či vie, koľko je bohov, či vie
         pre spásu duše najpotrebnejšie články kresťanského učenia. Keďže Cigán nevedel ma otázky
         odpovedať, spovedník ho zo spovednice vyháňal, aby sa išiel najprv naučiť to, že včuľ
         nevedel, že ho až potom vyspovedá. Začal Cigán prosiť mnícha, aby ho len vyspovedal. No
         mních nedal nič na prosby a odpravoval Cigána preč.
   </p>
   <p>
    Cigán — keď už hodnú chvíľu prosil, aj sa ostrejšie dohadoval a videl, že nič nedosiahne
         — nahneval sa, prudko vyskočil zo spovednice a skríkol:
   </p>
   <p>
    „Hm, ejha, nevídali mnícha! Veď aj my máme kňaza!“
   </p>
   <p>
    Tento Cigánov výkrik sa potom často v onom kláštore používal ako príslovie, keď sa dakto
         veľmi čudoval nejakej obyčajnej veci alebo keď voľakto nadšene rozprával o niečom, čo
         nestálo za také nadšenie — vtedy sa povedalo: Hm, nevídali mnícha; ejha, nevídali väčšej
         veci!
   </p>
   <p>
    ATANÁZ: Veď ja hovorím, že si ty pletkár, Titinill, lebo máš na mysli len samé pletky a
         nijaké vážne veci. Škoda, že si mohol toľko pokúšať aj kajúcich ľudí v spovednici.
   </p>
   <p>
    TITINILL: Len vy mňa toľko nepokúšajte, aby som vám aj voľačo viacej (čo nesmiem)
         vyjavil zo spovedi ľudí. Lebo nielen každý kňaz, ale aj z nás každý — ja, Belzebub i
         Lucifer je vo svedomí zaviazaný najprísnejším tajomstvom mlčania o tom, čo sa vo spovedi
         povie — — a preto sa radšej prestaňme už tom zhovárať…
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1572" name="ftn.d56e1572">
        105
       </a>
       ]
      </sup>
      <span class="emphasis">
       <em>
        míľa
       </em>
      </span>
      — (z lat.) dĺžková miera rozličnej veľkosti, rakúska
               míľa merala 7,58 km
     </p>
    </div>
    <div class="footnote">
     <p>
      <sup>
       [
       <a class="para" href="#d56e1587" name="ftn.d56e1587">
        106
       </a>
       ]
      </sup>
      <span class="emphasis">
       <em>
        hrivňa
       </em>
      </span>
      — pôv. platidlo, peniaz; prenesene schopnosti,
               talent
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1647">
       </a>
       Mnísi a povery
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    TITINILL: Hovoríte o všelijakých znakoch, ktoré slúžili vymysleným mníšskym
         pobožnostiam, no nevymenúvate ich všetky alebo nevravíte, na čo všetko sa upotrebovávali.
         Ja ešte voľačo spomeniem.
   </p>
   <p>
    Mnísi na kveštách používali všelijaké fortiele, no aj pri vnútorných kláštorných
         pobožnostiach uplatňovali niektoré, aby si len získali čím viacej ľudí. Tak založili pri
         každom kláštore svojho rádu bratstvo a dalo sa doň zapísať všetko na blízkom i ďalekom
         okolí. Keď mávala rehoľa svoje výročné pobožnosti, zbiehalo sa teda na slávnosti bratstva
         veľké množstvo ľudu z okolitých dedín (opustiac vo sviatok vlastné farské kostoly). Podobné
         schádzky bývali v pôste, keď sa odbavovala krížová cesta alebo svätá omša pod vyložením
         oltárnej sviatosti, keď sa vyhlasovali púte a odpustky, keď sa posviacali sviečky, zelinky
         a kordičky, keď sa požehnávali agnúsky, krížiky a trojkráľová voda, ktorú v zime roznášali
         naširoko-ďaleko aj v tanistrách. Taktiež sa ta zbiehali ľudia, keď sa posviacali, rozdávali
         ceduľky svätého Lukáša proti hodonke,
    <sup>
     [
     <a class="footnote" href="#ftn.d56e1658" name="d56e1658">
      107
     </a>
     ]
    </sup>
    ceduľky svätého Nikáza proti myšiam a potkanom (to pre mlynárov), ceduľky
         svätej Agáty a na inakšie podobné (znova pripomínam, že samy v sebe nie zlé ani škodlivé)
         pobožnosti, ktoré vymysleli nesprávnym, prefíkaným spôsobom a predkladali ich prostodušným
         ľuďom.
   </p>
   <p>
    ATANÁZ: Povedz voľačo aj o mníšskych filianciách.
    <sup>
     [
     <a class="footnote" href="#ftn.d56e1666" name="d56e1666">
      108
     </a>
     ]
    </sup>
   </p>
   <p>
    TITINILL: To bol veru drahý aj vzácny spôsob veľkej a užitočnej kvešty. Každý svetský
         človek, čo mal od niektorých mníchov onen veľký vytlačený list, ktorým ho ich provinciál
         prijal za duchovného syna — a hoci ho zapísali za svojho duchovného brata i syna, volal sa
         dobrodinec, ochranca, patrón, pán otec a jeho žena pani matka tej rehole. Nuž a táto
         filiancia ich stála nejeden obed, možno aj viacej obedov dali za ňu, kým sa stali účastní
         odpustkov a zásluh rehole, pretože mával u nich kveštár zvyčajne štáciu,
    <sup>
     [
     <a class="footnote" href="#ftn.d56e1674" name="d56e1674">
      109
     </a>
     ]
    </sup>
    kde za kveštovania jedol a pil. Po dedinách mávali často aj dva-tri filiantské
         listy najmä majitelia dobrej mastnej kuchyne a starobylej plnej pivnice, ako boli bohatí
         richtári, boženíci,
    <sup>
     [
     <a class="footnote" href="#ftn.d56e1680" name="d56e1680">
      110
     </a>
     ]
    </sup>
    nemeckí šafári,
    <sup>
     [
     <a class="footnote" href="#ftn.d56e1686" name="d56e1686">
      111
     </a>
     ]
    </sup>
    juhási,
    <sup>
     [
     <a class="footnote" href="#ftn.d56e1692" name="d56e1692">
      112
     </a>
     ]
    </sup>
    dvorskí, kasnári
    <sup>
     [
     <a class="footnote" href="#ftn.d56e1698" name="d56e1698">
      113
     </a>
     ]
    </sup>
    aj úradníci, ktorých prešibaní kveštári šikovne získali, aby sa dali do ich
         rehole zapísať samému provinciálovi, že im pošle taký list, čo im zabezpečí (za obedy a
         hospodu) účasť na všetkých odpustkoch a zásluhách ich rehole.
   </p>
   <p>
    *
   </p>
   <p>
    Doniesol raz jeden križiak takúto filianciu istému svojmu kvartieľovému otcovi a našiel
         tam už visieť iné dve — františkánsku a milosrdných. Chcel, aby jeho filiancia bola v
         najväčšej zácti, nuž zvolal:
   </p>
   <p>
    „A čo je svätý František? Preč, preč s Františkom! Väčšia je najsvätejšia trojička, tá
         je najvyššia nad všetkými svätými! Strhnite tú františkánsku filianciu, zaveste ju nabok a
         na to najvyššie miesto dajte našu najsvätejšiu trojičku!“
   </p>
   <p>
    Či to nebol prefíkaný fortieľ — pod spôsobom pobožnosti uprednostňovať svoje záujmy, a
         nie Kristove?
   </p>
   <p>
    Atanázko, nečítali ste také listy? Niektorí vraveli, že v dajedných bolo napísané čosi
         také, čo znamená simoniam.
    <sup>
     [
     <a class="footnote" href="#ftn.d56e1715" name="d56e1715">
      114
     </a>
     ]
    </sup>
   </p>
   <p>
    ATANÁZ: Viac ráz som počul o tom, ale veľmi tomu neverím, lebo tieto filiantské listy
         vydávala, podpisovala a prezerala predovšetkým svetská i duchovná vrchnosť mníchov. No viem
         aj to, že mnohých filianciami obdarovaných zapisovali tiež za protektorov
    <sup>
     [
     <a class="footnote" href="#ftn.d56e1723" name="d56e1723">
      115
     </a>
     ]
    </sup>
    reholí a nejeden z nich hľadal cirkev v cirkvi.
   </p>
   <p>
    Jeden mních raz napomínal istého múdreho a učeného človeka, aby sa dal zapísať do ich
         rehole za brata. Dostal však takúto odpoveď: Credo communionem sanctorum. Verím, že pre
         zásluhy všetkých svätých a pobožných veriacich budem účastný na pokladoch cirkvi svätej.
   </p>
   <p>
    TITINILL: To bola dobrá odpoveď! Rembír k nej dodal príklad, ktorý rozpoviem po
         slovensky a — aby mi nik nemohol nič vyčítať, nepridám ani slovo — len tak, ako to má v
         jedenástej otázke druhého zväzku:
   </p>
   <p>
    Františkáni sľubovali kardinálovi Koloničovi,
    <sup>
     [
     <a class="footnote" href="#ftn.d56e1735" name="d56e1735">
      116
     </a>
     ]
    </sup>
    ktorého voľakedy urobili protektorom svojho Tretieho rádu, naisto nebo, pretože
         im bol naklonený a preukazoval im dobrodenia. Predhovor v ich Knižočke Tretieho rádu vraví:
         Ešte pred vtlačením päť rán udelil Kristus Františkovi
    <sup>
     [
     <a class="footnote" href="#ftn.d56e1741" name="d56e1741">
      117
     </a>
     ]
    </sup>
    okrem iného aj také privilégium, že ten, kto si zo srdca zamiluje jeho rehoľu —
         hoci by bol najväčším hriešnikom (aká úctivosť!), predsa obsiahne ešte za svojho života
         odpustenie všetkých hriechov. Teda keď takíto milovníci jeho rádu dostali spomenutý veľký
         sľub, akú odmenu a odplatu obsiahne ten, čo pred niekoľkými rokmi ráčil byť ministrom či
         protektorom a predstaveným tohto svätého rádu?… Helf Gott meiner armen Seele!
    <sup>
     [
     <a class="footnote" href="#ftn.d56e1747" name="d56e1747">
      118
     </a>
     ]
    </sup>
   </p>
   <p>
    To je od slova do slova zopakovaný viedenský učiteľ.
   </p>
   <p>
    ATANÁZ: Ale predsa len celkom nemôžeme haniť mníšske pobožnosti, lebo mnohým ľuďom
         dopomohli k božej milosti a potom aj k spaseniu duše.
   </p>
   <p>
    TITINILL: Nikto nech ich ani celkom nehaní, no ani nech sa na ne celkom nespolieha, ako
         robili zakladatelia mnohých kláštorov, keď poručili na výročné pobožnosti za svoj rod —
         akože na večnosť — istú ročite splatnú sumu peňazí a iných dôchodkov onomu kláštoru, čím
         ožobráčili svojich potomkov. Niektorý kláštor strovil do roka viacej než celý regiment
         vojska. Otázka je, ktorí z týchto dvoch sú potrebnejší?
   </p>
   <p>
    Čo mníšske pobožnosti vychýlilo, bola obyčaj, že pri máloktorých sa neudeľovali
         odpustky, kvôli ktorým nastalo množstvo všelijakých pútí do kláštorov, kde zasa vari nebolo
         kláštorného kostola (čo bolo zriedkavé vo farských) bez nejakého zázračného a vydržiavanie
         púte oprávňujúceho obrazu. A za takých pútí ľudia naznášali mníchom toľko peňazí na omše,
         že ich nestačili odslúžiť a peniaze preto rozposlali do iných kláštorov. Či to bolo
         správne, nech posúdia sudcovia mravov. Spomínané peniaze sa posielali aj do cudzích krajín,
         teda von z cisárskej dŕžavy — či je to dovolené, nech posúdia kráľovskí radcovia.
   </p>
   <p>
    ATANÁZ: Odpustky, tie sväté odpustky a púte! Často iba zo zvyku vykonávané púte
         privábili k mníšskym pobožnostiam veľké množstvo ľudstva. Nehaním púte ani odpustky, sú
         dobré aj sväté, ak sa tak konajú — ako sa majú, ale keby to záviselo odo mňa, predsa by som
         sprostým ľuďom zakázal púte ešte prísnejšie, než boli dosiaľ.
   </p>
   <p>
    Po prvé — nikto by nesmel vyjsť zo svojej farnosti na púť bez dovolenia farára, čo by
         dostal na písme po preukázaní vedomostí, naučených podľa katechizmu vo farskom kostole: čo
         je púť a ako sa má putovať, čo sú, aké sú odpustky a ako ich možno obsiahnuť.
   </p>
   <p>
    Po druhé — nech sa dovolí putovať iba takto poučeným, a to len manželom; slobodnému
         alebo slobodnej osobe malo by sa zakázať chodiť na púte.
   </p>
   <p>
    Po tretie — ktorí by mohli ísť na púť, nech teda putujú, ale — najmä chudoba živiaca sa
         ťažkou prácou — po hodoch
    <sup>
     [
     <a class="footnote" href="#ftn.d56e1770" name="d56e1770">
      119
     </a>
     ]
    </sup>
    čiže po robotách, a nie na jar, keď bývajú pilné práce a mnohí vtedy putujú len
         zo zvyku, vidiac iných pútnikov, a keď si odtiaľ donesú pátričky, škapuliar
    <sup>
     [
     <a class="footnote" href="#ftn.d56e1776" name="d56e1776">
      120
     </a>
     ]
    </sup>
    alebo kordičku či kadečo iné, nazdávajú sa (sprostáčikovia nevedomí), že tým
         činom hneď budú po krky v nebi.
   </p>
   <p>
    Osterwald vo svojej knižke spomína, že keď si na jar prezeral dolnorakúsky kraj, za tri
         dni narátal päťtisíc štyristo tridsaťsedem pútnikov a že s ľútosťou hľadel na toľko
         trvajúce i nedobré obyčaje sprostého ľudu, ktoré poskytujú príležitosť k poverám. No ja
         veru poviem, že z tých vyše päťtisíc ľudí sotva sa našlo päťdesiat, čo by boli vedeli pre
         spásu duše najpotrebnejšie články z katechizmu, ktorý poznať bolo, aj vždycky je prikázané,
         ale púte nie. Z tamtých sotva bolo päť, ktorí by boli vedeli, čo je púť, čo sú odpustky
         alebo ako majú za ne putovať.
   </p>
   <p>
    Okrem týchto spomenutých dôvodov sú ešte aj iné, viaceré, už v podstate zlé aj hriešne
         príčiny, pre ktoré by sa malo dovoliť iba pobožným, a nie mladým a zlým ľuďom chodiť na
         púte, lebo sa tam robievali také veci, aké sa viacej, ani horšie ani častejšie nestávali a
         o akých nikde inde nechyrovali. Bývali tam pijatiky, korheľstvá, neraz sa tam strhli krvavé
         bitky a vyskytli sa krádeže, svätokrádežné lúpeže. Alebo nejedna Anička išla na púť s
         pankhartom, aby ho tam odbehla, a keď ho tam nechala, už bola z nej Magdaléna (nie však
         pobožnejšia, ale smilnejšia). Pri kláštorných pobožnostiach sa odbavovali aj oné kajúcnické
         (korheľské) sprievody a pokory — najväčší korheli (až keď sa poriadne opili) poobliekali si
         plátenné košele dlhé až po päty a na hlavu si natiahli plátennú kapucňu s dierkami pre nos
         a oči. To bolo teda za divadlo a tamtí aj strašné strašidlá, ktoré opité behávali za
         ženami; nejedna sa ho zľakla, keď zrazu vyskočil. A ako, to mohlo uškodiť tehotným osobám,
         nech posúdi každý rozumný človek.
   </p>
   <p>
    Nie bez príčiny naša starostlivá matka cirkev katolícka ešte pred Tridentským snemom
    <sup>
     [
     <a class="footnote" href="#ftn.d56e1788" name="d56e1788">
      121
     </a>
     ]
    </sup>
    si všimla na pútiach zaužívané zlé zvyky, výčiny aj kadejaké roztopaše a takto
         ich zakázala: Zakazuje sa každá povera pri vzývaní svätých, uctievaní ich pozostatkov
         (relikvií) v obrazoch používajúcich všeobecnú úctu a zavrhuje sa neprístojné kupčenie s
         nimi — — Ľudia nech nezneužívajú sviatky svätých a návštevu ich pozostatkov na obžerstvo a
         korheľstvo, akoby sa na počesť svätcov ustanovené sviatočné dni mali premrhať samopašou,
         nemravnosťami a márnotratnosťou.
   </p>
   <p>
    Aj za našich čias mnohí chodievali na púte so všelijakými úmyslami:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Jedni z pobožnosti, druhí zo všetečnosti putovávali,
        </em>
       </span>
       <span class="emphasis">
        <em>
         tretí tam len svojho hrdla šťastie vyhľadávali;
        </em>
       </span>
       <span class="emphasis">
        <em>
         takíto, príduc z púte naspäť, už vo svojich domoch
        </em>
       </span>
       <span class="emphasis">
        <em>
         netrafili na kľučku, bárs stáli pri dveroch.
        </em>
       </span>
       <span class="emphasis">
        <em>
         Mnoho ráz tak išiel miláčik, aby mu milenka krámske pero kúpila,
        </em>
       </span>
       <span class="emphasis">
        <em>
         neraz zasa šla milenka, aby sa tam s miláčkom zblížila.
        </em>
       </span>
       <span class="emphasis">
        <em>
         Keď voľaktorí dostali v šenku väčšiu než v kostole milosť,
        </em>
       </span>
       <span class="emphasis">
        <em>
         idúc z púte povedali aj kachliam „vaša milosť“.
        </em>
       </span>
       <span class="emphasis">
        <em>
         A najmä keď bolo už po nešpore — post prandium,
        </em>
       </span>
       <sup>
        [
        <a class="footnote" href="#ftn.d56e1828" name="d56e1828">
         122
        </a>
        ]
       </sup>
       <sup>
        [
        <a class="footnote" href="#ftn.d56e1833" name="d56e1833">
         123
        </a>
        ]
       </sup>
       <span class="emphasis">
        <em>
         keď bolo v žalúdku, v hlave urbani gaudium,
        </em>
       </span>
       <sup>
        [
        <a class="footnote" href="#ftn.d56e1841" name="d56e1841">
         124
        </a>
        ]
       </sup>
       <span class="emphasis">
        <em>
         vtedy dávali aj vŕbe titul veľmi pekný,
        </em>
       </span>
       <span class="emphasis">
        <em>
         klaňali sa a vraveli „služobník ponížený“.
        </em>
       </span>
       <span class="emphasis">
        <em>
         Ale nie je každý jednaký, keď sa napije,
        </em>
       </span>
       <span class="emphasis">
        <em>
         niektorý sa veselí, niektorý žalosti preukazuje,
        </em>
       </span>
       <span class="emphasis">
        <em>
         jeden je dobrý, druhý je zlý a tretí horší…
        </em>
       </span>
       <span class="emphasis">
        <em>
         Tak dobrí bývali v takej dobrej vôli aj … ši.
        </em>
       </span>
      </span>
     </p>
    </div>
   </p>
   <p>
   </p>
   <p>
    TITINILL: Možno, ba istotne pre tieto veci sa v našich rokoch skasírovali takéto časté
         púte a zrušili sa i viaceré už spomenuté mníšske sväté miesta.
   </p>
   <p>
    Neďaleko Bielych hôr stál tiež jeden kláštor
    <sup>
     [
     <a class="footnote" href="#ftn.d56e1873" name="d56e1873">
      125
     </a>
     ]
    </sup>
    medzi horami, ktorý podajedni ľudia z úcty (per antonomaziam) volali Svätosť —
         a to pre tie veľké sväté odpustky, sväté púte, pre množstvo tamojších štácií a kaplniek,
         azda i pre veľa svätých omší, čo sa v horách slúžievali. Ale nebolo isté, či táto spomínaná
         Svätosť bola ôsmou alebo deviatou sviatosťou, no isté je, že túto zbytočnú sviatosť —
         kláštor patril medzi prvé vyprázdnené kláštory bosákov — odstránil z počtu sviatostí
         kráľovský ortieľ a odovzdal ho pod moc vojenskej varty.
   </p>
   <p>
    Takéto sväté miesta bývali útočišťom najväčších hriešnikov a zároveň ochranou najväčšej
         nevedomosti a sprostosti. Napríklad Svätá Katarína,
    <sup>
     [
     <a class="footnote" href="#ftn.d56e1882" name="d56e1882">
      126
     </a>
     ]
    </sup>
    Svätý Anton, Svätý Kopeček, Svätý Kríž, Svätá Chrasť, Svätá Magdaléna, Svätý
         Peter, Svätý Mikuláš. Treba ľutovať iba to, že pod menami takýchto veľkých svätcov
         nachádzali príchylky najväčší a najhorší hriešnici, a to najmä takí, ktorí na vonkajších
         znakoch a výrazoch mníšskej pobožnosti zakladali aj nádej svojej spásy.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1658" name="ftn.d56e1658">
        107
       </a>
       ]
      </sup>
      <span class="emphasis">
       <em>
        hodonka
       </em>
      </span>
      — (náreč. podľa Hodonína) zimnica, ochorenie od
               zeleného ovocia
     </p>
    </div>
    <div class="footnote">
     <p>
      <sup>
       [
       <a class="para" href="#d56e1666" name="ftn.d56e1666">
        108
       </a>
       ]
      </sup>
      <span class="emphasis">
       <em>
        filiancia
       </em>
      </span>
      — (z lat.) písomné potvrdenie, diplom o prijatí do
               nejakého bratstva; členstvo v laickom bratstve pri kláštoroch. Podrobnejšie v
               texte.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1674" name="ftn.d56e1674">
        109
       </a>
       ]
      </sup>
      <span class="emphasis">
       <em>
        štácia
       </em>
      </span>
      — (z lat.) zastávka, príchylok; tu ubytovanie aj
               strava
     </p>
    </div>
    <div class="footnote">
     <p>
      <sup>
       [
       <a class="para" href="#d56e1680" name="ftn.d56e1680">
        110
       </a>
       ]
      </sup>
      <span class="emphasis">
       <em>
        boženík
       </em>
      </span>
      — prísažný, člen obecnej rady
     </p>
    </div>
    <div class="footnote">
     <p>
      <sup>
       [
       <a class="para" href="#d56e1686" name="ftn.d56e1686">
        111
       </a>
       ]
      </sup>
      <span class="emphasis">
       <em>
        šafár
       </em>
      </span>
      — (z nem.) gazda, dozorca nad robotníkmi na majeri,
               panskom hospodárstve
     </p>
    </div>
    <div class="footnote">
     <p>
      <sup>
       [
       <a class="para" href="#d56e1692" name="ftn.d56e1692">
        112
       </a>
       ]
      </sup>
      <span class="emphasis">
       <em>
        juhás
       </em>
      </span>
      — (z maď.) platený ovčiar, ktorý mal na starosti chov
               majerských oviec (ako bača)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1698" name="ftn.d56e1698">
        113
       </a>
       ]
      </sup>
      <span class="emphasis">
       <em>
        kasnár
       </em>
      </span>
      — (z nem.) hospodársky úradník na feudálnych
               veľkostatkoch, na starosti mal všetku manipuláciu s obilím (frumentarius)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1715" name="ftn.d56e1715">
        114
       </a>
       ]
      </sup>
      <span class="emphasis">
       <em>
        simoniam
       </em>
      </span>
      — (lat., simonia) svätokupectvo; kupčenie s
               posvätenými predmetmi, cirkevnými hodnosťami a pod.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1723" name="ftn.d56e1723">
        115
       </a>
       ]
      </sup>
      <span class="emphasis">
       <em>
        protektor
       </em>
      </span>
      — (z lat.) ochranca
     </p>
    </div>
    <div class="footnote">
     <p>
      <sup>
       [
       <a class="para" href="#d56e1735" name="ftn.d56e1735">
        116
       </a>
       ]
      </sup>
      <span class="emphasis">
       <em>
        Kolonič
       </em>
      </span>
      — Leopold Kollonich, ostrihomský arcibiskup (1695 —
               1707) a kardinál
     </p>
    </div>
    <div class="footnote">
     <p>
      <sup>
       [
       <a class="para" href="#d56e1741" name="ftn.d56e1741">
        117
       </a>
       ]
      </sup>
      <span class="emphasis">
       <em>
        František
       </em>
      </span>
      — svätý František, zakladateľ františkánskej rehole
               (1206)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1747" name="ftn.d56e1747">
        118
       </a>
       ]
      </sup>
      <span class="emphasis">
       <em>
        Helf Gott meiner armen Seele!
       </em>
      </span>
      — (nem.) Bože, pomôž mojej
               úbohej duši!
     </p>
    </div>
    <div class="footnote">
     <p>
      <sup>
       [
       <a class="para" href="#d56e1770" name="ftn.d56e1770">
        119
       </a>
       ]
      </sup>
      <span class="emphasis">
       <em>
        hody
       </em>
      </span>
      — výročný sviatok patróna alebo posvätenia chrámu vo
               farnosti. Jozef II. určil tento sviatok na prvú novembrovú nedeľu, keď bolo po
               robotách na poli a dostatok potravín.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1776" name="ftn.d56e1776">
        120
       </a>
       ]
      </sup>
      <span class="emphasis">
       <em>
        škapuliar
       </em>
      </span>
      — (z lat.) pôv. časť mníšskeho rúcha; členovia
               laických bratstiev nosili čiastočku toho-ktorého rehoľného rúcha na šnúrke pod
               oblekom; novšie plátenný obrážtek alebo kovová medaila
     </p>
    </div>
    <div class="footnote">
     <p>
      <sup>
       [
       <a class="para" href="#d56e1788" name="ftn.d56e1788">
        121
       </a>
       ]
      </sup>
      <span class="emphasis">
       <em>
        Tridentský snem
       </em>
      </span>
      — 19. cirkevný koncil v Tridente, Taliansku
               (1545 — 1563)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1828" name="ftn.d56e1828">
        122
       </a>
       ]
      </sup>
      <span class="emphasis">
       <em>
        nešpor
       </em>
      </span>
      — (z lat., náreč.) popoludňajšie občerstvenie jedlom, i toto jedlo; olovrant
     </p>
    </div>
    <div class="footnote">
     <p>
      <sup>
       [
       <a class="para" href="#d56e1833" name="ftn.d56e1833">
        123
       </a>
       ]
      </sup>
      <span class="emphasis">
       <em>
        post prandium
       </em>
      </span>
      — (lat.) po jedle
     </p>
    </div>
    <div class="footnote">
     <p>
      <sup>
       [
       <a class="para" href="#d56e1841" name="ftn.d56e1841">
        124
       </a>
       ]
      </sup>
      <span class="emphasis">
       <em>
        urbani gaudium
       </em>
      </span>
      — (lat.) radosť v meste, rozveselené mesto
     </p>
    </div>
    <div class="footnote">
     <p>
      <sup>
       [
       <a class="para" href="#d56e1873" name="ftn.d56e1873">
        125
       </a>
       ]
      </sup>
      <span class="emphasis">
       <em>
        jeden kláštor
       </em>
      </span>
      — kláštor sv. Kataríny (náreč. Svatá Katerinka)
               v južnej časti Bielych Karpát pri Naháči, vystavať ho dal gróf Krištof Erdődy (umrel
               r. 1620) r. 1618. Františkáni tu mali noviciát, zanikol r. 1786.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1882" name="ftn.d56e1882">
        126
       </a>
       ]
      </sup>
      <span class="emphasis">
       <em>
        Svätá Katarína
       </em>
      </span>
      atď. — pútnické miesta lokálneho i krajového
               významu, zväčša na západnom Slovensku
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1891">
       </a>
       Kordáši a pásikári
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1898" name="d56e1898">
      127
     </a>
     ]
    </sup>
   </p>
   <p>
   </p>
   <p>
    TITINILL: Pán páterko, múdro, vtipne a nielen obšírne, lež aj dôkladne vysvetľujete, čo
         je základom ľudského spasenia. Dobre ste vystihli, ako sa mnohí v hlúpom omámení nazdávali,
         že by nemohli byť spasení, ak by nepatrili do voľaktorého bratstva alebo ak by v určitom
         čase nevykonávali nejakú mníšsku pobožnosť.
   </p>
   <p>
    Raz tak štriafal spovedník istého veľkého hriešnika, no ten mu smelo odpovedal: „Ale čo,
         pán páterko, ja úfam, že mi boh odpustí tieto ťažké hriechy a prijme ma do neba — veď som
         kordáš, nadarmo nie som prepásaný františkánskym pásikom!“
   </p>
   <p>
    ATANÁZ: Nuž veru veľké farizejstvo sa dostalo medzi sprostých ľudí vďaka mníšskym
         pobožnostiam, na ktorých si mnohí zakladali nádej svojho spasenia, a nie na zachovávaní
         božích prikázaní, ani na dobrých skutkoch svätého pokánia!
   </p>
   <p>
    TITINILL: O tom poviem viacej. V uhorskej krajine — v Prešporskej stolici aj v iných
         stoliciach, kde sa rozmohla mariánska provincia františkánov
    <sup>
     [
     <a class="footnote" href="#ftn.d56e1914" name="d56e1914">
      128
     </a>
     ]
    </sup>
    — sprostých ľudí omámilo mníšske farizejstvo natoľko, že sa všeobecne dávali
         zapísať do pásikového bratstva. A robili to väčšmi zo strachu, lebo verili, že toho, kto
         nie je zapísaný v onom bratstve a teda by umrel bez pásika, neuložia ani na máry, ale
         vynesú iba na drúkoch a pochovajú ako zdochlinu. Nuž tak si kordáši prisvojili máry, akoby
         neslúžili všeobecnej potrebe.
   </p>
   <p>
    Istý páter direktor tohto bratstva, keď mal pri obnôvke kázeň, veľmi horlivo odporúčal a
         radil poslucháčom svoje bratstvo, ba odvážil sa z kazateľnice povedať, že je prostriedkom k
         spáse duše a že bez neho nemôže byť človek ani spasený. Počul to tam jeden učený pán zeman,
         povedal to svojmu pánu farárovi a po vlastnej úvahe i farárovom vysvetlení uznal, že
         prostriedky na spásu duše ustanovil iba sám Syn boží, a nie až v 12. či 13. storočí
         voľajaká rehoľa. Veď ináč by do jej založenia nemohli byť ľudia spasení! Po tomto
         vysvetlení znenávidel onen zeman tých, ktorých mal predtým rád, aj ich pobožnosti, lebo pri
         nich roztrusovali všelijaké neprístojné pletky.
   </p>
   <p>
    ATANÁZ: Spomínaš obnôvku pásikového bratstva — vedel by si o nej povedať niečo
         zaujímavé? Čo to bola tá obnôvka alebo ako sa to obnovovalo?
   </p>
   <p>
    TITINILL: Veru poviem — aj to potvrdí, že mnísi všelijakým spôsobom (pod zámienkou
         pobožnosti) vábili k sebe ľudí, a to vo farských kostoloch.
   </p>
   <p>
    Jeden mních bol najvyšší predstavený a riaditeľ (musel to byť už prefíkaný a babkám
         dobre známy kveštár) pásikového bratstva, chodil po dedinách ako nejaký z Ríma vyslaný
         misionár, a to zvyčajne cez fašiangy, keď ľudia bývajú dobrej vôle. Mal svojho trogára,
    <sup>
     [
     <a class="footnote" href="#ftn.d56e1929" name="d56e1929">
      129
     </a>
     ]
    </sup>
    ktorý mu nosil háby aj misionársky krížik a zväzok pásikov. Tento trogár bol
         však tiež prešibaný huncút (ako mi to dvaja takí rozprávali), s pátrom direktorom si dobre
         rozumel — vedel teda, kde má čo pýtať, brať, habať, alebo kde budú kedy veselí, kde sa
         pribavia zo dva i štyri dni.
   </p>
   <p>
    Ešte predtým, než títo dvaja obnovovatelia prišli do niektorej dediny, deň-dva vopred ta
         odpísali, že prídu na obnôvku. Na tento chýr nastal v celej dedine rozruch a všetko sa
         tešilo na najväčšiu výročnú pobožnosť. (Najslávnejšie výročné sviatky sa museli schovať
         pred touto udalosťou!) Pani matky hneď začali znášať sliepočky, kapúnov, múku, koláče,
         fľaštičky, nechýbali ani klobásky ako posledné fašiangové dary a všelijaké maškrtky, ktoré
         sa potom u pána otca bratstva varili, piekli a pražili. Podobne znášali aj konope na
         pásiky. Pátra direktora privítali teda fašiangovou hostinou a veru ináč než farára, ktorý
         šiel tretieho sviatočného dňa odbaviť na osadu služby božie.
   </p>
   <p>
    Páter direktor mal potom na druhý deň vo farskom kostole — sediac za stolíkom (ako
         biskup) — kázeň, po nej veľkú svätú omšu, za ktorú od kordášov dostal mimoriadny toliar.
         Pod omšou mu naskladali takú veľkú oferu, akú farár nemával v roku ani raz. Nato prepasoval
         chlapov i ženy aj katechizmus neovládajúce deti a na prídavok k onomu pásiku im prikázal
         každodenne sa pomodliť určitý počet otčenášov — — Potom navrhoval alebo potvrdzoval úrad
         bratstva: pána otca i viceotca,
    <sup>
     [
     <a class="footnote" href="#ftn.d56e1939" name="d56e1939">
      130
     </a>
     ]
    </sup>
    pani matku a konšelov,
    <sup>
     [
     <a class="footnote" href="#ftn.d56e1945" name="d56e1945">
      131
     </a>
     ]
    </sup>
    zvolávajúcich k chorým a na pohreby členov bratstva.
   </p>
   <p>
    Po skončení tejto slávnosti v kostole šlo sa k pánu otcovi, kde starší a bohatší bratia
         i sestry jedli a pili to, čo naznášali chudobnejší. A hoci nanosili aj konopí, kto chcel
         mať pásik, musel dať groš. Keď sa nahostili, žalovali dakedy jeden na druhého direktorovi,
         ktorý sa niektorým povyhrážal trestom, že ich dá pred kostolom obliecť do kajúcnickej
         košele. Pri zakončovaní obnôvky direktor prikazoval, aby sa bratia i sestry každú prvú
         nedeľu popoludní schádzali v kostole a tam sa modlili z bratskej knižky „Hora zlatá serafínska“
    <sup>
     [
     <a class="footnote" href="#ftn.d56e1953" name="d56e1953">
      132
     </a>
     ]
    </sup>
    a mesačne raz čítali reguly.
   </p>
   <p>
    Každý mesiac mali dať za seba svojmu pánu farárovi na veľkú svätú omšu s oferou, a preto
         bol každý farár zapísaný ako primus praeses.
    <sup>
     [
     <a class="footnote" href="#ftn.d56e1961" name="d56e1961">
      133
     </a>
     ]
    </sup>
   </p>
   <p>
    Keď uviedol tieto aj ostané veci do poriadku, navštevoval direktor osobitne svojich
         dobrodincov, čo ho zabavilo deň aj dva, ako mu kde žičilo šťastie. A keďže to bývalo cez
         fašiangy, keď boli ľudia veselí, ani on — človek ako iní — nesedel pri muzike smutný. V
         istom mieste sám pán direktor s husličkami odprevádzal nevestu ukladajúcu sa prvý raz do
         manželskej postele (aj to bola celkom nová obnôvka); podobne zasa jeden mních tancoval na
         krštení, ale v kláštore mu potom ináč zahúdli.
   </p>
   <p>
    Keď takto páter direktor dokončil obnôvku na jednom mieste, keď nabral konopí, koláčov a
         iných darov, poberal sa ďalej zasa na podobné hostiny a ofery.
   </p>
   <p>
    ATANÁZ: Spomenul si knižku „Zlatá hora serafínska“ a ja dodám svoju mienku o nej. Táto
         knižka nie je v podstate zlá, lež pre tých sprostých ľudí nesúca. No ak im ju odporúčali,
         mali z nej pilnejšie brúsiť to, čo uvádza na konci — katechizmus, bez ktorého nemôže byť
         nikto spasený. Z tejto knižky mali vysvetľovať a prikazovať prísne zachovávanie ôsmeho bodu
         o katechizme, aby lepšie vedeli a mohli plniť božie i cirkevné prikázania — — To spasí
         kordáša i nekordáša. Keby boli mnísi na obnôvkach vysvetľovali a prikazovali toto, azda by
         neboli tak skoro zišli zo sveta i so svojimi bratstvami.
   </p>
   <p>
    Ale povedz mi, Titinill, čo na takéto mníšske, vo farských kostoloch odbavované pobočné
         pobožnosti hovorili a ako sa k nim stavali miestni farári?
   </p>
   <p>
    TITINILL: Nuž z tejto pásikovej obnôvky pochádzajúca latinská interessentia
    <sup>
     [
     <a class="footnote" href="#ftn.d56e1977" name="d56e1977">
      134
     </a>
     ]
    </sup>
    dopĺňala im mešec a zapchávala ústa, preto hovorili: Valeat, quantum valere
         potest, haec res non nocet, si non prodest.
    <sup>
     [
     <a class="footnote" href="#ftn.d56e1983" name="d56e1983">
      135
     </a>
     ]
    </sup>
    Obyčajne takáto bývala výhovorka i ostatných predsudkov sprostého ľudu. Jeden farár
    <sup>
     [
     <a class="footnote" href="#ftn.d56e1989" name="d56e1989">
      136
     </a>
     ]
    </sup>
    (ba mnohí tak uvažovali, nielen jeden) povedal: Keby som z toho bratstva nemal
         každý mesiac zlatý za omšu, dávno by som ho bol skasíroval!
   </p>
   <p>
    Aha — farári jednej mysle s mníchmi, a to len pre časnú obživu! Pravda, ťažko je
         terajším farárom podľa kráľovských nariadení vytĺkať sprostým ľuďom z hlavy starodávne,
         všelijaké mníchmi rozšírené pobožnosti a zaužívané predsudky, najmä že obidvaja pýtajú od
         ľudu svoju obživu. Ale dosť už o tom, bolo to v reči predtým…
   </p>
   <p>
    No keby som tu mal vyjaviť svoj názor o povinnosti farárov, povedal by som, že zle robil
         každý, ktorý dopustil vo svojej farnosti takéto obnovy, lebo farníci sa dali strhnúť
         mníchom, farári tak stratili na vážnosti a ľudia sa hrnuli za kláštornými pobožnosťami,
         zotrvávajúc stále v hlúposti — a to pre takých fašiangových mníšskych misionárov!
   </p>
   <p>
    Keď prišiel jeden farár na novú faru, ktorej farníkov pásiky veľmi tuho pútali k
         blízkemu kláštoru, našiel tam mnoho zanedbaných ľudí: Ktorí sa nevedeli pomodliť otčenáš
         (už vyrastených a na rozume ľudí) — bolo tridsaťštyri; ktorí nevedeli anjelpána — takých
         našiel tridsaťdeväť; ktorí nevedeli verímboha (aj starých ľudí) — bolo sto päťdesiatjeden;
         ktorí neovládali desatoro božích prikázaní — bolo sto štyridsaťosem; ktorí nevedeli sedem
         sviatostí — takých zistil vyše dvadsať; cirkevné prikázania nevedelo deväťdesiatjeden a
         časti spovede nepoznalo šesťdesiatjeden farníkov. Toto všetko zistil farár iba u tých, s
         ktorými sa dostal do reči, keď začal vyučovať katechizmus, alebo ktorí sa v prvom roku uňho
         spovedali. Podobných nevedomcov bol by našiel oveľa viacej, keby sa boli na katechizmus
         chceli ustanoviť všetci farníci — ale pre svoju veľkú sprostosť nechceli, ani nemohli
         pochopiť povinnosť poslušnosti voči svojmu farárovi. Treba vari hádať, čo to zapríčinilo?
         Čo iné ako to, že takíto farníci behávali vo sviatok včasráno do mníšskeho kostola na rannú
         omšu, tam si na nej chvíľu postáli a potom už nedbali o vypočutie slova božieho. Do
         farského kostola cez rok prišli sotva šesť ráz — nuž potom ostali aj s deťmi takí sprostí,
         že nepokladali za hriech, čo sa protiví prírode a čo zakazujú svetské i božské prikázania.
         Slovom — voľaktorí žili ako hovädá.
   </p>
   <p>
    Či nie je správnejšie, že sa odstránila príčina (na mnohých miestach pobočné mníšske
         pobožnosti) takejto hlúposti, že teraz tí istí mnísi rozoslaní po farách a kaplánkach
         poučujú sprostých ľudí, a tak prispievajú na duchovné aj krajinské potreby, učia a
         vychovávajú lepších katolíkov i lepších občanov? Teraz má cirkev aj krajina väčší osoh z
         mníšskych kňazov, nemusia sa ľudia ani farári z osady na osadu unúvať vo dne v noci, v zime
         v lete, v blatách a prívaloch za kadejakých nebezpečenstiev; teraz majú boha doma, kostol
         doma i kňaza doma. Treba tu aspoň spomenúť, čo sme hovorili už v reči o druhej príčine…
   </p>
   <p>
    ATANÁZ: Veru veľa šibalstva a furtáctiev si zakúsil pri tých pobočných mníšskych
         pobožnostiach, ale to si ešte nepovedal, kam ten páter direktor dával toľké ofery z omší a
         na sväté omše nazberané peniaze. Naozaj — kam ich odkladal?
   </p>
   <p>
    TITINILL: Na akomsi posedení niekoľkých pánov farárov nadhodil jeden farár takúto istú
         otázku pátrovi direktorovi, ktorý pri odpovedi kľučkoval. Najprv hovoril, že tie na
         obnôvkach nazbierané peniaze odoberá ich pán syndikus čiže najvyšší duchovný otec a
         hospodár. Keď sa ho farár spytoval ďalej, na aké účely sa dávajú tie peniaze, páter
         direktor odpovedal, že s provinciálovým dovolením na potreby kláštora, alebo ak je pri
         niektorom farskom kostole pásikové bratstvo také chudobné, že si nevládze zaobstarať oltár,
         máry, prikrývku, odznaky či dajaké iné na slávnosti bratstva potrebné veci — obstaráva a
         kupuje sa to z tejto kláštornej direktorovej kasy.
   </p>
   <p>
    ATANÁZ: Ejha! Ktože by mohol takúto faloš pokladať za pravdu? Kto kedy vídal alebo
         slýchal, že by mnísi boli dali urobiť voľačo v niektorom farskom kostole? To je taká
         pravda, ako že kláštory sú alebo bývali v čase vojny skladmi a krajinskými pokladnicami
         kráľa, že vo vojnových časoch dávali kráľovi na obranu krajiny veľkú výpomoc zo svojich
         peňazí, čo v časoch pokoja pred svetom len odkladali, skrývali, rozdeľovali si medzi sebou
         a potajomky užívali. No je pravda, že kláštory boli neraz verejnými pokladnicami pre
         nepriateľov, ktorí (ako svedčí história) keď vtrhli do krajiny, najprv a najzúrivejšie
         dobýjali a často i dobyli mníšske poklady v kláštoroch, a tak čo mnísi pred chudobou a
         kráľom krajiny utajovali a skrývali, to nagazdovali vlastne nepriateľovi.
   </p>
   <p>
    TITINILL: Poznám jeden františkánsky, teraz už vyprázdnený kláštor menom Svätá Katarína,
         pred ktorým stojí veľká z kameňa vykresaná štácia
    <sup>
     [
     <a class="footnote" href="#ftn.d56e2012" name="d56e2012">
      137
     </a>
     ]
    </sup>
    na spôsob vrchu Kalvárie, na nej čnie veľký kríž so Spasiteľovým telom a pod
         ním z jedného boku je socha Panny Márie, z druhého socha svätého Jána — obe z kameňa. Dolu
         pod nimi má kamenná štácia tento nápis: EX pensIs ChorDIgerorVM ereCta.
    <sup>
     [
     <a class="footnote" href="#ftn.d56e2018" name="d56e2018">
      138
     </a>
     ]
    </sup>
    Hľa, ukladalo sa na takéto ciele a zámery, na ozdobu mníšskych kostolov a
         kláštorov, na zveľadenie pobočných, nepotrebných pobožností. Na obnôvkach sa od chudoby
         vydrančali peniaze — nemohlo sa to ináč použiť? Táto masť mohla sa draho predať,
    <sup>
     [
     <a class="footnote" href="#ftn.d56e2024" name="d56e2024">
      139
     </a>
     ]
    </sup>
    mohla sa venovať na obživu chudobných farníkov alebo na ozdobu chudobných
         farských kostolov. Teraz tam stojí, aj bude stáť v horách zbytočná útrata na pamiatku, že
         voľakedy — —
   </p>
   <p>
    Ale veď už je ustanovená dávno potrebná Religionis comissio,
    <sup>
     [
     <a class="footnote" href="#ftn.d56e2032" name="d56e2032">
      140
     </a>
     ]
    </sup>
    ktorá teraz dozerá na staré i nové fundácie,
    <sup>
     [
     <a class="footnote" href="#ftn.d56e2038" name="d56e2038">
      141
     </a>
     ]
    </sup>
    na bratstvá aj inakšie mníšske pobožnosti, všetky mamy a povery, čo sa doteraz
         medzi sprostými ľuďmi uplatňovali vo forme pobožností. O niekoľko rokov, ak sa budú
         zachovávať nariadenia tejto komisie, uvidíme z niekdajšieho slepého a temného bludu
         osvietený svet…
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1898" name="ftn.d56e1898">
        127
       </a>
       ]
      </sup>
      <span class="emphasis">
       <em>
        kordáš
       </em>
      </span>
      — (z lat. cordiger) v 17. a 18. stor. člen laického
               náboženského bratstva, ktorého symbolom bola korda, pásik, šnúra rozličnej farby, ňou
               sa kordáši opasovali pri určitých príležitostiach. Podrobnejšie v texte.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1914" name="ftn.d56e1914">
        128
       </a>
       ]
      </sup>
      <span class="emphasis">
       <em>
        mariánska provincia františkánov
       </em>
      </span>
      — Podunajská provincia
               (Uhorsko sa honosilo i titulom Regnum Marianum, Mariánske kráľovstvo).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1929" name="ftn.d56e1929">
        129
       </a>
       ]
      </sup>
      <span class="emphasis">
       <em>
        trogár
       </em>
      </span>
      — (z nem.) nosič
     </p>
    </div>
    <div class="footnote">
     <p>
      <sup>
       [
       <a class="para" href="#d56e1939" name="ftn.d56e1939">
        130
       </a>
       ]
      </sup>
      <span class="emphasis">
       <em>
        viceotec
       </em>
      </span>
      — (z lat.) zástupca hlavy, otca miestneho
               bratstva
     </p>
    </div>
    <div class="footnote">
     <p>
      <sup>
       [
       <a class="para" href="#d56e1945" name="ftn.d56e1945">
        131
       </a>
       ]
      </sup>
      <span class="emphasis">
       <em>
        konšel
       </em>
      </span>
      — (z lat.) prísažný, člen mestskej, obecnej správy v
               minulosti; aj laické náboženské bratstvá používali pre členov svojho predstavenstva
               tento názov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1953" name="ftn.d56e1953">
        132
       </a>
       ]
      </sup>
      <span class="emphasis">
       <em>
        Hora zlatá serafínska
       </em>
      </span>
      — náboženská príručka pre laické
               bratstvo terciárov, ktorú napísal bratislavský kanonik Martin Czetnej, vyšla v Trnave
               r. 1674 a 1696
     </p>
    </div>
    <div class="footnote">
     <p>
      <sup>
       [
       <a class="para" href="#d56e1961" name="ftn.d56e1961">
        133
       </a>
       ]
      </sup>
      <span class="emphasis">
       <em>
        primus praeses
       </em>
      </span>
      — (lat.) prvý predseda, správca
     </p>
    </div>
    <div class="footnote">
     <p>
      <sup>
       [
       <a class="para" href="#d56e1977" name="ftn.d56e1977">
        134
       </a>
       ]
      </sup>
      <span class="emphasis">
       <em>
        interessentia
       </em>
      </span>
      — (lat.) zaujatosť, zainteresovanosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e1983" name="ftn.d56e1983">
        135
       </a>
       ]
      </sup>
      <span class="emphasis">
       <em>
        Valeat, quantum valere… prodest.
       </em>
      </span>
      — (lat.) Nech účinkuje,
               dokiaľ môže, táto vec neškodí, ak len nepomôže.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1989" name="ftn.d56e1989">
        136
       </a>
       ]
      </sup>
      <span class="emphasis">
       <em>
        jeden farár
       </em>
      </span>
      — sám Fándly, ktorý pôsobil 27 rokov v Naháči
               (1780 — 1807). Veriaci mu húfne chodili na bohoslužby a rozmanité mníšske pobožnosti
               do blízkeho františkánskeho kláštora sv. Kataríny, takže často mával prázdny
               kostol.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2012" name="ftn.d56e2012">
        137
       </a>
       ]
      </sup>
      <span class="emphasis">
       <em>
        z kameňa vykresaná štácia
       </em>
      </span>
      — (z lat.) zastavenie, výjav z
               Krížovej cesty
     </p>
    </div>
    <div class="footnote">
     <p>
      <sup>
       [
       <a class="para" href="#d56e2018" name="ftn.d56e2018">
        138
       </a>
       ]
      </sup>
      <span class="emphasis">
       <em>
        EX pensIs ChorDIgerorVM ereCta
       </em>
      </span>
      — (lat.) Postavené nákladom
               kordášov. Chronogram udáva r. 1717.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2024" name="ftn.d56e2024">
        139
       </a>
       ]
      </sup>
      <span class="emphasis">
       <em>
        Táto masť sa mohla draho predať
       </em>
      </span>
      — časť Judášovho výroku o
               Máriinej (Lazárovej sestry) márnotratnosti (Ján 12, 5)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2032" name="ftn.d56e2032">
        140
       </a>
       ]
      </sup>
      <span class="emphasis">
       <em>
        Religiosis comissio
       </em>
      </span>
      — (lat.) Komisia pre náboženské veci mala
               na starosti cirkevné reformy (1780 — 1790).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2038" name="ftn.d56e2038">
        141
       </a>
       ]
      </sup>
      <span class="emphasis">
       <em>
        fundácia
       </em>
      </span>
      — (z lat.) základina, tu fondy venované kláštoru na
               udržiavanie budov, modlitby atď.
     </p>
    </div>
   </div>
  </div>
 </body>
</html>
