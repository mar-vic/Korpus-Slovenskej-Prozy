<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e403">
       </a>
       Po bále
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Salónik malý, ani pre kanárka,
v ňom všetko vkusné v slohu rokoko;
žiar slnka lúčov oknom padá jarká
v koberca kvety, ktorý široko
podlahu zastrel takmer celú, pestrý,
a kvety jeho — ani živých sestry.
Nábytku farba v ružovo sa láme,
keď laškovne sa slnka lúč ho tkne,
zrkadlo v kúte, v pozlatistom ráme,
sa v druhom zase zhliada koketne.
Pohovka iba, miesto sladkej lieni,
je v rohu, mäkká, v šere polotieni
a pri nej pritiahnutý taburet,
       <sup>
        [
        <a class="footnote" href="#ftn.d56e414" name="d56e414">
         1
        </a>
        ]
       </sup>
       jak nedávno len na ňom sedel ktosi…
Na stole ruží povädnutý kvet,
naň pohodený, občerstvenie prosí;
hruď panej zdobil, svieži zvečera,
a teraz povrhnutý umiera…
Je kvet to len — však život pokazený,
a pre márnivosť záľubčivej ženy!
Tu hodila ho, ako prišla zrána
v sprievode mladuškého doktora
i znavená, i mladorozihraná.
Bol v meste ples — a že už pokora
za mužom prešla, šumná pani domu
šla, prišla ráno, privedúc si k tomu
jedného z tlupy svojich gavalierov
(bratranca svojho — nik nech nezabudne!),
sú v rodine, i zná sa s Elou, dcérou,
a preto nič v tom nebude as’ čudné:
on doktor už — a v dome deva mladá,
nu, každá matka šťastie dcéry hľadá!
Hoc vpravde oba na tú žabku včera
málo — či nemysleli docela:
nestihli v plese — a z ranného šera
tiež iná starosť na nich hľadela…
— — — — — — — — — — — — — — — — — —
No keď už v tom, nuž začať musím znovu
báj modernú — a predsa nie tak novú!

*

Sotvaže usnul, prebudil sa zase
— snáď hudba, ples, či iná príčina —
a spomenúc si bystro, v milom žase,
vstal, fintí sa, a mašľu pripína.
By škoda bolo prespať chvíle ranné,
rozkošné, krásne, šťastím zmaľované,
keď zaľúbený, ľúbený si snáď…
oj, škoda by ich prespať nastokrát!

I hvízdajúc si mäkké češe vlasy,
vykrúca fúzky, oblieka si frak
(hoc smiešne — z rána!), pritom spomína si
na večer v plese — — pocit sladký tak
ho teraz ešte v ústa šteklí, sladí…
Nuž: vie, že šumný je náš doktor mladý
a ona — ona predsa je len žena
a v plnom kvete, hoc už dávno mať,
prístupná dojmu, láskou roztúžená
a pritom vábna, vábna nastokrát!
Či div, že razom vhupol v lásky kráž?!
Tá vôňa pačuly
       <sup>
        [
        <a class="footnote" href="#ftn.d56e420" name="d56e420">
         2
        </a>
        ]
       </sup>
       — tá dekoltáž…

I spomínajúc dumá, usmievave,
či vstala už a či aj ozaj spala?
a (na hodinky hľadiac nedočkave)
čo riecť má on a čo by ona mala?
Dnes príjemne deň celý stráviť musí!
V zrkadle úsmev ešte vábny skúsi
a poberá sa hľadať domu dámy,
či aspoň jednu z nich. No nikde nik!
len dudravý hlas babky za dverami
a z chodby ohláša sa kanárik.
Von na dvor vyšiel, do záhrady stadiaľ,
však darmo chodil… Nenajdúc čo hľadal,
šiel do domu a do salónku vskore —
i našiel ho, jak opísané hore.

*

Kto nezažil, ten neponíma ani,
jak — upomienkou šťastie prihriate —
nás blaží každý predmet v spomínaní,
kde zažili sme sladké tete a tete…
       <sup>
        [
        <a class="footnote" href="#ftn.d56e426" name="d56e426">
         3
        </a>
        ]
       </sup>
       Náš doktor aspoň celý rozochvelý,
ba rozpustilý po salónku trieli
a len jej očí žiara chybí vera,
by zaľúbený bol tak ako včera,
či na úsvite… Na pohovku sadá,
kde ona, znavená i veselá
(„tetuška“ — ako menuje sa rada),
tak nenútene pred ním sedela
a na podušku strojnú kladúc hlavu,
v ňom tieseň budila i nádej žhavú
tým vlhkým svitom smelých svojich očí…
Tu na kresle zas biely pláštik zočí,
čo na ramenách cestou mala ona,
keď samotná sa viezla nocou s ním
a pačuly tá jemno-drzá vôňa
sa divne mieša s dychom ružovým.
Ach, ruže! ruže na jej zvädli hrudi!
to živú predstavu v ňom zase budí 
a, rozcítený, doktor z kresla vstáva,
i berie ruže a ich pobozkáva…

No nesmejte sa, prosím, moji milí,
vy neboli ste lepší ani mak!
Len ak ste v jeho veku neľúbili,
nech na smiech vám je doktor neborák,
vy v prvej láske tiež ste takí boli,
tak citní, vrelí, pošetilí spoly —
a že vám je to teraz iba k smiechu,
nie k rozumu že zvrtla sa vám os,
lež ináče, sa vraví (pre útechu!)
že hvízda mladý, ináč starý kos!

Môj hrdina ver v láske kos je mladý;
snáď neuverí mi to nikto z vás,
hoc rokov tiež už prežil pekné rady,
je zaľúbený teraz prvý raz.
Nevravím: vôbec nebol zaľúbený,
však zajatý tak vnadou krásnej ženy,
jak dnes a včera… Len keď v plnom právu
keď pre cit srdca potratíš i hlavu,
tak láska láskou — taká má byť pravá!
A doteraz — čo vedel povedať?
Žil ako v lesa zátiší, bo práva
ho zaujali cele; študovať
on musel parou, lebo vdova-matka
ho vydržiavať mohla skromne — skrátka:
jak opravdový večný knihomoľ
sa mimo prúdu mesta pretĺkol.
Je pravda, zavše mal i román malý,
tu „domáca“, tu žabka z ústavu
si srdce jeho radom podávali —
i vzdychal, v rýmoch hľadal úľavu;
však rýchlo potom zacelela rana —
nuž: obyčajná láska septimána…
       <sup>
        [
        <a class="footnote" href="#ftn.d56e432" name="d56e432">
         4
        </a>
        ]
       </sup>
       Však práve tieto drobné srdca básne,
hoc falšovaný bol to zavše skvost,
cit zachovali srdcu jeho krásne
a duši jeho sviežu mladistvosť:
on nebol znudený, či rozmrzelý,
ni dušou suchopárny, ošumelý,
jak hrdinovia smiešni našej doby:
on k životu sa vážne hotovil,
však znal i ples, nezhŕdal žitia zdoby
a rúčky stisk ho voždy oblažil.
Romantik nebol, ale v srdca kútku
si ideálnosť tajne chránil vskutku…

Tak prišiel domov. A diplomu vďaka
hneď v spoločnosti slávne vývodil…
A teraz šťastný tu si na ňu čaká,
viac rozochvený, než by pochopil,
sám seba keby triezve mohol súdiť…
A skoro by mu prišlo tu sa nudiť,
či mrzieť na tú ľahostajnosť „tetky“ —
(jak smiešne!): on ju ledva vyčkáva
a ona (iste toaletné pletky!)
ho toľké časy čakať necháva…
Je ešte dosť náš doktor neskúsený,
by mohol myslieť, že len hračkou ženy
byť môže prejav príchylnosti, citu
chvíľkový nápad z nudy, rozmar snáď
(záhadný predmet vždycky dušespytu) —
on vie len, že ju ozaj, ozaj rád
a len jej očí žiara chybí vera,
by šialil sa tak práve ako včera… 
Keď ale bola taká roztomilá
a krásna! krásna plesu kráľovná!
Jak usmiala sa! Jak ho oslovila!
Jak blahosklonne pútavou byť zná!
Takt obájil ho pri nej pravej dámy:
už v prvej chvíli boli ako známi
a keď jej rúčku stisol pri štvorylke,
ho rovnež odvet nežný oblažil…
nuž potom v prestávky on milej chvíľke
jej celé svoje srdce otvoril.
Že — zhrozila sa — nebol zaľúbený?
Snáď tolstojista
       <sup>
        [
        <a class="footnote" href="#ftn.d56e438" name="d56e438">
         5
        </a>
        ]
       </sup>
       — nenávistník ženy?
Ach, za pokutu on tu ešte dnes
sa musí zaľúbiť, než skončí ples!
Či asnáď v svete miesto ženy hľadá
anjela, kýsi nedostihlý vzor?
Ach, videla by ideál ten rada,
tak laškovný s ním viedla rozhovor.
On bez rozmyslu: „Hľaďte do zrkadla!“
Ach, jak sa zmiatla! Ako naňho vzhliadla!
A oba v rozpakoch a zružovelí
i bez slov si už potom rozumeli.
— — — — — — — — — — — — — — — — — — —
Tak neznajúc ni jak sa sem až dostal,
ju odprevadil — pravý gavalier —
a potom pekne na návšteve zostal.
Ó, verte, v rozpakoch že bola ver,
keď zvala ho, i nezvala… veď znala,
že proti Kniggemu
       <sup>
        [
        <a class="footnote" href="#ftn.d56e445" name="d56e445">
         6
        </a>
        ]
       </sup>
       to chybka malá,
však pohodila hlávkou napokon:
„Som
       <span class="emphasis">
        <em>
         tetkou
        </em>
       </span>
       preds’, nuž azda žiadna vada,
nás neodsúdi preto dobrý tón — —
a Ela spomína vás — bude rada…“

A Ela, starostlivej matky dcéra,
sen anjelský si iste snívala:
deň celý veľmi smutná bola včera,
a práve len čo v slzách zaspala.
I ona bola by šla na ples rada,
však mama, že je ešte trochu mladá,
že doma sedieť ešte musí v kútku
(hoc sedemnásť už minulo jej vskutku!),
bo skoro starou dievkou by ju zvali —
a také výhovorky večite!
A keď ju znovu poprosila v žiali,
tu mama odbila ju srdite…
Hľa, nehnevá sa, keď jej niekto dvorí,
i sama hostí zve — si pohovorí,
a na ples nie a nie! Však vidiac mamu
v úbore plesovom sťa krásnu dámu,
záhadu vtipná rozlúštila tú si:
že prečo
       <span class="emphasis">
        <em>
         ešte
        </em>
       </span>
       doma sedieť musí.

A tak by rada bola šla i ona —
tak rada! Veď tam budú doista
i Marína a Viera — — dopokona
snáď i ten modrooký jurista,
       <sup>
        [
        <a class="footnote" href="#ftn.d56e457" name="d56e457">
         7
        </a>
        ]
       </sup>
       čo vše ju odprevadil do hodiny
a horlive sa dával do rodiny,
ba potykať si chcel s ňou bezmála
(a mama, tá ho ani neznala!)…
No rodina či nerodina, keby
ju aspoň na ples bola vzala mať,
že bavila by sa i ona — žeby
ho aspoň videla sa zabávať…
Ach, ale mama o ňu nedbá práve
(a Ela zaplakala usedave) —
ach, vidí, veď už nenie decko! mama
nič nedbá o ňu — keď len šťastná sama…

Či nemýliš sa, Ela moja milá,
či spravodlivý je tvoj detský súd,
nímž — právom-neprávom — si odsúdila?…
Ach, bárby v sladký premenil sa blud!
V blud? Veď i sladký blud je predsa bludom?
Spi radšej, dieťa, spi a v sníčku tvrdom
nech anjelskej ti neviny kráž milý
tá starostlivosť matky nepomýli…

*

Noc letná k ránu chýlila sa; vonku
už javili sa znaky ranných zôr,
keď uviedla ho sama do salónku
a zapriadala zručne rozhovor:

„Aj, doktore, to veru odvážlivo
ísť na dedinu vdovy v príbytok,
kde obyčajne nudno je a clivo
a na smrť nudí dlhej chvíle tok —
Že pre vás rozkoš? Iste nepoznáte
dediny samotu — — (či neželáte
si oddýchnuť, kým Katra svetlo schystá?)
alebo romantik ste dozaista.
Je veľa prózy v dedinskej tej kráse,
ba večná práca, starosť večite — —
aj, doktore, vy sa ma bojíte?!
Sem sadnite — no, nie tak blízko zase — —“
a zasmiala sa zvonne, mladistve.
„Vy šťastní, nepoznáte zaiste,
jak nudne, duchamorne život plynie 
— zvlášť život vdovy! — takto takto na dedine!
Tá jednotvárnosť kruší ducha veru —
však čože robiť?! Hľa, mám dieťa, dcéru —
a kvôli nej trud každý mi je sladký,
jej kvôli len sa sveta odriekam…
Ach, nepochopí veľkej lásky matky,
kto nezacítil, nezažil jej sám…
Až ale dobrú vychovám z nej ženu,
jej šťastie bude môjho na zámenu:
za blaho leta i za lásku jara — —
Hľa, doktor, aká som vám ja už stará!!“
A šumná vdova smutne hlávku chýli,
i vzdychla tíško — zosobnelá péč!
       <sup>
        [
        <a class="footnote" href="#ftn.d56e463" name="d56e463">
         8
        </a>
        ]
       </sup>
       však očí žiara, úsmev roztomilý
jak zrejme zo lži viní tú jej reč!
A ako jej ten smútok krásne svedčí!
Náš doktor horlive jej protirečí:
veď skrivodlive sama seba haní:
veď mladá je a krásna milosťpani
a v plese všetky, všetky zatienila!
Keď nechcela mu nijak uveriť,
keď zapierala stále, roztomilá,
chcel prísahou to slávne potvrdiť —
však ona, zas už detsky veselá,
mu rýchle ústa rukou zastrela…
Oj, ako schvátil tú jej malú rúčku,
jak zbozkával ju vrúcne!! Poľahúčku
brániac i nebrániac ju, zardelá,
tak zblízka do očí mu hľadela
a štebotala čosi, štebotala…

Svit rannej zory na okne hral zvonku —
však zvnútra lampa svit ten premárala,
príjemné svetlo šíriac po salónku.
A v svetle tom, sťa v dakom čarnom
       <sup>
        [
        <a class="footnote" href="#ftn.d56e469" name="d56e469">
         9
        </a>
        ]
       </sup>
       kráži,
si ona, rozmarná a veselá,
odhodiac plášť i ruže, v dekoltáži,
tak blízko, blízko pri ňom sedela
a štebotajúc, prikláňajúc hlavu,
v ňom túžbu budila i nádej žhavú
tým vlhkým svitom čiernych svojich očí —
a srdce zvoní mu, div nevyskočí…
Sám nevie veru, ako sa vec stala,
len pobozkal ju zrazu na ústa —
a bárs sa bránila, ho odtískala,
bol by ju znovu bozkal doista,
však za dverami Katra zakašlala.
— — — — — — — — — — — — — — — — —
„Som tetkou preds’!“ — mu šepla na rozluku
a zdvorile si riekli „Dobrú noc!“
a klopiac oči podala mu ruku.
— — — — — — — — — — — — — — — — —
Čert vše si babu prizve na pomoc!

*

Nuž, div to nie je, že náš doktor mladý
netrpezlivo sliedi sem i tam
a s nedočkavou vrelou túžbou hľadí —
či ona ešte nejde — ku dverám.
No ona nejde! Zaľúbený hosť
pomaly cíti nudu, mrzutosť.
Prezrel už albá, dopisnice všetky
a so záujmom báda v knižnici,
kde svorne susedia dva zdarné kvietky:
Renan
       <sup>
        [
        <a class="footnote" href="#ftn.d56e476" name="d56e476">
         10
        </a>
        ]
       </sup>
       a Mantegazza
       <sup>
        [
        <a class="footnote" href="#ftn.d56e482" name="d56e482">
         11
        </a>
        ]
       </sup>
       v polici.
Nu, vkus tiež od morálky neodvislý,
tak s úsmevom si o lektúre myslí
a tiež tak bez posudku na piane
pozerá zradný púdru poprašok,
ním ona líce slnkom zmaľované
zbielila, idúc na ples. Mysle tok
znov’ zanesie ho k plesu, v tanca let,
v šer salónika zase k tete a tete…

A zadumaný k pianu si sadol
i hľadá noty; miesto piesní však
len žurnál starý do ruky mu padol
a z neho lístok malý nevdojak
sa skĺzol k zemi, lístok ružový.
Náš doktor, v tvári zbledlý, nachový,
hoc nediskrétnosť, lístok s chvatom chytá
a vyblednutý nedočkavo číta.
Je pripísaný jeho srdca dáme
a písmo, písmo je mu poloznáme,
však dátum, Bohu vďaka! staré, dávne
(a jak sa zľakol! — bez príčiny, zjavne!).
Však ako číta, divný jal ho cit
a podpis znovu krv mu ženie v líce
a jeho vlastných citov do zmesice
strasť cudzia, dávna divný vrhá svit —
Sťa jemu znel by, dojatý sa chveje…

Tu obsah listu verný, ako zneje:
„Tak koniec nášho priateľstva už istý,
som poslal Vaše dary, Vaše listy,
pamiatky všetky späť ste dostali.
Nuž, stalo sa, jak ste si žiadali
a jak ste chceli… prečo? neviem sám,
však vôli Vašej ja sa poddávam.
Veď dávno som to vedel, tušil v cite,
že naposledy takto urobíte,
jak cit, či rozmar len Vám napovedá.
I načože Vám ešte píšem teda?
čo ešte chcem, čo ešte od Vás žiadam?
Vám drzosťou sa toto bude zdať,
či smiešnym kúskom pošetilca hádam
a, odsúdiac ma, budete sa smiať.
A zaslúžim Váš posmech bezpochyby,
veď dopúšťam sa pošetilej chyby,
že vždy sa ešte mysľou ku vám viažem
a srdcu inak cítiť nerozkážem,
vše ešte veriac, veriac bezumne…
A mohol som to vedieť od počiatku,
že šťastie moje trvácnosť má krátku
a prijať zakončenie rozumne,
bez výčitiek ho uznať, bez boja…
Vy, žitím ešte nedotknutý kvet,
Vy nemohli ste cítiť to, čo ja:
Vám v dúhových sa farbách kreslí svet,
ste zrodená ku šťastiu, v blahobyt
a šťastná budete… A ja — ach, čože
dnes ešte ja vám môžem prisľúbiť?!
znám iba cítiť (
       <span class="emphasis">
        <em>
         ako
        </em>
       </span>
       cítiť, Bože!)
a pred Vami sa v cite pokoriť…
Ak v chvíľkach šťastia zrazu divný cit,
kás’ úzkosť dušou Vašou preletela —
to moja duša pri Vašej sa chvela,
keď bála sa, že môž’ vás utratiť.
A v chvíľach tichých, peknoduchých snení
ak cítili ste zrazu v zamyslení
predtuchu, budúceho šťastia žas —
to láska moja oblietala Vás!
No načo tento prejav citu smiešny,
nač výlevy a duše bôľny kviľ,
keď skončilo sa všetko — sladkosť chvíľ
keď v horčič prešla; a chlad bezútešný
Vás v duši stratou ani nezabolí?!
Vy so mnou iba hrali ste sa v zvoli!
Vy skúšali ste iba britkú zbraň.
A ja — jak ja to v duši chápal, Bože!
v tom cite šťastie vidiac jedine —
ja otvoril Vám srdce dokorán,
Vás chránil v ideálov svätyne…
A nasnívané šťastie, blaho tože,
už nikdy, nikdy nemá ožiť znova!
       <span class="emphasis">
        <em>
         Nikdy!
        </em>
       </span>
       či znáte dosah toho slova
a zmysel jeho boľavý? Ach, čoby!
ste decko iba, čo sa šťastím zdobí,
len radosť zná a nezatuší ani,
jak zmučiť môže, ako slovom zraní!
Ste dieťa, čo sa so životom hrá…

Však načo tedy mrzká Vaša hra,
ňou priateľstvo ste nasnovali naše,
ňou duša Vaša moju pritiahla —
by odsotila ju zas, z samopaše — —?!
Že slobodu mi, pokoj chcete vrátiť?
slobodu! pokoj! aký prázdny zvuk!
Čo pokoj, keď v ňom zápas najboľavší,
čo sloboda, keď v reťaz viaže múk?
No oželiem, čo nemyslel som stratiť,
za rozpomienku na čas dávny — krajší,
za priateľstvo i drahú za dôveru,
za Vašu vo mne, moju vo Vás vieru,
za úsmev, oka zajasanie čudné,
ním zavše ste ma zvítali: v ňom zo dna
panenskej duše cit sa prýštil cudne.
Veď boli ste mi ani sestra rodná,
ba viac jak sestra: Vy mňa ľúbili ste!
Vy ste ma ľúbili! Ja tušil, videl iste
ten krásny duší vzťah, ten súlad obapolný,
tú rozkoš z videnia — jej prejav mimovoľný
— Vy ste ma ľúbili! A chvíľ tých pre pamiatku,
ó, nechajte mi vieru moju sladkú!

No bôľne cítim: bol to krátky plam
a ďalšie šťastie nasníval som sám,
Vy predsa ste sa so mnou iba hrali,
v sieť zapletúc ma chytrej jastreny —
Vás ctižiadosť len viedla fifleny,
márnivosť mrzká! A ja s citom lásky
som k vám sa blížil — aké protivy
a aká plytkosť, mrzkosť bez otázky,
až bridí sa a z duše protiví!
Nie želieť príde nad mojím mi bludom,
lež smiať sa Vašej hre, bezcitným srdom
sa stydiac, za Vás červenám sa studom!

Však čo to táram?! Odpustite, drahá!
Veď náročky Vás potupujem, haním,
bych ubral ostrie tejto strate; raním
sám seba len, keď na Vás hana čiaha…
Ach, neznáte, jak celý život môj
sa s Vaším svetlým v jedno zlúčil zjavom,
jak zjasňoval mi strasti, sladil boj,
jak budúcnosť som kreslil, lásky právom —
a naraz všetko tratím! Veď Vy cenu
mladosti mojej týmto uberáte,
môj život tratí zmysel v tejto strate,
ja nechápem, jak ďalej žiť a — čomu?!

No predsa, nie! Mňa Boh a národ volá,
tým slúžiť, cítim, vyššia velí vôľa:
byť bojovníkom viery, rodu práv,
poslanie moje k radosti i strasti…
A ako som Vás vídal v tichom šťastí,
Váš anjelský si v duši schránim zjav
v pamiatku zašlých, v útechu smutných liet — —
Vy, duše mojej ľaliový kvet!“

Dva razy čítal doktor tieto riadky,
i znovu ešte jednotlivé vety,
a v mysli jeho za okamih krátky
sa mihli rokov zapadnuté svety:
rodinu v duchu predstavil si milú,
v jej kruhu mnohú, peknú zažil chvíľu,
v nej pisateľ si týchto smutných viet
založil svojho šťastia drahý svet —
tak skromný a tak prebohatý láskou!
Ku nemu doktor, pripútaný páskou
úcty i vďaky, ako k vzoru hľadí:
on mentor
       <sup>
        [
        <a class="footnote" href="#ftn.d56e494" name="d56e494">
         12
        </a>
        ]
       </sup>
       jeho, priateľ otcovský,
ba, rieknuc: strážca duše jeho zmladi!
On tedy ľúbil túto krásnu ženu!

I dojatý tou jeho dávnou strasťou,
pred zabudnutou dávnou pred boľasťou
sťa hriešnik zrazu doktor náš sa cíti:
Hľa, aká nežnosť v lístka milom znení,
čistota aká v náruživom cite,
dôstojnosť zvučí v tóne sudcovsky — —
A doktor lístok skladá rozpačite
a ochladený, jaksi zahanbený,
spomína svoju s ňou prežitú scénu:
jak milá bola, ako laškovala,
jak úsmevami, jak sa s citom hrala
a ako ľúbal túto krásnu ženu — — —

A hľa, tu ona! Šumná ako včera,
však, oči klopiac, vošla nesmele
(a pristane jej rozpačitosť vera!)
a zase, usmejúc sa, vesele
spytuje sa ho, dôverne a milo,
ako sa vyspal a čo sa mu snilo?
Však zmätený jej očú čudným svitom
náš gavalier len červená sa pri tom
a k rozhovoru nemôže nájsť slova —
tak ďaleká mu zrazu, cudzia, nová…
I hostiteľka iste zmenu badá,
bo sama rozpačite slová hľadá
(snáď nevediac sa vyznať v situáci’):
či čas mu nebol dlhý? Ranná doba
má pre ňu riadne mnohú povinnosť
(i dcéra Ela do poľa šla k práci) —
a po tomto i ona i jej hosť
sa rozpačite zamlčali oba — —

Vtom lístok v jeho ruke zazrela
i zasmiala sa, zvonne, veselá
(príhodný, ajhľa, predmet k rozhovoru,
či príčina ku laškovnému sporu,
ak s taktikou sa k nemu zabočí!),
i pozrela mu nežne do očí
a s úsmevom mu vraví: „Ľúbolisty
kto dovolil vám čítať, doktore?
ja proces zavediem vám naskore!
Veď úžasné to tajnosti sú tam,
tajnosti lásky vrúcej — pravej lásky,
a tie kto zruší, prehrá bez otázky.“
A sama žartu vesele sa smiala.
„To bola láska — veru, ani trám,
tak mocná a tak (nesmejte sa) stála:
tri roky ňou mi hrkútal a vzdychal,
sťa bohyňu ma v svojom srdci choval
a jak to v knihách čítal lebo slýchal,
sťa ideál ma v básňach zveleboval,
a krásny keď sa veterný hrad zboril,
dobre sa, chudák, žiaľom neumoril.
No, cit je cit a žiadna maličkosť
a láska bez rozumu: trápny hosť!

Sám zaplietol ma reči do kráža,
a čítali ste, jak ma uráža!
jak vyčíta mi všetko možné v svete,
nuž: sedliak sedliakom i na parkete,
príslovie, verte, dokáže sa neraz!
On, počujem, ním ešte je i teraz:
hoc farárom je, priam tak hrdluje
sa ako sedliak — za blaho vraj ľudu!
zakladá spolky, stavia, kupuje,
i v poľnú prácu ide bezo studu
(vraj v príklad!), každý babský súdi spor;
nu — slovom: národ drúkom dvíha hor,
k osvete, vzdelanosti — dobrobytu,
a všetko to vraj z rodoľubstva, z citu!
Bolože by mi: pani farárka!
v kuchyni cez deň, večne kľúčmi zvoniť,
po krpcoch miest a halenám sa kloniť,
večitá slúžka, práčka, kuchárka!!
Hoc mladá, rozhľad dobrý som už mala,
pošetilosti srdca neslúchala,
Belinský, statkár, tiež mi vtedy dvoril,
nuž o mesiac už bol z nás jeden pár.
To iné šťastie bolo, bez otázky.
On pozornosťou div ma neumoril,
ba otrokom bol vlastnej svojej ženy — —
Je pravda: s týmto šla som pred oltár
bez náklonnosti, bez radosti, lásky
a mnohé, mnohé potom padlo z ceny.
Sen šťastia predsa sa mi nevyplnil:
unikol navždy — navždy zamárnený!“

Hruď peknej panej smutný povzdych zvlnil.
Tón dobrý velí smutnú tešiť vdovu,
však doktor nijak nemôže prísť k slovu,
hoc ona čosi čaká… V duchu on
spomínaného muža jasne vidí:
veď každý ctí ho, pravý kňaza vzor!
I bodá ho jej ľahký rozhovor,
jej úsudky — a za posmešný tón
sám jaksi v duši mrzí sa a stydí,
len jedno chápe: nešetrne sama
kus vlastnej duše pred ním odstrela —
jak v jednoduchú zmenila sa ženu!
trest pochabosti jeho za odmenu —
ach, rád by sa bol videl za horama!

I pekná pani iste badá zmenu;
slzičku rýchle z oka zotrela
(iste ho svojím žiaľom zarmútila!)
i prehovára zase zvesela:
„Jak spomienka ma dávna rozsmútila!
A pomyslite: prvý ideál,
čo toľko vzdychal, toľko stváral šumu,
čo večnosť prisahal a sľuboval —
tiež veru skoro vypustil ma z umu.
Jak dostal faru, oženil sa vskutku
— a bolo po láske i po zármutku…“

A šumná pani veselo sa smiala
a dôverne sa hlávkou k jeho kloní:
„I vaša láska taká bude stála,
tiež taká večná — ako sniežik vloni?“
Tak pýtala sa dôverne a milo;
i ďalej ešte vtipne žartovala,
a pekná bola, zvodná bola pritom,
že nechtiac by sa srdce okúzlilo…
Náš doktor ale, jakby zamrel citom,
jak v pobálovej nálade sa cíti,
len usmieva sa pritom rozpačitý
a myseľ jeho tiež ver próza samá:
Ach, keby už bol dakde za horama!

.......................

A sotva prvá vhodná bola chvíľka,
vzal klobúk a sa odporúča pekne
a na otázky (vari dáka mýlka?!)
len vyhýbave, nezručne dač’ riekne.
Ni nepobozkal podávanú rúčku,
čo jeho ruku stisla na rozlúčku,
len za hostinnosť vyslovil jej vďaku
a že sa veľmi, veľmi náhli k vlaku.

— — — — — — — — — — —

V bráne sa obzrel: pri obloku stála
a nad čímsi sa zvučne rozosmiala.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e414" name="ftn.d56e414">
        1
       </a>
       ]
      </sup>
      <span class="emphasis">
       <em>
        taburet
       </em>
      </span>
      — nízka stolička bez operadla
     </p>
    </div>
    <div class="footnote">
     <p>
      <sup>
       [
       <a class="para" href="#d56e420" name="ftn.d56e420">
        2
       </a>
       ]
      </sup>
      <span class="emphasis">
       <em>
        pačula
       </em>
      </span>
      — v pôvodnom zmysle tropická rastlina so silne voňajúcimi listami, výťažok z nich sa používa v kozmetike; tu v zmysle dobovej voňavky
     </p>
    </div>
    <div class="footnote">
     <p>
      <sup>
       [
       <a class="para" href="#d56e426" name="ftn.d56e426">
        3
       </a>
       ]
      </sup>
      <span class="emphasis">
       <em>
        tete a tete
       </em>
      </span>
      — dôverná schôdzka, rozhovor medzi štyrmi očami
     </p>
    </div>
    <div class="footnote">
     <p>
      <sup>
       [
       <a class="para" href="#d56e432" name="ftn.d56e432">
        4
       </a>
       ]
      </sup>
      <span class="emphasis">
       <em>
        septimán
       </em>
      </span>
      — študent siedmej triedy gymnázia (rok pred maturitou)
     </p>
    </div>
    <div class="footnote">
     <p>
      <sup>
       [
       <a class="para" href="#d56e438" name="ftn.d56e438">
        5
       </a>
       ]
      </sup>
      <span class="emphasis">
       <em>
        tolstojista
       </em>
      </span>
      — prívrženec učenia L. N. Tolstého; v tomto prípade nejde predovšetkým o Tolstého zásadu neodporovať zlu násilím, ani o jeho bohohľadačstvo či sociálny utopizmus, ale najmä o jeho kritický vzťah k ženám a k manželstvu
     </p>
    </div>
    <div class="footnote">
     <p>
      <sup>
       [
       <a class="para" href="#d56e445" name="ftn.d56e445">
        6
       </a>
       ]
      </sup>
      <span class="emphasis">
       <em>
        Knigge
       </em>
      </span>
      — Adolf Knigge (1752 — 1796), nemecký spisovateľ, známy najmä dielom o spoločenskom styku medzi ľuďmi
     </p>
    </div>
    <div class="footnote">
     <p>
      <sup>
       [
       <a class="para" href="#d56e457" name="ftn.d56e457">
        7
       </a>
       ]
      </sup>
      <span class="emphasis">
       <em>
        jurista
       </em>
      </span>
      — právnik, študent práv
     </p>
    </div>
    <div class="footnote">
     <p>
      <sup>
       [
       <a class="para" href="#d56e463" name="ftn.d56e463">
        8
       </a>
       ]
      </sup>
      <span class="emphasis">
       <em>
        péč
       </em>
      </span>
      — starostlivosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e469" name="ftn.d56e469">
        9
       </a>
       ]
      </sup>
      <span class="emphasis">
       <em>
        čarný
       </em>
      </span>
      — čarovný, čarodejný
     </p>
    </div>
    <div class="footnote">
     <p>
      <sup>
       [
       <a class="para" href="#d56e476" name="ftn.d56e476">
        10
       </a>
       ]
      </sup>
      <span class="emphasis">
       <em>
        Renan
       </em>
      </span>
      — Ernest Renan (1823 — 1892), francúzsky filozof a orientalista, známy najmä prácami o dejinách náboženstva a počiatkoch kresťanstva. Pre svoje racionalistické chápanie kresťanstva dostal sa do ostrých sporov s cirkvou.
     </p>
    </div>
    <div class="footnote">
     <p>
      <sup>
       [
       <a class="para" href="#d56e482" name="ftn.d56e482">
        11
       </a>
       ]
      </sup>
      <span class="emphasis">
       <em>
        Mantegazza
       </em>
      </span>
      — Paolo Mantegazza (1831 — 1910), taliansky fyziológ, známy najmä populárnymi prácami z oblasti sexuológie, o fyziológii lásky
     </p>
    </div>
    <div class="footnote">
     <p>
      <sup>
       [
       <a class="para" href="#d56e494" name="ftn.d56e494">
        12
       </a>
       ]
      </sup>
      <span class="emphasis">
       <em>
        mentor
       </em>
      </span>
      — v tomto prípade vodca, vychovávateľ, radca
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e503">
       </a>
       Na bále
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Tak ktorá je to vlastne ona?“
„Tá v snehobielej toalete,
čo pod zrkadlom sedí sama,
s ňou teraz šepká gardedáma —
viem, zaľúbiš sa dopokona.“
„Na pohľad ozaj fajná dáma,
ale už vari na odkvete.“
„Čo?! Barbar! Vychýrená kráska
a zbožňovaná v našom svete!
Nie síce puk už, ale ruža,
kráľovnou plesu môže byť…“
„Hm, a doteraz uloviť
si takto nevedela muža…?!“
„No, už sa s tebou nerozprávam;
si cynik mrzký, doista,
keď tak sa môžeš vysloviť!
Nuž počuj: ona ideál
a vzor je dievčat! Vec istá,
má nápadníkov na prst desať,
ja sám… no (vzdychol), bohužiaľ,
ja hodným sa jej neuznávam…
Že doteraz sa nevydala —
vieš, ona k láske ani skala,
hoc ináč samý nežný cit —:
sa ona nevie zaľúbiť!
Tak prostá a tak nadherná,
tak jemná — a bezcitná zase,
tak ženská v nežnej svojej kráse
a ženskosti tak neverná.
Ver, je to ešte pravé dieťa,
čo v svete vidí dobro len,
nad špatnosť pozdvihnuté sveta.
V nej ženských pletích ani tieň!
Tá že by muža
       <span class="emphasis">
        <em>
         loviť
        </em>
       </span>
       chcela?!
Nie, braček, už myšlienka táto
je voči nej jak svätokrádež,
tak duchom ona vznešená
a cnosťou — rýdze ozaj zlato!
No takí sme my, dnešná mládež,
zvšednelé duše, plytký cit,
neznáme my už oceniť
čistotu, povznesenosť mysli,
krásotu duše panenskú —
ba tak ďaleko sme už prišli
tým pôžitkárstva mrzkým chvatom,
i snehobielosť anjelskú
tiež vlastným zafŕkame blatom.
A čo len v ľahkomysle zvoli…“
„Dosť, prosím ťa, mňa hlava zbolí,
poď radšej ma jej predstaviť,
na kázeň pôjdem do kostola.“
„Jak chceš. Viem, že sa zaľúbiš,
no vopred vravím: keď ti vôľa,
sám nes si potom lásky kríž…“
„Mlč, prosím ťa a nepleť už“ —
a nečakajúc priateľa,
lenivým krokom mladý muž
zamieril ta, kde sedela
nadšene opísaná dáma,
vždy ešte netancujúc, sama.
Ho prívetive prijala,
tak proste ruku podala,
v tom detskom modrom svojom zraku
otázku majúc voľajakú…
Keď uklonil sa pred ňou znova,
čajs udivená naňho vzhliadla,
jak odrieknuť by chcela. Slová
však rýchlo matka prejala,
sa usmejúc: „Choď len, choď, dieťa…“
Na hrudi napravila kvieťa,
pozrela priamo do zrkadla,
pokojná, ľahostajná vstala,
na tvári milé oželenie
(tak decko, keď mu do hry nenie),
perový vejár matke dala,
prijala jeho rameno…
Toto by, skrátka rečeno,
čo doteraz som napísala,
i dostačilo už bezmála
tak na počiatok románu.
Ostatné, čitateľu milý,
doplnil by si po vôli:
ako sa potom zaľúbili
(plagiát život dovolí!),
jak lásku vyznal ku ránu
(však ona k mame šla o radu),
bozk prvý ako vymenili
a potom dal jej serenádu,
návšteva prvá — snubný dar
a tak ďalej — až po oltár.
To podľa svojej fantázie
doplnil by si každý hrave,
keby nie chybky malej práve:
že hrdinka a hrdina,
o nich tu povesť začína,
nie z tých sú ľudí, ktorých žije
na tucty v svete.
                   Na tom bále
snáď iba oni boli v sále,
na ktorých miera obyčajná
naskrze nedala sa brať:
tak k láske ona ľahostajná
(tým práve vábna nastokrát),
a on — nuž, Bože môj, Don Juan
       <sup>
        [
        <a class="footnote" href="#ftn.d56e517" name="d56e517">
         13
        </a>
        ]
       </sup>
       a Tartufe
       <sup>
        [
        <a class="footnote" href="#ftn.d56e523" name="d56e523">
         14
        </a>
        ]
       </sup>
       k tomu! Koľko rán
už srdciam zadal ľahkoverne,
hoc niet mu ešte tridsať liet!
Tu oklame — tam vzdychá zase,
tu prosí — tamtú raní chladom,
dnes prisahá jej v šťastí mladom,
a nepozná ju v krátkom čase.
Oj, ťažko, ťažko uveriť,
on aké srdce preneverné
zakrýva oka mäkkým svitom;
tak skromný so svojím sa citom
on do popredia nestavia.
Životom ide ľahostajne,
nevyhľadáva lásky cit:
raz jakby to len zábava,
a zas jak chcel by pokoriť
tú svoju šiju v jarmo lásky,
keby tak srdce dobroprajné…
A pošetilé samy krásky
do siete letia dobrovoľne.

Je toto o ňom sveta súd;
nelichotivé tieto dáta
zobrala pani Fáma svätá,
jejž sotva kedy bola reč,
skôr dobrých chýrov nebezpeč.
Je isté ale: planá zmäť
sú ľudské reči samovoľné,
im zriedka možno vieru dať.
Kto nazrieť môže v duše taje,
Kto prezrieť srdca záhyby?
K tým tajom cesta ďaleká je,
len
       <span class="emphasis">
        <em>
         láska
        </em>
       </span>
       na nej neschybí.
A srdca tajnej od komory,
kde cit sa rodí, túžba vzniká,
kde nenávisť, kde láska horí,
kde viera tróni, žalosť vzlyká —
hej, ta sa nikda smrteľník
bez kľúča nedostane lásky:
len milovania na otázky
ten odpovedá kúzelník!
Snáď tedy, keďže junoš mladý
mladistvej túžby svevoli
svetského súdu za ohrady
rozmarným citom povolí,
sťa motýľ, ktorý v pestré kvety
zalieta šumné na zálety,
dnes ku ľalii, zajtra k ruži
a zase ku fiale túži,
hľadajúc všade krásy pel…

Náš hrdina ver’ ta dospel:
svet pochopom svojím, vraj pravým,
motýľom zve ho prelietavým,
ho súdi, naň si uharká,
pod úzkym plášťom: morálka.
Ktozná, čo ale cíti vtedy,
vraj ľahkomysle v svevoli,
keď rozlúča sa naposledy —
či viac ho duša nebolí?
Či, oklamajúc v milovaní,
sám horšie nenie oklamaný,
že čo sa sľubovalo láskou,
bol márnivosti plytký cit
za krásy ligotavou maskou,
keď prázdno šlo ho ohlušiť —
keď bojom žitia unavený
za nežnou čiahal rukou ženy,
čo z brudného by viedla boja
ho čistej krásy do pokoja,
mu jasným bola majákom,
ktorý by svetlo vrhal v stín,
ho zošľachťoval, pozdvihoval
i očisťoval dušu z vín —
keď s citom za jej čiahol rúčkou,
a ona chladným so zrakom
vo dlani pátra — za obrúčkou…
Či reku on viac neľutoval,
keď v srdci zlato mienil nájsť,
a ľahký našiel šumichrast —
       <sup>
        [
        <a class="footnote" href="#ftn.d56e532" name="d56e532">
         15
        </a>
        ]
       </sup>
       či ozaj nezacítil žiaľ,
keď vytriezvený odvracal
sa inam, v duši túžbu stálu,
po jasnom
       <span class="emphasis">
        <em>
         ženy
        </em>
       </span>
       ideálu… 

Súd sveta: „On preds’ plný vín,
ľahtikár nebezpečný stále…,“
ja, za citom však idúc ale:
„Úbohý Eugen Onegin!“

To vkladám sem len sťa poznámku,
za slávnym idúc poetom;
       <sup>
        [
        <a class="footnote" href="#ftn.d56e542" name="d56e542">
         16
        </a>
        ]
       </sup>
       môj hrdina i pred mnou zámku
má na duši, jak pred svetom;
však zjavom takto Onegina
on naskrze nepripomína:
okrúhlosť, svieži rumeň v tvári,
mu z očú dobromyseľ žiari
a večne v úsmev zladený —
on
       <span class="emphasis">
        <em>
         rodine
        </em>
       </span>
       je stvorený!
keď v tanečnej ho vidíš sále
sa voľne v tanci otáčať,
na znelky myslíš, madrigale,
čo kráskam iste spieva rád;
a v duchu vidíš, pomaly
jak zanecháva zápaly,
jak tučnie a jak v podvečer
sa v promenády živom ruchu
so ženou vodí pod pazuchu,
sa tešiac v štvorke šumných dcér…

A predsa pred mnou ináč žije
a ináče sa utkáva
na krosne mojej fantázie
budúcnosť jeho; nutkavá
ho túžba v iné vedie svety:
ja vidím nespokojnosť, vzlety,
jak borí s’, trápi duša mladá,
jak nenachádza to, čo hľadá,
jak s otvoreným idúc zrakom,
vždy márne pátra — za majákom.

Tú túžbu bych mu pripísala,
keď voľne si ju objatú
v náručí pri valčíku choval,
jej zvedavosti v záchvatu
do očú pozrieť usiloval.
Však ona zrak sklopený mala,
alebo stranou pozerala,
pohľadom proste vnímavým
a zároveň nevšímavým.
Len bielej tvári jemný ovál
a ústa detsky svieže, malé
a vlasy pekné pobelavé
mu ku štúdiu zostali,
keď, iste v milom zabudnutí,
vše blízko hlávkou pritkla k hlave,
však duchom kdesi inde stále…
Graciózne a pomaly
sa pohybuje, elasticky
sa podáva mu pri zvrtnutí
v príjemnom hudby takte vždycky,
bez koketnosti jastreny.
A záujem jeho už rastie!
Tou dievčou vnadou vábený,
v poteche jaksi neosobnej
to tiché čisté vníma šťastie,
ním celá šumná dýcha stvor…

A rád by začať rozhovor.
Jej dušu rád by poznal z reči
(i zvedavý je na jej hlas),
či chýr si s ňou neprotirečí?
však o čom asi v mluve zdobnej,
nie triviálne — nevie raz!
S inými ľahko začať plynne
plesové fádne zhovory:
tu naozaj, tam neúprimne
pochváli, kráske podvorí:
„Ste čarovná dnes, milosťslečna,
naozaj krásou nebezpečná
priam našim srdciam…“ „Lichotník.“
„Nie — verte! Toalety nik
dnes tu ver vašej neprevýši…“
„Jaj, choďteže!“ „Ba prisahám…!“
A keď sa nad tým kráska pýši,
čo ôsmy raz dnes dokladá
(že
       <span class="emphasis">
        <em>
         prečo?
        </em>
       </span>
       nevie ani sám),
verš príhodný hneď vyhľadá,
v tej chvíľke sám ním dojatý
jej cituje ho elegicky
a vzdychá ani najatý —
a manéver sa zdarí vždycky!

Však teraz takto začať sa mu
naskrze vhodným nevidí:
on pletky nevinného klamu
až z duše už nenávidí!
Čo banálnosti sa potára,
pod menom
       <span class="emphasis">
        <em>
         flirt
        </em>
       </span>
       čo dovolené,
tak z duše mu je sprotivené,
sťa sprostá pieseň verklikára.
Však k spoločnosti napokon
je vstupenkou ten „dobrý tón“…

Že priberá sa k rozhovoru,
sťa keby bola uhádla,
úprimne riekla ku doktoru,
že v tanci vždy sa cíti mdlá —
tak tedy (úsmev roztomilý) —
snáď keby viacej netančili —
či valčík aspoň nie viackrát…
„Už?!“ zadivil sa prekvapený;
on ešte len chcel študovať
tú zajímave peknú stvoru —
a nepozrel jej ani v oči…!
„Hej — mne sa jaksi hlava točí…
snáď hudba, či tie zrkadlá…
mne obyčajne dobre neni…“
Jej dvorne podal rameno
a starostný ju vedie k matke,
hútajúc, skrátka rečeno,
jak predĺžil by chvíľky krátke,
ak by už odísť chcela snáď…
Tie všetky, ktoré vidí teraz,
tak zvšedneli mu, fádne kvety,
ich koketnosť i toalety,
že ples mu iba nudou neraz!
Nuž, ťažko mu ju opúšťať —
ak ozaj vytrhla by z nudy?!
„Ej, škoda, slečna, nastokrát…!
vy netančíte radi azda?“
„Ináče rada — z mladých ľudí
ak dobrý príde tanečník —
a akže sa mi trocha zazdá!“
„Dnes nezdá sa vám teda nik?“
— sa smele spýta, urazený
tiež smelým slovom mladej dámy.
„Veď ples len práve zahájený —
môj prvý tanec tento s vami,“
naivne a či chytro hneď
mu prostú dala odpoveď
a obidva sa rozosmiali.
„A ja som, slečna, v túto chvíľku
vzdor výroku tak neskromný,
že hneď vás prosím o štvorylku.“
Jej pekné oči zajasali,
jak dieťa keď sa zaraduje —
a on sa zaujate, tklivo
do jasu toho zahľadel
a celý čas ju pozoruje…

No hľaďme deju na tkanivo,
na ďalší spletaný vývin diel!

Kde bych si, Bože, požičala
slov zvučnosť, verša lahodu,
bych primerane opísala
v lákavosti a vo zvodu
a v plnej kráse nádhernosti
tanečný vyzdobený sál —
kto štetca by mi požičal?
Veď na tej krásy vylíčenie
mi pero moje schopné nenie,
a rým už ozaj ani zmála!
V ňom ako vo víl kráľovstve
povestí krása okázalá,
čo ináč podať môž’ len snenie.
Sťa kúzlom duša zaujatá
tam nasládza sa mladistve
náladou božskej veselosti,
ňou opája sa, kochá, hostí…
Oj, mladosť, mladosť prebohatá
v ilúziách a v sladkom snení,
tak šťastná v svojom uverení,
že život taký zaiste,
jak v tejto vyzdobenej sieni
sa ukazuje v podobe,
veselý, šťastím prehĺbený;
len nádej, rozkoš, radosť samá
a láska ako v povesti:
čo ešte snáď i po storočí
by
       <span class="emphasis">
        <em>
         verná
        </em>
       </span>
       pozrela ti v oči…
no slovom: steré prelesti,
ba zrovna šťastia panoráma!
Ja, priznám sa, ja slabá som
k nádherným takým opisom:
len tichý svedok iných blaha
som bývala ja v sále tom.
Len z družiek zraku rozkoš čítam,
čo srdce devy asi cíti,
aký ťa sladký omam schytí,
keď
       <span class="emphasis">
        <em>
         jeho
        </em>
       </span>
       ruka k tvojej čiaha
(zvlášť ak ti ešte inak drahá),
by z ctného kruhu gardedám
ťa viedla v tancujúcich kráž,
v salónny boston
       <sup>
        [
        <a class="footnote" href="#ftn.d56e564" name="d56e564">
         17
        </a>
        ]
       </sup>
       či čardáš…
Z tvár iných dojmy zachytám
(nuž, nie div: opis kusý ver’!),
aké to blaho z rajských sfér
v tej bielej dievčej duši vzniká,
keď potom v takte hudby tam
ťa šumný dvorný gavalier
pri tanci pekne vyobjíma,
dľa etikety zákonníka…!
Mňa idyla vždy-vždy dojíma!

No čo i cítim, cítim silne
svojeho pera slabotu
opísať zručne, neomylne
tie radosti, tú krásotu,
predsa len Múza moja bledá
pokoja nedá mi a nedá
už zozbierané dáta zhľadať
a už len v rým ich poukladať,
v nehľadaný, jak padne sám…
Za mojím párkom pospiecham!

Našli sa druhej ku štvorylke.
Na zvláštny význam nemyslí
si nikto pri tom! V onej chvíľke
nemali iné na mysli,
jak pobaviť sa oba voľne,
ku čomu chvíľky interes,
či duší vzťahy mimovoľné
ich tiahli (nudný tak je ples!).
V jej očiach aspoň žiadna zmena,
nad prostý zajem, vyjadrená,
a on… nuž, ktozná…?
                       Zadivil sa,
že ani mena nezná, hľa, mu
(netušil nevinného klamu!):
hoc predstavil sa slušne preds’…
„Som doktor Jeseň“ — zachmúril sa.
„Ach“ — potešila s’ — „umelec
náš! ako si vás takto zveme!
my s mamou interesujeme
sa o vás veľmi — veľmi (zbadá,
že azda priďaleko zašla!),
o vaše básne totiž… našla
som vše v nich istú príbuznosť…
Vy nás — — nemáte ženy radi?
príkre sú vaše o nás súdy…
a vaša fádnosť, znudenosť,
čo z medziriadkov verša hľadí…
A ste tak — — ste tak ešte mladý!“…
„Snáď kliatba, slečna, či len bludy.
Som veľa cítil — snáď i žil
(vám možno riecť i
       <span class="emphasis">
        <em>
         smelé
        </em>
       </span>
       slovo?!)
a zavčasu tak potratil,
čo varyto as’ básnikovo
v sladkastý ladí nežný tón — —“
„Až zbridí sa ti napokon!“
„Hej, pravdu máte! i mne bridí
sa šepot ulízanej lásky
(triviálny výraz?); bez otázky
len prázdnoduchý seladón
       <sup>
        [
        <a class="footnote" href="#ftn.d56e573" name="d56e573">
         18
        </a>
        ]
       </sup>
       ním hlúpe môže dojať krásky.
Však k
       <span class="emphasis">
        <em>
         žene
        </em>
       </span>
       ním sa blížiť, k
       <span class="emphasis">
        <em>
         žene
        </em>
       </span>
       ,
jak duša moja si ju vidí,
jak si ju žiada, ako stojí
na mojej úcty piedestále,
       <sup>
        [
        <a class="footnote" href="#ftn.d56e586" name="d56e586">
         19
        </a>
        ]
       </sup>
       by — hlúpo bolo dokonale!
Nie lichý ,predmet zbožňovania‘,
bezduchej bábky vo výstroji:
dôstojnú družku milovania,
dôstojnú môjho citu v cene
ja hľadám v duše nepokoji“…
„Vy?“ — jemne pretrhla ho v reči —
„jak si to všetko protirečí…!“
— a šelmovsky sa pousmiala…
Pochopil. „Môj chýr, milostivá…?
Či do vašich až zašiel strán?
a nelichotivý…?“ „Ver’ zmála…“
„Že motýľom som?“ „Tak — Don Juan.“
Oba sa tomu rozosmiali
(jak zblíži dvoch takýto tón!),
k replike priberal sa znalý;
však riaditeľ skríkol: „Colone!“
       <sup>
        [
        <a class="footnote" href="#ftn.d56e592" name="d56e592">
         20
        </a>
        ]
       </sup>
       i unikla mu, žartovlivá,
pri hudby ladnom vlnení.
Však mysľou jednou vedení
ich oči cez sieň sa im sňali…

Že po tomto už netančili,
mi každý ľahko uverí:
je milšie nájsť si kútik milý
v lahodnom paliem zášerí;
zvlášť ak sa neobzeráš veľa
na pletichárov nízky svet,
je raz tak milé tete a tete,
v stred ruchu — chvíľka osamelá.
Ba čo by ako tvrdili ste,
rozhovor najsladší že iste
dvoch
       <span class="emphasis">
        <em>
         osamote
        </em>
       </span>
       — pravda, citom
že viazaných, sa rozumie! —
je sladší, ak je tretí pri tom,
čo počuje — a nič nevie!
tí dvaja v kvetomluve asi
si vypovedia, čo len chcú;
ten myslí: ozaj o počasí,
a oni dva: že rendezvous…
Alebo:
       <span class="emphasis">
        <em>
         on
        </em>
       </span>
       jej vážne istí,
že
       <span class="emphasis">
        <em>
         prisladený
        </em>
       </span>
       čaj má rád,
a tretí cele bez závisti
si myslí: „Hlúpo, kamarát.“
Však
       <span class="emphasis">
        <em>
         ona
        </em>
       </span>
       , moja roztomilá,
až po ušká sa zapálila:
bo rozumejú si, bo znajú,
čím pri rozlúčke, v tieni vrát,
si pozatýmne „prisládzajú“ —
a tretí verí akurát
(a zíva pritom), že o čaju…
Že nepekne?! Hej — i ja vetím,
nepekne uši nasádzať!
Mňa pohoršuje vždy byť tretím.

Náš párik ale v palmy tiene
tretieho v zhovor nehľadá,
no preto kritik pomýlene
nech závadné nič nebadá!
Sklonený dvorne pri jej boku
jak patrí, vážny náš doktor
salónne, v ľahkom mysle toku
nadpriada umný rozhovor:
bezvadne v rámci estetiky
on spoločenské súdi styky,
tu väčšiu prísnosť žiada — tam
mu prudérie
       <sup>
        [
        <a class="footnote" href="#ftn.d56e611" name="d56e611">
         21
        </a>
        ]
       </sup>
       zase mnoho
a istú modernosť u dám
na každý pád si žiada… Z toho
ľahunkým zvratom, rozhorčený,
na chybky prešiel v zariadení,
jak dvaja (neraz súci pár!)
sa dostávajú pred oltár.
„Sa rozhliadnite tu po sále
(v čardáši bujnom devíc tvár
nepeknou už červeňou horí,
tak pošpatená dokonale —
a lahoda a jemnosť zrazu
sťa zotrela by sa z obrazu:
pohyby, spôsob — z krčmy zvyk…
sa neodvráti estetik?),
pozrite, slečna: pár hocktorý
z týchto, čo tuná flirtujú,
viac-menej hlúpe, zväzok stvorí,
ak zájmy sa im zhodujú:
ak on má izby aspoň tri
a ona veno jak patrí,
ak kloniť vie sa on — a zručne
ovíjať ona ani had,
ak ,šik‘ je, a on ,fešák‘, snáď
sú stvorení si nerozlučne —
a už sa, Bože! ,milujú‘…“

„Tak preto sa vy neženíte!
Vám nezodpovie iste nik!
Vám všetko málo, dozaista:
tu malé veno — tam zas šik?
Čo vlastne chcete, moralista
a neskromný vy estetik?!“
On usmial sa jej na otázku
(v jej očiach milé zhoršenie
a hnevu mráčik na obočí):
„A
       <span class="emphasis">
        <em>
         vy — vy
        </em>
       </span>
       , slečna…?!“ „Vyhodíte
mi azda zrovna, hľa, na oči,
že — — zostala som v parte?!“ „Nie —
nie, milosťslečna, odpustite,
ja otázku len, cele skromne,
tak práve ako i vy ko mne:
čo žiadate vy, slečna, tedy…?“

„Ja? veľmi málo… naposledy
však — možno, veľa: iba
       <span class="emphasis">
        <em>
         lásku
        </em>
       </span>
       “ —
a bez prudérie mu proste
do očú pozrela — „čo roste
nehľadaná — bez záujmov cele…
však zaujme ti srdce celé…“
„… len ňou súc viazané — len ňou
bez všetkých bočných ohľadov —
však, slečna?!“ — ozaj potešený,
myšlienku hrave zachytil —
„
       <span class="emphasis">
        <em>
         tak
        </em>
       </span>
       myslím si ja lásku ženy,
o takej večne som ja snil!
O láske, čo by bola stála,
hoc bránil by jej snáď i um
(logika v láske — nerozum!),
čo by len predsa rada mala…
Však u vás toho citu nenie,
tak krásne neľúbite vy!
vám najprv: titul, postavenie
a komfort zodpovedavý
kto viacej podať môž’ a skorej…!
Ba ktorej by sa ozaj, ktorej
zachcelo roky čakať snáď —
či bez výhody milovať?!“

„Ver, možno“ — riekla — „pravdu máte,
hoc predpojatosť bude v tom…
Či môžte vedieť, tvrdiť sväte,
že nejde pravým za citom
tá, ktorá, zdá sa, vo vás hľadí
len na ,partiu‘ — či sama,
čo aj vy nemáte ju radi,
vás ona predsa rada má?!
tak bez výhľadov! čo aj iný
jej o svetlicu viacej sľúbi!
tak bezzištne — tak bez príčiny
nie doktora, nie titul ľúbi
(až čas jej snáď i uniká —),
len
       <span class="emphasis">
        <em>
         človeka
        </em>
       </span>
       — a básnika?!“
Sa strhol doktor prekvapený:
jak náruživý sladký tón!
v tom vrúcnom citu rozvlnení
si vlastnú túžbu vidí on.
Či možno…?! Ale v zamyslení
sťa v diaľku ona pozerá…
Kto zná slov význam, v zmysle akom
a túžbu akú zastiera?!
Znie hudba sálou pritlmene,
rytmicky, sladko, roztúžene
a zrovna vábi, núti, núka
do tajov duše vniknúť dnuká,
ľúbosti mluvou sladkou, zrakom
najsladšiu zadať otázku:
zaprosiť, žiadať o lásku…

Sklonila hlávku (báj v tom pravý:
sťa fialôčky skromný kvet…)
a hlasom pritlmeným vraví:
„Ma neposúďte za spoveď
(ja som už taká: rovná, priama!),
som veľa rozmýšľala sama
a zmýšľam priam tak ako vy,
tie isté u mňa obavy…
Kto ručí mi, ten či onen,
čo padá pred mnou na koleno,
či neloví len moje veno,
či lásky mojej i hoden?!
Kýs’ div ja čakám — duší zhodu,
tiež bez záujmov prostý cit —
a, možno, on len pre výhodu,
či že sa treba oženiť…!
A bude lhať mi, že pre lásku…“
„Nuž — treba vziať ho na otázku!“
„A či sa prizná, či sa zjaví?“
„Tak dočkať, až príde ten pravý!“
„A potom pekne zostať v parte…!“
(v tón zase vpadli jemne hravý,
hoc vážne čos’ sa krylo v žarte).
„Nuž teda ešte iná rada:
hľadať ho tiež — keď on vás hľadá.“
„Snáď koketnosťou lichej ceny?“
„Nie — samostatným
       <span class="emphasis">
        <em>
         citom
        </em>
       </span>
       ženy.“
„Naozaj — dobrá rada!“ Chutne
sa zasmiala. A v taktike
otázkou slušne zhovor utne
o klasickej o muzike.
Priesvitný fortieľ lásky! Znalý,
on vedel už čo bude diaľ…
— — — — — — — — — — — — —
V kútiku figliar Amor malý
sa potuteľne usmieval…
— — — — — — — — — — — — —
Sedeli ešte za hodinu
a vážne veľa vraveli
a vážne oba v palmy stínu
sa skúmajúc, si mysleli
(buď všetka česť im obom!): teraz
ich budúcnosť sa rozhodla
(až potiaľ oba boli neraz —
však zhoda duší bola mdlá…)
Mnohá sa zlostí gardedáma:
„Jak vyzývave voľný tón!“
Však on len myslí: „Táto samá!“
a ona zase: „To je
       <span class="emphasis">
        <em>
         on
        </em>
       </span>
       !“
Bol duchaplný ako vždycky
a ona krásna, veselá
a zhoda duší poeticky
im božská z očú hľadela.
— — — — — — — — — — — — 
(A teraz, čitateľu jasný,
mi zhovievavým, prosím, buď:
spomenúť idem čerta v básni,
nuž prílišne ma neposúď!
mne samej zdá sa to „vulgárne“
a dosť mi ťažko o radu,
no márne trudím sa, ver’ márne,
lepšieho neviem príkladu.
A veď, jak v predstave ti mi je,
sa zaujímať možno zaň:
dľa Madáchovej Tragédie
       <sup>
        [
        <a class="footnote" href="#ftn.d56e636" name="d56e636">
         22
        </a>
        ]
       </sup>
       čert vám je cele slušný pán.
Má oči ohnivé — oj, oči! —
a švihácky má pekný fúz,
nech do siene tu teraz vkročí,
srdienka, krásky, na motúz!
I duševne vám takto vera
mnohého predčí gavaliera:
je polyhistor — čo aj on
má sotva v pekle lexikon;
nie jak z nás mnohý: veľa razy
vám citátami zrovna razí
a úsudkami iných plný
zastiera hlúposť — opatrný.
Čert ale, aspoň dľa Madácha,
pred stoletiami bol tam už,
kde dneska v neistote kráča
i študovaný mnohý muž:
bol sociál on dokonalý,
psychológ súci, satirik,
a čo sa zvlášte u nás chváli,
i renegát
       <sup>
        [
        <a class="footnote" href="#ftn.d56e642" name="d56e642">
         23
        </a>
        ]
       </sup>
       a hazafík.
       <sup>
        [
        <a class="footnote" href="#ftn.d56e648" name="d56e648">
         24
        </a>
        ]
       </sup>
       Nuž prečo by ste zazlievali,
ja viem, že nie — oj, iste nie!
keď dámske pero v príklad malý
ho v básni letmo spomenie?!)

Sú isté chvíľky v ľudskom žití,
v nich kýsi čert ťa posadne,
v podobe nápadu ťa schytí,
čo ako „vtip“ ti napadne
a vopred pyšný, ako vieš
byť duchaplným neomylne,
tak „vtipom“ tresneš hlúpo, silne,
že — sebe oko vybiješ.
Náš doktor, umelec náš drahý,
čo mnohých prešiel umien prahy
a dušeslovie so zdarom
tiež preštudoval — po starom
analyzovať dámu vždycky —
si zrazu cele prozaicky
v rozvážnej nezdvorilej mysli
o svojej kráske toto myslí:

„Nie je už mladá… vie, že už
je čas, by prišla pod čepiec…
Ja partia som dobrá… vec
je ale hlavná, aby muž
preskúmal dobre, čo je v tom
zbĺknutom cite — ,zhoda duší‘
či nie je fráza, v ktorej čuší,
lepkavá túžba za čepcom?!“
A skeptik náš po tomto slove
už hneď i plán má pohotove:
zdvorilé „pardon!“ kráske riekne,
zdvorilú poklonu jej sekne —
a k prvej dáme zabočí,
čo prišla mu v tom do očí.
Červené vlásky ona mala
a trocha bokom hľadela,
na všetko hlučne sa mu smiala
(doteraz večne sedela);
náš doktor k nej sa kloní dvorne,
hoc dvoriť jej — ni mysle niet!
hoc smiešno mu — je vážny vzorne,
ak hlúpu dá mu odpoveď,
ba s obdivom sťa na ňu hľadí…
Zdanlivo cele zaujatý
(zívanie sotva zastiera)
je rozhovorom „šumnej špaty“ —
no potajomky pozerá
na baršúnových kresiel rady.
Oproti zrovna
       <span class="emphasis">
        <em>
         ona
        </em>
       </span>
       sadla
a červená hneď a hneď zbľadlá
na jeho hru sa díva… Tuší
on dobre, ako jej je v duši!
A úprimná ním radosť zvláda,
tak zjavne v jej sa peknej tvári
žiaľ okamžitý odbleskuje,
tak zjavne z očiek zloba žiari,
že doktor múdro konštatuje:
„Je žiarlivá — to láska ženy!
sa zlostí — ako zaľúbený;
žiaľ s hrdosťou v nej bojuje —
nuž miluje ho — miluje!“
(Muž verí v lásku okamžitú —
bo lahodí to hrdocitu
samoľúbemu víťazu —
že doň sa „buchnú“ odrazu!)

„Len potrp, moja, v krátkom času
ti sladšia bude potecha — —“
A nechajúc červenovlasú,
ku svojej dáme pospiecha.
Tá ale prijala ho divne…
„Čo za známosť to máte tu?“
„Jak motýľ — viete, slečna! ako
ten: večne som ja v poletu…“
„Taak?!“ — ona na to hneď a zívnuc,
núteno, pravda! „Nieže, nie!
neverte“ (cíti želenie,
no predsa rád by voľajako
ju skúsiť ešte, neborák!
či u nej ozaj on je
       <span class="emphasis">
        <em>
         pravým
        </em>
       </span>
       ?
však vpravde ono, ako vravím,
čert k „vtipu“ podpichol ho tak)
„nie, neverte! To iba fáma
zve motýľom ma bez príčiny,
mňa aspoň tuná táto dáma
zo záletníctva neobviní:
s ňou zavše v vážnom rozhovore
pertraktujeme príjemne
otázku len o
       <span class="emphasis">
        <em>
         zhode
        </em>
       </span>
       duší — —
je veľmi vzdelaná! a vzruší
ideu neraz i vo mne…
(sa zmiatol) snáď i ona tuší…“
„Taák?!“ ona v to, „že umná…?! Zdá sa!!“
a s vejárom nervózne hrá sa
a bledne a zas červená sa…
On rád by už i zvrtol reč
(na čielku chmára, v očkách blesky),
vidiac, že vážna nebezpeč,
no ona počúva len spola.
„Tak? Naozaj?“ — jej odvet bola
a snáď mi neuverí nik,
mrav sotva dopustil jej mestský,
mu obrátila chrbátik!
— — — — — — — — — — — 

O polhodinku zas, kde palmy,
interesantná sedela,
bielunká, milá… No, hoc žiaľ mi,
za pravdou idúc docela,
vyjaviť musím: pri jej boku —
nezemské túžby v snivom oku —
mladušký bohabojný kňaz…
Možno, že odriekal jej žalmy…
Možno citoval pôstne kázne…
Možno vec myslel na inú…
má faru prázdnu — srdce prázdne
a potrebuje gazdinú…

Náš doktor ozaj ľútosť dusí,
kajúcnik k nej sa blíži zas,
už oľutoval doteraz
i neveru, i vtip, i skusy…
K nej prisadol a trpezlive —
čo ináč nie je jeho zvyk —
vyčkáva, až mu milostive
popustí pole nápadník…
Počúva, rozhovor ich chladne,
doň kedy-tedy slovkom vpadne
a čaká… Kňaz jej maľuje,
jak krásny život na dedine
(aj, ona pochýlila hlávku?!),
on ku ženbe sa hotuje…
má húsky, sliepočky — aj iné
v kŕmniku… ba i, slečna, kravku!

A ona? prisvedčuje pádne —
a básnik chladne — chladne — chladne…

No zostal ešte chvíľku malú,
bo i na lásku prišla reč:
Boh zaseje ju dokonalú,
vzrásť ale musí ona potom
vzájomnou zhodou… Ona o tom
podotkla zbožne, že si myslí,
že cit je od nás nezávislý,
ten Vyšší riadi — jak mu vhod
(sklopila oči) spravuje…
A vzdychol on: „Hej, zbližuje
Pán srdcia, sťa potôčky vôd…“

Sklonila pekne hlávku snivú…
a doktor už i bral sa preč —
a v bočnej zasadol si k pivu.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e517" name="ftn.d56e517">
        13
       </a>
       ]
      </sup>
      <span class="emphasis">
       <em>
        Don Juan
       </em>
      </span>
      — typ zaľúbeného dobrodruha, sukničkára, hlavná postava viacerých umeleckých diel (Moliére)
     </p>
    </div>
    <div class="footnote">
     <p>
      <sup>
       [
       <a class="para" href="#d56e523" name="ftn.d56e523">
        14
       </a>
       ]
      </sup>
      <span class="emphasis">
       <em>
        Tartuffe
       </em>
      </span>
      — pokrytec (podľa rovnomennej Moliérovej komédie)
     </p>
    </div>
    <div class="footnote">
     <p>
      <sup>
       [
       <a class="para" href="#d56e532" name="ftn.d56e532">
        15
       </a>
       ]
      </sup>
      <span class="emphasis">
       <em>
        šumichrast
       </em>
      </span>
      — bezcenná, nepotrebná vec, lacná ozdoba
     </p>
    </div>
    <div class="footnote">
     <p>
      <sup>
       [
       <a class="para" href="#d56e542" name="ftn.d56e542">
        16
       </a>
       ]
      </sup>
      <span class="emphasis">
       <em>
        za slávnym idúc poetom
       </em>
      </span>
      — t. j. za básnikom Eugena Onegina, Puškinom
     </p>
    </div>
    <div class="footnote">
     <p>
      <sup>
       [
       <a class="para" href="#d56e564" name="ftn.d56e564">
        17
       </a>
       ]
      </sup>
      <span class="emphasis">
       <em>
        boston
       </em>
      </span>
      — dobový tanec (na spôsob pomalého valčíka)
     </p>
    </div>
    <div class="footnote">
     <p>
      <sup>
       [
       <a class="para" href="#d56e573" name="ftn.d56e573">
        18
       </a>
       ]
      </sup>
      <span class="emphasis">
       <em>
        seladón
       </em>
      </span>
      — švihák, milovník
     </p>
    </div>
    <div class="footnote">
     <p>
      <sup>
       [
       <a class="para" href="#d56e586" name="ftn.d56e586">
        19
       </a>
       ]
      </sup>
      <span class="emphasis">
       <em>
        piedestál
       </em>
      </span>
      — podstavec
     </p>
    </div>
    <div class="footnote">
     <p>
      <sup>
       [
       <a class="para" href="#d56e592" name="ftn.d56e592">
        20
       </a>
       ]
      </sup>
      <span class="emphasis">
       <em>
        colone
       </em>
      </span>
      — zoraďujúci povel pri štvorylke, oddeľujúci partnerov od seba
     </p>
    </div>
    <div class="footnote">
     <p>
      <sup>
       [
       <a class="para" href="#d56e611" name="ftn.d56e611">
        21
       </a>
       ]
      </sup>
      <span class="emphasis">
       <em>
        prudéria
       </em>
      </span>
      — prepiata cudnosť, falošná hanblivosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e636" name="ftn.d56e636">
        22
       </a>
       ]
      </sup>
      <span class="emphasis">
       <em>
        Madáchovej Tragédie
       </em>
      </span>
      — Imre Madách (1823 — 1864), jeden z najvýznamnejších maďarských spisovateľov (slovenského či aspoň slovanského pôvodu, z Dolnej Strehovej v Novohrade), preslávil sa najmä veršovanou drámou Tragédia človeka
     </p>
    </div>
    <div class="footnote">
     <p>
      <sup>
       [
       <a class="para" href="#d56e642" name="ftn.d56e642">
        23
       </a>
       ]
      </sup>
      <span class="emphasis">
       <em>
        renegát
       </em>
      </span>
      — odrodilec, odpadlík
     </p>
    </div>
    <div class="footnote">
     <p>
      <sup>
       [
       <a class="para" href="#d56e648" name="ftn.d56e648">
        24
       </a>
       ]
      </sup>
      <span class="emphasis">
       <em>
        hazafík
       </em>
      </span>
      — vlastenec (v uhorskom zmysle, teda tuhý maďarón)
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e667">
       </a>
       Prelud
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      (Úryvok z nedokončenej kresby)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „… Odpoveď moja priama je a krátka,
na próbu nejdem, vábcom zavriem vrátka.

Máš pravdu, že bych získať mohol mnoho —
no bez túžby ja dumám: čo mi z toho,
ak získam i čo tvoj môž’ podať svet,
keď
       <span class="emphasis">
        <em>
         pokoj
        </em>
       </span>
       stratím — a mne nad ten niet.
Ja moju viesku, moje hory ladné
ver nezamením za veľmesto žiadne.
Tu v ústraní som šťastný, pri tichosti.
Mňa nevábi lesk, sláva, rozkoš, skvosty,
výhody hmotné, lichý omam bludu:
bo
       <span class="emphasis">
        <em>
         pravým
        </em>
       </span>
       kňazom chcem byť môjmu ľudu.

A mňa ti tuná radi majú! Cítim,
že splynul som už vlastne celým žitím
(snáď citovým to opäť nazveš bludom?!)
so zvereným mi, zvláštnym ozaj ľudom,
tak prostým, a tým práve duši milým.
Viem, usmeješ sa… Rojkom pošetilým
som ešte vždy, jak kedysi som býval,
len s rozdielom, že búrny citov príval
už prešumel — preludy, slávomamy,
sťa bublín strblietanie, zhasli samy —
a vyhasli i pošetilé city.
Som robotník len — ale svedomitý!

Vraj človek nemení sa…
                         A ja — Bože!
Kto bol by mi z vás kedys’ riekol, ktože
mne „umelcovi“ ako ste ma zvali,
ktorému k činom svet sa zdával malý,
že ambícia moja bude v bázni:
by babky nezdriemli mi počas kázni.
A že sa človek nemení! Ba veru
sťa chameleón. Lenže farbu sterú
nie z rozmaru či dlhej chvíle chytá,
lež prinútený, v prísnom toku žitia.
Tak ja sa zmenil… k dobru? riecť sa nedá:
z motýľa dneska som, hľa, kukla šedá.

Nuž, tak to ide, brat môj! Ty, hľa, z ľudu
vyšvihol si sa nad otcovskú hrudu;
cez bránu vedy z nízkej chaty milo
nadanie cestu v svet ti prekliesnilo.
Žrec Eskulapa
       <sup>
        [
        <a class="footnote" href="#ftn.d56e689" name="d56e689">
         25
        </a>
        ]
       </sup>
       zručnýs’, činom plavným
máš úfnosť stať sa vehlasným, ba slávnym;
aristokrat si ducha — v módnom svete
si vítaný, si doma na parkete…
A ja… Mne v kolíske už hrdosť vštepovali,
bájkami o sláve ma predkov uspávali
(v pýche ver bezumnej: v „kaštieli“ ošarpanom
už vtedy Goldberger bol všemohúcim pánom),
môj otec s hrdosťou (mal, chudák, tvrdú šiju!)
ma v rodu svätyňu vodieval, v galériu
(v kaštieli dnes v nej sa Ryfkine morky ľažú!)
a prísne vštepoval, bych nevybočil z krážu,
bych hodným slávnych otcov bol… A hľa, ja
(snáď preto samotár som, čo sa kajá?!)
ta neslávne som padol naposledok,
skiaď kedys’ iste vyliezol môj predok:
do brázdy, bych tu pracoval jak stačím,
až z kultúry sa zlienim — zosedľačím…
Ba čo viac! Ľud, čo bol nám za podnoži —
ja dnes som toho ľudu sluha boží!
Dnes za spásu tých s citom spievam chorál,
na ktorých kedys’ praded moj snáď oral…
— — — — — — — — — — — — — — — — — — — — 
No sláva sveta, ako dym… Ja, ver mi,
ja nikdy som sa nepýšil ňou veľmi!
Však hrdý bol som na iné! Keď s vami,
druhovia, žil som, v duši sväté plamy —
čo utvárali medzi nami pásku —
keď vzbudili ste vo mne
       <span class="emphasis">
        <em>
         rodolásku
        </em>
       </span>
       a ja ju spieval, nadšenými slovy —
keď tlieskali ste mi — vraj „poetovi“ —
viac nadšenosťou vlastnou opojení,
než veršom snáď dosť nezručným — v tom vrení
mladistvých citov — tam som šťastným býval!
Som Puškinom sa videl, slávu sníval
a prisahal vám ducha božie dary
posvätiť rodu v službu, na oltári…
A dnes… či bol bych uveril to vtedy?!
snáď zhrdzavie mi pero naposledy,
ak matrík nieto, pohraby a zdávky
a pre potravný spolok objednávky…
Tiež práca, recme, na národa roli…
Však nadšenie…?
                 Oj, darmo duša zbolí!

No nerepcem! Ba práve: cítim túžbu,
tu opravdove konať ducha službu;
hoc i tá kedys’ inakšou sa zdala…
Ba akže láska k ľudu neni stála,
tá
       <span class="emphasis">
        <em>
         pravá
        </em>
       </span>
       , rieknuc apoštolská, svätá,
hotová všetko konať k dobru brata —
ak takej nemáš — radš’ sa neblíž k ľudu,
čo ako hlásaš rodolásku hrdú!
Je iste ľud náš veľmi krásny,
jak Sládkovič ho kreslí v svojej básni:
kroj nádherný a srdce priamo zlaté,
chalúpky — ani čo by z bájky vzaté;
bohatstvo duše, mravy, viera istá —
nu slovom: poézia číročistá…
No skutočnosť je, prirodzene, iná:
i v horách sídli lož, hriech, nevďak, špina.
Som skúsil tiež už dosť tie roky za tri…
A preds’ ľud milujem tak, ako patrí — —

Nuž, nečuduj sa, že ma neťahá ta
k vám, kam iného treba kandidáta,
ktorého mesto teší svojím ruchom:
ja cudzí som mu mysľou, citom, duchom.
Mne z pomyslenia bridí sa, mňa ľaká…
Vieš: upomienky! Síce, Bohu vďaka,
       <span class="emphasis">
        <em>
         len upomienky
        </em>
       </span>
       , i to veľmi bľadé —
a predsa sú mi trochu na závade.
Spomínať smiešno — no čo bych sa stydel?!
       <span class="emphasis">
        <em>
         tam
        </em>
       </span>
       som ju miloval i nenávidel!!

Dnes mi to všetko ďaleké… Sa stydím
len svoju za hlúposť, bo jasne vidím,
rozumu vlastne viacej
       <span class="emphasis">
        <em>
         ona
        </em>
       </span>
       mala:
sa na riadenie Božie odvolala,
keď nepozdala sa jej skromná fara
a išla bohatého za mäsiara.
No, Boh s ňou!
                Pre mňa dávno, azda navždy
utratil vábnosť pôvab ženy každý,
a ak i mihne fantázie tokom —
len umelca naň vážnym hľadím okom.
Sťa bych len vo sne vídal bol tie svety,
kde dominuje krása — toalety,
kde prelesť výbojná a neha všaká
rozkošou straší — omamuje — láka…
V posledné roky žijem v
       <span class="emphasis">
        <em>
         skutočnosti
        </em>
       </span>
       .
Môj svet tak prostý je — tak triezvo prostý!
Tak prázdny vzletu, ilúzií — lásky!!
Tri roky vídam dedinské len krásky,
hrubé a tučné, s líčkom pivónie
(a ja rád krásu
       <span class="emphasis">
        <em>
         nežnú
        </em>
       </span>
       , ilúzie
nejemnosť, drsnosť uráža ma ženy,
maštale zápach, vrkoč vymastený:
som v láske prísny estét ešte vždycky).
Odkedy žijem si tu pustovnícky,
som ešte s dámou nepreriekol slova,
ni nezišiel sa s žiadnou. Pani rechtorová
a moja Hebe — babka prostá stará —
spoločnosť moja „dámska“ (božia kára
za pošetilosť poniektorú azda?!)…
Ony ma cvičia, jak sa ktorej zazdá:
papuče nosím teplé dľa ich vôli,
harmanček pijem, ak ma hlava zbolí —
len aby ušiel jazykom a reči,
bo beda, ak sa ktorej protirečí!
A tak si žijem pekne pri pokoji.

Hoj! kto by to bol riekol, bratia moji,
že takto zapadnem?! Ja, povaha tak hravá,
žiť ako starec, čo už dokonáva?!
No, nie je ver div: všetko je tu staré:
dedina sama, kostol popri fare,
dvor zarastený a dach celý v mochu
a pleseň na všetkom — i v dušiach trochu…
Mal by si počuť umné rozhovory,
čo vedieme tu — duchaplné spory!!
tie ducha osviežia! to ti je „esprit“…!
       <sup>
        [
        <a class="footnote" href="#ftn.d56e717" name="d56e717">
         26
        </a>
        ]
       </sup>
       Pravý
div, že to môž’ baviť — a mňa baví!
Babka — tá prorokmi ma vážna večne hostí
a slávnou Sibylou… Kostolník staré cnosti
predchodcu spomína (bol dobrý duší vodca!),
znám jeho rodokmeň, počnúc od prapraotca!
Pán rechtor večne tiež tú istú nôtu hudie:
jak bolo kedysi a ako ešte bude;
prežil už všeličo, no nikdy, nikdy sväte
tak dobre nebude, jak bolo — časy zlaté!
Si dohán sadil sám (hej, ale chuť aj iná!),
funt mäsa za groš bol a za dva holba vína.
Hej, dávno bolo to, keď on bol dvadsaťletý…
A žive spomína, jak chodil na zálety,
a pani rechtorka dnes zapáli sa ešte,
keď začne s humorom, jak prišiel ku neveste
a jak ju našiel: bola bez kabátka —
v košieľke iba — a suknica krátka…!
„Ty-Ty“!! — pohoršuje sa starká — „to mi večne“…!
No, čože?! vtedy bolo cele svedčné —
       <span class="emphasis">
        <em>
         „v negližé“
        </em>
       </span>
       bolas’ — jak sa dneska riekne —
a nemalas’ čo skrývať —: nôžky pekné…
prasiatkam nieslas’ — päť ich bolo vari —
hneď som sa buchol…!“ „Jaj, ty blázon starý!“
Tak sa ti škádlia… viacej ako z mladi,
Filemon, Baucis,
       <sup>
        [
        <a class="footnote" href="#ftn.d56e727" name="d56e727">
         27
        </a>
        ]
       </sup>
       dnes sa majú radi…
Reminiscencie lásky…!

                               Doma potom
nad sebou dumám, svojím nad životom
a — vysmej sa mi! rytier som ja žiaľny!
sťa zaľúbený kocúr som — sentimentálny.

Oblokom ak vidím v snehu bielom celý svet,
myslím, myslím, pošetilý, na sneh toaliet.
Večierkom ak monotónny dažďa slúcham šum,
snivej krásky šepot lásky v clivý vhupne um.
Ba i vôňa voskovice na oltári v cit
vnáša vôňu heliotropu
       <sup>
        [
        <a class="footnote" href="#ftn.d56e736" name="d56e736">
         28
        </a>
        ]
       </sup>
       —  — — —  — — — —
— — — — — — — — — — — — Takým bláznom byť!!
Však je to hlúpo?! V mojej skúsenosti!!
Ako bych v pravom svetle neznal cnosti
tých, čo vraj mužom, ako hlása svetu
kdes’ Schiller (klasik!), „ruže v život pletú“…
„Himmlische Rosen“
       <sup>
        [
        <a class="footnote" href="#ftn.d56e742" name="d56e742">
         29
        </a>
        ]
       </sup>
       … bodajže ťa, Švába!
Hej, pletú — ale čo!!
       <span class="emphasis">
        <em>
         Osídla.
        </em>
       </span>
       Že vraj „slabá“ —
(síc’: rozum slepačí!) cnosť Madony má v zraku
a predčí chytrosťou i ošemetnú straku.
A všetko na nej je tak éterické, vzletné,
že anjelom, sa nazdáš, k nebu vzlietne
(gáz, iluzion, čipka — čert i diabol —
a v pasci si, len si sa trochu zabol!).
Hej, plemä Evy!
                A ty, tetrov, o tom
rozmýšľať začneš, len už keď je po tom,
že jednoducho lapila ťa… Úder
pre samoľúbosť muža! Hodváb, púder,
tuš, korzet — čerti vedia! na tisíce
stavala vábcov na hlucháňa…
                                 Síce…
ja nesmiem vravieť: ona sama, milá,
mi dvercia pasce pekne otvorila:
„Heš! ak chceš!“ Šiel som. Hej, lež aká cena!…
Mne navždy, navždy duša otrávená;
a čo by ako ľúbiť, veriť rada,
som znenávidel všetky pre ňu — hada!

Sa neožením nikdy!
                    A ak predsa, pane!
to potom pekne s rozumom sa stane
(i v láske dnes už triezvy som a prostý),
už budem hľadať domáce len cnosti,
byť musí tichá, pracovitá, zbožná,
čo módne pletky len dľa mena pozná,
ale nech šije, perie, dobre varí:
taká sa hodí do dedinskej fary.
A bude pečlivá a domácka a milá,
       <span class="emphasis">
        <em>
         „fromm“
        </em>
       </span>
       <sup>
        [
        <a class="footnote" href="#ftn.d56e754" name="d56e754">
         30
        </a>
        ]
       </sup>
       bude, ako sa v ústave vyučila,
súc pravou „matičkou“ zjavom, duchom i zvykom
mne Martou pečlivou a ňou i cirkevníkom.
Nažívať bude ako sestra s nimi:
chudobe na liek herbár vyvarí mi
a každoročne — by jej k chvále padlo —
s radami rozdá babám celé sadlo.
Ja liečim ducha — ona telo… Inu:
i z toho kvapne niečo na kuchyňu!
Domácnosť — skutky lásky — svet jej celý!
Nebude nosiť hodváb! Nakrochmelí
si sukienku — a sťaby hodváb samý
mi šuštiť bude — srdce zaplesá mi!!
Čas na všetko jej zbude — nezabude
ni na mňa: pekne vyšívať mi bude
papučky — síce iba s bavlnama!
však tabličky
       <sup>
        [
        <a class="footnote" href="#ftn.d56e760" name="d56e760">
         31
        </a>
        ]
       </sup>
       mi uviaže vždy sama!
I národné ju snahy zájmu všetky
(len pred sedliakom vraví po nemecky)…
A za všetky jej cnosti do súzvuku
i
       <span class="emphasis">
        <em>
         Gebetbuch
        </em>
       </span>
       <sup>
        [
        <a class="footnote" href="#ftn.d56e768" name="d56e768">
         32
        </a>
        ]
       </sup>
       jej odpustím… i muku
pri „Klosterglocken“
       <sup>
        [
        <a class="footnote" href="#ftn.d56e774" name="d56e774">
         33
        </a>
        ]
       </sup>
       — — ba snáď, všetci svätí!
i nevkus jej parádnej toalety
..............................................
Žiť budeme tak dobrí, cnostní slávne,
až láska naša vzrastie kolosálne!!
..............................................
Tu sny máš zlaté môjho srdca, ducha!
No končím…!
                 Kocúr do lakťa ma šťuchá,
rád šiel by na lov — lebo inam kamsi…

Už bije polnoc! Ak ťa znudím, sám si
pripíš! Vyvolals’ dopis… Pripomínam:
za kandidátom len sa obráť inam!
Som šťastný tu — i nebolo by svedčné
ľud opustiť, čo rád ma…
                Zbohom!
                        Večne
                        Tvoj Aristid.

Postskriptum:
              I zásada
mi bráni vôbec na próbu… Však — a’ da
bych predsa prijal, ak by
       <span class="emphasis">
        <em>
         jednohlasne
        </em>
       </span>
       …!

Telegram:
        Prídem iste! Zrána včasne
v nedeľu — ale v sobotu skôr ešte…“

A na deň tretí už bol pekne v ceste.

*

Ach, otázka to bola krutá!
Už drabinovec vonku čaká,
on ešte húta — myslí — húta,
ni Hamlet, ísť, či doma zostať?
I nerád zanechal by postať,
i nová istým kúzlom láka — —
Zvolia ho — a on neodolá!
Oj, ťažká rada! Fňuká babka,
mu kamžu viažuc do uzlíka
(priam jak pán: teší sa i bojí;
s ním nepôjde ta, ona stará,
do toho kamsi Babylona —
kde žila, nechže tam i skoná).

„Hej, aj ich milosť pri pokoji —
tu mohli — oženiť sa“ — habká.
„Tak neísť?“ — namrzený zvolá.
„Jaj, ale akby lepšia fara…?!“
— a zasa lamentuje, fiká,
sťaby už oheň kdesi v dachu.
Prizvali v radu kostolníka —
a od počiatku začli znova.
No ten už spriama pozrel na vec
a čo i mrzí sa — bez strachu,
o čelo vážne oprúc palec
(bol ševcom), palec zasmolený,
vyriekol výrok: „Ináč neni —
keď tak — nuž tak… bo kňazské slová…!
i nebožký pán otec vždycky…“
„Tak idem!“ — riekol energicky.

Konečne tedy na dvor vyšli.
Gazdiná ešte čo-to myslí
a na cestu mu rady dáva
a seriózne umný švec
ho citátami prežehnáva
(spomína možné — nemožné)
a rediká ho úslužne
na vysoký drabinovec.
Tátoše trhli prv než sadol
a miesto na sedisko padol
do slamy, v nej sa stratil snadne —
ináče nebezpečie žiadne…
No babka na podstene vzdychá:
„Jaj, beda, beda! zlý to znak,
už nám ich vezmú — veru tak…!“
a slzu roztrie v drsnej dlani.
A kostolník v to: „
       <span class="emphasis">
        <em>
         Svetská pýcha
        </em>
       </span>
       …!“
Pod stienkou kocúr naľakaný,
tiež šípiac čosi naopak,
zeleným svitom za ním strieži —
v zlej predtuche sťa — chrbát ježí…

Zameškal šťastne prvý vlak.
No dočkal rýchlik. Ale v čase,
kým v Žiline si lístok bral,
i ten mu — oj, zlé omen
       <sup>
        [
        <a class="footnote" href="#ftn.d56e787" name="d56e787">
         34
        </a>
        ]
       </sup>
       zase! —
pred samým nosom zutekal.
Už mohol sa i domov vrátiť…
no že si sám bol na vine,
za trest si nechcel cestu skrátiť.
I prenocoval v Žiline
a šiel, hoc bola nedeľa;
rád nemal výčitky ni spory,
nuž osobne sa vyhovorí
a navštívi si priateľa…

Keď ale zle sa vodiť začne —
radšej sa z kratšej cesty vráť!
bo fátum
       <sup>
        [
        <a class="footnote" href="#ftn.d56e793" name="d56e793">
         35
        </a>
        ]
       </sup>
       zrovna krvilačne
ti všetko zhatí — akurát!
Náš hrdina tiež jak sa pohol,
nehodou prvou zmúdrieť mohol,
lež on len, jak si zhútal, tak —
a všetko šlo mu naopak.
Šiel kázať — a do mesta prišiel,
keď po kostole bolo už
(a krásny text tak na zmar vyšiel);
to síce si náš boží muž
vyrátal pekne ešte včera,
nuž konštatovať mohol len,
však zatým — nová protiveň:
pán doktor, čo ho čakať mal,
odišiel, nocou ešte vera,
kams’ na dedinu k chorému,
a bárs navrátiť mal sa zrána,
vždy ešte sa, hľa, nevracal…
(Pád iste ťažký — posol spechal.)
Rozkázal síce — i list nechal —
ak pán by prišiel ku nemu,
aby ho potom, toho pána,
zaviedli k inšpektorovi,
kde byt pre neho hotový:
„… tak sme sa boli dohodli.
Je doktor človek náš — a vďačne
ťa prijmú — budeš v pohodlí;
viem, nepôjdeš hneď —: varia smačne
       <sup>
        [
        <a class="footnote" href="#ftn.d56e799" name="d56e799">
         36
        </a>
        ]
       </sup>
       …
nuž posilni sa „na guráž“
a, brachu, potom pekne káž!!
Ja prídem ta hneď, ako z cesty…
Inšpektor býva na námestí,
naľavo — najpeknejší dom —
ho ľahko nájdeš — s balkónom!“

Na námestí ho našiel snadne,
najkrajší v rade, s balkónom
sťa hniezdo umelé, čo vnadne
ho zdobil, kvetov s obsahom,
oblokov radom; prezradzoval
vkus solídny a ozaj panský —
na stene nápis oznamoval:
tu býva Dr. juris
       <sup>
        [
        <a class="footnote" href="#ftn.d56e805" name="d56e805">
         37
        </a>
        ]
       </sup>
       Stránsky…
Zamieril k nemu. V bránke stojí
dievčina šumná v pestrom kroji
so svojím driečnym kaprálikom
v predôležitom rozhovore
a pŕli sa jak ranné zore:
na tanec, jak to býva zvykom,
priam vábil si ju roztúžene
a omámený, očarený
pozerá na ňu zaľúbene.
Nemile boli vyrušení.
„Doma pán inšpektor?“ „Ba neni“ —
Zas nový malér! „Teda pani —
tej ohláste ma, milá…“ „Ani
tá — spolu vyšli kamsi zrána…“
(mrzute vraví, v očkách zloba)
„a pozde prídu — pozde oba!“,
ho straší, pozrúc na galána.
I jeho i jej výzor značí —
výmluvne: „Čože ťa čert vláči?!“
„No — nič to! Dočkám pána“ — vraví,
„a čo sa tam i pozabaví…“
Čo mala robiť?! (Namrzený,
sľub žiadajúc, že príde hneď,
syn Marsa
       <sup>
        [
        <a class="footnote" href="#ftn.d56e811" name="d56e811">
         38
        </a>
        ]
       </sup>
       odpľul.) — Zaviedla ho
v poschodie v pánov kabinet,
a brnkla von…
                 Oj, aké blaho,
bol na pokoji konečne!
Zobliekol zvrchník, bezpečne
si do fotelu sadol, istý,
že do večera pohovie
si, nemýlený, nerušený.
Jednako — večer ktohovie
na pokoj kedy prepustia ho?
Kabinet
       <span class="emphasis">
        <em>
         pána
        </em>
       </span>
       prezradzuje —
a páni nejdú skoro spať
(lieň nocou idú nadkladať)!
Ako tu tíško… Hodín zvyky,
sladkasté, mierne „taky-tiky“
tíš ruší — či skôr doplňuje,
diskrétne k myšlienkam sa snuje.
Lahodná zeleň stien — a snáď
tiež drapéria zelenavá —
lahodný prísvit izbe dáva.
Kabinet „englich“
       <sup>
        [
        <a class="footnote" href="#ftn.d56e821" name="d56e821">
         39
        </a>
        ]
       </sup>
       je — v ňom plná
anglická drahá garnitúra,
v zelenej koži ťažkopádna,
ale tak pansky pohodlná.
Bez lesku všetko, politúra.
Knižnica — regál stenou prostý —
sa pýši zväzkov v bohatosti
(boháču i tá vec je snadná):
v nej v starom rúchu pohodlní
klasici — oddiel jeden plný.
A popri dielach Spravednosti,
Pallas
       <sup>
        [
        <a class="footnote" href="#ftn.d56e827" name="d56e827">
         40
        </a>
        ]
       </sup>
       a „Ottův“
       <sup>
        [
        <a class="footnote" href="#ftn.d56e833" name="d56e833">
         41
        </a>
        ]
       </sup>
       ako hosti,
v solídnej väzbe, v plátne, v koži.
Moderných zbierku pekne množí
rad rôznych autorov i rečí
a smerov — a tak pevne svedčí,
že veliký je Umien priateľ
a spisby mecén domu pán,
i klasicizmu umný znateľ,
i konečne —
       <span class="emphasis">
        <em>
         nie puritán
        </em>
       </span>
       !
v zátiší vážnych diel, v bezpečí
Casanova, Mark Twain, Maupassant…
i s kolegami (mená ktovie?!),
od ktorých muž náš boží iste
sa odvrátiť mal v pohoršení,
no: „čistému je všetko čisté“ —
sa neodvrátil. Izby steny
obrazy krášlia nie bez ceny
a v jednej strane rôzna zbraň,
turecká šabľa, jatagán,
       <sup>
        [
        <a class="footnote" href="#ftn.d56e842" name="d56e842">
         42
        </a>
        ]
       </sup>
       dve lankasterky
       <sup>
        [
        <a class="footnote" href="#ftn.d56e849" name="d56e849">
         43
        </a>
        ]
       </sup>
       prekrížené
(znalecky odhadol ich v cene),
i browning, rapír
       <sup>
        [
        <a class="footnote" href="#ftn.d56e855" name="d56e855">
         44
        </a>
        ]
       </sup>
       — ktozná, aké
svedčia tu zbrane všelijaké,
i športsman že je domu pán
a iste nielen z prázdnej chlúby:
na zemi nevrle sa zubí
z vysokých korisť hôľ a stráň —
medvedia koža.
                    Tichosť hrobu
vždy ešte králi v celom dome,
ani po skaze pri Sodome.
On obyčajne v túto dobu
si doma zdriemne… Tuná ale — —
a zaspal by ver dokonale!!
No, možno, sám dom stráži celý.
I Zuzka, možno, pri guráži,
s milánom išla… Vo foteli
tak by sa zdriemlo…! No on stráži
a slúcha vážne „tiky-taky“
a „taky-tiky“ — — — — — — — — — — — — —
                           Zavrel oči.
A zrazu ako v čarokráži
svet pred ním zmihoce sa, stočí —
sa doma našiel — pri oltári.
Rad na ňom sviec trbliece, žiari
a jeho oslňuje zraky;
ba — zázrak všetky nad zázraky!
Madona nežnej snivej tvári
dol z oltárneho obrazu
ku nemu vzhliadla odrazu,
sa usmiala a bielou rukou
mu kývla, božsky premilá…
Žas prenikol ho sladký — zasi
div nový: zrazu zmenila
sa v devu vábnej zemskej krásy
a ku nemu sa sklonila…
A okolo nej v skvúcej žiari
hviezd na tisíce jasá, žiari,
trbliece, jasá, pableskuje
a omamuje, oslňuje…
Sa strhol… Za okamih krátky
zadriemal predsa vo foteli:
oblokom slnko zasvietilo —
a z toho sen i prelud celý,
i jas i trblot i zjav sladký…!
V tom bili štyri — — no, hľa! snilo
sa mu to celú za hodinu…!
A ešte ticho v dome!
                     Inu,
snáď nebude tu ozaj vera
on — cudzí — strážiť do večera —
(podumal skoro pohoršene)…?!
V úmysle, že sa po meste
dnes ešte trochu poprechodí,
chtiac zajtra zas byť na ceste,
vzal klobúk, vyšiel do predsiene.
Tam za okamih postál malý:
i v nej tak pekne zariadene,
obrazy, kvety —; prepych panský
miluje všade doktor Stránsky…!
Jak vravím, zobzeral sa málo,
a — komu sa to kedy stalo?!
tu zrazu nikam: kadiaľ prišiel,
ktorými dvermi z izby vyšiel,
ktorými von — nič nevedel!
Otvorí jedny — do kuchyne
ho viedli — v izbicu zas iné,
kde lôžko ešte nepostlali
a kde — jak letmo uvidel —
tu oplecko — tam kasanica…
ej, Zuza, Zuza, parádnica!
S úsmevom rýchle zavrel dvere
a do tretích sa, istý berie,
že dostane sa kam sa chcel —
Otvoril rezko — a v tej chvíli
od ľaku zrovna skamenel.
Započul výkrik! Predesený
a omámený, prekvapený
pred seba ziera…
                     Sprvu sa mu zdalo,
že do sna svojho zasa vhupol spiatky:
tisíce svetiel pred ním strblietalo,
a predsa prísvit tajomný a sladký
od modravého dol sa stelie stropu
s diskrétnou vábnou vôňou heliotropu.
A v žiari svetiel — skutočnosť či snenie?! —
       <span class="emphasis">
        <em>
         ona, Madona
        </em>
       </span>
       ! No nie — takým nenie
prelestný zjav ten — skorej Psyché
       <sup>
        [
        <a class="footnote" href="#ftn.d56e864" name="d56e864">
         45
        </a>
        ]
       </sup>
       sladká
a či jej dieťa, Voluptas
       <sup>
        [
        <a class="footnote" href="#ftn.d56e870" name="d56e870">
         46
        </a>
        ]
       </sup>
       tu snije…
Zrkadlo stenu takmer celú kryje
a plocha jeho odbleskuje hladká
žiaroviek roje a i lustru svetlá —
a rozkošný zjav anjela či decka
(on anjela v nej skorej videl vera!).
Akoby ozaj z iných svetov zlietla,
devuška sedí, do zrkadla ziera.
Na lone rúčky položené mala
a v dumu tichú pohrúžená všecka,
zľakaná skríkla, keď ho pobadala —
v zrkadle videl, jak sa poľakala!
Sám prekvapený, čo mal robiť iné,
ako ísť kráske pekne na poklonu…
nezvaný tedy vkročil do salónu,
prerieknuc čosi o omyle, vine
a pomätený v koncepte i v cite
omluvu dvornú hľadá rozpačite.

Oj, ako razom z čielka zmizla chmára,
zľakanosť z očiek! Tie už sa mu smiali.
„Jaj, ako ste ma — vraví — naľakali!!
ako ste vhupli…! —“ s úsmevom ho kára.
„Otecko nie je doma — ani mama,
ja tu len sama — — i tak, pane, vy ste
priskoro prišli“…! „Ba naopak iste
       <span class="emphasis">
        <em>
         pripozde
        </em>
       </span>
       …?“ „Nie, nie —: ples je odročený —
som písala vám o tom včera sama;
hej, odročený — — preto ani včera
sme nečakali vás — dekoratéra…“
Oj, jak sa zmiatla, milo preľakaná,
keď povedal jej svoj stav a i meno
(sa uvedúc tak trochu opozdeno),
sklonila hlávku a sa zapálila
a zašepkala rozpačite: „Hana“…

Však vynašla sa hneďky a už snadne
s taktikou dámy zhovor začína;
z predmetu na predmet prechodí vnadne,
cez serióznosť ale ziera zradne
veselá myseľ, detská nevina.
Mu opisuje, vážne roztomilá,
ako jej
       <span class="emphasis">
        <em>
         strašne fádne
        </em>
       </span>
       bolo dnes —
až našťastie priam prišla ševkyňa.
O týždeň totiž bude u nich ples —
jej narodenia deň zasvätia slávne! —
a čo je pritom nadovšetko hlavné:
dostane dlhé šaty ku plesu.
Čo tedy vykonala, nedočkavá?
prizvala, tu hľa, ku pomoci tetu
(len teraz zbadal, postava kás tmavá
že mlčky sedí v salóne a šije)
a obliekla si novú toaletu
a veľkou dámou videla sa zrazu!

Však bálovú by celú noblesu
videli, ako večer vyníma sa,
zažala svetlo — dolu rolety…
Oj, ale je to, je to ozaj krása!
Sa vznášať bude, rovno poletí
v oblaku čipiek, hodvábu a gázu!
I črievičky má k toalete nové,
tej istej farby, ale atlasové!
On mimovoľne pozrel: Hana malá
sťa veľká dáma šaty dlhé mala,
však nôžky malé ani lesná víla.
Môj hrdina, jak písal, zo pár liet
sa stránil sveta flirtu, toaliet
a pre pôvaby nemal zmyslu už —
no odrazu sa tento boží muž
tak zahľadel na strojnú devy nôžku,
že zmýlila i hnevala sa trošku
a ako ruža tak sa zapálila…
      </span>
     </p>
    </div>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e689" name="ftn.d56e689">
        25
       </a>
       ]
      </sup>
      <span class="emphasis">
       <em>
        Eskulap
       </em>
      </span>
      — boh lekárstva
     </p>
    </div>
    <div class="footnote">
     <p>
      <sup>
       [
       <a class="para" href="#d56e717" name="ftn.d56e717">
        26
       </a>
       ]
      </sup>
      <span class="emphasis">
       <em>
        esprit
       </em>
      </span>
      — duchaplnosť, dôvtip
     </p>
    </div>
    <div class="footnote">
     <p>
      <sup>
       [
       <a class="para" href="#d56e727" name="ftn.d56e727">
        27
       </a>
       ]
      </sup>
      <span class="emphasis">
       <em>
        Filemon, Baucis
       </em>
      </span>
      — dvojica starých, ľúbiacich sa manželov z Ovídiových
      <span class="emphasis">
       <em>
        Premien
       </em>
      </span>
      . Napriek svojej chudobe ochotne pohostili bohov Dia a Hermesa, nevediac, že sú bohmi. Za odmenu sa stali strážcami ich chrámu a dožijúc sa vysokého veku, boli nakoniec premenení v dub a lipu. Ako svedčí Podjavorinskej Rodinná kronika (Živena 1942, 86), prototypom „rechtora“ a „rechtorky“ boli vlastní rodičia Ľ. Podjavorinskej
     </p>
    </div>
    <div class="footnote">
     <p>
      <sup>
       [
       <a class="para" href="#d56e736" name="ftn.d56e736">
        28
       </a>
       ]
      </sup>
      <span class="emphasis">
       <em>
        heliotrop
       </em>
      </span>
      — jemná voňavka z okrasného kra rovnakého mena
     </p>
    </div>
    <div class="footnote">
     <p>
      <sup>
       [
       <a class="para" href="#d56e742" name="ftn.d56e742">
        29
       </a>
       ]
      </sup>
      <span class="emphasis">
       <em>
        „Himmlische Rosen“
       </em>
      </span>
      — nebeské ruže (nem.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e754" name="ftn.d56e754">
        30
       </a>
       ]
      </sup>
      <span class="emphasis">
       <em>
        „fromm“
       </em>
      </span>
      — nábožná (nem.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e760" name="ftn.d56e760">
        31
       </a>
       ]
      </sup>
      <span class="emphasis">
       <em>
        tabličky
       </em>
      </span>
      — súčasť kňazského odevu evanjelických farárov, priväzovaná ku krku
     </p>
    </div>
    <div class="footnote">
     <p>
      <sup>
       [
       <a class="para" href="#d56e768" name="ftn.d56e768">
        32
       </a>
       ]
      </sup>
      <span class="emphasis">
       <em>
        Gebetbuch
       </em>
      </span>
      — modlitebná knižka (nem.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e774" name="ftn.d56e774">
        33
       </a>
       ]
      </sup>
      <span class="emphasis">
       <em>
        Klosterglocken
       </em>
      </span>
      — kláštorné zvony (nem.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e787" name="ftn.d56e787">
        34
       </a>
       ]
      </sup>
      <span class="emphasis">
       <em>
        omen
       </em>
      </span>
      — predzvesť, znamenie osudu
     </p>
    </div>
    <div class="footnote">
     <p>
      <sup>
       [
       <a class="para" href="#d56e793" name="ftn.d56e793">
        35
       </a>
       ]
      </sup>
      <span class="emphasis">
       <em>
        fátum
       </em>
      </span>
      — osud
     </p>
    </div>
    <div class="footnote">
     <p>
      <sup>
       [
       <a class="para" href="#d56e799" name="ftn.d56e799">
        36
       </a>
       ]
      </sup>
      <span class="emphasis">
       <em>
        smačne
       </em>
      </span>
      — chutne
     </p>
    </div>
    <div class="footnote">
     <p>
      <sup>
       [
       <a class="para" href="#d56e805" name="ftn.d56e805">
        37
       </a>
       ]
      </sup>
      <span class="emphasis">
       <em>
        Dr. juris
       </em>
      </span>
      — doktor práv
     </p>
    </div>
    <div class="footnote">
     <p>
      <sup>
       [
       <a class="para" href="#d56e811" name="ftn.d56e811">
        38
       </a>
       ]
      </sup>
      <span class="emphasis">
       <em>
        syn Marsa
       </em>
      </span>
      — Mars bol v starorímskej mytológii boh vojny. V prenesenom zmysle syn Marsa znamená tu vojaka, príslušníka armády
     </p>
    </div>
    <div class="footnote">
     <p>
      <sup>
       [
       <a class="para" href="#d56e821" name="ftn.d56e821">
        39
       </a>
       ]
      </sup>
      <span class="emphasis">
       <em>
        englich
       </em>
      </span>
      — úzky, malý
     </p>
    </div>
    <div class="footnote">
     <p>
      <sup>
       [
       <a class="para" href="#d56e827" name="ftn.d56e827">
        40
       </a>
       ]
      </sup>
      <span class="emphasis">
       <em>
        Pallas
       </em>
      </span>
      — pravdepodobne Peter Šimon Pallas (1741 — 1811), nemecký lekár, autor viacerých lekárskych, národopisných, botanických i technických kníh
     </p>
    </div>
    <div class="footnote">
     <p>
      <sup>
       [
       <a class="para" href="#d56e833" name="ftn.d56e833">
        41
       </a>
       ]
      </sup>
      <span class="emphasis">
       <em>
        „Ottův“
       </em>
      </span>
      — český Ottov náučný slovník
     </p>
    </div>
    <div class="footnote">
     <p>
      <sup>
       [
       <a class="para" href="#d56e842" name="ftn.d56e842">
        42
       </a>
       ]
      </sup>
      <span class="emphasis">
       <em>
        jatagán
       </em>
      </span>
      — orientálna sečná a bodná zbraň
     </p>
    </div>
    <div class="footnote">
     <p>
      <sup>
       [
       <a class="para" href="#d56e849" name="ftn.d56e849">
        43
       </a>
       ]
      </sup>
      <span class="emphasis">
       <em>
        lankasterka
       </em>
      </span>
      — druh loveckej pušky
     </p>
    </div>
    <div class="footnote">
     <p>
      <sup>
       [
       <a class="para" href="#d56e855" name="ftn.d56e855">
        44
       </a>
       ]
      </sup>
      <span class="emphasis">
       <em>
        rapír
       </em>
      </span>
      — dlhá, tenká bodná zbraň
     </p>
    </div>
    <div class="footnote">
     <p>
      <sup>
       [
       <a class="para" href="#d56e864" name="ftn.d56e864">
        45
       </a>
       ]
      </sup>
      <span class="emphasis">
       <em>
        Psyché
       </em>
      </span>
      — duša (v gréckej mytológii zobrazovaná aj ako dievča s motýlími krídlami)
     </p>
    </div>
    <div class="footnote">
     <p>
      <sup>
       [
       <a class="para" href="#d56e870" name="ftn.d56e870">
        46
       </a>
       ]
      </sup>
      <span class="emphasis">
       <em>
        Voluptas
       </em>
      </span>
      — rozkoš, slasť
     </p>
    </div>
   </div>
  </div>
 </body>
</html>
