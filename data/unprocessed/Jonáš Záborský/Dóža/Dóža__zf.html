<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2517143">
       </a>
       Osoby
      </h2>
     </div>
    </div>
   </div>
   <p>
   </p>
   <p>
   </p>
   <p>
    GEORG DÓŽA, ináč Sékeľ, vrchný vodca povstalých sedliakov
    <sup>
     [
     <a class="footnote" href="#ftn.id2517160" name="id2517160">
      1
     </a>
     ]
    </sup>
   </p>
   <p>
    GECO (Gegor), jeho brat
    <sup>
     [
     <a class="footnote" href="#ftn.id2517184" name="id2517184">
      2
     </a>
     ]
    </sup>
   </p>
   <p>
    LAVRINC MÉSÁROŠ, bývalý farár ceglédsky, teraz pri povstalcoch
    <sup>
     [
     <a class="footnote" href="#ftn.id2522936" name="id2522936">
      3
     </a>
     ]
    </sup>
   </p>
   <p>
    ŠIMON TÁR, bývalý úradník biskupa čanadského Čáka, teraz vodca povstalcov
    <sup>
     [
     <a class="footnote" href="#ftn.id2522954" name="id2522954">
      4
     </a>
     ]
    </sup>
   </p>
   <p>
    HELENA, jeho manželka
   </p>
   <p>
    TOMÁŠ KEČKÉŠ, FRAŇO BAGOŠ, ANTON HOSÚ, dôstojníci vo vojsku sedliackom
    <sup>
     [
     <a class="footnote" href="#ftn.id2522982" name="id2522982">
      5
     </a>
     ]
    </sup>
   </p>
   <p>
    JÁN ZÁPOĽA, vojvodca sedmohradský
    <sup>
     [
     <a class="footnote" href="#ftn.id2523000" name="id2523000">
      6
     </a>
     ]
    </sup>
   </p>
   <p>
    PETER PETROVIČ, jeho švagor
    <sup>
     [
     <a class="footnote" href="#ftn.id2523025" name="id2523025">
      7
     </a>
     ]
    </sup>
    <sup>
     [
     <a class="footnote" href="#ftn.id2523035" name="id2523035">
      8
     </a>
     ]
    </sup>
   </p>
   <p>
    ŠTEFAN VERBÖCI, protonotár krajinského sudcu
    <sup>
     [
     <a class="footnote" href="#ftn.id2523051" name="id2523051">
      9
     </a>
     ]
    </sup>
   </p>
   <p>
    JAKUB BÁNFI, LUKÁŠ KIŠMARIAI, MIKLÚŠ GLÉŽA, dôstojníci Zápoľovi
    <sup>
     [
     <a class="footnote" href="#ftn.id2523089" name="id2523089">
      10
     </a>
     ]
    </sup>
   </p>
   <p>
    ŠTEFAN BÁTORY, veliteľ temešvársky, kapitán dolnozemský
    <sup>
     [
     <a class="footnote" href="#ftn.id2523114" name="id2523114">
      11
     </a>
     ]
    </sup>
   </p>
   <p>
    KRISTÍNA, jeho manželka
    <sup>
     [
     <a class="footnote" href="#ftn.id2523134" name="id2523134">
      12
     </a>
     ]
    </sup>
   </p>
   <p>
    JAKŠIČ, SOKOL, dôstojníci Bátoryho
   </p>
   <p>
    GEORG DÓCI, PETER RAVAZDY, zemani v plene
    <sup>
     [
     <a class="footnote" href="#ftn.id2523154" name="id2523154">
      13
     </a>
     ]
    </sup>
   </p>
   <p>
    KOTÁN, kováč Dóžov
    <sup>
     [
     <a class="footnote" href="#ftn.id2523176" name="id2523176">
      14
     </a>
     ]
    </sup>
   </p>
   <p>
    MARGITA, jeho manželka
    <sup>
     [
     <a class="footnote" href="#ftn.id2523196" name="id2523196">
      15
     </a>
     ]
    </sup>
   </p>
   <p>
    SÉL, sedliak
    <sup>
     [
     <a class="footnote" href="#ftn.id2523210" name="id2523210">
      16
     </a>
     ]
    </sup>
   </p>
   <p>
   </p>
   <p>
    Vyše týchto traja muzikanti Cigáni.
   </p>
   <p>
    Povstalci, čiže kuruci (cruciati), majú všetci na rúchu prišité červené kríže.
   </p>
   <p>
    (Dej na dolných Uhrách r. 1514.)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2517160" name="ftn.id2517160">
        1
       </a>
       ]
      </sup>
      <span class="emphasis">
       <em>
        Georg Dóža, ináč Sékeľ.
       </em>
      </span>
      Preto ho tak volali, lebo pochádzal
               zo sedmohradského Dálnoku, zo sikulského kraja. Slúžil v srbskom Belehrade, vtedy
               uhorskej pohraničnej pevnosti, a pri jednej príležitosti istému význačnejšiemu
               Turkovi jediným rozmachom odťal pravú ruku. Za toto hrdinstvo ho kráľ Vladislav
               povýšil do zemianskeho stavu a daroval mu i nejakú dedinu medzi Belehradom a
               Temešvárom.
     </p>
    </div>
    <div class="footnote">
     <p>
      <sup>
       [
       <a class="para" href="#id2517184" name="ftn.id2517184">
        2
       </a>
       ]
      </sup>
      <span class="emphasis">
       <em>
        Geco (Gregor), Dóžov brat.
       </em>
      </span>
      Meno Geco má aj v historických
               prameňoch. Bol predstaviteľom miernejšieho krídla sedliactva, shromaždeného v Dóžovom
               tábore.
     </p>
    </div>
    <div class="footnote">
     <p>
      <sup>
       [
       <a class="para" href="#id2522936" name="ftn.id2522936">
        3
       </a>
       ]
      </sup>
      <span class="emphasis">
       <em>
        Lavrinc Mésároš, bývalý farár ceglédsky.
       </em>
      </span>
      Bol predstaviteľom
               radikálnejšieho krídla v sedliackom tábore.
     </p>
    </div>
    <div class="footnote">
     <p>
      <sup>
       [
       <a class="para" href="#id2522954" name="ftn.id2522954">
        4
       </a>
       ]
      </sup>
      <span class="emphasis">
       <em>
        Šimún Tár,
       </em>
      </span>
      bývalý úradník čanádskeho biskupa Čáka,
               neprichádza v historických prameňoch. Tým menej prichádza v nich
      <span class="emphasis">
       <em>
        Helena
       </em>
      </span>
      , jeho manželka.
     </p>
    </div>
    <div class="footnote">
     <p>
      <sup>
       [
       <a class="para" href="#id2522982" name="ftn.id2522982">
        5
       </a>
       ]
      </sup>
      <span class="emphasis">
       <em>
        Tomáš Kečkéš, Fraňo Bagoš, Anton Hosú,
       </em>
      </span>
      historické osoby. Boli
               veliteľmi menších jednotiek v križiackom (Dóžovom) vojsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2523000" name="ftn.id2523000">
        6
       </a>
       ]
      </sup>
      <span class="emphasis">
       <em>
        Ján Zápoľa, vojvodca sedmohradský
       </em>
      </span>
      (1487 alebo 1490 — 1540),
               ustavičný gróf Spišskej krajiny, od r. 1510 sedmohradský vojvoda. Človek nesmierne
               ctibažný, dlhé roky túžiaci po uhorskej korune. Získal ju po moháčskej katastrofe,
               keď ho jeho strana 10. novembra 1526 vyvolila za uhorského kráľa v Stolnom Belehrade.
               Bol protikráľom Ferdinanda I. Habsburského a spojencom Turkov, ktorí sa po Moháči na
               stopäťdesiat rokov pevne usadili v strede Uhorska.
     </p>
    </div>
    <div class="footnote">
     <p>
      <sup>
       [
       <a class="para" href="#id2523025" name="ftn.id2523025">
        7
       </a>
       ]
      </sup>
      Petrus Petrovius, Joanni (regi) affinitate conjuctus. Píše Vrančič. Monum. Hung.
               II. oszt. 2. köt. str. 195.
     </p>
    </div>
    <div class="footnote">
     <p>
      <sup>
       [
       <a class="para" href="#id2523035" name="ftn.id2523035">
        8
       </a>
       ]
      </sup>
      <span class="emphasis">
       <em>
        Peter Petrovič, Zápoľov švagor,
       </em>
      </span>
      alebo skôr len príbuzný,
               chorvátsky veľmož.
     </p>
    </div>
    <div class="footnote">
     <p>
      <sup>
       [
       <a class="para" href="#id2523051" name="ftn.id2523051">
        9
       </a>
       ]
      </sup>
      <span class="emphasis">
       <em>
        Štefan Verböci
       </em>
      </span>
      (asi 1458 — 1541), uhorský právnik a politik.
               R. 1502 ho vymenovali za protonotára krajinského sudcu, čo bol vysoký úrad. Nadobudol
               veľký vplyv a čoskoro zaujal vedúce miesto v nižšej šľachte. R. 1525 ho na hatvanskom
               sneme zvolili za palatína, ale už o rok ho na ďalšom sneme pozbavili tejto hodnosti
               (palatín bol prvá osoba po kráľovi). Verböci bol v očiach feudálov veľký právnik (od
               neho je Tripartitum = trojdielna kniha, sbierka uhorského súkromného práva z r.
               1514), ale fakticky bol iba uskutočňovateľom reakcie v právnych formách.
     </p>
    </div>
    <div class="footnote">
     <p>
      <sup>
       [
       <a class="para" href="#id2523089" name="ftn.id2523089">
        10
       </a>
       ]
      </sup>
      <span class="emphasis">
       <em>
        Jakub Bánfi, Lukáš Kišmariai, Miklúš Gléža,
       </em>
      </span>
      Zápoľovi
               dôstojníci, sú historické osoby. Prví dvaja boli veliteľmi pravého a ľavého krídla
               Zápoľových vojsk v temešvárskej bitke, Gléža sa spomína ako jeden z veliteľov, ktorí
               rozbili sedliacke šíky v okolí Veľkého Varadína.
     </p>
    </div>
    <div class="footnote">
     <p>
      <sup>
       [
       <a class="para" href="#id2523114" name="ftn.id2523114">
        11
       </a>
       ]
      </sup>
      <span class="emphasis">
       <em>
        Štefan Bátory
       </em>
      </span>
      (vlastne Báthory), veliteľ Temešváru, r. 1519
               uhorský palatín, bol úhlavný odporca Jána Zápoľu. Bol prívržencom Ľudovíta II. a po
               jeho smrti Ferdinanda I. Zomrel r. 1531.
     </p>
    </div>
    <div class="footnote">
     <p>
      <sup>
       [
       <a class="para" href="#id2523134" name="ftn.id2523134">
        12
       </a>
       ]
      </sup>
      <span class="emphasis">
       <em>
        Kristína,
       </em>
      </span>
      Báthoryho manželka, je historická osoba.
     </p>
    </div>
    <div class="footnote">
     <p>
      <sup>
       [
       <a class="para" href="#id2523154" name="ftn.id2523154">
        13
       </a>
       ]
      </sup>
      <span class="emphasis">
       <em>
        Georg Dóci a Peter Ravazdy
       </em>
      </span>
      podľa historických prameňov boli
               medzi usmrtenými šľachticmi, nespomína sa však, že by ich sedliaci boli zajali vtedy,
               keď išli ako Báthoryho poslovia z Temešváru pre pomoc.
     </p>
    </div>
    <div class="footnote">
     <p>
      <sup>
       [
       <a class="para" href="#id2523176" name="ftn.id2523176">
        14
       </a>
       ]
      </sup>
      <span class="emphasis">
       <em>
        Kotán, kováč Dóžov,
       </em>
      </span>
      nie je historická osoba. Dobre
               informovaný Istvánffi spomína ako niekdajšieho Dóžovho kováča istého Vavrinca,
               ktorého ako starca i sám videl.
     </p>
    </div>
    <div class="footnote">
     <p>
      <sup>
       [
       <a class="para" href="#id2523196" name="ftn.id2523196">
        15
       </a>
       ]
      </sup>
      <span class="emphasis">
       <em>
        Margita, Kotánova manželka,
       </em>
      </span>
      tiež je vybásnená osoba.
     </p>
    </div>
    <div class="footnote">
     <p>
      <sup>
       [
       <a class="para" href="#id2523210" name="ftn.id2523210">
        16
       </a>
       ]
      </sup>
      <span class="emphasis">
       <em>
        Sél, sedliak,
       </em>
      </span>
      podobne nie je historická osoba.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523245">
       </a>
       Dejstvo prvé
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2523267">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2523527">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2506402">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2506594">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2506801">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2506894">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2506970">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2507020">
        Výstup 8.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: stan (šiator) Dóžov pod Temešvárom, so sklenicami a pohármi na
         stole.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523267">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Cigáni hrajú, Dóža a Mésároš sedia pri stole, Dóža vypije pohár, tresne ním o
               stôl, vstane s Mésárošom, hudba utíchne.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      DÓŽA:
      <br/>
      Čo si to tam myslí kráľ Vladislav,
      <br/>
      Mésárošu?
      <br/>
      <br/>
      MÉSÁROŠ:
      <br/>
      Tuším že nič, Dóža.
      <br/>
      Lebo to zvyk jeho, nič nemyslieť,
      <br/>
      a povedať na všetko len: „Dobže.“
      <sup>
       [
       <a class="footnote" href="#ftn.id2523303" name="id2523303">
        17
       </a>
       ]
      </sup>
      <br/>
      <br/>
      DÓŽA:
      <br/>
      Hahaha!
      <br/>
      <br/>
      MÉSÁROŠ:
      <br/>
      Ja ale myslím, Georg,
      <br/>
      že zutečúc z Budína, zanechá
      <br/>
      sedliackemu kráľovi svoj prestol.
      <br/>
      <br/>
      DÓŽA:
      <br/>
      Teba vtedy učiním primasom.
      <br/>
      <br/>
      MÉSÁROŠ:
      <br/>
      A Bakač čo?
      <br/>
      <br/>
      DÓŽA:
      <br/>
      Ten bude pápežom,
      <br/>
      hocby krajnu dal za to uhorskú.
      <br/>
      <br/>
      MÉSÁROŠ:
      <br/>
      Darmo zlatom naplnil uhorským
      <br/>
      Rím, neborák. Rečeno mu: Coky!
      <sup>
       [
       <a class="footnote" href="#ftn.id2523333" name="id2523333">
        18
       </a>
       ]
      </sup>
      <br/>
      <br/>
      DÓŽA:
      <br/>
      Povýšim ho ja. Sdejem ho na kôl,
      <br/>
      ako Čáka biskupa, v ornáte,
      <sup>
       [
       <a class="footnote" href="#ftn.id2523368" name="id2523368">
        19
       </a>
       ]
      </sup>
      <br/>
      hoc on zrobil ma vodcom kurucov.
      <br/>
      <br/>
      MÉSÁROŠ:
      <br/>
      Zaslúžil by, bo nás zradil špatne.
      <br/>
      <br/>
      DÓŽA:
      <br/>
      Sbubnoval ľud úbohý do zbroje
      <br/>
      s prinesenou odpustkovou bullou;
      <sup>
       [
       <a class="footnote" href="#ftn.id2523384" name="id2523384">
        20
       </a>
       ]
      </sup>
      <br/>
      i posielal zprvu nám potravu,
      <br/>
      zrno, statok a víno, na Rákoš.
      <sup>
       [
       <a class="footnote" href="#ftn.id2523400" name="id2523400">
        21
       </a>
       ]
      </sup>
      <br/>
      Len čo sme sa ale osvedčili,
      <br/>
      že skôr ako pôjdeme na Turka,
      <br/>
      s domácimi sa chceme porátať
      <br/>
      tyranmi a zjednať spravodlivosť:
      <br/>
      hneď osvedčil sa ako nepriateľ,
      <br/>
      rozháňal nás a vyklínal z cirkvi,
      <sup>
       [
       <a class="footnote" href="#ftn.id2523421" name="id2523421">
        22
       </a>
       ]
      </sup>
      <br/>
      sháňal pánov proti nám do zbroje
      <br/>
      on, sedliacky syn.
      <br/>
      <br/>
      MÉSÁROŠ:
      <br/>
      Hja! Ale prelát.
      <sup>
       [
       <a class="footnote" href="#ftn.id2523434" name="id2523434">
        23
       </a>
       ]
      </sup>
      <br/>
      Náhle prelát, hoc i zo žobráka,
      <br/>
      už je tyran svojho duchovenstva
      <br/>
      a spoločník trápiteľov ľudu.
      <br/>
      <br/>
      DÓŽA:
      <br/>
      Bo i sám sa stáva majiteľom
      <br/>
      veľkých statkov a mnohých poddaných.
      <br/>
      Nadobúda i súkromné mnohé
      <br/>
      pre seba i rodinu majetky
      <br/>
      z bohatého dedičstva Kristovho.
      <br/>
      I Bakač už obohotil hojne
      <br/>
      sedliacku tú svoju perepuťu.
      <br/>
      <br/>
      MÉSÁROŠ:
      <br/>
      Pričinením jeho Bornemisom
      <br/>
      poražen na Rákoši Sámbéroš.
      <sup>
       [
       <a class="footnote" href="#ftn.id2523452" name="id2523452">
        24
       </a>
       ]
      </sup>
      <br/>
      <br/>
      DÓŽA:
      <br/>
      Sámbéroš je zradca ako Bakač.
      <br/>
      Vzdal sa dobrovoľne. Myslel, biednik,
      <br/>
      na odmenu, ale dostal žalár.
      <br/>
      Keby padol do rúk mi podliak ten,
      <br/>
      učinil bych mu čo Telegdymu.
      <br/>
      Dal by som ho povesiť so stromu
      <br/>
      za palce na nohách a tak strieľať doňho.
      <br/>
      <br/>
      MÉSÁROŠ:
      <br/>
      Telegdy bol hoden trestu toho.
      <br/>
      Protivil sa rozhláseniu bully.
      <br/>
      <br/>
      DÓŽA:
      <br/>
      Dobrý mal nos, oňuchal pečienku.
      <br/>
      Predvidel to rozumom, čo iní
      <br/>
      museli zo skúsenosti poznať,
      <br/>
      že sedliaci nebudú tak hlúpi
      <br/>
      boriť sa za pánov s Musulmanmi,
      <sup>
       [
       <a class="footnote" href="#ftn.id2523481" name="id2523481">
        25
       </a>
       ]
      </sup>
      <br/>
      keď ich doma pečú, varia páni.
      <br/>
      Nie im dosť na pote sedliakovom;
      <br/>
      chcú navyše ešte i krv jeho.
      <br/>
      Sedliak má ísť do vojny za nich,
      <br/>
      aby oni mohli hýriť doma;
      <br/>
      sedliak, ktorý nemá piade zeme,
      <br/>
      za nich, ktorí krajnou vládnu celou.
      <br/>
      <br/>
      MÉSÁROŠ:
      <br/>
      Ubiť všetkých pánov i prelátov.
      <br/>
      <br/>
      DÓŽA:
      <br/>
      Preriedení sú už vo vznešených
      <br/>
      hniezdach svojich draví tí sokoli.
      <br/>
      <br/>
      MÉSÁROŠ:
      <br/>
      Smrť im všetkým! Kristus a sloboda!
      <sup>
       [
       <a class="footnote" href="#ftn.id2523504" name="id2523504">
        26
       </a>
       ]
      </sup>
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Vezmúc poháre, priťukujú a vypijú, cigáni hrajú tuš.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523527">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Kotán s koláčom na tanieri.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      KOTÁN:
      <br/>
      Z našej svadby, pane veľkomožný.
      <br/>
      <br/>
      DÓŽA:
      <br/>
      A tak ani sa mi nepochváliš,
      <br/>
      či máš peknú ženu?
      <br/>
      <br/>
      KOTÁN:
      <br/>
      S peknou ženou
      <br/>
      a peniazmi neradno sa chváliť.
      <br/>
      <br/>
      DÓŽA:
      <br/>
      Prečo?
      <br/>
      <br/>
      KOTÁN:
      <br/>
      Bo tie veci sú lakomé.
      <br/>
      <br/>
      DÓŽA:
      <br/>
      Ja však musím vidieť žienku tvoju.
      <br/>
      Ani z ruky tvojej dar neprijmem.
      <br/>
      Ona nech ho prinesie. Pošli ju.
      <br/>
      <br/>
      KOTÁN:
      <br/>
      Rád učiním i to, keď byť musí.
      <br/>
      <span class="emphasis">
       <em>
        (Preč.)
       </em>
      </span>
      <br/>
      <br/>
      DÓŽA:
      <br/>
      Posobášil si ho, ako čujem,
      <br/>
      s cudzou ženou.
      <br/>
      <br/>
      MÉSÁROŠ:
      <br/>
      Bola napred riadne
      <br/>
      rozvedená, s privolením stránok.
      <br/>
      <br/>
      DÓŽA:
      <br/>
      Príliš v takých si povoľný veciach.
      <br/>
      <br/>
      MÉSÁROŠ:
      <br/>
      Vo tábore čo má človek robiť?
      <br/>
      Nutné trochu, aby vytrvali
      <br/>
      pri podniku, dať ľuďom po vôli.
      <br/>
      <br/>
      DÓŽA:
      <br/>
      A či peknú si vybral môj kováč?
      <br/>
      <br/>
      MÉSÁROŠ:
      <br/>
      Ľahko prvá vo tábore krása.
      <br/>
      <br/>
      DÓŽA:
      <br/>
      Ešte kieho! Uvidíme. Ide.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506402">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Margita, s koláčom na tanieri, a Kotán.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      KOTÁN:
      <br/>
      Tú, ktorú chceš vidieť, veľkomožný.
      <br/>
      <span class="emphasis">
       <em>
        (K Margite pološeptom.)
       </em>
      </span>
      <br/>
      Oddaj koláč a zaškareď líce.
      <br/>
      Neusmievaj sa, patri zúrive,
      <br/>
      tak zúrive, aby sa ťa zľakol.
      <br/>
      <br/>
      MARGITA:
      <br/>
      <span class="emphasis">
       <em>
        (ku Kotánovi).
       </em>
      </span>
      <br/>
      Keď sa hnevať ja neviem, môj milý.
      <br/>
      Som len samá dobrota a láska.
      <br/>
      <span class="emphasis">
       <em>
        (K Dóžovi.)
       </em>
      </span>
      <br/>
      Nech sa páči, pane veľkomožný.
      <br/>
      Chudobný dar zo chudobnej svadby.
      <br/>
      <br/>
      DÓŽA:
      <br/>
      Ale milý, lebo z pekných je rúk.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Kývne rukou, Margita položí tanier na stôl).
      </em>
     </span>
    </p>
    <p>
    </p>
    <div class="literallayout">
     <p>
      He, Kotáne! Takús’ dostal ženu?
      <br/>
      Tej pre teba škoda. Prepusť ju mne.
      <br/>
      Učiním ťa barónom.
      <br/>
      <br/>
      KOTÁN:
      <br/>
      Ty teda
      <br/>
      nových mieniš nastavať barónov,
      <br/>
      keď vyškrtíš dávnych?
      <br/>
      <br/>
      DÓŽA:
      <br/>
      To síc’ pravda.
      <br/>
      Grófov viac a barónov nebude,
      <br/>
      Ale zrobím ťa vodcom v tábore.
      <br/>
      <br/>
      KOTÁN:
      <br/>
      Pre vodcovstvo som sa nenarodil.
      <br/>
      Ja umiem len koňom rozkazovať.
      <br/>
      <br/>
      DÓŽA:
      <br/>
      Dám ti teda sto dukátov za ňu.
      <br/>
      <br/>
      KOTÁN:
      <br/>
      Žena, pane, nemá žiadnej ceny.
      <br/>
      <br/>
      DÓŽA:
      <br/>
      Žiadnu? Čuješ, nevesta, čo vraví?
      <br/>
      Tár mi predal za vodcovstvo ženu,
      <br/>
      teba manžel prepustí mi darmo,
      <br/>
      keď pre neho žiadnu nemáš cenu.
      <br/>
      <br/>
      MÉSÁROŠ:
      <br/>
      <span class="emphasis">
       <em>
        (bokom k Dóžovi).
       </em>
      </span>
      <br/>
      Postupuješ príliš otvorene.
      <br/>
      <br/>
      DÓŽA:
      <br/>
      Otvorene! My tu nie pokrytci,
      <br/>
      podmehudci ako tí proti nám.
      <br/>
      Oni činia všetko to, čo i my,
      <br/>
      ale tajne, keď my otvorene.
      <br/>
      Verejná ich mravnosť je pokrytstvo,
      <br/>
      lebo kryje nemravnosť súkromnú.
      <br/>
      V mojom toho nesmie byť tábore.
      <br/>
      Tu nech každý povie otvorene,
      <br/>
      čo myslí a žiada, a vyplní
      <br/>
      žiadať svojho srdca bez pokrytstva.
      <br/>
      <span class="emphasis">
       <em>
        (Obráti sa k Margite a uštipne ju v líce.)
       </em>
      </span>
      <br/>
      Ako tebe meno, holubička?
      <br/>
      <br/>
      MARGITA:
      <br/>
      Margitou ma zovú.
      <br/>
      <br/>
      DÓŽA:
      <br/>
      Pekné meno.
      <br/>
      Vitaj teda, drahá Margitečka.
      <br/>
      <span class="emphasis">
       <em>
        (Vezme pohár vína.)
       </em>
      </span>
      <br/>
      Vypi na jej zdravie, zafúľaný,
      <sup>
       [
       <a class="footnote" href="#ftn.id2506523" name="id2506523">
        27
       </a>
       ]
      </sup>
      <br/>
      a nechaj mi ju tu k potešeniu.
      <br/>
      <br/>
      KOTÁN:
      <br/>
      Na manželskú vernosť, veľkomožný.
      <br/>
      <span class="emphasis">
       <em>
        (Vypije a položí na stôl pohár, potom pološeptom k Margite.)
       </em>
      </span>
      <br/>
      Ty sa hnevaj, učiň tvár škaredú.
      <br/>
      <span class="emphasis">
       <em>
        (Preč.)
       </em>
      </span>
      <br/>
      <br/>
      DÓŽA:
      <br/>
      Závistný a nežičlivý pľuhák.
      <br/>
      Chcel by krásu svoju striehnuť jak drak
      <br/>
      i predo mnou ešte, pánom svojím
      <br/>
      Pi i ty, dušička Margitečka.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Vezmú všetci poháre.)
      </em>
     </span>
    </p>
    <p>
    </p>
    <div class="literallayout">
     <p>
      Našej peknej Margite na zdravie!
      <br/>
      <br/>
      MARGITA:
      <br/>
      Na ztečenie skoré Temešváru
      <sup>
       [
       <a class="footnote" href="#ftn.id2506569" name="id2506569">
        28
       </a>
       ]
      </sup>
      <br/>
      a dobytie uhorského trónu!
      <br/>
      <br/>
      DÓŽA:
      <br/>
      Dobže! Za to sto bozkov, holúbok.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Štrngnú, pijú, cigáni hrajú tuš.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506594">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Kečkéš, Bagoš, Hosú, Dóci, Ravazdy.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      KEČKÉŠ:
      <br/>
      Zdar ku dielu. Kristus a sloboda!
      <br/>
      <br/>
      DÓŽA:
      <br/>
      <span class="emphasis">
       <em>
        (obzerajúc Dóciho a Ravazdyho).
       </em>
      </span>
      <br/>
      Vtáci títo nie z našeho hniezda.
      <br/>
      <br/>
      BAGOŠ:
      <br/>
      Naše hniezda nízke, ich vysoké.
      <br/>
      <br/>
      DÓŽA:
      <br/>
      Bude teda slávnosť, akej dávno
      <br/>
      nemali už boží bojovníci.
      <br/>
      Kde ste jali týchto?
      <br/>
      <br/>
      HOSÚ:
      <br/>
      Pri Temeši.
      <br/>
      <br/>
      DÓŽA:
      <br/>
      A kto sú?
      <br/>
      <br/>
      HOSÚ:
      <br/>
      Poslovia Bátoryho.
      <br/>
      K Zápoľovi, Dóci a Ravazdy.
      <br/>
      <br/>
      DÓŽA:
      <br/>
      O čo išli ste ku vojvodcovi?
      <br/>
      <br/>
      DÓCI:
      <br/>
      Do toho vás nič, kde čo chodíme.
      <br/>
      <br/>
      MÉSÁROŠ:
      <br/>
      Netáž sa psov panských. Vieme všetko.
      <br/>
      Bátorymu úzko. Skrze týchto
      <br/>
      vystiera ku vojvodcovi ruky
      <br/>
      s prosbou o čím skoršie spomoženie.
      <br/>
      <br/>
      DÓŽA:
      <br/>
      Hovorte, síc’ vás dám sdiať na koly.
      <br/>
      <br/>
      DÓCI:
      <br/>
      Život berte, neprosíme vás oň,
      <br/>
      bo skôr by sme uprosili tigrov.
      <br/>
      Od mučenia ale zbytočného
      <br/>
      zdržať mali by ste sa pre seba.
      <br/>
      Spomeňte si na vrtkavosť šťastia.
      <br/>
      <br/>
      MÉSÁROŠ:
      <br/>
      Mučíte vy už štyristo rokov
      <br/>
      úbohý ľud.
      <sup>
       [
       <a class="footnote" href="#ftn.id2506656" name="id2506656">
        29
       </a>
       ]
      </sup>
      Jali ste ho v jarmo.
      <br/>
      Rozdelili ste, dakoľko rodín,
      <br/>
      zem uhorskú medzi sebou celú.
      <br/>
      Nakladáte nevoľným bremená,
      <br/>
      aké chcete. Sami ukladáte
      <br/>
      zákony a sami z nich súdite,
      <br/>
      krivditelia i sudcovia spolu.
      <br/>
      Vám poddaný nie človek, kráľ nie kráľ.
      <br/>
      Zhabali ste i od neho všetko.
      <br/>
      Keď hýrite vy jak Sardanapál,
      <sup>
       [
       <a class="footnote" href="#ftn.id2506679" name="id2506679">
        30
       </a>
       ]
      </sup>
      <br/>
      chodíte vo sláve Šalamúna,
      <br/>
      zúbožený kráľ musí s vašeho
      <br/>
      žobrať stola o pohárik vína.
      <sup>
       [
       <a class="footnote" href="#ftn.id2506699" name="id2506699">
        31
       </a>
       ]
      </sup>
      <br/>
      Už funt mäsa
      <sup>
       [
       <a class="footnote" href="#ftn.id2506712" name="id2506712">
        32
       </a>
       ]
      </sup>
      nemôže na úver
      <br/>
      bohatý prv kráľ uhorský dostať
      <br/>
      0pre lakomosť vašu nenásytnú.
      <br/>
      Rozchytajúc imanie obecné,
      <br/>
      ničím prispieť nechcete k potrebám.
      <br/>
      Vy vládnete všetkým, nahý však ľud,
      <br/>
      nemajúc nič, musí dávať všetko
      <br/>
      a pracovať, koľko sami chcete,
      <br/>
      v brudných handrách
      <sup>
       [
       <a class="footnote" href="#ftn.id2506730" name="id2506730">
        33
       </a>
       ]
      </sup>
      a o hlade na vás,
      <br/>
      hnaný vašich ranami korbáčov.
      <br/>
      Čože teda zbýva ako všetkých
      <br/>
      vás vyhladiť? Kristus a sloboda!
      <br/>
      <br/>
      VŠETCI:
      <br/>
      Tak je. Pravda. Kristus a sloboda!
      <br/>
      <br/>
      RAVAZDY:
      <br/>
      Sťažnosti tie nie sú bez základu,
      <br/>
      i bude im iste spomožené,
      <br/>
      náhle búrka utíchne prítomná.
      <br/>
      <br/>
      DÓŽA:
      <br/>
      Známe my tie panské vaše sľuby.
      <br/>
      Sľubujete všetko, pokiaľ drží
      <br/>
      zbroj v ruke ľud: náhle však ju složí,
      <br/>
      zvalíte naň jarmo ešte ťažšie.
      <br/>
      <br/>
      VŠETCI:
      <br/>
      Tak je. Pravda. Kristus a sloboda!
      <br/>
      <br/>
      DÓŽA:
      <br/>
      Plné vaše temnice väzňami.
      <br/>
      Lebo silou zbraňujete ľudu
      <br/>
      shromaždiť sa k zástavám slobody.
      <br/>
      Väzníte a trýznite najlepších,
      <br/>
      nosy, uši im odrezávate.
      <br/>
      Smierenia niet, nemôže byť s vami.
      <br/>
      Smrť vám všetkým.
      <br/>
      <br/>
      VŠETCI:
      <br/>
      Kristus a sloboda!
      <br/>
      <br/>
      HOSÚ:
      <br/>
      Hrôza slúchať, aké ukrutnosti
      <br/>
      nám tu ľudia rozprávajú prchlí.
      <br/>
      Mučíte i ženy, deti, starcov.
      <br/>
      <br/>
      RAVAZDY:
      <br/>
      Neverte. Lhár rodený je sedliak.
      <br/>
      A ku vám sa hrnú len zlodeji,
      <br/>
      výstupníci, korheli, loptoši,
      <br/>
      ktorým nechce sa pracovať doma.
      <br/>
      <br/>
      MÉSÁROŠ:
      <br/>
      My teda tu len lotrovská sberba?
      <br/>
      <br/>
      VŠETCI:
      <br/>
      Smrť tyranom! Kristus a sloboda.
      <br/>
      <br/>
      DÓŽA:
      <br/>
      Vyveďte ich. Koly sú zabité.
      <br/>
      Cigáni nech rozpaľujú kliešte.
      <br/>
      Psi moji nech nasýtia sa živým
      <br/>
      panským mäsom. Veďte ich, veďte ich.
      <br/>
      <br/>
      DÓCI:
      <br/>
      Ušetrite aspoň čestnú starosť
      <br/>
      tesťa môjho. Jest prach a olovo.
      <br/>
      <br/>
      DÓŽA:
      <br/>
      Nič! Starý muž, dávny hriešnik. Iďte.
      <br/>
      Svolať tábor, nech sa tešia naši.
      <br/>
      To radosť ich najväčšia, keď vidia
      <br/>
      trpieť už raz svojich mučiteľov.
      <br/>
      Smrť týchto sa oslávi tu hodmi.
      <br/>
      Dvadsať volov sa upečie celých
      <br/>
      a päťdesiat vína sudov rozdá.
      <br/>
      By zomreli veselo i oni,
      <br/>
      zahráte im ku smrti, Cigáni.
      <br/>
      <br/>
      RAVAZDY:
      <br/>
      Divé šelmy. Boh vám odplať rovným.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Všetci preč okrem Dóžu a Margity.)
      </em>
     </span>
    </p>
    <p>
    </p>
    <div class="literallayout">
     <p>
      DÓŽA:
      <br/>
      My zabavme sa tu, Margitečka.
      <br/>
      Tejto noci spíš vo stane mojom.
      <br/>
      <br/>
      MARGITA:
      <br/>
      A muž?
      <br/>
      <br/>
      DÓŽA:
      <br/>
      Toho odošlem do Begu
      <br/>
      v povinnosti. Daj ten zlatý pyšťok.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506801">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Vtom k predošlým Helena.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      HELENA:
      <br/>
      Pekne veru.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Margita odskočí a rýchle preč.)
      </em>
     </span>
    </p>
    <p>
    </p>
    <div class="literallayout">
     <p>
      DÓŽA:
      <br/>
      Ty ako si smela?
      <br/>
      Kto ťa volal, Helena? Prac sa mi!
      <br/>
      <br/>
      HELENA:
      <br/>
      Tak? A dávno tomu, čos’ ma kúpil?
      <br/>
      <br/>
      DÓŽA:
      <br/>
      Čo kúpené, môže sa zas predať.
      <br/>
      <br/>
      HELENA:
      <br/>
      Dóžovi tá vždycky najpeknejšia,
      <br/>
      ktorá vposled mu príde pod oči.
      <br/>
      Neprisahal si mi večnú lásku?
      <br/>
      Ja nešťastná.
      <br/>
      <span class="emphasis">
       <em>
        (Plače.)
       </em>
      </span>
      <br/>
      <br/>
      DÓŽA:
      <br/>
      Neškľab sa. Máš muža.
      <br/>
      Dary všetky si môžeš tam odniesť.
      <br/>
      <span class="emphasis">
       <em>
        (Preč.)
       </em>
      </span>
      <br/>
      <br/>
      HELENA:
      <br/>
      Holomok! Už sprznil celý tábor.
      <sup>
       [
       <a class="footnote" href="#ftn.id2506866" name="id2506866">
        34
       </a>
       ]
      </sup>
      <br/>
      Keď ma uzrel, dobre ma nezhltol
      <br/>
      očami; a teraz uzrel inú,
      <br/>
      ona pekná, ty sa prac znectená.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506894">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       K Helene Tár.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      HELENA:
      <br/>
      Tu môj driečny muž, môj verný manžel,
      <br/>
      ktorý predal ma ako neminu.
      <br/>
      <br/>
      TÁR:
      <br/>
      Sama si na príčine, Helena.
      <br/>
      Pre teba som v tábore zbojníkom.
      <br/>
      <br/>
      HELENA:
      <br/>
      Pre mňa, Táre?
      <br/>
      <br/>
      TÁR:
      <br/>
      Jedine pre teba.
      <br/>
      Keby si ty nebola chodila
      <br/>
      v Čanade do biskupského dvora,
      <br/>
      nikdy by som nebol vydal Čáka
      <br/>
      kurucom a nepristával ku nim.
      <br/>
      Keď ma už raz ku tomu priviedlo
      <br/>
      nepočestné tvoje obcovanie,
      <br/>
      musel nutne som učiniť všetko
      <br/>
      kvôli tomu, kto je tu všemožný.
      <br/>
      <br/>
      HELENA:
      <br/>
      Nasýtil sa ma už.
      <br/>
      <br/>
      TÁR:
      <br/>
      Viem o všetkom.
      <br/>
      Nič to. Budeš zase mojou ženou.
      <br/>
      Sber, čo tvoje, a preč z tej peleše,
      <br/>
      bo dobrého tu nebude konca.
      <br/>
      Svoloč táto nemravná dnes zajtra
      <br/>
      rozprášená bude na vše strany.
      <br/>
      Zápoľa sa blíži s vojskom veľkým
      <br/>
      a vo sberbe tejto ošemetnej
      <br/>
      jest len zverská dychtivosť po pomste,
      <br/>
      niet svätého za pravdu nadšenia.
      <br/>
      Za príkladom vodcu oddalo sa
      <br/>
      všetko smilstvu, korheľstvu, lúpeži.
      <br/>
      Hrdinstvo ich celé pozostáva
      <br/>
      v ustavičných krvavých praniciach,
      <br/>
      v okrádaní hanebnom druh druha
      <br/>
      a neľudskom trýznení nešťastných,
      <br/>
      ktorí sa im len dostanú do rúk.
      <br/>
      To pritiahne ukrutnú za sebou,
      <br/>
      keď podľahnú nerozumní, pomstu.
      <br/>
      Pre ich planosť padne i vec dobrá,
      <br/>
      za ktorú sa vlastne boj započal.
      <br/>
      <br/>
      HELENA:
      <br/>
      Ale prchnúť odtiaľto nie je dosť.
      <br/>
      Nebudeš mať potom bezpečnosti
      <br/>
      ani s jednej ani s druhej strany.
      <br/>
      Či kuruci postihnú, či páni,
      <br/>
      oba istú ťa povlečú na smrť.
      <br/>
      Ak opustíš kurucov, musíš sa
      <br/>
      zásluhami odporučiť pánom.
      <br/>
      <br/>
      TÁR:
      <br/>
      Daj pokoj. Ja už viem, čo učiním.
      <br/>
      Len ty ober sa drahotinami,
      <sup>
       [
       <a class="footnote" href="#ftn.id2506951" name="id2506951">
        35
       </a>
       ]
      </sup>
      <br/>
      aby mali sme potom z čoho žiť.
      <br/>
      Dóža hojne nalúpil kadekde
      <br/>
      po kaštieľoch a nie je muž skrbný.
      <br/>
      Valne lúpi, lež i dáva štedre.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506970">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Kotán.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      KOTÁN:
      <br/>
      Ja sa zbláznim, ošialim, obesím.
      <br/>
      <br/>
      HELENA:
      <br/>
      Prečo, Kotán?
      <br/>
      <br/>
      KOTÁN:
      <br/>
      Ochráň mňa i seba.
      <br/>
      Chlipný Dóža mi odňal manželku.
      <br/>
      Nesmiem už viac ani pozrieť na ňu.
      <br/>
      Ja sa zbláznim.
      <br/>
      <br/>
      HELENA:
      <br/>
      A čo do toho mňa?
      <br/>
      <br/>
      KOTÁN:
      <br/>
      Nová starú vytisne milenka.
      <br/>
      <br/>
      HELENA:
      <br/>
      Boh ho stresci s jeho milenkami.
      <br/>
      Ja už i tak odchádzam z bordelu.
      <br/>
      Nech sa potom tu hoc i prepadne.
      <br/>
      <br/>
      KOTÁN:
      <br/>
      Ty mi teda už nič nespomôžeš.
      <br/>
      Ja sa zbláznim, ošialim, obesím.
      <br/>
      Tak som peknej sa tešil manželke
      <br/>
      a ono, ľa, sotva som ju stihol
      <br/>
      bozkať v líčko rumenné, už je fuč.
      <br/>
      <span class="emphasis">
       <em>
        (Preč).
       </em>
      </span>
      <br/>
      <br/>
      HELENA:
      <br/>
      To dobrý muž! Ten miluje ženu!
      <br/>
      <br/>
      TÁR:
      <br/>
      Dobrý blázon tak ako Šimún Tár.
      <br/>
      <br/>
      HELENA:
      <br/>
      Ale väčší ešte blázon Dóža.
      <br/>
      Môže mu byť i ten nebezpečným.
      <br/>
      <br/>
      TÁR:
      <br/>
      Dóžu boh ten počína opúšťať,
      <br/>
      ktorého už dávno opustil on.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507020">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Dóža a Geco.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      DÓŽA:
      <br/>
      Tvoj ľud, Tár, náramne rozpustilý.
      <br/>
      Deň po dni krvavé u nich rvačky,
      <br/>
      pranice, vospolné okrádanie.
      <br/>
      <br/>
      TÁR:
      <br/>
      Nemožno tej čeliadke rozkázať.
      <br/>
      <br/>
      DÓŽA:
      <br/>
      Dám z nich aspoň dvadsiatich obesiť.
      <br/>
      <br/>
      TÁR:
      <br/>
      Neškodilo by hoc i polovic.
      <br/>
      Čo tam páni Dóci a Ravazdy?
      <br/>
      <br/>
      DÓŽA:
      <br/>
      Sedia pevne, nezduje ich vietor.
      <br/>
      <br/>
      TÁR:
      <br/>
      Prosia?
      <br/>
      <br/>
      DÓŽA:
      <br/>
      Čoby prosili? Len ryčia.
      <br/>
      Iďte slávnym sa kochať zjaviskom.
      <br/>
      Ty, Helena, sa mi prac zo stanu.
      <br/>
      <br/>
      HELENA:
      <br/>
      Ďakujem za milosť, veľkomožný.
      <br/>
      <span class="emphasis">
       <em>
        (Helena a Tár preč.)
       </em>
      </span>
      <br/>
      <br/>
      DÓŽA:
      <br/>
      Dobre sa už tí moji Cigáni
      <br/>
      vo remesle vycvičili svojom.
      <br/>
      Hlavná pritom vec, udržať dlho
      <br/>
      pri živote obeť.
      <br/>
      <span class="emphasis">
       <em>
        (Vypije pohár vína.)
       </em>
      </span>
      <br/>
      <br/>
      GECO:
      <br/>
      Teba, bratu,
      <br/>
      pudí kýsi zlý duch do priepasti.
      <br/>
      Päť už týždňov ležíš pod hradbami
      <br/>
      Temešváru
      <sup>
       [
       <a class="footnote" href="#ftn.id2507068" name="id2507068">
        36
       </a>
       ]
      </sup>
      s toľkými tisícmi,
      <br/>
      a ničoho predsa nepodnikáš
      <br/>
      oproti slabému Bátorymu;
      <br/>
      len vystrájaš úžasné divadlá,
      <br/>
      ktoré zlomia mravnú silu ľudu,
      <br/>
      učinia ho zverským, nie hrdinským.
      <br/>
      Privyknú na trýzne bez ľútosti,
      <br/>
      kde však treba chrabrosti, utečú.
      <br/>
      <br/>
      DÓŽA:
      <br/>
      Pochybovať smieš o zmužilosti
      <br/>
      verných mojich božích bojovníkov?
      <br/>
      Nevidels’ ich chrabrosť pri Čanade?
      <sup>
       [
       <a class="footnote" href="#ftn.id2507090" name="id2507090">
        37
       </a>
       ]
      </sup>
      <br/>
      <br/>
      GECO:
      <br/>
      Ty spomínaš Čanad, ja menujem
      <br/>
      Veľký Várad, Rákoš, Jáger, Naďlak,
      <br/>
      Blatný Potok, Debrö a Kremnicu.
      <sup>
       [
       <a class="footnote" href="#ftn.id2507103" name="id2507103">
        38
       </a>
       ]
      </sup>
      <br/>
      <br/>
      DÓŽA:
      <br/>
      To len plevy, ale zrno pri nás.
      <br/>
      <br/>
      GECO:
      <br/>
      Roznáša ti i to zrno vietor.
      <br/>
      Mnohí prchli, mnohí vo nezdravých
      <br/>
      tých barinách podľahli nemociam.
      <br/>
      A Zápoľa ide s vycvičeným
      <br/>
      Bátorymu ku pomoci vojskom.
      <br/>
      <br/>
      DÓŽA:
      <br/>
      Vidíš, že nič nerozumieš, Geco.
      <br/>
      Tí dvaja sa jakživ nesjednotia.
      <br/>
      Bo Zápoľa slintá po korune,
      <br/>
      Bátory však hľadá nádvorníctvo,
      <sup>
       [
       <a class="footnote" href="#ftn.id2507149" name="id2507149">
        39
       </a>
       ]
      </sup>
      <br/>
      a neprajú si toho vzájomne.
      <br/>
      <br/>
      GECO:
      <br/>
      Bočia síce jeden od druhého,
      <br/>
      Však postúpil k Hidašu už vajda.
      <br/>
      <br/>
      DÓŽA:
      <br/>
      A tam čaká, až sa vzdá Bátory.
      <br/>
      Príde len, keď zničíme tohoto.
      <br/>
      <br/>
      GECO:
      <br/>
      A čo, jestli sú už sjednotení,
      <br/>
      by naniesli nám smrteľnú ranu?
      <br/>
      Ty ju čakáš s muzikou a spevom.
      <br/>
      Veselíš sa, keď padlé do tvojich
      <br/>
      rúk obete v trapiech ryčia hrozných.
      <br/>
      <br/>
      DÓŽA:
      <br/>
      Ich trápenie naša radosť, Geco.
      <br/>
      <span class="emphasis">
       <em>
        (Vypije pohár vína.)
       </em>
      </span>
      <br/>
      <br/>
      GECO:
      <br/>
      Nízka radosť. A čo tým vykonáš?
      <br/>
      Zošklivíš sa i predo svojimi.
      <br/>
      A kde úcty niet, tam ani lásky.
      <br/>
      <br/>
      DÓŽA:
      <br/>
      Čo teší mňa, to je milé všetkým.
      <br/>
      <br/>
      GECO:
      <br/>
      Ty bys’ aspoň nemal takto zúriť
      <br/>
      na nevinných ľudí toho stavu,
      <br/>
      do ktoréhos’ i sám povýšený
      <sup>
       [
       <a class="footnote" href="#ftn.id2507182" name="id2507182">
        40
       </a>
       ]
      </sup>
      <br/>
      so prídavkom dvadsiatich poddaných.
      <br/>
      <br/>
      DÓŽA:
      <br/>
      Prirodzené nenávidieť toho,
      <br/>
      o kom vieme, že nami pohŕda.
      <br/>
      Keby si bol videl tie úškľabné
      <br/>
      tváre, počul tie násmešné reči
      <br/>
      spupných pánov, keď ma tou psou kožou
      <br/>
      a dedinou oštedril Vladislav!
      <sup>
       [
       <a class="footnote" href="#ftn.id2507200" name="id2507200">
        41
       </a>
       ]
      </sup>
      <br/>
      Nedržali ma nikdy za roveň.
      <br/>
      I výpravy kuruckej na Turka
      <br/>
      zrobili ma vodcom len z posmechu,
      <br/>
      aby sprosták bol vodcom sprostače.
      <br/>
      <br/>
      GECO:
      <br/>
      Tak s novými býva povýšenci;
      <br/>
      časom však by ťa boli strpeli.
      <br/>
      <br/>
      DÓŽA:
      <br/>
      Možno. Teraz už koniec všetkému.
      <br/>
      Musím končiť, čo som raz započal,
      <br/>
      zničiť pánov skrze ľud, buď zhynúť.
      <br/>
      <br/>
      GECO:
      <br/>
      Nebolo sa púšťať tak ďaleko.
      <br/>
      <br/>
      DÓŽA:
      <br/>
      Okolnosti ma k tomu pohnaly.
      <br/>
      Nekázal som lúpiť panské domy
      <br/>
      vo Budíne a Pešti kurucom;
      <br/>
      učinili to sami od seba.
      <br/>
      Na mňa však sa vyrútil s hrozbami
      <br/>
      kráľ a primas Bakač s vyklínaním.
      <br/>
      Vyhlásili ma hneď za odbojcu,
      <br/>
      za buriča a zradcu otčiny.
      <br/>
      Mal som poddať sa ako zbabelec?
      <br/>
      Dať rozohnať vcele pluky svoje
      <br/>
      a sám skloniť vinnú pod meč hlavu?
      <br/>
      <br/>
      GECO:
      <br/>
      To navaril priateľ tvoj Mésároš
      <br/>
      z nedôvery.
      <sup>
       [
       <a class="footnote" href="#ftn.id2507246" name="id2507246">
        42
       </a>
       ]
      </sup>
      Naviedol najsmelších
      <br/>
      na pálenie, lúpenie, ubijstvá,
      <br/>
      by výstupkom tým položil hrádzu
      <br/>
      medzi teba a medzi zemianstvo
      <br/>
      neprestupnú, zamedzil ti návrat,
      <br/>
      donútil ku krokom ťa zúfalým.
      <br/>
      Bál sa, že nebudeš dosť sedliakom,
      <br/>
      a tys’ jeho nezbadal nástrahy.
      <br/>
      Nastúpil si cestu nebezpečnú
      <br/>
      a ku takej si prišiel krajnosti,
      <br/>
      že si nielen nové podelenie
      <br/>
      všetkých statkov hlásal nesmyselne,
      <br/>
      lež i trónu vyslovil zrušenie.
      <sup>
       [
       <a class="footnote" href="#ftn.id2507269" name="id2507269">
        43
       </a>
       ]
      </sup>
      <br/>
      <br/>
      DÓŽA:
      <br/>
      A načo kráľ, žobrák bez dôchodkov
      <br/>
      a bez moci skrotiť násilníkov?
      <br/>
      Odo dávna už niet kráľa v Uhrách,
      <br/>
      jest len pár sto zbujnelých tyranov,
      <br/>
      ktorí sa i po kráľovi vozia.
      <sup>
       [
       <a class="footnote" href="#ftn.id2507291" name="id2507291">
        44
       </a>
       ]
      </sup>
      <br/>
      Rozkopnúť sa musí celá vetchá
      <br/>
      budova a stavať od základov.
      <br/>
      Lomiť, drúzgať na hromadu všetko.
      <br/>
      <span class="emphasis">
       <em>
        (Vypije pohár vína.)
       </em>
      </span>
      <br/>
      <br/>
      GECO:
      <br/>
      Aspoň už čiň, čo máš. Rozkáž útok,
      <br/>
      veď na hradby ľud a nie k úžasným,
      <br/>
      pri oškerdách a hudbe, popravám.
      <br/>
      <br/>
      DÓŽA:
      <br/>
      Dobre. Zajtra ztečieme Temešvár.
      <br/>
      Uvidíš ty. Kristus a sloboda.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Keď Dóža pije, opona spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523303" name="ftn.id2523303">
        17
       </a>
       ]
      </sup>
      <span class="emphasis">
       <em>
        Král Vladislav. „Dobže.“
       </em>
      </span>
      Vladislav II. Jagellovec (1456 — 1516), najstarší syn poľského kráľa Kazimíra IV., bol od r. 1471 českým a od r. 1490 (po smrti Mateja Korvína) i uhorským kráľom. Bol ním až do smrti (1516). Bol slabý panovník a štátne veci vybavoval tak, že na všetko, čo sa mu predložilo, povedal po česky „dobře“. Preto ho Maďari i nazvali „Dobzse László“ (Vladislav Dobře).
     </p>
    </div>
    <div class="footnote">
     <p>
      <sup>
       [
       <a class="para" href="#id2523333" name="ftn.id2523333">
        18
       </a>
       ]
      </sup>
      <span class="emphasis">
       <em>
        Rečeno mu: Coky!
       </em>
      </span>
      Tomášovi Bakáčovi totiž, ostrihomskému arcibiskupovi a od r. 1505 kardinálovi, keď sa r. 1513 márne snažil dosiahnuť pápežskú hodnosť. Zvíťazivší protikandidát Lev X. dal mu aspoň povolenie hlásať križiacku vojnu proti Turkom. S tým povolením sa Bakáč r. 1513 vrátil z Ríma do Uhorska a skutočne začal shromažďovať križiakov z radov sedliactva, čiastočne i nižšieho duchovenstva a nižšej šľachty. Veliteľom križiakov urobil Bakáč Juraja Dóžu. Bakáč, ktorý zomrel r. 1521, bol syn uhorského sedliaka. Sám dostal zemianstvo len od kráľa Mateja a dosiahol nielen najvyššiu cirkevnú hodnosť v Uhorsku, ale zanechal svojim dedičom ohromné bohatstvo. Od jeho dedičov pochádzaly veľmožské rodiny Erdődy a Pálffy.
     </p>
    </div>
    <div class="footnote">
     <p>
      <sup>
       [
       <a class="para" href="#id2523368" name="ftn.id2523368">
        19
       </a>
       ]
      </sup>
      <span class="emphasis">
       <em>
        Sdejem ho na kôl, ako Čáka biskupa, v ornáte,
       </em>
      </span>
      historická skutočnosť. Bol to čanádsky biskup Mikuláš Čáki (Csáki).
     </p>
    </div>
    <div class="footnote">
     <p>
      <sup>
       [
       <a class="para" href="#id2523384" name="ftn.id2523384">
        20
       </a>
       ]
      </sup>
      <span class="emphasis">
       <em>
        S prinesenou odpustkovou bullou,
       </em>
      </span>
      podľa ktorej pápež odpúšťal hriechy všetkým, ktorí sa v Uhorsku stanú križiakmi a pôjdu bojovať proti Turkom. Bulla (lat.), pôvodne názov pečate, potom však celej listiny, opatrenej pečaťou.
     </p>
    </div>
    <div class="footnote">
     <p>
      <sup>
       [
       <a class="para" href="#id2523400" name="ftn.id2523400">
        21
       </a>
       ]
      </sup>
      <span class="emphasis">
       <em>
        I posielal zprvu nám potravu,… na Rákoš.
       </em>
      </span>
      Je to veľká piesočnatá rovina na východ od Pešte, na ktorej bývaly až do 16. storočia pod šírym nebom sjazdy uhorskej šľachty. Často tam korunovali aj kráľov.
     </p>
    </div>
    <div class="footnote">
     <p>
      <sup>
       [
       <a class="para" href="#id2523421" name="ftn.id2523421">
        22
       </a>
       ]
      </sup>
      <span class="emphasis">
       <em>
        Rozháňal nás a vyklínal z cirkvi.
       </em>
      </span>
      Shodné s historickými zprávami.
     </p>
    </div>
    <div class="footnote">
     <p>
      <sup>
       [
       <a class="para" href="#id2523434" name="ftn.id2523434">
        23
       </a>
       ]
      </sup>
      <span class="emphasis">
       <em>
        Ale prelát
       </em>
      </span>
      (lat.), vysoký cirkevný hodnostár
     </p>
    </div>
    <div class="footnote">
     <p>
      <sup>
       [
       <a class="para" href="#id2523452" name="ftn.id2523452">
        24
       </a>
       ]
      </sup>
      <span class="emphasis">
       <em>
        Poražen na Rákoši Sámbéroš.
       </em>
      </span>
      Vlastne Ambróz Sáler, peštiansky občan, predstaviteľ váhavosti, až zradcovskej kolísavosti v križiackom hnutí.
     </p>
    </div>
    <div class="footnote">
     <p>
      <sup>
       [
       <a class="para" href="#id2523481" name="ftn.id2523481">
        25
       </a>
       ]
      </sup>
      <span class="emphasis">
       <em>
        Boriť sa za pánov s Musulmanmi,
       </em>
      </span>
      prívržencami mohademánskej viery, v tomto prípade Turkami. Uhorskej šľachte sa nechcelo bojovať, preto mali za ňu krvácať poddaní.
     </p>
    </div>
    <div class="footnote">
     <p>
      <sup>
       [
       <a class="para" href="#id2523504" name="ftn.id2523504">
        26
       </a>
       ]
      </sup>
      <span class="emphasis">
       <em>
        Kristus a sloboda,
       </em>
      </span>
      heslo Dóžových križiakov.
     </p>
    </div>
    <div class="footnote">
     <p>
      <sup>
       [
       <a class="para" href="#id2506523" name="ftn.id2506523">
        27
       </a>
       ]
      </sup>
      <span class="emphasis">
       <em>
        Vypi na jej zdravie, zafúľaný,
       </em>
      </span>
      kováč Kotán, Margitin manžel
     </p>
    </div>
    <div class="footnote">
     <p>
      <sup>
       [
       <a class="para" href="#id2506569" name="ftn.id2506569">
        28
       </a>
       ]
      </sup>
      <span class="emphasis">
       <em>
        Na ztečenie skoré Temešváru,
       </em>
      </span>
      dobytie pevnosti útokom.
     </p>
    </div>
    <div class="footnote">
     <p>
      <sup>
       [
       <a class="para" href="#id2506656" name="ftn.id2506656">
        29
       </a>
       ]
      </sup>
      <span class="emphasis">
       <em>
        Mučíte vy už štyristo rokov úbohý ľud.
       </em>
      </span>
      Začiatky uhorského feudalizmu sú ešte včaššie, takže Dóža nijako nezveličuje.
     </p>
    </div>
    <div class="footnote">
     <p>
      <sup>
       [
       <a class="para" href="#id2506679" name="ftn.id2506679">
        30
       </a>
       ]
      </sup>
      <span class="emphasis">
       <em>
        Hýrite vy jak Sarndanapál,
       </em>
      </span>
      čo je iné meno asýrskeho kráľa Assurbanipala. Ktésias vytvoril z historického Sardanapala postavu zoženšteného kráľa, stále uzavretého v háreme, ktorý po dobytí Ninive vzbúrencami zhorel so svojimi ženami a pokladmi v kráľovskom paláci.
     </p>
    </div>
    <div class="footnote">
     <p>
      <sup>
       [
       <a class="para" href="#id2506699" name="ftn.id2506699">
        31
       </a>
       ]
      </sup>
      <span class="emphasis">
       <em>
        Zúbožený kráľ musí s vašeho stola žobrať o pohárik vína.
       </em>
      </span>
      Ani tu Dóža nezveličuje, lebo Vladislav II. bol skutočne v takej situácii pri všemocnej vysokej šľachte.
     </p>
    </div>
    <div class="footnote">
     <p>
      <sup>
       [
       <a class="para" href="#id2506712" name="ftn.id2506712">
        32
       </a>
       ]
      </sup>
      <span class="emphasis">
       <em>
        Funt mäsa,
       </em>
      </span>
      stará váha (0.56 kg)
     </p>
    </div>
    <div class="footnote">
     <p>
      <sup>
       [
       <a class="para" href="#id2506730" name="ftn.id2506730">
        33
       </a>
       ]
      </sup>
      <span class="emphasis">
       <em>
        V brudných handrách
       </em>
      </span>
      (východoslov.), špinavých, hnusných
     </p>
    </div>
    <div class="footnote">
     <p>
      <sup>
       [
       <a class="para" href="#id2506866" name="ftn.id2506866">
        34
       </a>
       ]
      </sup>
      <span class="emphasis">
       <em>
        Už sprznil celý tábor.
       </em>
      </span>
      Toto je nie doložené historicky. Ani triedne zaujatý Mikuláš Istvánffi nevie o ničom podobnom vo svojich latinských Dejinách Uhorska. Záborský zdôrazňuje tento moment, ako i všeobecné hýrenie a opilstvo v križiackom tábore preto, aby bolo odôvodnené, prečo padol Dóža. Do krajnosti zvulgarizoval pôvodnú vznešenú myšlienku oslobodenia poddaných zpod jarma feudálov a tým zavinil nielen svoj pád, ale pád celého naširoko založeného a zo začiatku úspešného sedliackeho hnutia.
     </p>
    </div>
    <div class="footnote">
     <p>
      <sup>
       [
       <a class="para" href="#id2506951" name="ftn.id2506951">
        35
       </a>
       ]
      </sup>
      <span class="emphasis">
       <em>
        Len ty ober sa drahotinami
       </em>
      </span>
      (neľud.), klenotmi a šperkami
     </p>
    </div>
    <div class="footnote">
     <p>
      <sup>
       [
       <a class="para" href="#id2507068" name="ftn.id2507068">
        36
       </a>
       ]
      </sup>
      <span class="emphasis">
       <em>
        Päť už týždňov ležíš pod hradbami,
       </em>
      </span>
      rozumej Temešvára. Obliehanie trvalo podľa súvekého pisateľa Juraja Sriemskeho celé dva mesiace.
     </p>
    </div>
    <div class="footnote">
     <p>
      <sup>
       [
       <a class="para" href="#id2507090" name="ftn.id2507090">
        37
       </a>
       ]
      </sup>
      <span class="emphasis">
       <em>
        Nevidels’ ich chrabrosť pri Čanade?,
       </em>
      </span>
      tam sa križiaci naozaj dobre držali. Dobyli nielen mesto samé, ale i hrad.
     </p>
    </div>
    <div class="footnote">
     <p>
      <sup>
       [
       <a class="para" href="#id2507103" name="ftn.id2507103">
        38
       </a>
       ]
      </sup>
      <span class="emphasis">
       <em>
        Ja menujem Veľký Várad, Rákoš, Jáger, Naďlak, Blatný Potok, Debrö a Kremnicu.
       </em>
      </span>
      Naďlak dobyl Dóža, ale ostatné miestne mená ozaj znamenajú porážky križiakov. V okolí Veľkého Varadína rozprášil sedliacke tlupy varadínsky biskup Fraňo Perényi, spojený s niekoľkými oddielmi iných pánov. Rákoš a porážku skupiny Ambroza Sálera sme už spomenuli. V okolí Jágra porazilo križiakov vojsko vtedajšieho jágerského biskupa Hyppolita z Este. Blatný Potok je poslovenčené meno Sárospataku. Al- a Fel-Debrö sú obce v Hevešskej stolici. Bližšie údaje o bitkách v týchto miestach chýbajú. Križiacke vojská vnikly i do Kremnice a tamojší baníci sa spojili s nimi, takže kráľ musel baníkom prechodne porobiť ústupky. Pravda, i to hnutie zlikvidovali.
     </p>
    </div>
    <div class="footnote">
     <p>
      <sup>
       [
       <a class="para" href="#id2507149" name="ftn.id2507149">
        39
       </a>
       ]
      </sup>
      <span class="emphasis">
       <em>
        Zápoľa slintá po korune, Bátory však hľadá nádvorníctvo.
       </em>
      </span>
      Údaje historicky správne. Zápoľa siahal po korune už r. 1506. Nádvorníctvo je palatínstvo. Ako už vieme, Báthory ho skutočne získal r. 1519.
     </p>
    </div>
    <div class="footnote">
     <p>
      <sup>
       [
       <a class="para" href="#id2507182" name="ftn.id2507182">
        40
       </a>
       ]
      </sup>
      <span class="emphasis">
       <em>
        Stavu, do ktoréhos’ i sám povýšený,
       </em>
      </span>
      lebo Dóža bol za hrdinstvo pri Belehrade už zemanom.
     </p>
    </div>
    <div class="footnote">
     <p>
      <sup>
       [
       <a class="para" href="#id2507200" name="ftn.id2507200">
        41
       </a>
       ]
      </sup>
      <span class="emphasis">
       <em>
        Keď ma tou psou kožou a dedinou oštedril Vladislav.
       </em>
      </span>
      Diplomy zemianstva vystavovali na koži, nielen psej, ale aj inakšej. Obyčajne sa však hovorievalo o „psej koži“ v každom prípade. Dedina, ktorú sme už spomenuli, mala podľa historických zpráv asi štyridsať dvorov (lat. porta, brána), teda štyridsať sedliackych usadlostí.
     </p>
    </div>
    <div class="footnote">
     <p>
      <sup>
       [
       <a class="para" href="#id2507246" name="ftn.id2507246">
        42
       </a>
       ]
      </sup>
      <span class="emphasis">
       <em>
        To navaril priateľ tvoj Mésároš z nedôvery.
       </em>
      </span>
      Mészáros bol Dóžovým dôverným priateľom, ako píše Istvánffi, o ktorého sa Záborský aj na ďalších miestach často opieral.
     </p>
    </div>
    <div class="footnote">
     <p>
      <sup>
       [
       <a class="para" href="#id2507269" name="ftn.id2507269">
        43
       </a>
       ]
      </sup>
      <span class="emphasis">
       <em>
        Že si nielen nové podelenie všetkých statkov hlásal nesmyselne, lež i trónu vyslovil zrušenie.
       </em>
      </span>
      Sedliacke hnutie chcelo síce — sú na to určité stopy — skonfiškovať cirkevné majetky, vie sa i o tom, že sedliaci si nazpät vzali pasienky, ktoré im šľachta odobrala, ale nové podelenie majetkov a zrušenie kráľovstva dosvedčujú len nie dosť spoľahlivé pramene.
     </p>
    </div>
    <div class="footnote">
     <p>
      <sup>
       [
       <a class="para" href="#id2507291" name="ftn.id2507291">
        44
       </a>
       ]
      </sup>
      <span class="emphasis">
       <em>
        Pár sto zbujnelých tyranov, ktorí sa i po kráľovi vozia.
       </em>
      </span>
      Rozumej členov veľmožských (magnátskych) rodín, ktorí hľadali len svoj zisk a prospech svojej rodiny. Slová vystihujú vtedajší skutočný stav v Uhorsku.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507332">
       </a>
       Dejstvo druhé
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2507352">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2504950">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2505098">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2505191">
        Výstup 4.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: svetlica v zámku temešvárskom.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507352">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Bátory a Kristína.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      KRISTÍNA:
      <br/>
      Nepreviazať ti ranu, Štefane?
      <br/>
      <br/>
      BÁTORY:
      <br/>
      Nechaj teraz, keď necítim bolesť.
      <br/>
      <br/>
      KRISTÍNA:
      <br/>
      Doživotnú budeš mať pamiatku
      <br/>
      z opátovskej pri Maroši bitky.
      <sup>
       [
       <a class="footnote" href="#ftn.id2507384" name="id2507384">
        45
       </a>
       ]
      </sup>
      <br/>
      <br/>
      BÁTORY:
      <br/>
      Dobre, že sa na tom len obišlo.
      <br/>
      Keby nebol rýchly ma vytrhol
      <br/>
      bez klobúka kôň z nebezpečenstva,
      <br/>
      boli by i mňa nadiali na kôl
      <br/>
      ako Čáka biskupa, sedliaci.
      <br/>
      A kto vie, či osudu tomuto
      <br/>
      uniknem i v múroch temešvárskych?
      <br/>
      Sme tu ako ostrov vprostred mora.
      <br/>
      Od piatich týždňov ohlukujú
      <br/>
      desne vlny nás sberby dóžovskej.
      <br/>
      Posádka je až na hanbu skromná.
      <br/>
      Potravy niet, ani strelných látok.
      <br/>
      Lebo pri terajšej ospanlivej
      <br/>
      a bezsilnej vláde všetko „dobže“.
      <br/>
      Nijak nie sú ani pohraničné
      <br/>
      zásobené pevnosti a zámky.
      <sup>
       [
       <a class="footnote" href="#ftn.id2507414" name="id2507414">
        46
       </a>
       ]
      </sup>
      <br/>
      A povodeň táto prikvačila
      <br/>
      naskoro nás, šla nam za pätami.
      <br/>
      Mužstvo repce, vzdoruje a hrozí
      <br/>
      a je i tak málo spoľahlivé.
      <br/>
      Pri výlazkách prchne k nepriateľu.
      <sup>
       [
       <a class="footnote" href="#ftn.id2504817" name="id2504817">
        47
       </a>
       ]
      </sup>
      <br/>
      I meštianstvo zlého javí ducha,
      <br/>
      raduje sa z našeho nešťastia,
      <br/>
      praje sberbe víťazstvo buričskej,
      <br/>
      súri zjavne vzdanie sa pevnosti.
      <br/>
      <br/>
      KRISTÍNA:
      <br/>
      Krátkozraké, nevďačné meštianstvo!
      <br/>
      Z nás bohatne a praje sedľači.
      <br/>
      <br/>
      BÁTORY:
      <br/>
      To nie je div. Ale že sa mnohí
      <br/>
      zo zemianstva pridali ku sberbe,
      <br/>
      ba i celá župa marmarošská,
      <sup>
       [
       <a class="footnote" href="#ftn.id2504836" name="id2504836">
        48
       </a>
       ]
      </sup>
      <br/>
      to je nado všetko pochopenie.
      <br/>
      <br/>
      KRISTÍNA:
      <br/>
      Ja bych celé to drobné zemianstvo
      <br/>
      vohnala do jarma poddanského.
      <br/>
      Keď chcú tí byť sedliakmi, nech budú.
      <br/>
      Príde účtov čas, keby len prispel
      <br/>
      ku pomoci vojvodca Zápoľa,
      <br/>
      aby títo tu boli zrazení,
      <br/>
      bo keď oni klesnú, padnú všetci.
      <br/>
      <br/>
      BÁTORY:
      <br/>
      Je síc’ blízko, i poslal som k nemu
      <br/>
      Ravazdyho a Dóciho pánov
      <br/>
      vyložiť mu krajnú našu úzkosť:
      <br/>
      lež nádeje nemám, že by prispel
      <br/>
      k pomoci nám vražebný ten Bosniak.
      <sup>
       [
       <a class="footnote" href="#ftn.id2504863" name="id2504863">
        49
       </a>
       ]
      </sup>
      <br/>
      Preťahuje, aby napred zjedly
      <br/>
      Dóžove nás v Temešváre myši
      <br/>
      a potom on prišiel, mačka, na ne.
      <br/>
      Chce len sám mať slávu pokorenia
      <br/>
      mäteže, by vošiel do Budína
      <br/>
      čo jediný ochraniteľ vlasti
      <br/>
      a koristil potom z toho hojne.
      <br/>
      Nazdáva sa, že hneďky uznalé
      <br/>
      pririekne mu korunu zemianstvo
      <br/>
      a kráľ ruku dcéry svojej Anny,
      <sup>
       [
       <a class="footnote" href="#ftn.id2504886" name="id2504886">
        50
       </a>
       ]
      </sup>
      <br/>
      ktorú darmo si hľadal doposiaľ.
      <br/>
      <br/>
      KRISTÍNA:
      <br/>
      Hľadal, a nie ako ponížený,
      <br/>
      skromný pytač, lež ako násilník.
      <br/>
      Keď ho nechcel kráľ s tisíc konnými
      <br/>
      pustiť v zámok, vlámal sa nasilu.
      <sup>
       [
       <a class="footnote" href="#ftn.id2504906" name="id2504906">
        51
       </a>
       ]
      </sup>
      <br/>
      <br/>
      BÁTORY:
      <br/>
      Takí teraz páni, keď kráľ mamľas.
      <br/>
      Modlí sa bez prestania ako mních
      <br/>
      a všetko mu, čo sa deje, „dobže“.
      <br/>
      A páni tiež ďalekí sú toho,
      <br/>
      vynahradiť nejapnosť kráľovu.
      <br/>
      Bornemisa, keď sa mu Sámbéroš
      <br/>
      poddal, nešiel v pätách za sedľačou,
      <br/>
      aby rýchle zrazila sa mätež,
      <br/>
      lež vrátil sa v Budín vešať plenných.
      <br/>
      <br/>
      KRISTÍNA:
      <br/>
      Zápoľa však nemôže oslyšať
      <br/>
      hlasu nášho, bo by škodil sebe.
      <br/>
      <br/>
      BÁTORY:
      <br/>
      Možno, že ho ani nepočuje.
      <br/>
      Ravazdy a Dóci nedávajú
      <br/>
      znamenie. Snáď boli prechvátení.
      <sup>
       [
       <a class="footnote" href="#ftn.id2504935" name="id2504935">
        52
       </a>
       ]
      </sup>
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504950">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Jakšič.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      BÁTORY:
      <br/>
      Spatril si snáď znamenie, Jakšiču?
      <br/>
      <br/>
      JAKŠIČ:
      <br/>
      Nič, veliteľ. Darmo napínam zrak.
      <br/>
      A čas prešiel. Ravazdy a Dóci
      <br/>
      prisľúbili, že zapália oheň
      <br/>
      hneď na mrku. Už noc, a ešte nič.
      <br/>
      <br/>
      BÁTORY:
      <br/>
      Boli teda iste prechvátení.
      <br/>
      Neprenikol k Zápoľovi hlas náš.
      <br/>
      A my tu tak stojíme, že zajtra
      <br/>
      už môžeme byť v rukách Dóžových.
      <br/>
      <br/>
      KRISTÍNA:
      <br/>
      Živí však nie. Meč opášem i ja
      <br/>
      a bojovať budem do skonania.
      <br/>
      Mučiť ma kráľ sedliacky nebude.
      <sup>
       [
       <a class="footnote" href="#ftn.id2504986" name="id2504986">
        53
       </a>
       ]
      </sup>
      <br/>
      <br/>
      BÁTORY:
      <br/>
      Ó aké nám prihotovil časy
      <br/>
      primas Bakač s jeho odpustkami!
      <br/>
      Miesto divých vypudenia Turkov
      <br/>
      obrátená v púšť krajna uhorská.
      <br/>
      Všade zbojstvá, lúpež, ubijstvá,
      <br/>
      spustlé dvory, zmätok, hlad a núdza.
      <br/>
      Majú teraz zadosťučinenie,
      <br/>
      ako mali ho pri Varne, Turci,
      <br/>
      za nečestné naše vierolomstvo.
      <sup>
       [
       <a class="footnote" href="#ftn.id2505007" name="id2505007">
        54
       </a>
       ]
      </sup>
      <br/>
      Pred dakoľko len to bol mesiacmi
      <br/>
      sprisahaný na tri roky pokoj;
      <br/>
      a my predsa sme planú križiacku
      <br/>
      uzavreli proti nim výpravu.
      <br/>
      <br/>
      JAKŠIČ:
      <br/>
      Bakačovo plané mudrovanie;
      <br/>
      zmýlil kráľa i pánov svedomie.
      <br/>
      Rozhrešuje nás vraj od prísahy
      <br/>
      pápež a on dvíha vojnu, nie my.
      <br/>
      Potom nie div, keď hovoria Turci,
      <br/>
      že džaurom nelze veriť lživým;
      <sup>
       [
       <a class="footnote" href="#ftn.id2505038" name="id2505038">
        55
       </a>
       ]
      </sup>
      <br/>
      bo len čo je im vhodné narušiť
      <br/>
      prísahu, hneď nájdu rozhrešenie.
      <br/>
      <br/>
      KRISTÍNA:
      <br/>
      Boh nás strestal za spreneverilosť.
      <br/>
      Turci riadia, ako ráčia, v zemi;
      <br/>
      my vo vlastnej sa topíme krvi.
      <br/>
      <br/>
      BÁTORY:
      <br/>
      Predpovedal to dobre Telegdy.
      <br/>
      Vystríhal pred svolaním sedľače.
      <br/>
      Lež tak nás boh zaslepil ku pomste,
      <br/>
      že i vrchné sverili sme, blázni,
      <br/>
      veliteľstvo nad sberbou človeku,
      <br/>
      ktorý už so mliekom materinským
      <br/>
      vcical proti zemianstvu nenávisť.
      <br/>
      <br/>
      JAKŠIČ:
      <br/>
      Naša pýcha. Odmáhal sa každý.
      <br/>
      Nechcel nikto urodzený prijať
      <br/>
      veliteľstvo nad chatrným ľudom.
      <br/>
      <br/>
      KRISTÍNA:
      <br/>
      Bakač bol rád tomu. Mal už slovo
      <br/>
      s Dóžom, keď ho navrhol za vodcu.
      <br/>
      Jemu vzbura sedliacka po vôli.
      <br/>
      <br/>
      BÁTORY:
      <br/>
      Ľahko, lebo sedliak vždy sedliakom,
      <br/>
      i keď nosí tiaru a šarlát.
      <sup>
       [
       <a class="footnote" href="#ftn.id2505072" name="id2505072">
        56
       </a>
       ]
      </sup>
      <br/>
      Shromažďuje pre rodinu svoju
      <br/>
      mnohé statky: v duši však sedliackej
      <br/>
      chová proti zemianstvu nenávisť.
      <br/>
      Preto mlčí teraz a nehasí,
      <br/>
      ktorý rozžal, oheň.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505098">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Sokol.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      SOKOL:
      <br/>
      Jeden z vodcov vojska kuruckého
      <br/>
      dostavil sa do zámku, veliteľ,
      <br/>
      a prosí o rýchle predpustenie.
      <br/>
      <br/>
      BÁTORY:
      <br/>
      Iste ide osloviť nás vzdať sa.
      <br/>
      <br/>
      SOKOL:
      <br/>
      Sotva, lebo počína si skromne.
      <br/>
      <br/>
      BÁTORY:
      <br/>
      Kto je?
      <br/>
      <br/>
      SOKOL:
      <br/>
      Šimún Tár.
      <br/>
      <br/>
      BÁTORY:
      <br/>
      Ha! To ten podliak,
      <br/>
      ktorý zradil a vydal kurucom
      <br/>
      na strýznenie pána svojho Čáka,
      <br/>
      keď na krehkej sa chcel spasiť loďke,
      <sup>
       [
       <a class="footnote" href="#ftn.id2505136" name="id2505136">
        57
       </a>
       ]
      </sup>
      <br/>
      zradný jeho, neverný služobník.
      <br/>
      <br/>
      KRISTÍNA:
      <br/>
      Obesiť by, keď sa dostavil.
      <br/>
      <br/>
      BÁTORY:
      <br/>
      Nebuď náhla. Mlč! A čím prichádza,
      <br/>
      svojím menom, či menom Dóžovým?
      <br/>
      <br/>
      SOKOL:
      <br/>
      Neposlal ho nikto, sám prichádza.
      <br/>
      <br/>
      BÁTORY:
      <br/>
      Voveď teda ho rýchle, Sokolu.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Sokol preč.)
      </em>
     </span>
    </p>
    <p>
    </p>
    <div class="literallayout">
     <p>
      Padá v dušu moju lúč nádeje.
      <br/>
      Tuším dačo. Povadili sa snáď.
      <br/>
      Jestli je tak, ich svár naša spása.
      <br/>
      <br/>
      JAKŠIČ:
      <br/>
      Možno, bo sú diví a surovosť
      <br/>
      matka svárov. Čo chatrné, podlé,
      <br/>
      to vždy samo sebou sa rozpadne.
      <br/>
      <br/>
      BÁTORY:
      <br/>
      Neukážte proti nemu nechuť,
      <br/>
      upotrebiť ho mienim za posla
      <br/>
      k Zápoľovi.
      <br/>
      <br/>
      KRISTÍNA:
      <br/>
      Takého oplana?
      <br/>
      <br/>
      BÁTORY:
      <br/>
      Jestli hľadá pomstu, bude verný.
      <br/>
      A vezme sa tým spolu na próbu.
      <br/>
      Prívetive teda s ním a vľúdne.
      <br/>
      Poučí nás aspoň, čo sa snuje
      <br/>
      prítomne vo tábore Dóžovom.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505191">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Tár a Sokol.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      BÁTORY:
      <br/>
      Srdečne ťa vítam, vodca Táre,
      <br/>
      bo z tvojho sa nádejám príchodu,
      <br/>
      že priateľom budeš mojím potom.
      <br/>
      <br/>
      TÁR:
      <br/>
      Tým som vlastne bol vždy, veliteľu.
      <br/>
      Len zlý osud ma, oproti vôli,
      <br/>
      do tábora vohnal zbojníckeho.
      <br/>
      Chcel som teda dať ti na vedomosť,
      <br/>
      že Dóžova sberba k zajtrajšiemu
      <br/>
      uložila dňu útok na pevnosť.
      <br/>
      <br/>
      BÁTORY:
      <br/>
      Ach, ach!
      <br/>
      <br/>
      TÁR:
      <br/>
      Ty ju ale môžeš predísť.
      <br/>
      Dnes boli do táboru pánovia
      <br/>
      Ravazdy a Dóci privedení.
      <br/>
      <br/>
      BÁTORY:
      <br/>
      A čo s nimi?
      <br/>
      <br/>
      TÁR:
      <br/>
      To, čo so všetkými
      <br/>
      pánmi, ktorých sa zmocnia kuruci.
      <br/>
      Boli sdetí za živa na koly
      <br/>
      a trhaní žhúcimi kliešťami.
      <br/>
      Mäso z nich psi hltali Dóžovi.
      <br/>
      <br/>
      KRISTÍNA:
      <br/>
      Ó neľudská, bezbožná ukrutnosť!
      <br/>
      <br/>
      JAKŠIČ:
      <br/>
      Čin dôstojný rytierov Kristových.
      <br/>
      Môže nimi pochlúbiť sa v nebi.
      <br/>
      <br/>
      TÁR:
      <br/>
      Po takýchto výjavoch bývajú
      <br/>
      pijatyky v tábore rozpustlé.
      <br/>
      A tak bolo i dnes. Popili sa.
      <br/>
      Celý tábor chrápe. Môžeš všetkých
      <br/>
      zrúbať, jestli ich prepadneš za sna.
      <br/>
      Lebo i sám driečny vodca váľa
      <br/>
      na chlipnej sa ožralý posteli.
      <br/>
      <br/>
      KRISTÍNA:
      <br/>
      Tys’ výborný muž, Šimúne Táre.
      <br/>
      <br/>
      BÁTORY:
      <br/>
      Či známe ti, kde stojí Zápoľa?
      <br/>
      <br/>
      TÁR:
      <br/>
      Pri Hidaši, dve as’ ztiato míle.
      <br/>
      <br/>
      BÁTORY:
      <br/>
      Pôjdeš teda oznámiť to jemu
      <br/>
      so Sokolom, aby sme súčasne
      <br/>
      mohli tábor napadnúť kurucký.
      <br/>
      Budete tam ešte pred polnocou;
      <br/>
      Zápoľa tu môže byť nado dňom.
      <br/>
      <br/>
      TÁR:
      <br/>
      Učiním to, lež pod podmienkami.
      <br/>
      Prvá je, dáš mi list bezpečnosti.
      <sup>
       [
       <a class="footnote" href="#ftn.id2505247" name="id2505247">
        58
       </a>
       ]
      </sup>
      <br/>
      <br/>
      BÁTORY:
      <br/>
      Rozumie sa.
      <br/>
      <br/>
      TÁR:
      <br/>
      Druhá, vydobudneš
      <br/>
      zemiansku mi od kráľa listinu.
      <br/>
      <br/>
      BÁTORY:
      <br/>
      Že vykonám všetko, čo len možno,
      <br/>
      na to čestné zaväzujem slovo;
      <br/>
      úspech však nezávisí odo mňa.
      <br/>
      <br/>
      TÁR:
      <br/>
      Mne na tom dosť. Prosím o listiny.
      <br/>
      <br/>
      BÁTORY:
      <br/>
      Hneď. Ty nástoj i slovom, Sokole,
      <br/>
      aby sa hnul hneď a hneď vojvodca.
      <br/>
      <br/>
      KRISTÍNA:
      <br/>
      Pozdrav ho i odo mňa úctive
      <br/>
      a zvestuj mu, že nájde ver’ i mňa
      <br/>
      vo zbroji na bojišti krvavom.
      <br/>
      <br/>
      SOKOL:
      <br/>
      <span class="emphasis">
       <em>
        (škrabe sa za uchom).
       </em>
      </span>
      <br/>
      Radšej by som zostal, nežli išiel.
      <br/>
      <br/>
      BÁTORY:
      <br/>
      Prečo?
      <br/>
      <br/>
      SOKOL:
      <br/>
      Desia ma dnešné príklady.
      <br/>
      <br/>
      TÁR:
      <br/>
      Kurucov sa bojíš? A čo som ja?
      <br/>
      So mnou budeš bezpečný. Poď, stúpaj.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Všetci preč, opona spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507384" name="ftn.id2507384">
        45
       </a>
       ]
      </sup>
      <span class="emphasis">
       <em>
        Z opátovskej pri Maroši bitky.
       </em>
      </span>
      Bola to Apátfalfa, naproti Čanádu. Tam v bitke porazil Dóža toho istého Báthoryho, ktorý bol veliteľom Temešváru.
     </p>
    </div>
    <div class="footnote">
     <p>
      <sup>
       [
       <a class="para" href="#id2507414" name="ftn.id2507414">
        46
       </a>
       ]
      </sup>
      <span class="emphasis">
       <em>
        Pohraničné… pevnosti a zámky,
       </em>
      </span>
      totiž hrady. Boly zriaďované a udržované proti tureckému nebezpečenstvu, vtedy už veľmi blízkemu a hrozivému.
     </p>
    </div>
    <div class="footnote">
     <p>
      <sup>
       [
       <a class="para" href="#id2504817" name="ftn.id2504817">
        47
       </a>
       ]
      </sup>
      <span class="emphasis">
       <em>
        Pri výlazkách prchne k nepriateľu,
       </em>
      </span>
      pri výpadoch z pevnosti temešvárskej.
     </p>
    </div>
    <div class="footnote">
     <p>
      <sup>
       [
       <a class="para" href="#id2504836" name="ftn.id2504836">
        48
       </a>
       ]
      </sup>
      <span class="emphasis">
       <em>
        Že sa mnohí zo zemianstva pridali ku sberbe, ba i celá župa marmarošská.
       </em>
      </span>
      Z nižšej šľachty (obecného zemianstva), oprávnene nespokojnej so sebeckou politikou vysokej šľachty. „Celá župa“ môže byť aj zveličovanie, je však dokázané, že sa sedliacka vojna rozšírila i na územie Marmarošskej.
     </p>
    </div>
    <div class="footnote">
     <p>
      <sup>
       [
       <a class="para" href="#id2504863" name="ftn.id2504863">
        49
       </a>
       ]
      </sup>
      Bosniakom nazývajú Zápoľu i Marnavich, in vita Petri Borislavi, i dvorný kaplán Zápoľov Georgius Sirmiensis. Tento píše: „Quoniam natione esset Sclavorum Bosnen. De villa zapulia“. Monum. Hung. oszt. 1. köt. str. 152 a 3 köt. str. 261.
     </p>
    </div>
    <div class="footnote">
     <p>
      <sup>
       [
       <a class="para" href="#id2504886" name="ftn.id2504886">
        50
       </a>
       ]
      </sup>
      <span class="emphasis">
       <em>
        A kráľ ruku dcéry svojej Anny.
       </em>
      </span>
      Zápoľa si ju pýtal za ženu hneď po jej narodení (1503) a potom znova r. 1510, pravda, zakaždým bez úspechu. Vydala sa potom za Ferdinanda I. Habsburského.
     </p>
    </div>
    <div class="footnote">
     <p>
      <sup>
       [
       <a class="para" href="#id2504906" name="ftn.id2504906">
        51
       </a>
       ]
      </sup>
      <span class="emphasis">
       <em>
        Keď ho nechcel kráľ s tisíc konnými pustiť v zámok, vlámal sa nasilu,
       </em>
      </span>
      do Budína, pričom vyboril dvere na zatvorenej izbe kráľa Vladislava II.
     </p>
    </div>
    <div class="footnote">
     <p>
      <sup>
       [
       <a class="para" href="#id2504935" name="ftn.id2504935">
        52
       </a>
       ]
      </sup>
      <span class="emphasis">
       <em>
        Snáď boli prechvátení
       </em>
      </span>
      (neľud.), zadržaní, chytení
     </p>
    </div>
    <div class="footnote">
     <p>
      <sup>
       [
       <a class="para" href="#id2504986" name="ftn.id2504986">
        53
       </a>
       ]
      </sup>
      <span class="emphasis">
       <em>
        Mučiť ma kráľ sedliacky nebude,
       </em>
      </span>
      totiž Dóža. Nazývali ho tak feudáli, pochopiteľne, len z posmechu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505007" name="ftn.id2505007">
        54
       </a>
       ]
      </sup>
      <span class="emphasis">
       <em>
        Majú teraz zadosťučinenie, ako mali ho pri Varne, Turci, za nečestné naše vierolomstvo.
       </em>
      </span>
      Sotva bol uzavretý pokoj s Turkami, už ho porušili hlásaním križiackej výpravy proti Turkom. Podobne bolo za kráľa Vladislava I. (ako poľského III., 1424 — 1444). Sotva bol vtedy slávnostne uzavretý mier s Turkami, čoskoro ho porušili a tiahli pri Varne (10. novembra 1444) bolo kresťanské vojsko strašne porazené a mladý kráľ Vladislav I. padol.
     </p>
    </div>
    <div class="footnote">
     <p>
      <sup>
       [
       <a class="para" href="#id2505038" name="ftn.id2505038">
        55
       </a>
       ]
      </sup>
      <span class="emphasis">
       <em>
        Že džaurom nelze veriť lživým.
       </em>
      </span>
      Ďaur (tur.), je neveriaci. Tak volali Turci ako mohamedáni kresťanov.
     </p>
    </div>
    <div class="footnote">
     <p>
      <sup>
       [
       <a class="para" href="#id2505072" name="ftn.id2505072">
        56
       </a>
       ]
      </sup>
      <span class="emphasis">
       <em>
        I keď nosí tiaru a šarlát.
       </em>
      </span>
      Bakáč, keby bol i pápežom, nezaprie v sebe sedliaka. Tiara (gréc.) je pápežská trojitá koruna. Šarlát (z lat.) znamená červenú tkaninu, volenú za slávnostný odev.
     </p>
    </div>
    <div class="footnote">
     <p>
      <sup>
       [
       <a class="para" href="#id2505136" name="ftn.id2505136">
        57
       </a>
       ]
      </sup>
      <span class="emphasis">
       <em>
        Zradil… pána svojho Čáka, keď na krehkej sa chcel spasiť loďke.
       </em>
      </span>
      Údaj historicky správny, pravda, až na Tárovu zradu, o ktorej pramene nehovoria.
     </p>
    </div>
    <div class="footnote">
     <p>
      <sup>
       [
       <a class="para" href="#id2505247" name="ftn.id2505247">
        58
       </a>
       ]
      </sup>
      <span class="emphasis">
       <em>
        Dáš mi list bezpečnosti.
       </em>
      </span>
      Bezpečný list (glejt, z nem. Geleite, lat. conductus salvus), ktorým pán niektorého územia sľuboval cestujúcemu svoju ochranu a zaručoval mu bezpečný príchod alebo odchod. Tu išlo Tárovi o to, aby sa od Zápoľu bezpečne mohol vrátiť domov.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505304">
       </a>
       Dejstvo tretie
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2505324">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2505496">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2505539">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2505717">
        Výstup 4.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: stan Zápoľov pri Hidaši v noci.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505324">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Gléža a Bánfi.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      GLÉŽA:
      <br/>
      Či pôjdeme k Temešváru, Bánfi?
      <br/>
      <br/>
      BÁNFI:
      <br/>
      Nie tak skoro, Gléža. Zápoľovi
      <br/>
      páči teraz sa hovoriť s Petrom:
      <sup>
       [
       <a class="footnote" href="#ftn.id2505354" name="id2505354">
        59
       </a>
       ]
      </sup>
      <br/>
      Dobre nám tu, zrobme si tri stanky.
      <br/>
      <br/>
      GLÉŽA:
      <br/>
      Už to pravda, že sa ponáhľame
      <br/>
      ako raci. Zastávame všade.
      <br/>
      <br/>
      BÁNFI:
      <br/>
      Prečo by nie? Vajda nemá naspech.
      <br/>
      Chce, aby sa Bátory napred sám
      <br/>
      popasoval so sedliackym kráľom.
      <br/>
      <br/>
      GLÉŽA:
      <br/>
      A aby krk zlomil tento tomu.
      <br/>
      Znáš ty toho sedliackeho kráľa?
      <br/>
      <br/>
      BÁNFI:
      <br/>
      Prítomný som bol práve v Budíne,
      <br/>
      keď zemianstvo dostal i poddaných.
      <br/>
      <br/>
      GLÉŽA:
      <br/>
      Dobre, že ten „korunovaný vôl“
      <sup>
       [
       <a class="footnote" href="#ftn.id2505376" name="id2505376">
        60
       </a>
       ]
      </sup>
      <br/>
      nedaroval mu pol krajny za to,
      <br/>
      že tam zabil akéhosi Turka
      <br/>
      škamravého u zdí Smederevských.
      <sup>
       [
       <a class="footnote" href="#ftn.id2505390" name="id2505390">
        61
       </a>
       ]
      </sup>
      <br/>
      <br/>
      BÁNFI:
      <br/>
      Keby to bol radil „poľskej svini“
      <br/>
      Bakač, bol by odpovedal: „Dobže.“
      <br/>
      <br/>
      GLÉŽA:
      <br/>
      Zlé sú časy, keď už toľkú berú
      <br/>
      odmenu tak chatrné zásluhy.
      <br/>
      Zadávna keď stotisíce Turkov
      <br/>
      sťaly šable uhorské na sečku,
      <br/>
      hovorilo sa len o tom trochu.
      <br/>
      Teraz, keď tak náhodou povalí
      <br/>
      dakto jednu obritvenú hlavu,
      <br/>
      slávi sa to ako div divúci
      <br/>
      a najvyššou odmeňuje mierou.
      <br/>
      <br/>
      BÁNFI:
      <br/>
      Mne je ľúto, že nie som sedliakom,
      <br/>
      keď teraz tak ľahko o zemianstvo.
      <br/>
      <br/>
      GLÉŽA:
      <br/>
      Hahaha! A akože vyzerá
      <br/>
      ten turkožrút?
      <br/>
      <br/>
      BÁNFI:
      <br/>
      Také Sékelisko.
      <br/>
      Územčistý, nabitý, plecnistý.
      <sup>
       [
       <a class="footnote" href="#ftn.id2505427" name="id2505427">
        62
       </a>
       ]
      </sup>
      <br/>
      Hlava ako bujak, oči drobné,
      <br/>
      čelo nízke, ústiská široké,
      <br/>
      reč surová, celý pohľad divý.
      <br/>
      <br/>
      GLÉŽA:
      <br/>
      A či ozaj sa neuspokojí
      <br/>
      hrdosť jeho menším ako trónom?
      <br/>
      <br/>
      BÁNFI:
      <br/>
      Keď taký býk sedí na prestole,
      <sup>
       [
       <a class="footnote" href="#ftn.id2505444" name="id2505444">
        63
       </a>
       ]
      </sup>
      <br/>
      niet šeplety, čo by nemyslela,
      <br/>
      že by lepšie vedela kraľovať.
      <br/>
      <br/>
      GLÉŽA:
      <br/>
      Zápoľu však neminie koruna.
      <br/>
      <br/>
      BÁNFI:
      <br/>
      Keby stránky nebolo nemeckej.
      <br/>
      Ale Nemcom prajú odhodlane
      <br/>
      primas Bakač, kancelár Sakmáry,
      <br/>
      bán Berislav, kapitán Bátory,
      <br/>
      ba i sám ten drichmáč na prestole.
      <br/>
      V ničom inom nemá vlastnej vôle,
      <br/>
      len to jedno žiada neústupne,
      <br/>
      aby pojal rakúsky Ferdinand
      <br/>
      dcéru jeho Annu za manželku.
      <sup>
       [
       <a class="footnote" href="#ftn.id2505474" name="id2505474">
        64
       </a>
       ]
      </sup>
      <br/>
      O vajdovi ani počuť nechce.
      <br/>
      <br/>
      GLÉŽA:
      <br/>
      To všetko nič oproti zemianstvu,
      <br/>
      ktoré žiada kráľa domorodcu
      <br/>
      a zakladá sa v tom na zákone.
      <br/>
      Čakaj len, nech srazíme tú sedľač.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505496">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Petrovič, Verböci, Kišmariai, Tár a Sokol.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      PETROVIČ:
      <br/>
      Spí vojvodca, páni?
      <br/>
      <br/>
      BÁNFI:
      <br/>
      Ako ináč?
      <br/>
      Bude asi okolo polnoci.
      <br/>
      I divno nám, že v takom čase
      <br/>
      prichádzate do stanu, pánovia.
      <br/>
      Musí to byť čos’ dôležitého.
      <br/>
      <br/>
      PETROVIČ:
      <br/>
      Zo žartu sme neprišli. Ste strážci.
      <br/>
      Iďte skoro zobudiť vojvodu.
      <br/>
      Vec je pilná, netrpí odkladu.
      <br/>
      <br/>
      GLÉŽA:
      <br/>
      Nepotrebno ho budiť, ide sám.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505539">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým z bočných dvier Zápoľa.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ZÁPOĽA:
      <br/>
      Noc táto nám nedá odpočinku.
      <br/>
      Čo vedie vás, páni, ku mne teraz?
      <br/>
      <br/>
      PETROVIČ:
      <br/>
      Z Temešváru prišli sem poslovia
      <br/>
      s vážnou od Bátoryho zvesťou.
      <br/>
      <br/>
      SOKOL:
      <br/>
      Odpusť nočný nepokoj, vojvodca,
      <br/>
      a prijmi to milostive písmo.
      <br/>
      <span class="emphasis">
       <em>
        (Oddá Zápoľovi list, tento ho prijme s výrazom pohŕdania.)
       </em>
      </span>
      <br/>
      <br/>
      ZÁPOĽA:
      <br/>
      Poslovia preč, až vec povážime.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Sokol a Tár odídu, Zápoľa číta.)
      </em>
     </span>
    </p>
    <p>
    </p>
    <div class="literallayout">
     <p>
      „Núdza naša krajná. Zajtrajšieho
      <br/>
      dňa je pánom Temešváru Dóža,
      <br/>
      jestli nám ty neprispeješ rýchle.
      <br/>
      Pohni sa hneď, aby sme predo dňom
      <br/>
      spolu tábor napadli ožralý.
      <br/>
      Sláva všetka tvoja, lež i nečesť.
      <br/>
      Ty budeš buď cteným spasiteľom,
      <br/>
      buď preklatym navždy zradcom vlasti.
      <br/>
      Tebe kvôli odriekam sa smluvy
      <br/>
      s Jánom Drágfim a Imrichom Prínim
      <sup>
       [
       <a class="footnote" href="#ftn.id2505611" name="id2505611">
        65
       </a>
       ]
      </sup>
      <br/>
      a podobnú smluvu núkam tebe.
      <br/>
      Základ jej ten, že bez vzájomného
      <br/>
      odobrenia ani ja neprijmem
      <br/>
      žiadnej, ani ty v krajne hodnosti.“
      <br/>
      Aha! Stavia sa na roveň so mnou,
      <br/>
      šklban jeden. Takúto česť jemu!
      <br/>
      <span class="emphasis">
       <em>
        (Mrští o zem a pošliape list.)
       </em>
      </span>
      <br/>
      Strany toho, oč žobre, vidzte vy.
      <br/>
      Vyslyšíme jeho prosbu, či nie?
      <br/>
      Spasíme ho, či mu dáme zhynúť?
      <br/>
      Čo myslíte? Zvlášte ty, Verböci?
      <br/>
      <br/>
      VERBÖCI:
      <br/>
      Ako ráčiš, vojvodca, bo múdrosť
      <br/>
      naša rovnať sa nemôže tvojej.
      <br/>
      <br/>
      ZÁPOĽA:
      <br/>
      Hlúpy dáva rád každému radu;
      <br/>
      múdry ale dá sa prosiť o ňu.
      <br/>
      To sa potvrdzuje i pri tebe.
      <br/>
      Teraz však preč s tou opatrnosťou.
      <br/>
      Žiadam a chcem počuť mienku tvoju.
      <br/>
      <br/>
      VERBÖCI:
      <br/>
      Skromným mojím domyslom oslyšať
      <br/>
      Bátoryho prítomne neradno.
      <br/>
      Bo jestli by podľahol kurucom,
      <br/>
      hlasne celá reptala by krajna,
      <br/>
      že mu úmyselne neprispeno.
      <br/>
      Jestliže však dá nebo víťazstvo
      <br/>
      zbrojí našej nad mätežnou sberbou,
      <br/>
      žiadna pritom Bátorymu účasť.
      <br/>
      Bo tu jeho písomné vyznanie,
      <br/>
      že nemôže už sa držať ďalej.
      <br/>
      Utíšenie mäteže sedliackej
      <br/>
      tvojou bude nedielnou zásluhou.
      <br/>
      Uvíta ťa Budín
      <sup>
       [
       <a class="footnote" href="#ftn.id2505663" name="id2505663">
        66
       </a>
       ]
      </sup>
      ako vlasti
      <br/>
      jediného vysloboditeľa.
      <br/>
      A v čím väčšej súre sú pánovia
      <br/>
      a preláti, tým väčšia ich vďačnosť.
      <br/>
      <br/>
      PETROVIČ:
      <br/>
      Uvidíme potom, kto nalomí
      <br/>
      uložený na Rákoši zákon,
      <sup>
       [
       <a class="footnote" href="#ftn.id2505682" name="id2505682">
        67
       </a>
       ]
      </sup>
      <br/>
      že pozatým žiaden cudzozemec
      <br/>
      vyvolený byť za kráľa nesmie,
      <br/>
      a kto právo má najväčšie na trón.
      <br/>
      <br/>
      ZÁPOĽA:
      <br/>
      A vy, páni?
      <br/>
      <br/>
      VŠETCI:
      <br/>
      Ísť a zmlátiť sedľač.
      <br/>
      <br/>
      ZÁPOĽA:
      <br/>
      Skaze som chcel predať Bátoryho,
      <br/>
      vraha toho nesmieriteľného:
      <br/>
      lež nech žije ten už mravne mŕtvy.
      <br/>
      Vpustiť poslov.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505717">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Bánfi odchýli dvere, Sokol a Tár vstúpia.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ZÁPOĽA:
      <br/>
      Dohára vám teda.
      <br/>
      <br/>
      SOKOL:
      <br/>
      Až na prsty.
      <br/>
      Ak neprispeješ načas, vojvodca,
      <br/>
      pohltí nás neomylne Dóža
      <br/>
      ako morská veľryba Jonáša.
      <br/>
      S druhej strany vhodná príležitosť
      <br/>
      zničiť ľahkým spôsobom povstalcov,
      <br/>
      prv než oni nanesú nám úder.
      <br/>
      Celý hnusný tábor drichme spitý.
      <br/>
      Ak dostavíte sa vy predo dňom,
      <br/>
      slnce vzošlé osvieti len trupy.
      <br/>
      <br/>
      ZÁPOĽA:
      <br/>
      A odkiaľ vám známy stav tábora?
      <br/>
      <br/>
      SOKOL:
      <br/>
      Tovariš môj je jeden z ich vodcov.
      <br/>
      Tejto noci len prebehol ku nám.
      <br/>
      <br/>
      ZÁPOĽA:
      <br/>
      Tak! A kto ty?
      <br/>
      <br/>
      TÁR:
      <br/>
      Šimún Tár, vojvodca.
      <br/>
      <br/>
      ZÁPOĽA:
      <br/>
      Šimún Tár? To meno mi je známe.
      <br/>
      Nie ty vydal si biskupa Čáka,
      <br/>
      keď utekal na člne, kurucom?
      <br/>
      <br/>
      TÁR:
      <br/>
      Nezapieram. Vinu ale túto
      <br/>
      zahladzujem terajšou zásluhou.
      <br/>
      <br/>
      ZÁPOĽA:
      <br/>
      Zrada zradou sa nezahladzuje.
      <br/>
      Okovy mu.
      <br/>
      <br/>
      TÁR:
      <br/>
      Tu list bezpečnosti
      <br/>
      od veliteľa Bátoryho.
      <br/>
      <br/>
      ZÁPOĽA:
      <br/>
      Bátoryho listy mňa neviažu.
      <br/>
      <br/>
      SOKOL:
      <br/>
      Prosím, nech len nebude zľahčené
      <br/>
      Bátoryho, pána môjho, slovo.
      <br/>
      No tento muž má svoje príčiny,
      <br/>
      prečo skutku sa dopustil toho.
      <br/>
      Keby si ho vyslúchal, vojvodca,
      <br/>
      ako mne to vyložil na ceste,
      <br/>
      omluvil by si jeho poklesok.
      <br/>
      <br/>
      ZÁPOĽA:
      <br/>
      Na výslechy teraz nieto času.
      <br/>
      Pokiaľ príde, nech ho pode prísnou
      <br/>
      drží strážou v okovách Baktay.
      <br/>
      <br/>
      TÁR:
      <br/>
      Ó koliké môže zapríčiniť
      <br/>
      biedy žena, mužovi neverná!
      <br/>
      Pre ženu som upadol do kaše.
      <br/>
      Topím všade sa, kamkoľvek kročím.
      <br/>
      <br/>
      ZÁPOĽA:
      <br/>
      Iď, poruč sa pánu Baktaymu.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Tár preč, Zápoľa sa obráti k Sokolovi.)
      </em>
     </span>
    </p>
    <p>
    </p>
    <div class="literallayout">
     <p>
      Ty pospiechaj k Bátorymu nazpät.
      <br/>
      Keď počuje prvý výstrel z dela,
      <br/>
      nech i on hneď vytrhne z pevnosti.
      <br/>
      My tej chvíle soberáme stany.
      <br/>
      <br/>
      SOKOL:
      <br/>
      Pani moja, Kristína Bátory,
      <br/>
      odkazuje ti s úctou, vojvodca,
      <br/>
      že ju stretneš v zbroji na bojišti.
      <br/>
      <br/>
      ZÁPOĽA:
      <br/>
      Pozdrav novú chrabrú Amazonku.
      <sup>
       [
       <a class="footnote" href="#ftn.id2505803" name="id2505803">
        68
       </a>
       ]
      </sup>
      <br/>
      Rád jej bozkám po víťazstve rúčku.
      <br/>
      Chvalitebná pri mužovi chrabrosť,
      <br/>
      obdivu pri útlom pola
      <sup>
       [
       <a class="footnote" href="#ftn.id2505819" name="id2505819">
        69
       </a>
       ]
      </sup>
      hodna.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Sokol preč.)
      </em>
     </span>
    </p>
    <p>
    </p>
    <div class="literallayout">
     <p>
      Vy prijmite potrebné rozkazy.
      <br/>
      Pravé krídlo spravuješ ty, Bánfi,
      <br/>
      ľavé vedieš ty, Kišmariai,
      <br/>
      vprostriedku ja budem s hlavnou mocou,
      <br/>
      Ártandy a Cobor vo zásobe.
      <sup>
       [
       <a class="footnote" href="#ftn.id2505848" name="id2505848">
        70
       </a>
       ]
      </sup>
      <br/>
      Petrovič a Gléza zaobídu
      <br/>
      ticho s jazdou nepriateľský tábor,
      <br/>
      aby bola sberba prekvapená
      <br/>
      a nemohla prchnúť za hranice,
      <br/>
      v čom poslednú skladajú nádeju.
      <br/>
      Páni moji! Tu chvíľa, po ktorej
      <br/>
      dychtíte už dávno; tu príhodná
      <br/>
      príležitosť na vyznačenie sa
      <br/>
      a k získaniu nevädnúcich vencov.
      <br/>
      Na nich teda! zdeptajte do prachu
      <br/>
      chatrné tie a ničomné červy,
      <br/>
      ktoré toľkú sebe vzaly smelosť,
      <br/>
      toľko krvi vylialy šľachetnej,
      <sup>
       [
       <a class="footnote" href="#ftn.id2505875" name="id2505875">
        71
       </a>
       ]
      </sup>
      <br/>
      tak mnohé spáchaly ukrutnosti.
      <br/>
      S nami je boh. Zemianstvo nech žije!
      <br/>
      <br/>
      VŠETCI:
      <br/>
      Spása jeho Zápoľa nech žije!
      <br/>
      Hrdinskému vojvodcovi sláva!
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (S týmto krikom a pri potriasaní zdvihnutých klobúkov všetci preč, opona
               spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505354" name="ftn.id2505354">
        59
       </a>
       ]
      </sup>
      <span class="emphasis">
       <em>
        Zápoľovi páči teraz sa hovoriť s Petrom.
       </em>
      </span>
      Veľmi štipľavá narážka na novozákonné slová apoštola Petra, povedané na vrchu premenenia.
     </p>
    </div>
    <div class="footnote">
     <p>
      <sup>
       [
       <a class="para" href="#id2505376" name="ftn.id2505376">
        60
       </a>
       ]
      </sup>
      Podržujeme ako charakteristické tie neúctivé mená, ktoré vtedy zrejúci ku skaze Uhri dávali svojemu kráľovi. Vidz. Brutus v Monum. Hung. II. oszt. 12. köt. str. 21.
     </p>
    </div>
    <div class="footnote">
     <p>
      <sup>
       [
       <a class="para" href="#id2505390" name="ftn.id2505390">
        61
       </a>
       ]
      </sup>
      <span class="emphasis">
       <em>
        Že tam zabil akéhosi Turka škamravého u zdí Smederevských.
       </em>
      </span>
      Podľa historických prameňov sa Dóžov súboj s Turkom, v ktorom mu jediným rozmachom odsekol pravú ruku, stal kdesi okolo Belehradu. Turek sám však bol zo smederevskej posádky. Smederovo bolo vtedy takým tureckým pohraničným mestom (pevnosťou), ako bol Belehrad uhorským.
     </p>
    </div>
    <div class="footnote">
     <p>
      <sup>
       [
       <a class="para" href="#id2505427" name="ftn.id2505427">
        62
       </a>
       ]
      </sup>
      <span class="emphasis">
       <em>
        Také Sékelisko. Územčistý atď.
       </em>
      </span>
      Dóžov osobný popis sa neuvádza v historických prameňoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2505444" name="ftn.id2505444">
        63
       </a>
       ]
      </sup>
      <span class="emphasis">
       <em>
        Ale Nemcom prajú odhodlane primas Bakač,… ba i sám ten drichmáč na prestole.
       </em>
      </span>
      Menom bán Berislav sa rozumie Peter Berislavić (1475 — 1520), vesprímsky biskup, od r. 1513 chorvátsky bán, víťazne odrážajúci turecké nápady. Drichmáčom na prestole je kráľ Vladislav II. Nemeckou stranou treba rozumieť tých, ktorí sa opierali o Habsburgovcov, aby pomocou nich krížili plány Zápoľovej „uhorskej“ strany.
     </p>
    </div>
    <div class="footnote">
     <p>
      <sup>
       [
       <a class="para" href="#id2505474" name="ftn.id2505474">
        64
       </a>
       ]
      </sup>
      <span class="emphasis">
       <em>
        Aby pojal rakúsky Ferdinand dcéru jeho Annu za manželku.
       </em>
      </span>
      To sa i stalo r. 1515 vo Viedni.
     </p>
    </div>
    <div class="footnote">
     <p>
      <sup>
       [
       <a class="para" href="#id2505611" name="ftn.id2505611">
        65
       </a>
       ]
      </sup>
      <span class="emphasis">
       <em>
        Tebe kvôli odriekam sa smluvy s Jánom Drágfim a Imrichom Prínim
       </em>
      </span>
      (maď. tvar: Perényim). Boli to takí istí veľmožskí dravci, ako i Báthory alebo hoci Zápoľa.
     </p>
    </div>
    <div class="footnote">
     <p>
      <sup>
       [
       <a class="para" href="#id2505663" name="ftn.id2505663">
        66
       </a>
       ]
      </sup>
      <span class="emphasis">
       <em>
        Uvíta ťa Budín,
       </em>
      </span>
      vtedy kráľovské sídlo a tak hlavné mesto Uhorska. Feudáli Zápoľovi naozaj i dali názov „osloboditeľ kráľovstva“.
     </p>
    </div>
    <div class="footnote">
     <p>
      <sup>
       [
       <a class="para" href="#id2505682" name="ftn.id2505682">
        67
       </a>
       ]
      </sup>
      <span class="emphasis">
       <em>
        Uvidíme potom, kto nalomí uložený na Rákoši zákon
       </em>
      </span>
      z r. 1505, podľa ktorého po vymretí Jagellovcov nesmie byť cudzinec uhorským kráľom. Ostrie zákona bolo namierené proti Habsburgovcom, o ktorých sa opieral Vladislav II. Na druhej strane vylúčenie cudzozemcov z kandidátstva malo ešte lepšie urovnať Zápoľovi cestu k trónu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505803" name="ftn.id2505803">
        68
       </a>
       ]
      </sup>
      <span class="emphasis">
       <em>
        Pozdrav novú chrabrú Amazonku,
       </em>
      </span>
      bojovnú, hrdinskú ženu. Meno je podľa Amazoniek, podľa starogréckych predstáv bojovného národa žien, umiesťovaného na rôzne kraje.
     </p>
    </div>
    <div class="footnote">
     <p>
      <sup>
       [
       <a class="para" href="#id2505819" name="ftn.id2505819">
        69
       </a>
       ]
      </sup>
      Pohlaví
     </p>
    </div>
    <div class="footnote">
     <p>
      <sup>
       [
       <a class="para" href="#id2505848" name="ftn.id2505848">
        70
       </a>
       ]
      </sup>
      <span class="emphasis">
       <em>
        Ártandy a Cobor vo zásobe,
       </em>
      </span>
      v zálohe, rezerve. (S vojskom, ktoré by v prípade potreby zasiahlo do boja.) Pavel Ártándi bol jedným z veliteľov, ktorí potreli križiacke sily v okolí Veľkého Varadína. Coborovci sú známi z tých čias dvaja: Martin, bodrocký župan a najvyšší komorník a jeho brat Imrich, ktorý bol častým poslom kráľa Vladislava II. k Poliakom a Turkom.
     </p>
    </div>
    <div class="footnote">
     <p>
      <sup>
       [
       <a class="para" href="#id2505875" name="ftn.id2505875">
        71
       </a>
       ]
      </sup>
      <span class="emphasis">
       <em>
        Toľko krvi vylialy šľachetnej,
       </em>
      </span>
      totiž zemianskej a magnátskej. Podľa historických prameňov bolo ich štyristo z veľmožov. Koľko bolo ostatných, neudáva sa presne.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505910">
       </a>
       Dejstvo štvrté
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2505930">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2505994">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2578086">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2578132">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2578230">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2578318">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2578387">
        Výstup 7.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: bojište pri Temešvári.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505930">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Za stenami streľba. Vystúpia Kečkéš, Bagoš, Hosú, tento s veľkou bielou
               zástavou, na ktorej červený kríž.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      BAGOŠ:
      <br/>
      Odvrhni už tú zástavu, Hosú.
      <br/>
      Nie na boj, už na útek nám myslieť.
      <br/>
      <br/>
      HOSÚ:
      <br/>
      A kam pôjdeš, keď sme zo všetkých strán
      <br/>
      Zápoľovou obkľúčení jazdou?
      <br/>
      <br/>
      BAGOŠ:
      <br/>
      Veď tak. Ani už neviem, čo vravím.
      <br/>
      My tu voly, a páni mäsiari.
      <br/>
      <br/>
      KEČKÉŠ:
      <br/>
      Bolo by to bývalo naopak,
      <br/>
      keby nás neboli prekvapili
      <br/>
      v noci snom a vínom obťažených.
      <br/>
      Naši by sa bili odhodlane
      <br/>
      a bijú sa od svitu doposiaľ,
      <br/>
      lež nestihli sme sa usporiadať.
      <br/>
      Mnohých srezal i za sna nepriateľ;
      <br/>
      ostatný krik, vresk, márne tekanie.
      <sup>
       [
       <a class="footnote" href="#ftn.id2505970" name="id2505970">
        72
       </a>
       ]
      </sup>
      <br/>
      Každý bránil sa sám, ako mohol.
      <br/>
      Nebolo pri dviženiach jednoty.
      <br/>
      <br/>
      HOSÚ:
      <br/>
      Hach, dal nám te prekliaty korheľ, dal!
      <br/>
      Pil a smilnil, a s ním celý tábor,
      <br/>
      ako čo by sme už všetkých pánov
      <br/>
      a prelátov boli poškrtili.
      <br/>
      Nikdy takej ľahkomyseľnosti
      <br/>
      pred očami nepriateľa!
      <br/>
      <br/>
      KEČKÉŠ:
      <br/>
      Ide.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505994">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Dóža, Geco a Kotán.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      DÓŽA:
      <br/>
      Pánboh s nami. Kristus a sloboda.
      <br/>
      Tu zástava ešte naša svätá.
      <br/>
      <br/>
      HOSÚ:
      <br/>
      Pľujem teraz na tvoju zástavu,
      <br/>
      keď si takto slávne vyvojvodil.
      <br/>
      <br/>
      DÓŽA:
      <br/>
      Bolo vám bdieť, a nie korheľovať!
      <br/>
      <br/>
      HOSÚ:
      <br/>
      Tak! A ty čo, driečny vojvodca?
      <br/>
      Doposiaľ si ešte nevytrezvel.
      <br/>
      <br/>
      BAGOŠ:
      <br/>
      A kto vojsko opojil? Či nie ty?
      <br/>
      <br/>
      KEČKÉŠ:
      <br/>
      Či si nebol zo smilných objatí
      <br/>
      vyplašený streľbou nepriateľa?
      <br/>
      <br/>
      HOSÚ:
      <br/>
      Taká svedčí bedlivosť vodcovi?
      <br/>
      Strhol si nás v priepasť. Kliatba na ťa.
      <br/>
      <span class="emphasis">
       <em>
        (Preč.)
       </em>
      </span>
      <br/>
      <br/>
      GECO:
      <br/>
      Mlčte aspoň. Rovnakí ste všetci.
      <br/>
      Nečinili ste sebe výčitky,
      <br/>
      pokiaľ ste sa mneli bezpečnými.
      <br/>
      Načo činiť ich teraz, keď pozde?
      <br/>
      Hýrili a prostopašnili ste,
      <br/>
      tešili sa hroznými trýzňami.
      <br/>
      Zakúsite ich prítomne sami.
      <br/>
      <br/>
      DÓŽA:
      <br/>
      A smrť, bratu Geco, od čoho je?
      <br/>
      Ona z rúk nás vychváti tých vrahov.
      <br/>
      Naši boria sa ešte miestami.
      <br/>
      Kde najväčšia seč, tam miesto moje.
      <br/>
      Padnúť v boji, nie rukou katovskou.
      <br/>
      Zástava, ktorú mi pri oltári
      <br/>
      vručil Bakač, nech len tu prikryje
      <br/>
      so mnou všetky nádeje úbohých.
      <br/>
      Za mnou, kto je muž, ku slávnej smrti!
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Vezmúc zástavu, preč. Všetci za ním okrem Kotána.)
      </em>
     </span>
    </p>
    <p>
    </p>
    <div class="literallayout">
     <p>
      KOTÁN:
      <br/>
      Nebude tak, ako si ty myslíš.
      <br/>
      Nemusel bych ja žiť, keby živý
      <br/>
      nepadol si do rúk Zápoľových.
      <br/>
      Ten smilný lotor! Mňa poslal s aprílom,
      <br/>
      sám však s mojou uložil sa ženou.
      <br/>
      Čakaj! Sladký je med, kým sa žerie:
      <br/>
      lež kyselo býva po ňom v ústach.
      <br/>
      A Margita je lživá, neverná.
      <br/>
      Hneď pristala bez odporu k nemu.
      <br/>
      Nechcem ju viac, kľampu. Tu hľa ide.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578086">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Ku Kotánovi Margita.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      MARGITA:
      <br/>
      Tu si predsa, hľadám ťa od svitu
      <br/>
      ako ihlu, drahý môj manželu.
      <br/>
      <br/>
      KOTÁN:
      <br/>
      Tu, ženička moja dobrá, verná.
      <br/>
      <br/>
      MARGITA:
      <br/>
      Utekajme, Kotáne, bo tu zle.
      <br/>
      <br/>
      KOTÁN:
      <br/>
      Ba dobre je. Teším sa tej chvíli,
      <br/>
      hoc pritom i sám položím hlavu.
      <br/>
      <span class="emphasis">
       <em>
        (Preč.)
       </em>
      </span>
      <br/>
      <br/>
      MARGITA:
      <br/>
      S tým je už nič, bo berie vec prísne.
      <br/>
      Udobriť sa nedá zafúľaný.
      <br/>
      Zo mnohých mi mužov naposledok
      <br/>
      nezostane ani len jediný.
      <br/>
      Počal, a už sotva ho viac uzriem.
      <br/>
      Miesto toho vedie mi zúrivú
      <br/>
      súpernicu pod oči náhoda.
      <br/>
      Ó to bude ľúbezné stretnutie!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578132">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       K Margite Helena. Hľadia chvíľku mlčky jedna na druhú.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      HELENA:
      <br/>
      Aj, aj!
      <br/>
      <br/>
      MARGITA:
      <br/>
      Aj, aj!
      <br/>
      <br/>
      HELENA:
      <br/>
      Ty pľuha!
      <br/>
      <br/>
      MARGITA:
      <br/>
      Ty lojda!
      <br/>
      <br/>
      HELENA:
      <br/>
      Ty beštia!
      <br/>
      <br/>
      MARGITA:
      <br/>
      Nehaneblivica!
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Opľujúc sa vzájomne. Margita preč.)
      </em>
     </span>
    </p>
    <p>
    </p>
    <div class="literallayout">
     <p>
      HELENA:
      <br/>
      Výjav vzájomného opľuvania.
      <br/>
      Nič ma už do sedliackeho kráľa
      <br/>
      a predsa ma mrzí na tú kľampu,
      <br/>
      že mnou pre ňu pohrdol ten bujdoš.
      <sup>
       [
       <a class="footnote" href="#ftn.id2578187" name="id2578187">
        73
       </a>
       ]
      </sup>
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Za stenami streľba.)
      </em>
     </span>
    </p>
    <p>
    </p>
    <div class="literallayout">
     <p>
      Aká streľba, huj, až hrôza slúchať.
      <br/>
      Ale ja sa nebojím. Do peknej
      <br/>
      mladej ženy nezvykli ináče
      <br/>
      strieľať ako očami mužovia.
      <br/>
      Len keby som môjho Tára našla.
      <br/>
      Jeho pomsty dýchanie búrka tá.
      <br/>
      Nie je možné, aby mu za takú
      <br/>
      službu vďační neboli pánovia.
      <br/>
      Tu akísi idú. Spýtam sa ich.
      <br/>
      Povedia mi aspoň dačo o ňom.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578230">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       K Helene Zápoľa a Verböci s dvoma vojakmi.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ZÁPOĽA:
      <br/>
      Ty vyzeráš kohosi, nevesta.
      <br/>
      <br/>
      HELENA:
      <br/>
      Muža Tára. Možno, že ho znáte.
      <br/>
      Bo on tuším pripravil kuracom
      <br/>
      porážku tú, vám slávne víťazstvo.
      <br/>
      <br/>
      ZÁPOĽA:
      <br/>
      Známe ho, lež darmo ho tu čakáš.
      <br/>
      <br/>
      HELENA:
      <br/>
      Nie je teda s vami na bojišti?
      <br/>
      <br/>
      ZÁPOĽA:
      <br/>
      Nie je.
      <br/>
      <br/>
      HELENA:
      <br/>
      Prečo?
      <br/>
      <br/>
      ZÁPOĽA:
      <br/>
      Hanbí sa.
      <br/>
      <br/>
      HELENA:
      <br/>
      Nuž, začo?
      <br/>
      <br/>
      ZÁPOĽA:
      <br/>
      Bo túto už druhú spáchal zradu.
      <br/>
      <br/>
      HELENA:
      <br/>
      Čo to, pane? Smiech bude odmenou
      <br/>
      služby plnej tak ťažkých následkov?
      <br/>
      <br/>
      ZÁPOĽA:
      <br/>
      Nie smiech, lež plač a škrípanie zubov.
      <sup>
       [
       <a class="footnote" href="#ftn.id2578265" name="id2578265">
        74
       </a>
       ]
      </sup>
      <br/>
      <br/>
      HELENA:
      <br/>
      Trniem nad takýmito rečami.
      <br/>
      Prosím, s kým ma tu sviedla náhoda?
      <br/>
      <br/>
      ZÁPOĽA:
      <br/>
      So Zápoľom.
      <br/>
      <br/>
      HELENA:
      <br/>
      Nie ku tebe pošiel.
      <br/>
      <br/>
      ZÁPOĽA:
      <br/>
      Ale u mňa sa drží v okovách.
      <br/>
      Ty budeš s ním čakať na čas súdu.
      <br/>
      Oddáva sa vám pod stráž, vojaci.
      <br/>
      <br/>
      HELENA:
      <br/>
      Hrozne hrmí súd boží nado mnou.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Vojaci odvedú Helenu.)
      </em>
     </span>
    </p>
    <p>
    </p>
    <div class="literallayout">
     <p>
      ZÁPOĽA:
      <br/>
      Srážala sa sberba tá zúfale.
      <br/>
      Keby sme ich neboli prepadli
      <br/>
      znenazdajky, ožralých a spiacich,
      <br/>
      boli by nám dali kus roboty.
      <br/>
      <br/>
      VERBÖCI:
      <br/>
      Za víťazstvo by som vtedy nestál,
      <br/>
      keď sa teraz borili za pol dňa.
      <br/>
      <br/>
      ZÁPOĽA:
      <br/>
      Odpor prestal všade, len miestami
      <br/>
      kaše ešte sa hŕstka zúfalcov.
      <br/>
      <br/>
      VERBÖCI:
      <br/>
      Bátory ti ide na poklonu
      <br/>
      i so svojou mužnou Amazonkou.
      <br/>
      <br/>
      ZÁPOĽA:
      <br/>
      Prial bych si len, by stretnutie toto
      <br/>
      naše bolo posledným v živote.
      <br/>
      Nechuť moja proti vrahu tomu
      <br/>
      ničomnému nepremožiteľná.
      <br/>
      Zlé akési mám o ňom tušenie.
      <br/>
      Učiním však si teraz násilie.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578318">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Bátory, Jakšič, Sokol a Kristína, táto s mečom v ruke, prilbou na
               hlave, a brnením na prsiach.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ZÁPOĽA:
      <br/>
      Veľkomožná dodržala slovo,
      <br/>
      že príkladom svojím vznieti mužov.
      <br/>
      Ja sa teším, že panie uhorské
      <br/>
      bežia s mužmi o závod v hrdinstve
      <br/>
      a vyplním rád svoju prípoveď,
      <br/>
      že pobozkám na bojišti útlu
      <br/>
      rúčku, ktorá sa neštíti meča.
      <br/>
      <span class="emphasis">
       <em>
        (Bozká Kristíne ruku.)
       </em>
      </span>
      <br/>
      <br/>
      KRISTÍNA:
      <br/>
      Vytrhol si, zdvorilý hrdina.
      <br/>
      Z velikého nás nebezpečenstva.
      <br/>
      Ďaka naša za to najvrúcnejšia.
      <br/>
      <br/>
      BÁTORY:
      <br/>
      Áno, ďaka ti, slávny vojvodca,
      <br/>
      menom kráľa čos’ mu trón ochránil;
      <br/>
      zemianstva, ktoré si zbavil strachu;
      <br/>
      vlasti, ktorej si navrátil pokoj;
      <br/>
      naším, že si prispel v núdzi krajnej.
      <br/>
      <br/>
      ZÁPOĽA:
      <br/>
      <span class="emphasis">
       <em>
        (podá Bátorymu pravicu).
       </em>
      </span>
      <br/>
      Len svoju som učinil povinnosť
      <br/>
      ako veľmož a ako vojvodca.
      <br/>
      <br/>
      BÁTORY:
      <br/>
      Vyplnenie povinnosti načas,
      <br/>
      to najväčšia zásluha, vojvodca.
      <br/>
      Obskočení múdrym predvidením
      <br/>
      mätežníci prišli všetci vo sieť.
      <br/>
      Tu ich vedú.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578387">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Petrovič so zástavou kuruckou. Bánfi, Kišmariai, Gléža, Dóža,
               Geco, Bagoš, Kečkéš, Kotán, Margita.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      PETROVIČ:
      <br/>
      K nohám tvojim skladáme, vojvodca,
      <br/>
      po víťazstve zástavu kuruckú.
      <br/>
      <span class="emphasis">
       <em>
        (Povrhne zástavu na zem.)
       </em>
      </span>
      <br/>
      <br/>
      ZÁPOĽA:
      <br/>
      To teda to krvavé znamenie,
      <br/>
      ktoré malo vliať proti pohanom,
      <br/>
      ono však sa proti synom vlasti
      <br/>
      obrátilo najušľachtilejším
      <br/>
      a šírilo strach a hrôzu v zemi.
      <br/>
      To znamenie, ktoré povzbudilo
      <br/>
      proti pánom zákonným poddaných,
      <br/>
      odvrátilo od pluhu a kosy
      <br/>
      pracovité ku ubijstvám ruky,
      <br/>
      s ukrutnými spojeným trýzňami.
      <br/>
      Pod znamením týmto nesčíselné
      <br/>
      konali sa lúpeže a žhárstva.
      <br/>
      Svrhnuté je konečne do prachu
      <br/>
      a ja šliapem ho s opovržením.
      <br/>
      <span class="emphasis">
       <em>
        (Pošliape zástavu.)
       </em>
      </span>
      <br/>
      <br/>
      PETROVIČ:
      <br/>
      Prijmi naše čestné blahopranie
      <br/>
      tu na mieste sraženej mäteže.
      <br/>
      <br/>
      VŠETCI:
      <br/>
      Mstiteľ šľachty Zápoľa nech žije!
      <br/>
      <br/>
      ZÁPOĽA:
      <br/>
      Svoje dielo chválite, víťazi.
      <br/>
      Ukázali ste divy chrabrosti.
      <br/>
      Bol som svedkom vašej zmužilosti.
      <br/>
      Kto sú títo, ktorých ste priviedli?
      <br/>
      <br/>
      PETROVIČ:
      <br/>
      <span class="emphasis">
       <em>
        (ukazujúc ich zaradom).
       </em>
      </span>
      <br/>
      To zázrak tej ukrutnosti, Dóža,
      <br/>
      to brat jeho Geco, toto Kečkéš,
      <br/>
      toto Bagoš, vodcovia kurucov.
      <br/>
      <br/>
      ZÁPOĽA:
      <br/>
      To dobre, že ste ich jali živých.
      <br/>
      <br/>
      KOTÁN:
      <br/>
      Tak im treba, tak.
      <br/>
      <span class="emphasis">
       <em>
        (Tlčie si päsťou do dlane.)
       </em>
      </span>
      <br/>
      <br/>
      ZÁPOĽA:
      <br/>
      Kde je Mésároš?
      <br/>
      <br/>
      BÁNFI:
      <br/>
      Prchol vraj hneď na počiatku bitky.
      <br/>
      Hosú umkol teraz.
      <br/>
      <br/>
      BÁTORY:
      <br/>
      Ó to škoda!
      <br/>
      Najbesnejší to oba buriči,
      <br/>
      zvlášť krvavý ten sluha oltárov,
      <br/>
      ktorý stolce chcel zlámať prelátske,
      <br/>
      keď na žiaden nemohol dosadnúť.
      <br/>
      <br/>
      ZÁPOĽA:
      <br/>
      Kam však prchli?
      <br/>
      <br/>
      BÁNFI:
      <br/>
      V tú stranu ku Báčke,
      <br/>
      kde ešte sa kasajú so Srbmi
      <br/>
      farár Borbáš a Benedek Pogáň.
      <sup>
       [
       <a class="footnote" href="#ftn.id2578477" name="id2578477">
        75
       </a>
       ]
      </sup>
      <br/>
      <br/>
      ZAPOĽA:
      <br/>
      Tam ich teda musíme vyhľadať.
      <br/>
      Ale bude dosť, keď ty s tvojimi
      <br/>
      pôjdeš, Bánfi. Iď bez odkladania.
      <br/>
      Dodaj novú zásluhu k zásluhám.
      <br/>
      Odpočinúť nesmieme, pánovia,
      <br/>
      pokiaľ hoc len jeden sedliak v zbroji.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Bánfi odíde.)
      </em>
     </span>
    </p>
    <p>
    </p>
    <div class="literallayout">
     <p>
      Ostatní už složili zbroj všetci?
      <br/>
      <br/>
      GLÉŽA:
      <br/>
      Padli všetci do prachu pred nami
      <br/>
      a sú ako ovce vo košiari.
      <br/>
      <br/>
      ZÁPOĽA:
      <br/>
      Ktorýkoľvek z nich mal dáky úrad,
      <br/>
      nech bude do zámku privedený.
      <br/>
      Ostatná sa sberba pustí domov.
      <br/>
      Lež každému sa odreže napred
      <br/>
      nos a uši, i päťdesiat palíc
      <br/>
      odčíta sa každému na cestu.
      <br/>
      <br/>
      KRISTÍNA:
      <br/>
      Vojvodca je príliš milostivý.
      <br/>
      <br/>
      ZÁPOĽA:
      <br/>
      <span class="emphasis">
       <em>
        (obzerá zaradom plenníkov, pri Dóžovi zastane)
       </em>
      </span>
      <br/>
      Tys’ teda ten driečny kráľ sedliacky.
      <br/>
      <br/>
      KRISTÍNA:
      <br/>
      Tiger krvožížnivý, vojvodca.
      <br/>
      <br/>
      ZÁPOĽA:
      <br/>
      Bol si majstrom v trýznení nevinných;
      <br/>
      uvidíme, ako vieš trpieť ty.
      <br/>
      <br/>
      PETROVIČ:
      <br/>
      Mučiť ho za sto rokov, kujona.
      <br/>
      <br/>
      BÁTORY
      <br/>
      Tiene Čákych, Telegdych, Ravazdych,
      <br/>
      Tornallaych, Dócich a sto iných
      <sup>
       [
       <a class="footnote" href="#ftn.id2578538" name="id2578538">
        76
       </a>
       ]
      </sup>
      <br/>
      volajú o pomstu hlasom veľkým.
      <br/>
      <br/>
      DÓŽA:
      <br/>
      Som tvoj väzeň, uži práva svoje.
      <br/>
      Len za brata Gecu vkladám prosbu.
      <br/>
      On vždy dielam sa protivil mojim,
      <br/>
      ba bol pri mne len z prinútenosti.
      <br/>
      <br/>
      BÁTORY:
      <br/>
      Tomu musím prisvedčiť, vojvodca.
      <br/>
      Dostal o tom som nie jednu zprávu,
      <br/>
      že Geco vždy hanil, zatracoval
      <br/>
      ukrutenstvá neľudské Dóžove.
      <br/>
      <br/>
      ZÁPOĽA:
      <br/>
      Vezme ohľad sa na to pri súde
      <br/>
      spravodlivom nad týmito lotry.
      <br/>
      <br/>
      DÓŽA:
      <br/>
      Lotri nie sme, pane.
      <br/>
      <br/>
      ZÁPOĽA:
      <br/>
      A čo teda?
      <br/>
      <br/>
      DÓŽA:
      <br/>
      Mstitelia krívd a mnohých trápení
      <br/>
      zdeptaného pánami sedliactva,
      <br/>
      duchovenstva nižšieho prelátmi.
      <sup>
       [
       <a class="footnote" href="#ftn.id2578565" name="id2578565">
        77
       </a>
       ]
      </sup>
      <br/>
      <br/>
      VERBÖCI:
      <br/>
      Riadili ste ako praví lotri,
      <br/>
      ako ľudia bez ľudského srdca.
      <br/>
      <br/>
      DÓŽA:
      <br/>
      Nežili sme, vyznávam, dôstojne
      <br/>
      povolania ochrancov slobody.
      <br/>
      Sme nástroje hriešne veci svätej.
      <br/>
      Zato nás boh vydal v ruky vaše.
      <br/>
      Zavrhol nás, až príde hodina,
      <br/>
      kde hodnejší si vyvolí nástroj.
      <br/>
      A hodina tá príde, prísť musí,
      <br/>
      hoc i po stoletiach utrpenia.
      <br/>
      Príde odtiaľ stonajúcim spása,
      <br/>
      odkiaľ nikto ju neočakával.
      <br/>
      Bo žaloby ľudu sú až príliš
      <br/>
      pravdivé, a pravda ani krvi
      <br/>
      potokami udusiť sa nedá.
      <br/>
      Za vec svätú siahli sme ku zbroji.
      <br/>
      Hnilá v Uhrách je našich spoločnosť.
      <br/>
      Ak neobnoví sa, zhynúť musí.
      <br/>
      <br/>
      ZÁPOĽA:
      <br/>
      Hľaďte tohto zbojníka proroka!
      <br/>
      Dám ja tebe proroctva, oplanu.
      <br/>
      Preč do zámku! Späť ich okovami.
      <br/>
      <br/>
      KOTÁN:
      <br/>
      <span class="emphasis">
       <em>
        (potrhne Dóžu za šaty).
       </em>
      </span>
      <br/>
      To za tú noc poslednú. Rozumieš?
      <br/>
      <br/>
      BÁTORY:
      <br/>
      Ty, Jakšiče, ber sa do Budína
      <br/>
      s zvesťou k jeho milosti kráľovskej,
      <br/>
      že mätež je šťastlive srazená.
      <br/>
      <br/>
      ZÁPOĽA:
      <br/>
      <span class="emphasis">
       <em>
        (pokrútiac mrzute hlavou).
       </em>
      </span>
      <br/>
      Nechaj o to starosť mne, Bátory.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Všetci preč, opona spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505970" name="ftn.id2505970">
        72
       </a>
       ]
      </sup>
      <span class="emphasis">
       <em>
        Márne tekanie
       </em>
      </span>
      (básn.), behanie, shon
     </p>
    </div>
    <div class="footnote">
     <p>
      <sup>
       [
       <a class="para" href="#id2578187" name="ftn.id2578187">
        73
       </a>
       ]
      </sup>
      <span class="emphasis">
       <em>
        Že mnou pre ňu pohrdol ten bujdoš,
       </em>
      </span>
      zhýralec, smilník
     </p>
    </div>
    <div class="footnote">
     <p>
      <sup>
       [
       <a class="para" href="#id2578265" name="ftn.id2578265">
        74
       </a>
       ]
      </sup>
      <span class="emphasis">
       <em>
        Plač a škrípanie zubov,
       </em>
      </span>
      novozákonný výrok
     </p>
    </div>
    <div class="footnote">
     <p>
      <sup>
       [
       <a class="para" href="#id2578477" name="ftn.id2578477">
        75
       </a>
       ]
      </sup>
      <span class="emphasis">
       <em>
        Kde ešte sa kasajú so Srbmi farár Borbáš a Benedek Pogáň.
       </em>
      </span>
      Srbi bojovali v Báčke a Bodrockej stolici proti Dóžovým križiakom. Obidvoch vodcov, farára Borbáša aj Benedikta Pogánya, premohli a povraždili spolu s ich stúpencami.
     </p>
    </div>
    <div class="footnote">
     <p>
      <sup>
       [
       <a class="para" href="#id2578538" name="ftn.id2578538">
        76
       </a>
       ]
      </sup>
      <span class="emphasis">
       <em>
        Tiene Čákych, Telegdych, Ravazdych, Tornallaych, Dócich a sto iných.
       </em>
      </span>
      Štefan Telegdi, najvyšší pokladník, protivil sa v kráľovskej rade zriadeniu križiackeho vojska. Tornallay je známe magnátske meno, ale neprichádza v prameňoch k roku 1514. Ostatné tri mená už poznáme.
     </p>
    </div>
    <div class="footnote">
     <p>
      <sup>
       [
       <a class="para" href="#id2578565" name="ftn.id2578565">
        77
       </a>
       ]
      </sup>
      <span class="emphasis">
       <em>
        Duchovenstva nižšieho prelátmi,
       </em>
      </span>
      vyšším duchovenstvom. Tieto rozpory boly a práve preto bolo medzi križiakmi dosť nižších duchovných a niektorí z nich boli i vo veliteľskom sbore.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2578629">
       </a>
       Dejstvo piate
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2578648">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2578715">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2578875">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2504620">
        Výstup 4.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: les v Báčke.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578648">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Ozbrojený pištoľami Mésároš vstúpi ostýchave, s bojazlivým obzeraním
            sa.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      MÉSÁROŠ:
      <br/>
      Po pekných snoch úžasná skutočnosť.
      <br/>
      Tu mi teraz predo číhajúcim
      <br/>
      okom ľudským skrývať sa so zvermi.
      <br/>
      Zvery ale nájdu v lese pokrm:
      <br/>
      mne tu príde zahynúť od hladu.
      <br/>
      Môžem teraz povedať s Kainom:
      <br/>
      Ktokoľvek ma stretne, zabije ma.
      <br/>
      Tisíc čihá všade na mňa očí.
      <br/>
      A nemožno ani tým biednikom
      <br/>
      dôverovať, ktorým som môj pokoj
      <br/>
      obetoval, môj stav a pohodlie;
      <br/>
      pre ktorých som bibliu so šabľou
      <br/>
      pero s puškou, chrámovú tíšinu
      <br/>
      so táborským zamenil životom,
      <br/>
      v krajné vydav sa nebezpečentsvo.
      <br/>
      Bo ľud nezná vďačnosti vrtkavý,
      <br/>
      križuje sám svojich spasiteľov,
      <br/>
      chváli, haní podľa okolností.
      <br/>
      So smeknutým spomínal klobúkom
      <br/>
      sedliak moje a Dóžovo meno,
      <br/>
      pokiaľ dúfal, že mu prinesieme,
      <br/>
      bez úsilia jeho, z neba voľnosť:
      <br/>
      po porážke nám budú v chalupách
      <br/>
      zlorečiť tak ako aj v palácoch.
      <br/>
      Nájdu si dosť psov náhončích páni,
      <br/>
      dosť podliakov, hotových vydať im
      <br/>
      na strýznenie svojho dobrodinca.
      <br/>
      Sveriť jednak dakomu sa musím.
      <br/>
      Tri dni som už ľudského pokrmu
      <br/>
      nemal v ústach. Tu ide akýsi.
      <br/>
      Oslovím ho, už čokoľvek bude.
      <br/>
      <span class="emphasis">
       <em>
        (Postúpi za strom.)
       </em>
      </span>
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578715">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Vkročí ostýchave Sél so sekerou na pleci a trhne sa, keď zočí
            Mésároša.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      SÉL:
      <br/>
      Ha!
      <br/>
      <br/>
      MÉSÁROŠ:
      <br/>
      Čo si sa tak zľakol, človeče?
      <br/>
      <br/>
      SÉL:
      <br/>
      Ako by nie? Veď ty si Mésároš.
      <br/>
      <br/>
      MÉSÁROŠ:
      <br/>
      A čo ťa to toľme predesilo?
      <br/>
      <br/>
      SÉL:
      <br/>
      Hja, keď vidím v takomto ťa stave!
      <br/>
      Ukrývaš sa ako zver po lesoch.
      <br/>
      A ty si sa predsa obetoval
      <br/>
      za nás biednych sedliakov.
      <br/>
      <br/>
      MÉSÁROŠ:
      <br/>
      Boh vidí.
      <br/>
      <br/>
      SÉL:
      <br/>
      Bojoval si za našu slobodu.
      <br/>
      <br/>
      MÉSÁROŠ:
      <br/>
      Chcel som zmeniť v občanov otrokov,
      <br/>
      ale ste ma nepodporovali.
      <br/>
      Dražíte životmi nešťastnými.
      <br/>
      Skrývate sa plaché pred dravými
      <br/>
      jastrabami panskými kurčatá.
      <br/>
      Krivíte sa pod palicou drábskou
      <sup>
       [
       <a class="footnote" href="#ftn.id2578752" name="id2578752">
        78
       </a>
       ]
      </sup>
      <br/>
      a čušíte ako tá nemina.
      <br/>
      Bojíte sa umrieť, keď život váš
      <br/>
      je o mnoho horší odo smrti.
      <br/>
      <br/>
      SÉL:
      <br/>
      My sme už raz také biedne červy.
      <br/>
      Nesieme, ta nesieme bremená,
      <br/>
      aké nám tí páni nakladajú.
      <br/>
      <br/>
      MÉSÁROŠ:
      <br/>
      Ponesiete ich teda i ďalej,
      <br/>
      keď ste času nepoznali svojho.
      <sup>
       [
       <a class="footnote" href="#ftn.id2578770" name="id2578770">
        79
       </a>
       ]
      </sup>
      <br/>
      Budete hrýzť dereš, robotovať,
      <br/>
      deviatky a desiatky splacovať,
      <sup>
       [
       <a class="footnote" href="#ftn.id2578782" name="id2578782">
        80
       </a>
       ]
      </sup>
      <br/>
      udržovať peniazmi a krvou
      <br/>
      ochraňovať bolestný váš žalár.
      <br/>
      Páni budú nakladať bremená,
      <br/>
      aké chcú, vám, sami sa ich netknú.
      <br/>
      Páni budú vám dávať zákony
      <br/>
      a tupiť vás a súdiť podľa nich.
      <br/>
      Právo vaše bude milosť panská
      <br/>
      a tá hladom nakŕmi, odeje
      <br/>
      handrami vás.
      <br/>
      <br/>
      SÉL:
      <br/>
      Darmo. To náš osud.
      <br/>
      <br/>
      MÉSÁROŠ:
      <br/>
      Osud sebe hotoví človek sám.
      <br/>
      Komu milší život než sloboda,
      <br/>
      tomu brucho prirastie na dereš.
      <br/>
      <br/>
      SÉL:
      <br/>
      Mne len teba ľúto, dobrý otče.
      <br/>
      <br/>
      MÉSÁROŠ:
      <br/>
      Ľútosť býva ochotná ku službám.
      <br/>
      <br/>
      SÉL:
      <br/>
      Rozkáž, otče. Zrobím všetko vďačne.
      <br/>
      <br/>
      MÉSÁROŠ:
      <br/>
      Mám hlad. Prines dačo k občerstveniu.
      <br/>
      <br/>
      SÉL:
      <br/>
      Čo len možno nájsť v mojej chalupe.
      <br/>
      <br/>
      MÉSÁROŠ:
      <br/>
      Prines spolu i sedliacke šaty.
      <br/>
      Vezmeš si ty miesto toho moje.
      <br/>
      <br/>
      SÉL:
      <br/>
      Rozumiem. To ti radí bezpečnosť.
      <br/>
      Bude všetko, len čakaj tu na mňa.
      <br/>
      <br/>
      MÉSÁROŠ:
      <br/>
      Ale nezmieň sa o mne pred nikým.
      <br/>
      <br/>
      SÉL:
      <br/>
      Uchovaj boh. Ani pred manželkou.
      <br/>
      Lebo ženy vždycky jazyčnice.
      <br/>
      <span class="emphasis">
       <em>
        (Preč.)
       </em>
      </span>
      <br/>
      <br/>
      MÉSÁROŠ:
      <br/>
      Boh mi poslal ako Danielovi
      <br/>
      vo Babylon Abakuka tohto.
      <sup>
       [
       <a class="footnote" href="#ftn.id2578828" name="id2578828">
        81
       </a>
       ]
      </sup>
      <br/>
      Jeho budem pomocou sa skrývať,
      <br/>
      až utíchne trochu honba na mňa.
      <br/>
      Potom sa snáď dajako po biede
      <br/>
      dostanem ku Šošovi za Dunaj.
      <sup>
       [
       <a class="footnote" href="#ftn.id2578847" name="id2578847">
        82
       </a>
       ]
      </sup>
      <br/>
      Teraz trochu tu položím hlavu,
      <br/>
      až dobrý ten sa navráti človek.
      <br/>
      Bo niet ani v noci odpočinku.
      <br/>
      Na každý krok divej lesnej zveri,
      <br/>
      každé listu šuchnutie sa stŕham
      <br/>
      ako plachý vo chrasti zajačik.
      <br/>
      <span class="emphasis">
       <em>
        (Ľahne si pod strom a spí.)
       </em>
      </span>
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578875">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Kečkéš a Bagoš vstúpia.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      KEČKÉŠ:
      <br/>
      Tu ti leží. Spí.
      <br/>
      <br/>
      MÉSÁROŠ:
      <br/>
      <span class="emphasis">
       <em>
        (vyskočí).
       </em>
      </span>
      <br/>
      Ježiš, Mária!
      <br/>
      <br/>
      KEČKÉŠ:
      <br/>
      Nič sa neboj, Mésárošu, to my.
      <br/>
      <br/>
      MÉSÁROŠ:
      <br/>
      Kečkéš! Bagoš! To je div divúci,
      <br/>
      Kde ste sa tu vzali?
      <br/>
      <br/>
      BAGOŠ:
      <br/>
      Ideme ťa
      <br/>
      zo zjavného vyrvať nebezpečia.
      <br/>
      <br/>
      MÉSÁROŠ:
      <br/>
      Čo je? Blížia sa lovci? Hovorte.
      <br/>
      <br/>
      BAGOŠ:
      <br/>
      Bol pri tebe jeden sedliak.
      <br/>
      <br/>
      MÉSÁROŠ:
      <br/>
      Áno.
      <br/>
      Dobrý človek. Len toť, čo odišiel.
      <br/>
      Šiel mi priniesť dačo k občerstveniu
      <br/>
      a sedliacke rúcho.
      <br/>
      <br/>
      KEČKÉŠ:
      <br/>
      To tvoj Judáš.
      <br/>
      <br/>
      MÉSÁROŠ:
      <br/>
      A ako to viete vy?
      <br/>
      <br/>
      KEČKÉŠ:
      <br/>
      Na hlavu
      <br/>
      vyložené tvoju sto dukátov.
      <br/>
      Šelma tá ich chce sebe zaslúžiť.
      <br/>
      <br/>
      MÉSÁROŠ:
      <br/>
      Ale toto ako viete?
      <br/>
      <br/>
      KEČKÉŠ:
      <br/>
      Páni
      <br/>
      dostali, že tu sa skrývaš, zprávu.
      <br/>
      Koniec lesa čakajú Cigáni.
      <br/>
      Zradca ich šiel zavolať.
      <br/>
      <br/>
      MÉSÁROŠ:
      <br/>
      Cigáni?
      <br/>
      <br/>
      BAGOŠ:
      <br/>
      Temešvárski naši muzikanti.
      <br/>
      Šelmy tieto slúžia teraz pánom,
      <br/>
      so židami spolu, za lovčích psov,
      <br/>
      naháňajú im pre zisk obete
      <br/>
      od tej chvíle, ako vás rozohnal
      <br/>
      nešťastne pri Féleďházi Bánfi.
      <sup>
       [
       <a class="footnote" href="#ftn.id2578934" name="id2578934">
        83
       </a>
       ]
      </sup>
      <br/>
      <br/>
      MÉSÁROŠ:
      <br/>
      Nedivím sa týmto aziatským
      <br/>
      odkiaľ noha odkiaľ ruka zbehom,
      <sup>
       [
       <a class="footnote" href="#ftn.id2578954" name="id2578954">
        84
       </a>
       ]
      </sup>
      <br/>
      týmto večne bez vlasti tulákom,
      <br/>
      cicajúcim krv našu pijavkám.
      <br/>
      Lež že naši nás lovia sedliaci,
      <br/>
      to skúsenosť bolestná, priatelia.
      <br/>
      <br/>
      KEČKÉŠ:
      <br/>
      Sedľač podľač. Niet ani svedomia,
      <br/>
      ani cti v tom, ani uznalosti.
      <br/>
      Daj mu dušu, on ťa predsa zradí.
      <br/>
      Ty za neho, a on proti tebe.
      <br/>
      Kúše svojho osloboditeľa;
      <br/>
      pred tým krúti chvostom, kto ho trýzni.
      <br/>
      Hoc i počal dačo, hneď odskočí.
      <br/>
      Preto žiadne povstanie sedliacke
      <br/>
      nepoviedlo sa, aniž povedie.
      <br/>
      Čo my teraz, probovali to už
      <br/>
      pod Žigmundom Kiš vo Sedmohradsku,
      <br/>
      vo Níre a Samošközi Martin,
      <br/>
      a podľahli tak biedne ako my.
      <br/>
      Ich zbil Čáky
      <sup>
       [
       <a class="footnote" href="#ftn.id2578976" name="id2578976">
        85
       </a>
       ]
      </sup>
      ako nás Zápoľa.
      <sup>
       [
       <a class="footnote" href="#ftn.id2578981" name="id2578981">
        86
       </a>
       ]
      </sup>
      <br/>
      <br/>
      MÉSÁROŠ:
      <br/>
      Naozaj sme sa obetovali
      <br/>
      za nehodných. Ale vy ako tu?
      <br/>
      Ja som myslel, že vás jal nepriateľ
      <br/>
      podo Temešvárom.
      <br/>
      <br/>
      BAGOŠ:
      <br/>
      Tak i bolo.
      <br/>
      <br/>
      MÉSÁROŠ:
      <br/>
      Nepochopno mi, že vás prepustil.
      <br/>
      <br/>
      KEČKÉŠ:
      <br/>
      Čuj teda nakrátko, čo sa stalo.
      <br/>
      Štyridsiatich z nás uvrhli v žalár
      <br/>
      a nedali za dva celé týždne
      <br/>
      ničoho nám okúsiť krom vody.
      <br/>
      Deväť z nás dožilo pätnásteho
      <br/>
      dňa, ostatní pomreli od hladu.
      <br/>
      V pätnásty deň vyviedli po službách
      <br/>
      božích nás deviatich na námestie.
      <sup>
       [
       <a class="footnote" href="#ftn.id2579019" name="id2579019">
        87
       </a>
       ]
      </sup>
      <br/>
      Tam ukázal Zápoľa s Verböcim
      <br/>
      celú svoju, opravdu podivnú
      <br/>
      výmyselnosť vo mučení ľudí.
      <br/>
      Nikdy ešte divadla takého
      <br/>
      svet nevidel, aké pripravili
      <br/>
      rozdráždenému nanajvýš panstvu.
      <br/>
      Bol postaven veľký trón železný.
      <br/>
      <br/>
      MÉSÁROŠ:
      <br/>
      Rozumiem. Pre sedliackeho kráľa.
      <br/>
      <br/>
      BAGOŠ:
      <br/>
      Dodať treba, že okolo trónu
      <br/>
      dvanásť kolov trčalo.
      <sup>
       [
       <a class="footnote" href="#ftn.id2579040" name="id2579040">
        88
       </a>
       ]
      </sup>
      Na každom
      <br/>
      z nich so smrťou zápasiaci kuruc.
      <br/>
      <br/>
      KEČKÉŠ:
      <br/>
      To divadlo bolo pripravené
      <br/>
      Dóžovi, keď ho vyviedli kati,
      <br/>
      posadili ho a priviazali
      <br/>
      reťazami ku trónu nahého.
      <br/>
      <br/>
      BAGOŠ:
      <br/>
      Dodať treba, že pri tróne boly
      <br/>
      vpravo, vľavo dve horiace vatry.
      <br/>
      Na jednej sa železná koruna
      <br/>
      rozžíhala a na druhej berla,
      <br/>
      na obidvoch kliešte skrz Cigánov.
      <br/>
      <br/>
      MÉSÁROŠ:
      <br/>
      Chápem načo.
      <br/>
      <br/>
      KEČKÉŠ:
      <br/>
      Podo trón nakládli
      <br/>
      žeravého uhlia, potom dreva,
      <br/>
      a tak piekli pri slabom ohníku,
      <br/>
      nešťastného za živa.
      <br/>
      <br/>
      MÉSÁROŠ:
      <br/>
      Ó hrôza!
      <br/>
      <br/>
      KEČKÉŠ:
      <br/>
      Keď sa údy škvarily Dóžove,
      <br/>
      stlačili mu žeravú korunu
      <br/>
      na temeno a berlu do ruky.
      <br/>
      Nás deviatich stavili pred neho.
      <br/>
      Museli sme sa klaňať kráľovi
      <br/>
      sedliackemu. Cigáni počali
      <br/>
      trhať mäso žhavými kliešťami
      <br/>
      a núkať ho nám na prehltnutie.
      <br/>
      <br/>
      MÉSÁROŠ:
      <br/>
      To ste, dúfam, len neučinili.
      <br/>
      <br/>
      KEČKÉŠ:
      <br/>
      Traja, ktorí sa prví zdráhali,
      <br/>
      priviazaní boli ku prestolu
      <br/>
      a bruchá im rozpárané mečom.
      <br/>
      Ostatní sme teda vzali do úst
      <br/>
      s hrôzou telo Dóžovo a žrali.
      <br/>
      <span class="emphasis">
       <em>
        (Odpľuje.)
       </em>
      </span>
      <br/>
      <br/>
      MÉSÁROŠ:
      <br/>
      Ó ukrutné kanibalské hody!
      <br/>
      A ako sa držal pritom Dóža?
      <br/>
      <br/>
      BAGOŠ:
      <br/>
      Jedného z úst nevypustil stonu,
      <br/>
      Len keď videl nás žrať jeho telo,
      <br/>
      vtedy ozval sa s opovrhnutím:
      <br/>
      „Psov týchto som sám sebe vychoval.“
      <sup>
       [
       <a class="footnote" href="#ftn.id2579060" name="id2579060">
        89
       </a>
       ]
      </sup>
      <br/>
      Pri trýznení ďalšom pustil dušu.
      <br/>
      <br/>
      MÉSÁROŠ:
      <br/>
      Strach i počuť o tom, nieto vidieť.
      <br/>
      <br/>
      KEČKÉŠ:
      <br/>
      Nás hneď potom zatvorili zasa.
      <br/>
      Ale keď nás občerstvili vínom
      <br/>
      a polievkou trochu, pustili nás.
      <br/>
      Iďte, riekol nám Verböci zlostne,
      <br/>
      zvestujte po krajne všade teraz,
      <br/>
      čo ste tu videli a zažili.
      <br/>
      Tak sme sa až semo pritúlali,
      <br/>
      dúfajúce, že vás nájdeme snáď
      <br/>
      vo zbroji tu ešte.
      <br/>
      <br/>
      MÉSÁROŠ:
      <br/>
      Ostatní kde?
      <br/>
      <br/>
      BAGOŠ:
      <br/>
      Rozpŕchlo sa všetko.
      <br/>
      <br/>
      MÉSÁROŠ:
      <br/>
      A Tár či živ?
      <br/>
      <br/>
      KEČKÉŠ:
      <br/>
      Ten oplan nás zradil pre Helenu.
      <br/>
      Zasiahol však trest i jeho slušný.
      <br/>
      Doznali sa, že on vydal Čáka.
      <br/>
      Zhynul teda na kole pred Dóžom,
      <sup>
       [
       <a class="footnote" href="#ftn.id2504484" name="id2504484">
        90
       </a>
       ]
      </sup>
      <br/>
      Helena jeho bola sťatá.
      <br/>
      <br/>
      MÉSÁROŠ:
      <br/>
      Vlastne teda výstupky Dóžove
      <br/>
      priviedly ku konečnej nás skaze.
      <br/>
      <br/>
      BAGOŠ:
      <br/>
      Nie ináč. I jeho kováč Kotán
      <br/>
      stal sa zradcom pre svoju Margitu.
      <br/>
      Pričinením jeho jatý Dóža.
      <sup>
       [
       <a class="footnote" href="#ftn.id2504501" name="id2504501">
        91
       </a>
       ]
      </sup>
      <br/>
      <br/>
      MÉSÁROŠ:
      <br/>
      Jemu teda odpustili páni.
      <br/>
      <br/>
      BAGOŠ:
      <br/>
      Musel i on žrať telo Dóžovo
      <br/>
      a Margita jeho prišla pod meč.
      <br/>
      <br/>
      MÉSÁROŠ:
      <br/>
      A Geco čo?
      <br/>
      <br/>
      BAGOŠ:
      <br/>
      Ten dostal tú milosť,
      <br/>
      že mu hlavu sňali bez trýznenia.
      <br/>
      <br/>
      MÉSÁROŠ:
      <br/>
      Rado Sáva kde?
      <sup>
       [
       <a class="footnote" href="#ftn.id2504523" name="id2504523">
        92
       </a>
       ]
      </sup>
      <br/>
      <br/>
      KEČKÉŠ:
      <br/>
      Toho sám Dóža
      <br/>
      prebodol, keď spomenul vzdanie sa.
      <br/>
      Vás tu veľmi snadno potrel Bánfi.
      <br/>
      <br/>
      MÉSÁROŠ:
      <br/>
      Preč víťazstvo, keď zúfalstvo v duši.
      <br/>
      Hosú padol i Pogáň,
      <sup>
       [
       <a class="footnote" href="#ftn.id2504538" name="id2504538">
        93
       </a>
       ]
      </sup>
      ľud v nohy,
      <br/>
      bo na útek len myslel splašený.
      <br/>
      Pošlo všetko v rozsyp ako plevy
      <br/>
      na vetre.
      <br/>
      <br/>
      KEČKÉŠ:
      <br/>
      Už je všetkému koniec.
      <br/>
      <br/>
      MÉSÁROŠ:
      <br/>
      Za Dunajom drží sa ešte Šóš.
      <br/>
      Dolezieme dajako ku nemu.
      <br/>
      <br/>
      KEČKÉŠ:
      <br/>
      Teda nevieš nič, čo sa tam stalo.
      <br/>
      Biskup jurský, Ján Gustoň, s pápanským
      <br/>
      kapitánom Šitkom rozprášili
      <br/>
      s prevelikou i tých vcele hanbou.
      <sup>
       [
       <a class="footnote" href="#ftn.id2504558" name="id2504558">
        94
       </a>
       ]
      </sup>
      <br/>
      Nemali nič viacej ako päť diel
      <br/>
      a len mrvou a handrami dali
      <br/>
      vystreliť a hneďky pŕchlo všetko
      <br/>
      ako kŕdeľ poplašených oviec.
      <br/>
      <br/>
      MÉSÁROŠ:
      <br/>
      Zpráva táto vaša vyhasila
      <br/>
      i posledný lúč mojich nádejí.
      <br/>
      Niet pomoci pre otrocký ľud ten.
      <br/>
      <br/>
      BAGOŠ:
      <br/>
      Márne všetko pri tých zemeplazoch.
      <br/>
      Nie túžba po slobode sohnala
      <br/>
      k zástavám ich lež bulla pápežská.
      <br/>
      Keby sa im bolo povedalo,
      <br/>
      že ide o stroskotanie jarma
      <br/>
      poddanského, nemal bys’ jedného.
      <br/>
      Len odpustky ich z dier vyvábily.
      <br/>
      <br/>
      MÉSÁROŠ:
      <br/>
      Boh nech im už bude milostivým.
      <br/>
      My sa spasme na pôdu tureckú.
      <br/>
      <br/>
      KEČKÉŠ:
      <br/>
      Spas sa sám. My sme už preskočili.
      <br/>
      A nemeškaj. Zle si zapísaný.
      <br/>
      Na teba sa tázal i Zápoľa.
      <br/>
      <br/>
      BAGOŠ:
      <br/>
      Počuť kroky. Čit!
      <span class="emphasis">
       <em>
        (Vyzrie.)
       </em>
      </span>
      Idú.
      <br/>
      <br/>
      MÉSÁROŠ:
      <br/>
      Koľko ich?
      <br/>
      Tri Cigáni a ten zradný sedliak.
      <br/>
      <br/>
      BAGOŠ:
      <br/>
      Tomu síce prišlem mzdu judášsku.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Preč všetci bokom.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504620">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Z úzadia vstúpia ostýchave Sél a traja Cigáni.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      SÉL:
      <br/>
      Už ho tu niet. Zmizol ako gáfor.
      <br/>
      <br/>
      CIGÁN:
      <br/>
      Hja! U čerta našich sto dukátov.
      <br/>
      <span class="emphasis">
       <em>
        (škrabe sa za uchom)
       </em>
      </span>
      <br/>
      Óvi, óvi, Prekliatá robota.
      <br/>
      Ako mohol zavoňať pečienku?
      <br/>
      Veď som mu dosť po srsti hovoril.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Za stenou výstrel, Sél sa chopí za čelo, spadne so slovami:)
      </em>
     </span>
    </p>
    <p>
    </p>
    <div class="literallayout">
     <p>
      Ó Ježiši!
      <br/>
      <br/>
      CIGÁN:
      <br/>
      Na ti sto dukátov.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Cigáni utekajú, opona spadne).
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578752" name="ftn.id2578752">
        78
       </a>
       ]
      </sup>
      <span class="emphasis">
       <em>
        Krivíte sa pod palicou drábskou,
       </em>
      </span>
      dozorcov a poháňačov so strany zemských pánov.
     </p>
    </div>
    <div class="footnote">
     <p>
      <sup>
       [
       <a class="para" href="#id2578770" name="ftn.id2578770">
        79
       </a>
       ]
      </sup>
      <span class="emphasis">
       <em>
        Keď ste času nepoznali svojho,
       </em>
      </span>
      obmena novozákonného výroku.
     </p>
    </div>
    <div class="footnote">
     <p>
      <sup>
       [
       <a class="para" href="#id2578782" name="ftn.id2578782">
        80
       </a>
       ]
      </sup>
      <span class="emphasis">
       <em>
        Deviatky a desiatky splacovať,
       </em>
      </span>
      bola to deviata resp. desiata časť z úrody. Deviatok odvádzali poddaní šľachte a desiatok cirkvi.
     </p>
    </div>
    <div class="footnote">
     <p>
      <sup>
       [
       <a class="para" href="#id2578828" name="ftn.id2578828">
        81
       </a>
       ]
      </sup>
      <span class="emphasis">
       <em>
        Boh mi poslal ako Danielovi vo Babylon Abakuka tohto.
       </em>
      </span>
      Habakuk bol ôsmy v rade tzv. menších prorokov. Z 3. kapitoly jeho proroctva možno usudzovať, že prorokoval pred babylonským zajatím. Legendárne zprávy o jeho živote obsahuje tzv. Drak bábelský.
     </p>
    </div>
    <div class="footnote">
     <p>
      <sup>
       [
       <a class="para" href="#id2578847" name="ftn.id2578847">
        82
       </a>
       ]
      </sup>
      <span class="emphasis">
       <em>
        Ku Šošovi za Dunaj.
       </em>
      </span>
      Oddiel Dominika Sósa účinkoval v Zadunajsku, medzi Vesprimom a Stolným Belehradom.
     </p>
    </div>
    <div class="footnote">
     <p>
      <sup>
       [
       <a class="para" href="#id2578934" name="ftn.id2578934">
        83
       </a>
       ]
      </sup>
      <span class="emphasis">
       <em>
        Ako vás rozohnal nešťastne pri Féleďháze Bánfi.
       </em>
      </span>
      Dedina Biharfélegyháza prichádza menej do úvahy ako mesto Kiskúnfélegyháza (v Peštianskej). Zápoľov podveliteľ Jakub Bánffi totiž už po Dóžovej smrti premohol pri báčanskom Apatíne oddiel Vavrinca Mészárosa a Antona Nagya, ktorí chceli v okolí Kaloče znova zorganizovať sedliactvo.
     </p>
    </div>
    <div class="footnote">
     <p>
      <sup>
       [
       <a class="para" href="#id2578954" name="ftn.id2578954">
        84
       </a>
       ]
      </sup>
      <span class="emphasis">
       <em>
        Nedivím sa týmto aziatským odkiaľ noha odkiaľ ruka zbehom,
       </em>
      </span>
      totiž kočovným, nestálym Cigánom. (Pochádzajú skutočne z Ázie.)
     </p>
    </div>
    <div class="footnote">
     <p>
      <sup>
       [
       <a class="para" href="#id2578976" name="ftn.id2578976">
        85
       </a>
       ]
      </sup>
      Roku 1437.
     </p>
    </div>
    <div class="footnote">
     <p>
      <sup>
       [
       <a class="para" href="#id2578981" name="ftn.id2578981">
        86
       </a>
       ]
      </sup>
      <span class="emphasis">
       <em>
        Probovali to už pod Žigmundom Kiš vo Sedmohradsku, vo Níre a Samošközi Martin. Ich zbil Čáky ako nás Zápoľa.
       </em>
      </span>
      Reč je o veľkom sedliackom povstaní za kráľa Žigmunda r. 1437, rozšírenom v Sedmohradsku a priľahlých krajoch Uhorska. Čákym sa rozumie Ladislav Csáky, vtedajší sedmohradský vojvoda. Kišovo meno neprichádza v historických prameňoch (uvádzajú sa iní vodcovia), ale meno sedliaka alebo richtára Martina sa uvádza vo všetkých tých prameňoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2579019" name="ftn.id2579019">
        87
       </a>
       ]
      </sup>
      <span class="emphasis">
       <em>
        Štyridsiatich z nás uvrhli v žalár… vyviedli… nás deviatich na námestie.
       </em>
      </span>
      Záborský má tieto podrobnosti presne podľa Istvánffiho.
     </p>
    </div>
    <div class="footnote">
     <p>
      <sup>
       [
       <a class="para" href="#id2579040" name="ftn.id2579040">
        88
       </a>
       ]
      </sup>
      <span class="emphasis">
       <em>
        Okolo trónu dvanásť kolov trčalo.
       </em>
      </span>
      Podrobnosť už nedoložená historicky. Na starej medirytine z r. 1696, znázorňujúcej Dóžov žeravý trón, vidno skutočne dve vatry, po oboch bokoch trónu.
     </p>
    </div>
    <div class="footnote">
     <p>
      <sup>
       [
       <a class="para" href="#id2579060" name="ftn.id2579060">
        89
       </a>
       ]
      </sup>
      <span class="emphasis">
       <em>
        „Psov týchto som sám sebe vychoval“,
       </em>
      </span>
      miesto tejto vety má Istvánffi ako Dóžove slová len toľko: „psie štence!“
     </p>
    </div>
    <div class="footnote">
     <p>
      <sup>
       [
       <a class="para" href="#id2504484" name="ftn.id2504484">
        90
       </a>
       ]
      </sup>
      <span class="emphasis">
       <em>
        Zhynul teda na kole pred Dóžom
       </em>
      </span>
      (Tár), údaj historicky nedoložený
     </p>
    </div>
    <div class="footnote">
     <p>
      <sup>
       [
       <a class="para" href="#id2504501" name="ftn.id2504501">
        91
       </a>
       ]
      </sup>
      <span class="emphasis">
       <em>
        Pričinením jeho jatý Dóža
       </em>
      </span>
      (Kotán), historicky nedoložené. Podľa prameňov Dóža síce bol opitý, ale zmužile si počínal v bitke, vedenej za dňa. Peter Petrovič ho s koňa shodil, poranil a takým činom sa dostal do zajatia Zápoľovho vojska. O nejakej zrade, či so strany Tára, či so strany Kotána, pramene nič nehovoria.
     </p>
    </div>
    <div class="footnote">
     <p>
      <sup>
       [
       <a class="para" href="#id2504523" name="ftn.id2504523">
        92
       </a>
       ]
      </sup>
      <span class="emphasis">
       <em>
        Rado Sáva kde?
       </em>
      </span>
      V prameňoch sa spomína veliteľ križiakov Radoslav Veľký, ktorý z Titelu prišiel pod Temešvár a tam ho Juraj Dóža sám zabil (príčina sa neudáva).
     </p>
    </div>
    <div class="footnote">
     <p>
      <sup>
       [
       <a class="para" href="#id2504538" name="ftn.id2504538">
        93
       </a>
       ]
      </sup>
      <span class="emphasis">
       <em>
        Hosú padol i Pogáň,
       </em>
      </span>
      podrobnosť možná, aj keď historicky výslovne nespomenutá.
     </p>
    </div>
    <div class="footnote">
     <p>
      <sup>
       [
       <a class="para" href="#id2504558" name="ftn.id2504558">
        94
       </a>
       ]
      </sup>
      <span class="emphasis">
       <em>
        Biskup jurský, Ján Gustoň, pápanským kapitánom Šitkom rozprášili s prevelikou i tých vcele hanbou.
       </em>
      </span>
      Mená a ďalšie podrobnosti sú presne podľa Istvánffiho. Jurský = rábsky (győrsky). Gustoňa píšu Gosztonyi a kapitán Sitkei sa volal krstným menom Gothard.
     </p>
    </div>
   </div>
  </div>
 </body>
</html>
