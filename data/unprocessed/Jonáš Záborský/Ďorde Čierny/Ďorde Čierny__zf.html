<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2551234">
       </a>
       Osoby
      </h2>
     </div>
    </div>
   </div>
   <p>
   </p>
   <p>
   </p>
   <p>
    ĎORDE ČIERNY (Kara), prvý pôvodca srbského povstania
    <sup>
     [
     <a class="footnote" href="#ftn.id2517134" name="id2517134">
      1
     </a>
     ]
    </sup>
   </p>
   <p>
    PETRONIJ, jeho otec
    <sup>
     [
     <a class="footnote" href="#ftn.id2517157" name="id2517157">
      2
     </a>
     ]
    </sup>
   </p>
   <p>
    ĽUBICA, jeho matka
    <sup>
     [
     <a class="footnote" href="#ftn.id2517177" name="id2517177">
      3
     </a>
     ]
    </sup>
   </p>
   <p>
    MARA, jeho manželka
    <sup>
     [
     <a class="footnote" href="#ftn.id2522924" name="id2522924">
      4
     </a>
     ]
    </sup>
   </p>
   <p>
    IĽO, jeho pobratim
    <sup>
     [
     <a class="footnote" href="#ftn.id2522942" name="id2522942">
      5
     </a>
     ]
    </sup>
   </p>
   <p>
    VUJCO, jeho kmotor
    <sup>
     [
     <a class="footnote" href="#ftn.id2522963" name="id2522963">
      6
     </a>
     ]
    </sup>
   </p>
   <p>
    MILOŠ OBRENOVIĆ, druhý pôvodca srbského povstania
    <sup>
     [
     <a class="footnote" href="#ftn.id2522985" name="id2522985">
      7
     </a>
     ]
    </sup>
   </p>
   <p>
    MATIJ, protopop
    <sup>
     [
     <a class="footnote" href="#ftn.id2523032" name="id2523032">
      8
     </a>
     ]
    </sup>
   </p>
   <p>
    LEONTIJ, patriarcha, Grék
    <sup>
     [
     <a class="footnote" href="#ftn.id2523060" name="id2523060">
      9
     </a>
     ]
    </sup>
   </p>
   <p>
    STANOJE GLAVAŠ
    <sup>
     [
     <a class="footnote" href="#ftn.id2523085" name="id2523085">
      10
     </a>
     ]
    </sup>
   </p>
   <p>
    MILENKO DOBRINJAK
    <sup>
     [
     <a class="footnote" href="#ftn.id2523124" name="id2523124">
      11
     </a>
     ]
    </sup>
   </p>
   <p>
    STOJKOVIĆ
    <sup>
     [
     <a class="footnote" href="#ftn.id2523176" name="id2523176">
      12
     </a>
     ]
    </sup>
   </p>
   <p>
    NENADOVIĆ
    <sup>
     [
     <a class="footnote" href="#ftn.id2523194" name="id2523194">
      13
     </a>
     ]
    </sup>
   </p>
   <p>
    VEĽKO
    <sup>
     [
     <a class="footnote" href="#ftn.id2523221" name="id2523221">
      14
     </a>
     ]
    </sup>
   </p>
   <p>
    TEODOSIJ, z Orašca
    <sup>
     [
     <a class="footnote" href="#ftn.id2523245" name="id2523245">
      15
     </a>
     ]
    </sup>
   </p>
   <p>
    BOŽA GRUJOVIĆ, jediný učený Srb zo Sriemska
    <sup>
     [
     <a class="footnote" href="#ftn.id2523289" name="id2523289">
      16
     </a>
     ]
    </sup>
   </p>
   <p>
    FOČIĆ, MUŇO; poturčení Bosniaci
    <sup>
     [
     <a class="footnote" href="#ftn.id2523337" name="id2523337">
      17
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      Vyše týchto viac ozbrojených Srbov, hajdúchov,
                                                  momkov a Turkov ako osoby nemé.
     </em>
    </span>
    <sup>
     [
     <a class="footnote" href="#ftn.id2523434" name="id2523434">
      18
     </a>
     ]
    </sup>
   </p>
   <p>
    <span class="emphasis">
     <em>
      (Dej na rozličných miestach v Srbsku, medzi rokmi
                                                  1804 — 1817.)
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2517134" name="ftn.id2517134">
        1
       </a>
       ]
      </sup>
      <span class="emphasis">
       <em>
        Ďorde Čierny,
       </em>
      </span>
      Djordje
                                                  Petrovič, nazvaný Karadjordje (1762
                                                  — 1817), vodca prvého úspešného
                                                  srbského povstania proti Turkom
                                                  (1804 — 1812).
     </p>
    </div>
    <div class="footnote">
     <p>
      <sup>
       [
       <a class="para" href="#id2517157" name="ftn.id2517157">
        2
       </a>
       ]
      </sup>
      <span class="emphasis">
       <em>
        Petronij,
       </em>
      </span>
      Karadjordjov otec. Bol vlastne
                                                  Peter, ale obyčajne ho volali
                                                  Petronije.
     </p>
    </div>
    <div class="footnote">
     <p>
      <sup>
       [
       <a class="para" href="#id2517177" name="ftn.id2517177">
        3
       </a>
       ]
      </sup>
      <span class="emphasis">
       <em>
        Ľubica,
       </em>
      </span>
      Djordjova
                                                  matka, správne Marica.
     </p>
    </div>
    <div class="footnote">
     <p>
      <sup>
       [
       <a class="para" href="#id2522924" name="ftn.id2522924">
        4
       </a>
       ]
      </sup>
      <span class="emphasis">
       <em>
        Mara,
       </em>
      </span>
      Djordjova
                                                  manželka, historicky správne však
                                                  Jelena.
     </p>
    </div>
    <div class="footnote">
     <p>
      <sup>
       [
       <a class="para" href="#id2522942" name="ftn.id2522942">
        5
       </a>
       ]
      </sup>
      <span class="emphasis">
       <em>
        Iľo,
       </em>
      </span>
      Djordjov
                                                  pobratim. V texte je Djordjov brat.
                                                  Karadjordje mal skutočne brata,
                                                  lenže sa volal Marinko.
     </p>
    </div>
    <div class="footnote">
     <p>
      <sup>
       [
       <a class="para" href="#id2522963" name="ftn.id2522963">
        6
       </a>
       ]
      </sup>
      <span class="emphasis">
       <em>
        Vujco,
       </em>
      </span>
      Djordjov
                                                  kmotor. Správne Vujica Vulićević,
                                                  ktorý bol Karadjordjov starý
                                                  priateľ.
     </p>
    </div>
    <div class="footnote">
     <p>
      <sup>
       [
       <a class="para" href="#id2522985" name="ftn.id2522985">
        7
       </a>
       ]
      </sup>
      <span class="emphasis">
       <em>
        Miloš Obrenović,
       </em>
      </span>
      druhý pôvodca srbského povstania
                                                  (1780 — 1860). Po zlome prvého
                                                  povstania (1813) neemigroval, ako
                                                  Karadjordje a mnohí iní, ale zostal
                                                  doma v Srbsku. Po opätovných
                                                  tureckých zločinoch na ujarmených
                                                  Srboch vyhlásil v Takove na Kvetnú
                                                  nedeľu r. 1815 nové povstanie,
                                                  ktoré aj šťastlive dovŕšilo
                                                  postupné oslobodenie Srbov. Miloš
                                                  Obrenović bol po Karadjordjovi
                                                  druhým vodcom a panovníkom srbským
                                                  v 19. storočí (najprv v r. 1815 —
                                                  1839 a potom v r. 1858 —
                                                  1860).
     </p>
    </div>
    <div class="footnote">
     <p>
      <sup>
       [
       <a class="para" href="#id2523032" name="ftn.id2523032">
        8
       </a>
       ]
      </sup>
      <span class="emphasis">
       <em>
        Matij, protopop.
       </em>
      </span>
      Historickou postavou bol Matija
                                                  Nenadović (1777 — 1854), protopop
                                                  (pravoslávny senior, náčelník
                                                  okresu, zahrnujúceho viacej
                                                  cirkevných sborov), srbský štátnik.
                                                  Zúčastnil sa činne v Karadjordjovom
                                                  povstaní a cestoval opätovne v
                                                  diplomatických poslaniach do
                                                  Petrohradu, na viedenský kongres a
                                                  inde.
     </p>
    </div>
    <div class="footnote">
     <p>
      <sup>
       [
       <a class="para" href="#id2523060" name="ftn.id2523060">
        9
       </a>
       ]
      </sup>
      <span class="emphasis">
       <em>
        Leontij, patriarcha,
                                                  Grék,
       </em>
      </span>
      správne arcibiskup
                                                  belehradský. Bol skutočne Grék (s
                                                  ostrova Chios) a mal sprostredkovať
                                                  dorozumenie medzi Srbmi a tureckými
                                                  dahijami. Pravda, nepodarilo sa mu
                                                  to.
     </p>
    </div>
    <div class="footnote">
     <p>
      <sup>
       [
       <a class="para" href="#id2523085" name="ftn.id2523085">
        10
       </a>
       ]
      </sup>
      <span class="emphasis">
       <em>
        Glavaš,
       </em>
      </span>
      nemá nič
                                                  spoločného s historickým Stanojom
                                                  Glavašom (podľahol r. 1815 presile
                                                  Albáncov v dedine Golar). Má
                                                  znázorňovať podľa autorovho úmyslu
                                                  typ srbských odrodilcov, utajených
                                                  poturčencov. Podobní ľudia boli o
                                                  toľko nebezpečnejší, že vystupovali
                                                  v maske horlivých srbských
                                                  vlastencov.
     </p>
    </div>
    <div class="footnote">
     <p>
      <sup>
       [
       <a class="para" href="#id2523124" name="ftn.id2523124">
        11
       </a>
       ]
      </sup>
      <span class="emphasis">
       <em>
        Milenko Dobrinjak.
       </em>
      </span>
      Historickou osobou je Petar
                                                  Teodorović Dobrnjac (1772 — 1828),
                                                  jeden z vodcov povstania v r. 1804.
                                                  R. 1806 bránil Deligrad proti
                                                  Ibrahimovi pašovi a získal si
                                                  zvučné meno. Keď však pri výprave
                                                  na Niš Karadjordje menoval vodcom
                                                  celej výpravy jeho protivníka
                                                  Miloja Todoroviča, Dobrnjac
                                                  prehovoril Hajduka Veljka, aby s
                                                  ním odišiel. Tak sa zoslabil hlavný
                                                  srbský voj a Dobrnjac tým zavinil
                                                  hroznú porážku Srbov pri Plamenici
                                                  (19. mája 1809). R. 1811 ho
                                                  vypovedali zo Srbska pre tú
                                                  porážku, takže žil mimo územia
                                                  Srbska. Umrel v rumunských
                                                  Jassoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2523176" name="ftn.id2523176">
        12
       </a>
       ]
      </sup>
      <span class="emphasis">
       <em>
        Stojković,
       </em>
      </span>
      nedala sa
                                                  zistiť historická osoba, ktorá mu
                                                  bola modelom.
     </p>
    </div>
    <div class="footnote">
     <p>
      <sup>
       [
       <a class="para" href="#id2523194" name="ftn.id2523194">
        13
       </a>
       ]
      </sup>
      <span class="emphasis">
       <em>
        Nenadović,
       </em>
      </span>
      historickou osobou je Jakov
                                                  Nenadović, strýc Matiju, jeden z
                                                  vodcov prvého srbského povstania.
                                                  Spravoval viacej okresov a spolu s
                                                  Petrom Dobrnjcom a viacerými inými
                                                  náčelníkmi intrigoval proti
                                                  Karadjordjovi.
     </p>
    </div>
    <div class="footnote">
     <p>
      <sup>
       [
       <a class="para" href="#id2523221" name="ftn.id2523221">
        14
       </a>
       ]
      </sup>
      <span class="emphasis">
       <em>
        Veľko,
       </em>
      </span>
      mohlo by ísť o
                                                  Hajduka Veljka Petrovića (asi r.
                                                  1780 — 1813), postrach Turkov. Bol
                                                  osobne neobyčajne udatný,
                                                  mimoriadne odvážny. Zabila ho
                                                  turecká delová guľa pri obrane
                                                  Negotina, kde bol veliteľom
                                                  pevnosti.
     </p>
    </div>
    <div class="footnote">
     <p>
      <sup>
       [
       <a class="para" href="#id2523245" name="ftn.id2523245">
        15
       </a>
       ]
      </sup>
      <span class="emphasis">
       <em>
        Teodosij z Orašca,
       </em>
      </span>
      aj
                                                  v dejinách známy len pod tým menom.
                                                  Bol za to, aby sa diktátorská moc
                                                  dala Karadjordjovi, ale len preto,
                                                  aby ho v prípade neúspechu
                                                  povstania mohli vydať Turkom a tak
                                                  odvrátiť zlo od seba. Ak by však
                                                  povstanie malo úspech, tak
                                                  rozumoval Teodosij, bude vždy dosť
                                                  času odňať Karadjordjovi najvyššiu
                                                  moc.
     </p>
    </div>
    <div class="footnote">
     <p>
      <sup>
       [
       <a class="para" href="#id2523289" name="ftn.id2523289">
        16
       </a>
       ]
      </sup>
      <span class="emphasis">
       <em>
        Boža Grujović,
       </em>
      </span>
      autor
                                                  ho nesprávne nazýva jediným učeným
                                                  Srbom (rozumej v Srbsku). Takým bol
                                                  predsa Dositej Obradović (1739 —
                                                  1811), človek vzdelaný, spisovateľ,
                                                  osvietenec, za čias Karadjordjových
                                                  prvý minister osvety v Srbsku.
                                                  Ostatní Srbi vo vtedajšom Srbsku
                                                  boli neučení, rad-radom analfabeti
                                                  (takí boli i Karadjordje a Miloš
                                                  Obrenović), Matija Nenadović bol už
                                                  „učeným“ človekom, keďže vedel
                                                  ako-tak čítať a písať. (Boža
                                                  Grujović je, ako sa zdá, vymyslená
                                                  osoba.)
     </p>
    </div>
    <div class="footnote">
     <p>
      <sup>
       [
       <a class="para" href="#id2523337" name="ftn.id2523337">
        17
       </a>
       ]
      </sup>
      <span class="emphasis">
       <em>
        Fočič, Muňo, poturčení
                                                  Bosniaci.
       </em>
      </span>
      Historické
                                                  osoby sú Fočič Mehmed-aga a Mula
                                                  Jusuf, dvaja dahijovia (vodcovia
                                                  janičiarov v Srbsku), ktorí spolu s
                                                  inými dvoma vodcami tureckých
                                                  povstalcov najprv zajali a potom
                                                  zavraždili belehradského pašu
                                                  Hadži-Mustafu, ktorý bol Srbom
                                                  naklonený. Po jeho smrti títo
                                                  štyria vodcovia zavládli v
                                                  pašaliku, ktorý si rozdelili na
                                                  štyri rovné čiastky. Sultán, aby
                                                  zachoval aspoň zdanie svojej moci,
                                                  poslal za nového pašu do Belehradu
                                                  Agu-Asana — pašu, ktorý bol vlastne
                                                  správcom len podľa mena. Dahijovia
                                                  po vypuknutí Srbského povstania,
                                                  namiereného najprv len proti ich
                                                  zločinnému konaniu a proti zlému
                                                  zachádzaniu so Srbmi vôbec, ušli z
                                                  Belehradu na dunajský ostrov
                                                  Ada-kale. Tam ich sami Turci vydali
                                                  Srbom a tí ich na mieste pobili.
                                                  Fočić a Muňo, ako vystupujú u
                                                  Záborského (i po r. 1804 a čo viac
                                                  až r. 1817, pred Karadjordjovou
                                                  smrťou), sú teda nie historické
                                                  postavy, ale osoby dramatické,
                                                  vymyslené.
     </p>
    </div>
    <div class="footnote">
     <p>
      <sup>
       [
       <a class="para" href="#id2523434" name="ftn.id2523434">
        18
       </a>
       ]
      </sup>
      <span class="emphasis">
       <em>
        Viac hajdúchov,
                                                  momkov.
       </em>
      </span>
      Ide o srbských
                                                  hajdukov, nie hajdúchov v našom
                                                  smysle. Hajdukmi sa volali
                                                  kresťanskí utečenci, ktorí opustili
                                                  svoju rodinu a dedinu, aby sa v
                                                  neprístupných srbských lesoch pod
                                                  vodcovstvom harambašov soskupili do
                                                  branných čiat. Tie čaty sa pomstily
                                                  na utláčateľoch jednotlivých
                                                  hajdukov a na mohademánoch vôbec.
                                                  Ľud ich oslavoval ako svojich
                                                  národných hrdinov. Momak (srb.),
                                                  mládenec, tak sa volali členovia
                                                  družiny knezov (náčelníkov
                                                  väčších-menších obvodov) u
                                                  Srbov.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523492">
       </a>
       Dejstvo prvé
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2523504">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2506423">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2506789">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2506852">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2506958">
        Výstup 5.
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523504">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Istý počet hajdúchov (zbojníkov) spí
                                                  na zemi, len Glavaš a Veľko sú
                                                  hore, oba s ručnicami.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      GLAVAŠ:
      <br/>
      Pekná tá zem srbská, pobratime.
      <br/>
      Pozri na to more siných lesov
      <br/>
      a na tietam úrodné roviny.
      <br/>
      <br/>
      VEĽKO:
      <br/>
      Pekná, pravda, bola by vlasť srbská,
      <br/>
      keby kliatba poroby tureckej
      <br/>
      neležala skazonosne na nej.
      <br/>
      <br/>
      GLAVAŠ:
      <br/>
      Pravda. V peknej vlasti špatný život
      <br/>
      pre to kliate Osmanské plemeno.
      <br/>
      Turci strebú našu krv i blaho.
      <br/>
      <br/>
      VEĽKO:
      <br/>
      Nie tak Turci ako poturčenci.
      <br/>
      Vykorenil by ich svätý Sáva.
      <sup>
       [
       <a class="footnote" href="#ftn.id2506358" name="id2506358">
        19
       </a>
       ]
      </sup>
      <br/>
      <br/>
      GLAVAŠ:
      <br/>
      Pravda. Horší Turka poturčenec.
      <br/>
      <br/>
      VEĽKO:
      <br/>
      Ide ktosi. Hop, hop! Hore, bratia.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Ležiaci hajdúsi vyskočia a postavia
                                                  sa do pohotovosti s
                                                  ručnicami.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      GLAVAŠ:
      <br/>
      Harambaša Ďorde.
      <sup>
       [
       <a class="footnote" href="#ftn.id2506407" name="id2506407">
        20
       </a>
       ]
      </sup>
      Vedie kohos’.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506423">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Čierny, Mladen, Miloš
                                                  Obrenović, protopop
                                                  Matij.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ČIERNY:
      <br/>
      Tu, hľa, moja čeliadka.
      <br/>
      <br/>
      MILOŠ:
      <br/>
      Koľko vás?
      <br/>
      <br/>
      ČIERNY:
      <br/>
      Dvesto horských zmužilých sokolov.
      <br/>
      Každý nesie zbroj odňatú Turkom.
      <br/>
      <br/>
      MILOŠ:
      <br/>
      Naposledok prchne celé Srbsko
      <br/>
      v tieto bohom stvorené pevnosti.
      <br/>
      <br/>
      ČIERNY:
      <br/>
      Nie div, už len na horách sloboda.
      <br/>
      Obydlia sa ľudské dusia všetky
      <br/>
      vo morovom povetrí otroctva.
      <br/>
      K nevystátiu panstvo musulmanské.
      <br/>
      Nie ti ani tá hlava bezpečná.
      <br/>
      Turek berie raji, čo zapatrí,
      <sup>
       [
       <a class="footnote" href="#ftn.id2506468" name="id2506468">
        21
       </a>
       ]
      </sup>
      <br/>
      a ubíja, koho chce, bez pomsty.
      <br/>
      Keď sa stretneš s ním, sosadni s koňa
      <br/>
      a jestli tvoj lepší, musíš kupčiť.
      <br/>
      Keď vostúpi do chalupy tvojej,
      <br/>
      vezme, čo chce, ženu, dcéru znectí.
      <br/>
      Ak ideš na žalobu k vrchnostiam,
      <br/>
      strestaný ty budeš, nie zločinec.
      <br/>
      Lebo Turek krivdí, Turek súdi.
      <br/>
      Kresťan ani svedkom byť nemôže.
      <br/>
      <br/>
      MATIJ:
      <br/>
      Toto dáva úplnú beztrestnosť
      <br/>
      poturčencom a hovädským Turkom
      <br/>
      a činí náš stav neznesiteľným.
      <br/>
      Kto to ešte cíti, že nie je tým,
      <br/>
      čím ho Turek nazýva, psom podlým,
      <sup>
       [
       <a class="footnote" href="#ftn.id2506493" name="id2506493">
        22
       </a>
       ]
      </sup>
      <br/>
      pŕchne do hôr, hoc aj by tu tvrdé
      <br/>
      miesto chleba hrýzť musel kamene.
      <br/>
      Ja protopop, a predsa tu musím
      <br/>
      hľadať medzi hajdúchami skrýšu.
      <br/>
      Povesili ma za nohy, lotri,
      <br/>
      so hrady a zapálili mokrú
      <br/>
      pod hlavou mi slamu, až im poviem,
      <br/>
      kde vraj držím ukryté peniaze.
      <br/>
      <br/>
      MILOŠ:
      <br/>
      A strýcovi mojemu v Rudníku,
      <br/>
      Milanovi, Obrenovićovi
      <sup>
       [
       <a class="footnote" href="#ftn.id2506513" name="id2506513">
        23
       </a>
       ]
      </sup>
      <br/>
      vopchali do vreca čestnú hlavu
      <br/>
      a prášili mu popol do pozdier.
      <br/>
      Toľko, toľko že sa nezadusil.
      <br/>
      <br/>
      MLADEN:
      <br/>
      Môjho otca dobili do smrti.
      <br/>
      Ja sám ledva som uskočil „dajom“.
      <sup>
       [
       <a class="footnote" href="#ftn.id2506529" name="id2506529">
        24
       </a>
       ]
      </sup>
      <br/>
      <br/>
      ČIERNY:
      <br/>
      Podobné by vedel prípadnosti
      <br/>
      každý, ktorí sme tu, vypravovať.
      <br/>
      Mne pred očmi chcel hovädský Turek
      <br/>
      sväté lože manželské poškvrniť.
      <sup>
       [
       <a class="footnote" href="#ftn.id2506553" name="id2506553">
        25
       </a>
       ]
      </sup>
      <br/>
      Keď som zabil ho vo slušnom hneve,
      <br/>
      musel som sa spasiť do Rakúska.
      <br/>
      Teraz by ma boli sdiali na kôl,
      <br/>
      kebych nebol sa spasil útekom,
      <br/>
      pre tú veľkú vinu, že mám dačo.
      <br/>
      Ani dobré služby neochránia.
      <br/>
      Tu Glavaš a Katić pomáhali
      <br/>
      Turkom verne udusiť povstanie
      <br/>
      Pozvan Oglu na horách balkánskych;
      <sup>
       [
       <a class="footnote" href="#ftn.id2506577" name="id2506577">
        26
       </a>
       ]
      </sup>
      <br/>
      a otážte sa ich, prečo sú tu?
      <br/>
      <br/>
      GLAVAŠ:
      <br/>
      Kliaty každý Srb, kto slúži Turkom.
      <br/>
      <br/>
      MATIJ:
      <br/>
      Plemä toto zlostné tým hroznejšie,
      <br/>
      že týraním, škrtením kresťanov
      <br/>
      svojmu myslí slúžiť Allahovi.
      <br/>
      Náboženstvo u nich posväcuje,
      <br/>
      čo lakomosť im šepce a chlípnosť.
      <br/>
      <br/>
      MILOŠ:
      <br/>
      Pokiaľ paša Chadži Mustafa žil,
      <sup>
       [
       <a class="footnote" href="#ftn.id2506608" name="id2506608">
        27
       </a>
       ]
      </sup>
      <br/>
      tu ešte len bolo, ako bolo.
      <br/>
      Srbi srbskou ho nazvali „majkou“.
      <br/>
      <br/>
      ČIERNY:
      <br/>
      Pod ním som sa i ja vrátil domov.
      <br/>
      <br/>
      MATIJ:
      <br/>
      Keď ale prekliaty poturčenec,
      <br/>
      Fočić Mehmet, ubil so svojimi
      <br/>
      spoločníkmi „majku“ a pašalík
      <br/>
      jeho medzi sebou podelili,
      <br/>
      započalo sa riadenie desné.
      <br/>
      Rota zradcov národa a viery
      <br/>
      vrhla na nás sa s celou besnosťou
      <br/>
      odpadlíkov. Lakomosť ich kraja,
      <br/>
      zloba nemá medzí. Sám padišah
      <sup>
       [
       <a class="footnote" href="#ftn.id2506632" name="id2506632">
        28
       </a>
       ]
      </sup>
      <br/>
      hrozí sa ich bujných ukrutností;
      <br/>
      pomoci nám ale dať nemôže.
      <br/>
      Vysmievajú sa „daji“ i jemu.
      <br/>
      Nový paša proti nim bezsilný.
      <sup>
       [
       <a class="footnote" href="#ftn.id2506647" name="id2506647">
        29
       </a>
       ]
      </sup>
      <br/>
      Biedne Srbsko nemá útočišťa
      <br/>
      iného jak hory Šumadie,
      <sup>
       [
       <a class="footnote" href="#ftn.id2506659" name="id2506659">
        30
       </a>
       ]
      </sup>
      <br/>
      a ochrancov iných krom hajdúchov.
      <br/>
      Hajdúsi sú jediní mstitelia
      <br/>
      páchaných nad Srbmi ukrutností
      <br/>
      odo bitky na Kosovom poli.
      <sup>
       [
       <a class="footnote" href="#ftn.id2506675" name="id2506675">
        31
       </a>
       ]
      </sup>
      <br/>
      <br/>
      ČIERNY:
      <br/>
      Pravda, pravda. Lež čo bude z toho,
      <br/>
      keď náš počet tu tak valne vzrastá?
      <br/>
      V horách ni siať, ni chovať dobytok.
      <br/>
      Padáme na obťažnosť okolným
      <br/>
      dedinám, trpiacim bratom našim.
      <br/>
      Dielo Turkov dovršujeme my.
      <br/>
      Čo nechajú im, to my berieme.
      <br/>
      Žijeme tu v horách na útraty
      <br/>
      pracujúcich v potu tváre bratov.
      <br/>
      Chcel bych tomu sám učiniť koniec.
      <br/>
      Bo ubitie tých pár planých „dajov“
      <br/>
      nestojí vo pomere s tou škodou,
      <br/>
      ktorú činiť bratom sme nútení.
      <br/>
      <br/>
      MLADEN:
      <br/>
      V Rakúsko sa chceš zas vysťahovať?
      <br/>
      <br/>
      ČIERNY:
      <br/>
      Eh, v Rakúsko! Zrobil som to dvakrát,
      <sup>
       [
       <a class="footnote" href="#ftn.id2506702" name="id2506702">
        32
       </a>
       ]
      </sup>
      <br/>
      po tretí už síce neučiním.
      <br/>
      Pristúpil som k sboru ochotníkov,
      <br/>
      ktorý u nás sbieral Michajlovič,
      <br/>
      plukovník rakúsky,
      <sup>
       [
       <a class="footnote" href="#ftn.id2506721" name="id2506721">
        33
       </a>
       ]
      </sup>
      keď vypukla
      <br/>
      medzi Turkom a Rakúskom vojna.
      <br/>
      Šiel som s naším plukom do Rakúska,
      <br/>
      bojoval som s ním na pôde srbskej
      <br/>
      za slobodu srbskú. Vidiac ale,
      <br/>
      že nemienia Nemci s nami dobre,
      <br/>
      že len svoje hľadajú prospechy,
      <br/>
      nás však len za nástroj potrebujú,
      <br/>
      a nemôžuc znášať diaľ ich spupnosť,
      <br/>
      šiel som radšej znovu do hôr našich.
      <br/>
      A že pravdu som mal, svedčí koniec.
      <br/>
      Bo keď oni uzavreli pokoj,
      <br/>
      nezmienili sa o bojovavších
      <br/>
      za nich Srboch ani jedným slovom,
      <br/>
      lež vrhli nás rozdráždeným Turkom.
      <br/>
      Pred zúrením týchto musel som sa
      <br/>
      na rakúsku potom spasiť pôdu.
      <br/>
      Ale hladom bol bych tam zahynul,
      <br/>
      keby nebol som dostal na hore
      <br/>
      Fraške, vo kláštori Krušedolskom,
      <br/>
      službu veľmi chudobnú lesníka.
      <sup>
       [
       <a class="footnote" href="#ftn.id2506762" name="id2506762">
        34
       </a>
       ]
      </sup>
      <br/>
      Bol som rád, keď rozniesla sa povesť
      <br/>
      o krotkosti Chadžiho Mustafu
      <br/>
      a vďačne som v zem sa vrátil rodnú.
      <br/>
      Túto nechcel bych opustiť znovu.
      <br/>
      <br/>
      GLAVAŠ:
      <br/>
      Ide ktosi.
      <br/>
      <br/>
      ČIERNY:
      <br/>
      Brat Iľo a Vujco.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506789">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Iľo a Vujco.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      IĽO:
      <br/>
      Pozor, bratu Ďorde harambašo.
      <br/>
      <br/>
      ČIERNY:
      <br/>
      Čo je?
      <br/>
      <br/>
      IĽO:
      <br/>
      Ide Fočić aj s kavasmi.
      <sup>
       [
       <a class="footnote" href="#ftn.id2506818" name="id2506818">
        35
       </a>
       ]
      </sup>
      <br/>
      <br/>
      ČIERNY:
      <br/>
      A či mnoho tých psov?
      <br/>
      <br/>
      VUJCO:
      <br/>
      Asi pol sta.
      <br/>
      <br/>
      ČIERNY:
      <br/>
      Spravodlivosť božia dáva toho
      <br/>
      poturčenca lotra do rúk našich.
      <br/>
      Vezmeme ich všetkých do kolesa.
      <br/>
      Na znamenie svojho každý muža.
      <br/>
      Pozor, aby žiaden nám neušiel.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Rozpŕchnu sa všetci v rôzne
                                                  strany.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506852">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Po ich zmiznutí vstúpia Fočić, Muňo a
                                                  dakoľko kavasov čili
                                                  pandúrov.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      FOČIĆ:
      <br/>
      Tu museli byť. Tráva stlačená.
      <br/>
      I ohnisko po nich tu, bismillah.
      <br/>
      Psi prekliati. Nechce sa im robiť,
      <br/>
      preto pŕchnu do hôr a tu žijú
      <br/>
      dobre sebe z lúpeže, inšallah.
      <sup>
       [
       <a class="footnote" href="#ftn.id2506888" name="id2506888">
        36
       </a>
       ]
      </sup>
      <br/>
      Napádajú po nociach dediny,
      <br/>
      a v dedinách zvlášť našich priateľov,
      <br/>
      a imanie ich vlečú na hory.
      <br/>
      <br/>
      MUŇO:
      <br/>
      A všetko čo raji, to nám vzali.
      <br/>
      Bo čo raja má, to všetko naše.
      <br/>
      <br/>
      FOČIĆ:
      <br/>
      Allah strestal by toho šajtana
      <br/>
      zo Topolia.
      <sup>
       [
       <a class="footnote" href="#ftn.id2506907" name="id2506907">
        37
       </a>
       ]
      </sup>
      Kebych ho popadol,
      <br/>
      za sedem by sa dní mučiť musel.
      <br/>
      <br/>
      MUŇO:
      <br/>
      Všetci sú psi. Národ drží s nimi
      <br/>
      i popovia, bismillah. Keby nie,
      <br/>
      títo by sa tu neudržali.
      <br/>
      Dávajú im všetko, i náveštia.
      <br/>
      <br/>
      FOČIĆ:
      <br/>
      Tak, inšallah. I teraz sme ledva
      <br/>
      za peniaze len našli človeka,
      <br/>
      ktorý na ich upravil nás stopy.
      <br/>
      <br/>
      MUŇO:
      <br/>
      Zbiť všetkých a neľutovať ani
      <br/>
      vo živote decko materinskom.
      <br/>
      <br/>
      FOČIĆ:
      <br/>
      Tak, bismillah. Ani nespočiniem,
      <br/>
      pokiaľ všetkých buď nevykorením,
      <br/>
      buď na pravú neobrátim vieru.
      <sup>
       [
       <a class="footnote" href="#ftn.id2506928" name="id2506928">
        38
       </a>
       ]
      </sup>
      <br/>
      Boh je boh, Mohamed jeho prorok.
      <br/>
      Žauri tu. Dobre. Chutne na nich!
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Všetci preč. Za stenami výstrely a
                                                  výkriky: Allah! Allah! Kristus!
                                                  Kristus!)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506958">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Lomoz tento trvá chvíľku, potom
                                                  vstúpia Čierny, Iľo, Mladen, Vujco,
                                                  Glavaš, Veľko, protopop Matij,
                                                  Miloš Obrenović a istý počet
                                                  hajdúchov.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      GLAVAŠ:
      <br/>
      Kácali sa ako sťaté jedle.
      <br/>
      <br/>
      ČIERNY:
      <br/>
      Čo nám z toho, keď hlavní škodcovia
      <br/>
      a vrahovia národa utiekli?
      <br/>
      <br/>
      MLADEN:
      <br/>
      A vieš, Ďorde, čo im otvorilo
      <br/>
      Z kola nášho cestu? Mešec tento.
      <br/>
      <span class="emphasis">
       <em>
        (Ukazuje mešec s peniazmi.)
       </em>
      </span>
      <br/>
      <br/>
      ČIERNY:
      <br/>
      Trochu chápem. Vypravuj, Mladenu.
      <br/>
      <br/>
      MLADEN:
      <br/>
      Povrhli ho a lakomci títo
      <br/>
      <span class="emphasis">
       <em>
        (s poukázaním na dvoch hajdúchov).
       </em>
      </span>
      <br/>
      poskokli ku koristi ako psi
      <br/>
      a vtom Fočić a Muňo uvrzli.
      <br/>
      <br/>
      VUJCO:
      <br/>
      Videl i ja som, že tak sa stalo.
      <br/>
      <br/>
      ČIERNY:
      <br/>
      Ha, nešťastní! Takí vy podliaci?
      <br/>
      Tak sa držať má statočný hajdúch?
      <br/>
      Zradili ste pre pár groší národ.
      <br/>
      Nie ste hodni viac škvrniť spoločnosť
      <br/>
      našu, ani žiť z mozoľov bratov.
      <br/>
      Zastrelíte tam jeden druhého.
      <br/>
      <span class="emphasis">
       <em>
        (Upraví ich za stenou a díva sa von.)
       </em>
      </span>
      <br/>
      Pušku k lícu! Mier! Jeden-dva-tri. Páľ!
      <br/>
      <span class="emphasis">
       <em>
        (Za stenou súčasne dva výstrely.)
       </em>
      </span>
      <br/>
      Tak učiním každému, kto chybí
      <br/>
      povinnosti. Bo kázeň byť musí,
      <br/>
      pri podniku zvlášť nastávajúcom.
      <br/>
      <br/>
      VEĽKO:
      <br/>
      Aký mieniš podnik, harambaše?
      <br/>
      <br/>
      ČIERNY:
      <br/>
      Počneme boj s Turkom otvorený.
      <br/>
      Vyvoláme ku povstaniu národ.
      <br/>
      <br/>
      IĽO:
      <br/>
      Keby ti chcel povstať a boriť sa.
      <br/>
      Ľudia ale naši trpezliví.
      <br/>
      Smelší pŕchnu do hôr, ostatné však
      <br/>
      množstvo trpí ako tá nemina.
      <br/>
      <br/>
      ČIERNY:
      <br/>
      Donútime ho k sebaobrane,
      <br/>
      premeníme chabých na hrdinov.
      <br/>
      Vpadneme o bielom dni do dedín.
      <br/>
      Turkov tam a zradcov pobijeme,
      <br/>
      chrabrých Srbov odvedieme do hôr.
      <br/>
      Učiniac tým počiatok malý,
      <br/>
      budeme vždy viacej rostnúť v sile,
      <br/>
      potiahneme vždy viac obcí k sebe,
      <br/>
      naposledok i celé nahie.
      <sup>
       [
       <a class="footnote" href="#ftn.id2507056" name="id2507056">
        39
       </a>
       ]
      </sup>
      <br/>
      Nebudeme sa potom po horách
      <br/>
      ako šelmy divoké ukrývať,
      <br/>
      lež zriadime v rovinách tábory.
      <br/>
      Zbojnícka sa potom plachá vzbura
      <br/>
      premení vo riadny boj národný.
      <br/>
      A sultán nám nebude odporcom,
      <br/>
      bo i proti nemu broja „daji“.
      <br/>
      Oni vlastne započali odboj.
      <br/>
      Selim bude nás mať za spojencov,
      <sup>
       [
       <a class="footnote" href="#ftn.id2507077" name="id2507077">
        40
       </a>
       ]
      </sup>
      <br/>
      a potom sa i s ním porátame.
      <br/>
      <br/>
      MLADEN:
      <br/>
      Nepôjde to.
      <br/>
      <br/>
      ČIERNY:
      <br/>
      Pôjde. Lebo v celom
      <br/>
      jeden je cit národe. Niet Srba,
      <br/>
      jehož srdce by neplálo hnevom.
      <br/>
      Len dať popud, len vrhnúť iskierku,
      <br/>
      plameň celé hneď objíme Srbsko.
      <br/>
      Mlčí každý, pokiaľ len hajdúsi
      <br/>
      po horách sa boria s kavasami,
      <br/>
      keď sa ale obce a nahie
      <br/>
      osvedčia, potom sa vzchopí každý.
      <br/>
      Potom ozve sa i duchovenstvo,
      <br/>
      ktoré teraz mlčí utlmené
      <br/>
      biskupmi len fanariotskými.
      <sup>
       [
       <a class="footnote" href="#ftn.id2507100" name="id2507100">
        41
       </a>
       ]
      </sup>
      <br/>
      <br/>
      MATIJ:
      <br/>
      Vravíš ako pravý horský sokol.
      <br/>
      Vy počuli ste dakedy dačo
      <br/>
      o zástave svätej Dušanovej.
      <sup>
       [
       <a class="footnote" href="#ftn.id2507122" name="id2507122">
        42
       </a>
       ]
      </sup>
      <br/>
      <br/>
      MLADEN:
      <br/>
      Anjeli ju vraj priniesli z neba.
      <br/>
      <br/>
      VUJCO:
      <br/>
      Topličanin ju vraj a Kazančić
      <br/>
      skryli kdesi na horách balkánskych
      <sup>
       [
       <a class="footnote" href="#ftn.id2507144" name="id2507144">
        43
       </a>
       ]
      </sup>
      <br/>
      po porážke na Kosovom poli.
      <br/>
      <br/>
      VEĽKO:
      <br/>
      Kto vraj v moci nemá tú zástavu,
      <br/>
      dlho v Srbsku panovať nemôže.
      <br/>
      <br/>
      IĽO:
      <br/>
      Preto Turka panovanie nie je,
      <br/>
      nemôže byť v srbskej zemi večné.
      <br/>
      <br/>
      MATIJ:
      <br/>
      Chcete vidieť poklad Srbska? Tu je.
      <br/>
      <span class="emphasis">
       <em>
        (Vyjme zpoza ňadier starú zástavu.)
       </em>
      </span>
      <br/>
      <br/>
      ČIERNY:
      <br/>
      Ako prišla zástava na svetlo?
      <br/>
      <br/>
      MATIJ:
      <br/>
      Dvoch šedivých kaluderov
      <sup>
       [
       <a class="footnote" href="#ftn.id2507177" name="id2507177">
        44
       </a>
       ]
      </sup>
      anjel
      <br/>
      priviedol na miesto, kde zástava
      <br/>
      bola v kaňve vkopaná striebornej.
      <br/>
      Vručujem ju tebe, harambaše.
      <br/>
      <span class="emphasis">
       <em>
        (Oddá zástavu Čiernemu.)
       </em>
      </span>
      <br/>
      <br/>
      ČIERNY:
      <br/>
      Ja prijímam ju ako rukojmie
      <br/>
      budúceho vzkriesenia Srbie.
      <br/>
      Chcete teda pod znamením týmto
      <br/>
      zjavný počať boj proti Turkovi?
      <br/>
      Imaním už beztoho vážime
      <br/>
      i životmi; nech teda bude zač.
      <br/>
      Naše domy, deti, ženy zhynú;
      <br/>
      nevládneme už beztoho nimi.
      <br/>
      <br/>
      MILOŠ:
      <br/>
      Srb nech už raz alebo ožije,
      <br/>
      alebo žiť konečne prestane.
      <br/>
      K nevystatiu terajšie hlivenie.
      <br/>
      My vztýčime v Rudníku zástavy.
      <br/>
      <br/>
      VŠETCI:
      <br/>
      Poslúchame. Rozkáž, harambaše.
      <br/>
      <br/>
      ČIERNY:
      <br/>
      <span class="emphasis">
       <em>
        (sníme čiapku).
       </em>
      </span>
      <br/>
      Nech to teda čuje boh v nebesiach,
      <br/>
      čo hajdúsi uzavreli srbskí
      <br/>
      vo skalnatých Šumadie horách.
      <br/>
      Okamženie toto nechže bude
      <br/>
      okamžením zmŕtvychvstania toho
      <br/>
      nie živého, nie mŕtveho tela,
      <br/>
      ktoré dávi, cicia musulmanský
      <br/>
      už odo štvor století Vlkolak.
      <sup>
       [
       <a class="footnote" href="#ftn.id2507216" name="id2507216">
        45
       </a>
       ]
      </sup>
      <br/>
      Trúby naše nech budú trúbami
      <br/>
      zmŕtvychvstania pre ukrižovaný
      <br/>
      národ zradou jedného podliaka.
      <sup>
       [
       <a class="footnote" href="#ftn.id2507231" name="id2507231">
        46
       </a>
       ]
      </sup>
      <br/>
      Nech rozleje sa ten vzduch voľnosti,
      <br/>
      ktorý posiaľ vial len na tých horách,
      <br/>
      po údoliach všetkých a rovinách.
      <br/>
      Nech pripustí Hospodin pred seba
      <br/>
      štvorstoleté úpenlivé vzdychy
      <br/>
      zdeptaného do prachu národa,
      <br/>
      by strepotal padišah na svojom,
      <br/>
      z kostí ľudských vystavenom, hrôzou
      <br/>
      obtočenom, mor šíriacom tróne.
      <br/>
      <br/>
      VŠETCI:
      <br/>
      Uslyšíš to boh a svätý Sáva.
      <br/>
      <br/>
      ČIERNY:
      <br/>
      V jeho svätú dúfajúce pomoc,
      <br/>
      priložíme hneď ku dielu ruku.
      <br/>
      Vy, Glavaša a Veľko, vstúpite
      <br/>
      s polovicou mužstva do Sibnice.
      <sup>
       [
       <a class="footnote" href="#ftn.id2507257" name="id2507257">
        47
       </a>
       ]
      </sup>
      <br/>
      Obstúpite v tichosti dedinu,
      <br/>
      musulmanov a zradcov zbijete,
      <br/>
      schopných zbroje privediete do hôr.
      <br/>
      Ktokoľvek sa sprotiví, guľku mu.
      <br/>
      Hrôza musí pôsobiť s nádejou,
      <br/>
      strach zaplašen byť strachom mocnejším.
      <br/>
      Chabí musia vidieť, že zahynú
      <br/>
      istotne od priateľov slobody,
      <br/>
      keby ďalej otročili Turkom.
      <br/>
      Nechže žije slobodná Srbia!
      <br/>
      <br/>
      VŠETCI:
      <br/>
      Živio národ i vodca náš Ďorde!
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Všetci preč, opona
                                                  spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506358" name="ftn.id2506358">
        19
       </a>
       ]
      </sup>
      <span class="emphasis">
       <em>
        Vykorenil by ich svätý Sáva
       </em>
      </span>
      (okolo 1171 — 1195/6 — 1236), pôvodným menom Rastko, najmladší syn srbského veľkého župana Nemanju. R. 1219 vykonal v Nikeji u cisára Teodora Laskarisa I. a patriarchu Manuela zriadenie osobitného srbského arcibiskupstva a sám sa stal prvým arcibiskupom. Bol dva razy vo Svätej zemi (Palestíne). Pred druhou cestou sa zriekol arcibiskupskej hodnosti. Umrel na návrate z druhej cesty v bulharskom sídelnom meste Trnove. Bol i literárne činný. Srbi ho ctia ako svojho národného svätca.
     </p>
    </div>
    <div class="footnote">
     <p>
      <sup>
       [
       <a class="para" href="#id2506407" name="ftn.id2506407">
        20
       </a>
       ]
      </sup>
      <span class="emphasis">
       <em>
        Harambaša Ďorde
       </em>
      </span>
      (tur.), zbojnícky pohlavár, náčelník hajdukov.
     </p>
    </div>
    <div class="footnote">
     <p>
      <sup>
       [
       <a class="para" href="#id2506468" name="ftn.id2506468">
        21
       </a>
       ]
      </sup>
      <span class="emphasis">
       <em>
        Turek berie raji, čo zapatrí
       </em>
      </span>
      (východoslov.), čo zazrie. Rája vlastne riaja, arab. = stádo), u Turkov hromadné označenie inovercov-kresťanov pod ich vládou, ktorí nemajú rovnaké práva s nimi, keďže neprijali islam.
     </p>
    </div>
    <div class="footnote">
     <p>
      <sup>
       [
       <a class="para" href="#id2506493" name="ftn.id2506493">
        22
       </a>
       ]
      </sup>
      <span class="emphasis">
       <em>
        Čím ho Turek nazýva, psom podlým,
       </em>
      </span>
      kresťana, práve preto, že nie je mohamedán ako on.
     </p>
    </div>
    <div class="footnote">
     <p>
      <sup>
       [
       <a class="para" href="#id2506513" name="ftn.id2506513">
        23
       </a>
       ]
      </sup>
      <span class="emphasis">
       <em>
        A strýcovi mojemu v Rudníku, Milanovi, Obrenovićovi…
       </em>
      </span>
      Historický Milan Obrenović bol nevlastný brat Milošov.
     </p>
    </div>
    <div class="footnote">
     <p>
      <sup>
       [
       <a class="para" href="#id2506529" name="ftn.id2506529">
        24
       </a>
       ]
      </sup>
      <span class="emphasis">
       <em>
        Ja sám ledva som uskočil „dajom“,
       </em>
      </span>
      presne dahijom. Dahija (pôv. daija, arab, da’i) je vyhnanec, utečenec. Tak sa nazývali sami janičiari, keď sa po svojom vyhnaní r. 1801 vrátili do Srbska a po usmrtení Mustafu-pašu zavládli pašalikom. V užšom smysle dahijami sa rozumejú štyria vodcovia tých janičiarov, Fočić Mehmed-aga, Kučuk-Alija, Aganlija a Mula Jusuf.
     </p>
    </div>
    <div class="footnote">
     <p>
      <sup>
       [
       <a class="para" href="#id2506553" name="ftn.id2506553">
        25
       </a>
       ]
      </sup>
      <span class="emphasis">
       <em>
        Mne pred očami chcel hovädský Turek sväté lože manželské poškvrniť.
       </em>
      </span>
      Či sa prípad mal stať Karadjordjovi, nevieme, aspoň sa to nespomína v súvise s ním. Inak bol to pri Turkoch zjav veľmi bežný.
     </p>
    </div>
    <div class="footnote">
     <p>
      <sup>
       [
       <a class="para" href="#id2506577" name="ftn.id2506577">
        26
       </a>
       ]
      </sup>
      <span class="emphasis">
       <em>
        Tu Glavaš a Katič pomáhali Turkom verne udusiť povstanie Pozvan Oglu.
       </em>
      </span>
      Osman Pasvan-Oglu (1758 — 1807), turecký vojvodca. Opevnil sa r. 1794 vo Vidine, odporujúc „nemoslemským“ reformám sultána Selima III. Sultán ho r. 1798 musel uznať za vidinského pašu, aby zachoval aspoň zdanie svojej suverenity. Sultán bojoval proti nemu i r. 1796 i r. 1798, ale nezlomil jeho moc. V tom čase belehradský paša Hadži-Mustafa ozbrojil Srbov, ktorí spolu s jeho čatami (Turkami) bojovali proti vidinskému vzbúrencovi. Janko Katič bol jeden zo srbských buľubašov (kapitánov) v službách Mustafu-pašu.
     </p>
    </div>
    <div class="footnote">
     <p>
      <sup>
       [
       <a class="para" href="#id2506608" name="ftn.id2506608">
        27
       </a>
       ]
      </sup>
      <span class="emphasis">
       <em>
        Pokiaľ paša Chadži Mustafa žil.
       </em>
      </span>
      Už spomenutý belehradský paša, spravodlivý voči Srbom. Bolo to u Turkov také neobvyklé, že ho nazvali murtatom (odpadlíkom), kdežto Srbi ho volali „srpskaja majka“ (srbská matka).
     </p>
    </div>
    <div class="footnote">
     <p>
      <sup>
       [
       <a class="para" href="#id2506632" name="ftn.id2506632">
        28
       </a>
       ]
      </sup>
      <span class="emphasis">
       <em>
        Sám padišah hrozí sa
       </em>
      </span>
      (perz.), názov tureckého sultána. (Pádišah = majiteľ, pán trónu.)
     </p>
    </div>
    <div class="footnote">
     <p>
      <sup>
       [
       <a class="para" href="#id2506647" name="ftn.id2506647">
        29
       </a>
       ]
      </sup>
      <span class="emphasis">
       <em>
        Nový paša proti nim bezsilný,
       </em>
      </span>
      bezmocný. Bol to Aga-Asan-paša, bývalý janičiarsky veliteľ.
     </p>
    </div>
    <div class="footnote">
     <p>
      <sup>
       [
       <a class="para" href="#id2506659" name="ftn.id2506659">
        30
       </a>
       ]
      </sup>
      <span class="emphasis">
       <em>
        Hory Šumadie,
       </em>
      </span>
      rozsiahleho kraja na ľavom brehu rieky Moravy. Je to hojne zalesnená vysočina. Najvyšší vrch je Rudnik (1169 m).
     </p>
    </div>
    <div class="footnote">
     <p>
      <sup>
       [
       <a class="para" href="#id2506675" name="ftn.id2506675">
        31
       </a>
       ]
      </sup>
      <span class="emphasis">
       <em>
        Odo bitky na Kosovom poli,
       </em>
      </span>
      ktorá bola 15. júna 1389. (Na Vidovdan.) Bitka sa skončila veľkou porážkou Srbov. Víťazní Turci potom postupne okupovali všetky srbské kraje. Pádom Smedereva r. 1459 spadla stredoveká srbská ríša, v 14. storočí taká slávna za cára Štefana Dušana, ktorý sa už chystal na Carihrad.
     </p>
    </div>
    <div class="footnote">
     <p>
      <sup>
       [
       <a class="para" href="#id2506702" name="ftn.id2506702">
        32
       </a>
       ]
      </sup>
      <span class="emphasis">
       <em>
        Eh, v Rakúsko! Zrobil som to dvakrát,
       </em>
      </span>
      že sa ta vysťahoval. Vie sa len o jednom takom prípade pred rokom 1813. V druhom prípade bol Karadjordje vojakom v rakúskom vojsku a ako taký z úradnej povinnosti išiel zo Srbska do Kovilja (v Báčke).
     </p>
    </div>
    <div class="footnote">
     <p>
      <sup>
       [
       <a class="para" href="#id2506721" name="ftn.id2506721">
        33
       </a>
       ]
      </sup>
      <span class="emphasis">
       <em>
        Michajlovič, plukovník rakúsky.
       </em>
      </span>
      R. 1778 zostavený bol sbor srbských dobrovoľníkov, päťtisíc mužov, pod plukovníkom Mihajlovičom. Slúžilo v ňom i mnoho dobrovoľníkov zo Srbska. V tej vojne Laudon dobyl Belehrad r. 1789, ale mierom v Svištove (1791) Rakúšania zase vrátili Turkom Srbsko.
     </p>
    </div>
    <div class="footnote">
     <p>
      <sup>
       [
       <a class="para" href="#id2506762" name="ftn.id2506762">
        34
       </a>
       ]
      </sup>
      <span class="emphasis">
       <em>
        Vo kláštori Krušedolskom službu veľmi chudobnú lesníka.
       </em>
      </span>
      Shodné s historickou skutočnosťou. Krušedol je srbský pravoslávny kláštor v Srieme, už na vtedajšej rakúskej strane rieky Sávy.
     </p>
    </div>
    <div class="footnote">
     <p>
      <sup>
       [
       <a class="para" href="#id2506818" name="ftn.id2506818">
        35
       </a>
       ]
      </sup>
      <span class="emphasis">
       <em>
        Ide Fočić aj s kavasmi
       </em>
      </span>
      (arab.), tureckými policajnými strážnikmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2506888" name="ftn.id2506888">
        36
       </a>
       ]
      </sup>
      <span class="emphasis">
       <em>
        Bismillah, inšallah,
       </em>
      </span>
      výrazy, ktoré používa len pravoverný mohamedán, dovolávajúc sa svojho Allaha.
     </p>
    </div>
    <div class="footnote">
     <p>
      <sup>
       [
       <a class="para" href="#id2506907" name="ftn.id2506907">
        37
       </a>
       ]
      </sup>
      <span class="emphasis">
       <em>
        Allah strestal by toho šajtana zo Topolia.
       </em>
      </span>
      Šajtan = diabol. Topola bola obec, v ktorej býval Karadjordje.
     </p>
    </div>
    <div class="footnote">
     <p>
      <sup>
       [
       <a class="para" href="#id2506928" name="ftn.id2506928">
        38
       </a>
       ]
      </sup>
      <span class="emphasis">
       <em>
        Na pravú neobrátim vieru,
       </em>
      </span>
      totiž na mohamedánsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2507056" name="ftn.id2507056">
        39
       </a>
       ]
      </sup>
      <span class="emphasis">
       <em>
        I celé nahie,
       </em>
      </span>
      turecký názov pre väčšie správne jednotky, na ktoré bol podelený belehradský pašalik. Bolo ich dvanásť.
     </p>
    </div>
    <div class="footnote">
     <p>
      <sup>
       [
       <a class="para" href="#id2507077" name="ftn.id2507077">
        40
       </a>
       ]
      </sup>
      <span class="emphasis">
       <em>
        Selim bude nás mať za spojencov,
       </em>
      </span>
      sultán Selim III. (1761 — 1808), panoval v r. 1789 — 1807. Sosadili ho s trónu a potom ho dal jeho nástupca Mustafa IV. zaškrtiť.
     </p>
    </div>
    <div class="footnote">
     <p>
      <sup>
       [
       <a class="para" href="#id2507100" name="ftn.id2507100">
        41
       </a>
       ]
      </sup>
      <span class="emphasis">
       <em>
        Biskupmi len fanariotskými.
       </em>
      </span>
      Fanar bol názov carihradskej štvrte, v ktorej bývali poprední Gréci a kde bolo i sídlo patriarchu. Z fanariotov bývali tlmočníci tureckej vlády, valašské a moldavské kniežatá, ako i pravoslávni biskupi po celej tureckej ríši. Keďže kniežacie a biskupské hodnosti doslovne kupovali za drahé peniaze od Turkov, usilovali sa podriadených čím lepšie vyžmýkať, aby sa im nielen všetko vrátilo, čo sami dali za svoju hodnosť, ale aby sa z nej ešte aj obohatili. Práve preto fanariotov nenávideli všetci ostatní kresťania v Turecku.
     </p>
    </div>
    <div class="footnote">
     <p>
      <sup>
       [
       <a class="para" href="#id2507122" name="ftn.id2507122">
        42
       </a>
       ]
      </sup>
      <span class="emphasis">
       <em>
        O zástave svätej Dušanovej.
       </em>
      </span>
      Štefan Dušan (panoval v r. 1331 — 1355), kráľ srbský a od r. 1346 cár Srbov a Grékov. Srbská ríša mala za jeho panovania najväčší rozsah vôbec. Zomrel ešte len 47-ročný. Nejaká „svätá zástava“ sa po ňom nezachovala, v najlepšom prípade mohlo ísť o vlasteneckú legendu.
     </p>
    </div>
    <div class="footnote">
     <p>
      <sup>
       [
       <a class="para" href="#id2507144" name="ftn.id2507144">
        43
       </a>
       ]
      </sup>
      <span class="emphasis">
       <em>
        Topličanin ju vraj a Kazančič skryli kdesi na horách balkánskych
       </em>
      </span>
      spomínanú Dušanovu zástavu. Ivan Toplica (Topličanin) a Milan Kosančić (Kazančić) prichádzajú ako srbskí hrdinovia v ľudových piesňach. Zástavu tú vraj ukryli po nešťastnej bitke na Kosovom poli. Jeden i druhý sú legendárne a nie historické osoby.
     </p>
    </div>
    <div class="footnote">
     <p>
      <sup>
       [
       <a class="para" href="#id2507177" name="ftn.id2507177">
        44
       </a>
       ]
      </sup>
      <span class="emphasis">
       <em>
        Dvoch šedivých kaluderov
       </em>
      </span>
      (z gréc.), mníchov.
     </p>
    </div>
    <div class="footnote">
     <p>
      <sup>
       [
       <a class="para" href="#id2507216" name="ftn.id2507216">
        45
       </a>
       ]
      </sup>
      <span class="emphasis">
       <em>
        Musulmanský už odo štvor století Vlkolak.
       </em>
      </span>
      Od r. 1389 do r. 1804 bolo vyše štyristo rokov a boly to roky ťažkého tureckého útlaku.
     </p>
    </div>
    <div class="footnote">
     <p>
      <sup>
       [
       <a class="para" href="#id2507231" name="ftn.id2507231">
        46
       </a>
       ]
      </sup>
      <span class="emphasis">
       <em>
        Pre ukrižovaný národ zradou jedného podliaka,
       </em>
      </span>
      rozumej Vuka Brankovića, ktorý vraj na Kosove zradil svojho tesťa, kniežaťa Lazara. Historické výskumy srbské nezistily nijakú takú zradu, podrobne vykreslenú v srbských ľudových piesňach.
     </p>
    </div>
    <div class="footnote">
     <p>
      <sup>
       [
       <a class="para" href="#id2507257" name="ftn.id2507257">
        47
       </a>
       ]
      </sup>
      <span class="emphasis">
       <em>
        S polovicou mužstva do Sibnice,
       </em>
      </span>
      dediny v belehradskej nahiji. Tam sa skutočne začalo prvé srbské povstanie otvorenou akciou Srbov proti Turkom.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507296">
       </a>
       Dejstvo druhé
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2507316">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2507408">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2504899">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2504941">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2505189">
        Výstup 5.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: chyža Čierneho v Topolí.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507316">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Ľubica a Mara.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      MARA:
      <br/>
      Ó aká to zmena, drahá matka!
      <br/>
      Predtým sme sa triasli pred Turkami:
      <br/>
      teraz Turci sa trasú pred Srbmi.
      <br/>
      Lúpili nás, ako sami chceli:
      <br/>
      teraz sa už zamkli do pevnosti.
      <br/>
      <br/>
      ĽUBICA:
      <br/>
      Keby to len tak zostalo navždy!
      <br/>
      <br/>
      MARA:
      <br/>
      Zostane. Ako by nezostalo?
      <br/>
      Srbi všetci napospol vo zbroji.
      <br/>
      Nepoddajú sa viac musulmanom.
      <br/>
      A aká to pre náš dom oslava!
      <br/>
      Bo celú tú zmenu zapríčinil
      <br/>
      smelou svojou zmužilosťou Ďorde.
      <br/>
      On pozval, ba nútil k boju národ,
      <br/>
      slietnuc s hôr so svojimi sokolmi.
      <br/>
      Jeho meno bude večne so cťou
      <br/>
      vo slobodnom spomínané Srbsku.
      <br/>
      <br/>
      ĽUBICA:
      <br/>
      Boh s ním. Žehná čestným jeho krokom.
      <br/>
      Z hajdúcha sa stal slávnym vojvodcom,
      <br/>
      najvzácnejšou v Srbii osobou.
      <br/>
      Vyvolil ho boh, ako Mojžiša,
      <br/>
      pre spasenie nevoľného ľudu.
      <br/>
      <br/>
      MARA:
      <br/>
      My sme šťastné, že Iľo a Mladen
      <br/>
      vytrhli nás z rúk prekliatych „dajov“,
      <br/>
      keď nás vliekli už ku Belehradu.
      <sup>
       [
       <a class="footnote" href="#ftn.id2507370" name="id2507370">
        48
       </a>
       ]
      </sup>
      <br/>
      Ináče, keď celá zem sa teší,
      <br/>
      my by sme vo plene boly lkaly
      <br/>
      spolu s otcom, kto vie v akých mukách.
      <br/>
      Lebo Turci boli by nútili
      <br/>
      cez nás Ďorďa ku složeniu zbroje;
      <br/>
      a Ďorde nie je muž, aby národ
      <br/>
      chcel rodine obetovať svojej.
      <br/>
      <br/>
      ĽUBICA:
      <br/>
      I nebol by ináče hodný Srb,
      <br/>
      ani môj syn. Národ predo všetkým.
      <br/>
      To vcical už s mliekom materinským.
      <br/>
      <br/>
      MARA:
      <br/>
      Vidno z toho, kto pestí hrdinov.
      <br/>
      My, my matky ich vychovávame.
      <br/>
      <br/>
      ĽUBICA:
      <br/>
      Vážne naše povolanie, dcéra.
      <br/>
      Ktoré v útle vštepujeme srdcia
      <br/>
      zásady my, tie zostávajú v nich
      <br/>
      až do smrti ako koreň skutkov,
      <br/>
      nesúce zlé, buď dobré ovocie.
      <br/>
      <br/>
      MARA:
      <br/>
      Tu môj Ďorde.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507408">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Čierny a
                                                  Petronij.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ČIERNY:
      <br/>
      Boh a svätý Sáva budiž s vami.
      <br/>
      <br/>
      ĽUBICA:
      <br/>
      Vitaj už raz v dome svojom, synu.
      <br/>
      Ach, tak zriedka môže sa potešiť
      <br/>
      matka s tebou, i manželka verná!
      <br/>
      Ustávaš sa vždy v službách národa.
      <br/>
      Chodíš večne, rovný bohu vojny,
      <br/>
      po krvavých poliach čestných bitiek.
      <br/>
      <br/>
      ČIERNY:
      <br/>
      Tak žiadajú potreby národa.
      <br/>
      <br/>
      MARA:
      <br/>
      A boh dáva svoje požehnanie,
      <br/>
      slávu tebe a národu voľnosť.
      <br/>
      Hrdá som ja na teba, drahý Ďorde,
      <br/>
      lebo muža česť chlúbou manželky.
      <br/>
      <br/>
      ĽUBICA:
      <br/>
      Veličím sa tebou, milý synu,
      <br/>
      bo česť syna pochvala rodičky.
      <br/>
      Si mlat Turkov.
      <br/>
      <br/>
      MARA:
      <br/>
      Srbský Makkabejčík.
      <sup>
       [
       <a class="footnote" href="#ftn.id2504842" name="id2504842">
        49
       </a>
       ]
      </sup>
      <br/>
      <br/>
      ČIERNY:
      <br/>
      Malichernosť ženská. Iďte radšej,
      <br/>
      pečujte o slušné uhostenie
      <br/>
      četných hostí, aby sme získali
      <br/>
      pohostinstva chválu.
      <br/>
      <br/>
      ĽUBICA:
      <br/>
      Koho čakáš?
      <br/>
      <br/>
      ČIERNY:
      <br/>
      Všetkých z celej Srbie vojvodcov.
      <br/>
      <br/>
      PETRONIJ:
      <br/>
      Budú voliť vrchného vojvodcu.
      <br/>
      <br/>
      ĽUBICA:
      <br/>
      Musíme im teda preukázať
      <br/>
      všetku možnú česť. Poď, drahá Mara.
      <br/>
      <br/>
      MARA:
      <br/>
      Budeš teraz žať, čo si rozsieval.
      <br/>
      Srdce moje trepoce radosťou.
      <br/>
      <br/>
      ĽUBICA:
      <br/>
      Rozumie sa. Zásluhám uznalosť.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Ľubica a Mara preč.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ČIERNY:
      <br/>
      Tešte sa, až uzriete skutočnosť.
      <br/>
      <br/>
      PETRONIJ:
      <br/>
      A mal by si vôľu prijať hodnosť?
      <br/>
      <br/>
      ČIERNY:
      <br/>
      Dajú, prijmem; keď nedajú, nedbám.
      <br/>
      Hodnosť to nateraz nebezpečná.
      <br/>
      Nedoprajú ale mi ju. Znám ich.
      <br/>
      Boja sa ma, závidia mi leteci.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504899">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Mladen.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      MLADEN:
      <br/>
      Tu už všetci.
      <br/>
      <br/>
      ČIERNY:
      <br/>
      Dobre. A čo badáš?
      <br/>
      Ku komu sa klonia vojvodcovia?
      <br/>
      <br/>
      MLADEN:
      <br/>
      Všetci ku všetkým, len nie ku tebe.
      <br/>
      Núkajú druh druhovi zaradom
      <br/>
      hodnosť, ale každý sa jej bojí.
      <br/>
      <br/>
      PETRONIJ:
      <br/>
      Ha, tí planí, chabí nevďačníci!
      <br/>
      <br/>
      ČIERNY:
      <br/>
      Nehorši sa, daj im pokoj, otče.
      <br/>
      Uvidíme, čo počnú mudrci.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504941">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Iľo, Vujco, Matij, Miloš
                                                  Obrenović, Stojković, Nenadović,
                                                  Teodosij, Dobrinjak, Glavaš, Veľko,
                                                  Grujović.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ČIERNY:
      <br/>
      S radosťou zriem v dome svojom všetkých
      <br/>
      pohlavárov srbského národa,
      <br/>
      ktorí z dobrej ochoty vztýčili
      <br/>
      v rôznych krajoch zástavy slobody
      <br/>
      a válčiac mužne, očistili tak
      <br/>
      rodné svoje nahie od hrozných,
      <br/>
      cicavších krv našu Vlkolakov.
      <br/>
      Boh bol s nami so všetkými, bratia.
      <br/>
      Stojković a Dobrinjak vplašili
      <br/>
      do peleší Turkov za Moravou.
      <sup>
       [
       <a class="footnote" href="#ftn.id2504987" name="id2504987">
        50
       </a>
       ]
      </sup>
      <br/>
      Nenadović, Čiurić
      <sup>
       [
       <a class="footnote" href="#ftn.id2504998" name="id2504998">
        51
       </a>
       ]
      </sup>
      a protopop
      <br/>
      Matij ľudu dobyli srbskému
      <br/>
      voľného za Kolubarou dychu.
      <sup>
       [
       <a class="footnote" href="#ftn.id2505010" name="id2505010">
        52
       </a>
       ]
      </sup>
      <br/>
      Obrenovićovci pokorili,
      <br/>
      potreli vo Šumadii vraha.
      <br/>
      Teodosij z Orašca na svojom,
      <br/>
      šliapol mieste hadovi na hlavu.
      <br/>
      Snahy naše obmedzili Turkov
      <br/>
      na pevnosti. Pokiaľ ale tieto
      <br/>
      nevezmeme, sloboda neistá.
      <br/>
      Len vtedy nám dúfať voľnosť stálu,
      <br/>
      keď nebude viac žiadneho v zemi
      <br/>
      ani Turka ani poturčenca.
      <br/>
      Aby toto mohli sme dosiahnuť,
      <br/>
      vrchného nám potrebno vojvodcu.
      <br/>
      Preto som ku sjazdu spoločnému
      <br/>
      poprosil vás do Topolia, bratia.
      <br/>
      Vyvoľte si, v kom máte dôveru,
      <br/>
      kto by celú upravoval silu,
      <br/>
      ako hlava jak údy, národa.
      <br/>
      Ja podrobím sa vďačne každému,
      <br/>
      kohokoľvek si len vyvolíte.
      <br/>
      <br/>
      NENADOVIĆ:
      <br/>
      Vyslovil si, čo všetci cítime.
      <br/>
      Náčelníka nám nutno vrchného.
      <br/>
      Ja predkladám ku tomu Glavaša.
      <br/>
      On učinil počiatok povstania,
      <br/>
      prepadnúc cez biely deň Sibnicu.
      <br/>
      <br/>
      VŠETCI:
      <br/>
      Živio Glavaš!
      <br/>
      <br/>
      GLAVAŠ:
      <br/>
      Nehoden som toho.
      <br/>
      Sibnicu som prepadol na rozkaz
      <br/>
      Ďorďového. Som len prostý hajdúch.
      <br/>
      Srbi by sa hanbili za vodcu,
      <br/>
      jemuž ani dvora ani domu.
      <br/>
      Náčelníctvo lepšie sluší tomu,
      <br/>
      kto navrhol!
      <br/>
      <br/>
      VŠETCI:
      <br/>
      Živio Nenadović!
      <br/>
      <br/>
      NENADOVIĆ:
      <br/>
      Ja sa cítim nehodným ku tomu.
      <br/>
      Nechže bude Miloš.
      <br/>
      <br/>
      VŠETCI:
      <br/>
      Živio Miloš!
      <br/>
      <br/>
      MILOŠ:
      <br/>
      Nie tak, bratia. Prihodí sa lepšie
      <br/>
      Teodosij ku tomu z Orašca.
      <br/>
      <br/>
      VŠETCI:
      <br/>
      Teodosij živio!
      <br/>
      <br/>
      TEODOSIJ:
      <br/>
      Čo myslíte?
      <br/>
      Ja zo všetkých som najnehodnejší.
      <br/>
      <br/>
      MATIJ:
      <br/>
      Čo to? Nikto nechce prijať hodnosť?
      <br/>
      <br/>
      TEODOSIJ:
      <br/>
      Nie div. Lebo každý dobre cíti,
      <br/>
      že už všetci boli spomenutí,
      <br/>
      len ten nie, čo mal byť na samý pred.
      <br/>
      Komu vrchné náleží vodcovstvo,
      <br/>
      keď nie tomu, kto zriadil povstanie?
      <br/>
      <br/>
      VUJCO:
      <br/>
      Prisvedčujem ti z celého srdca
      <br/>
      pre zásluhy i schopnosť Ďorďove.
      <br/>
      Vzkriesil národ, má skúsenosť hojnú,
      <br/>
      je v nesnádzach veľmi nálezčivý,
      <br/>
      v nebezpečenstvách neohrozený,
      <br/>
      muž priameho a čistého srdca.
      <br/>
      Srbský ľud má ku nemu dôveru
      <br/>
      a Turek sa desí mena jeho.
      <br/>
      Nemá sebe rovne.
      <br/>
      <br/>
      VŠETCI:
      <br/>
      Živio Ďorde!
      <br/>
      <br/>
      ČIERNY:
      <br/>
      Že som prvý dal popud národu
      <br/>
      na svrhnutie tureckého jarma,
      <br/>
      to mi ešte nedáva schopnosti
      <br/>
      k vrchnému nad vami veliteľstvu.
      <br/>
      Viete, kto som. Nevedomý roľník.
      <br/>
      <br/>
      MLADEN:
      <br/>
      To sme všetci. Ni písať, ni čítať.
      <sup>
       [
       <a class="footnote" href="#ftn.id2505098" name="id2505098">
        53
       </a>
       ]
      </sup>
      <br/>
      Srbský národ nemá vycvičených
      <br/>
      generálov. Sme len biedna raja.
      <br/>
      Kvet náš padol na Kosovom poli.
      <br/>
      <br/>
      GRUJO:
      <br/>
      Zato zhŕda vami Turek, kresťan.
      <br/>
      Kto ale vec pováži poctive,
      <br/>
      práve preto skloní sa pred vami.
      <br/>
      Slúži vám to ku zvláštnej pochvale,
      <br/>
      že vás ešte ani štvorstoleté
      <br/>
      hnetenie nezhovadilo vcele;
      <br/>
      že pri všetkom trpkom unížení
      <br/>
      zostal smysel pre veci vám vyššie;
      <br/>
      že u vás jest v ľude to, čo inde
      <br/>
      len vo vyšších nachádzame vrstvách;
      <br/>
      že ku hrude prikovaní tvrdej,
      <br/>
      pamätáte predsa na otčinu;
      <br/>
      že viete vy vážiť si slobodu,
      <br/>
      žertvovať jej životmi, statkami;
      <br/>
      že sa u vás pri pluhu a stáde
      <br/>
      nachádzajú schopní vojvodcovia.
      <br/>
      Vy, bratia, ste ľud i šľachta razom.
      <br/>
      Nikto teda z vás na nevedomosť
      <br/>
      svoju nechže sa neodvoláva.
      <br/>
      Ktokoľvek z vás bude vyvolený,
      <br/>
      každý musí mať svojho pisára.
      <br/>
      <br/>
      ČIERNY:
      <br/>
      Pravda, ale hajdúčil som v horách.
      <br/>
      <br/>
      STOJKOVIĆ:
      <br/>
      Ó môj bože! Nad tým by sa dakto
      <br/>
      z našich Srbov mohol zastavovať?
      <br/>
      Hajdúctvo u nás nebolo nikdy
      <br/>
      potupným, a teraz najmenej,
      <br/>
      keď nám z neho vykvitla sloboda.
      <br/>
      <br/>
      ČIERNY:
      <br/>
      Som prchlivý. Vzkypím hneď pri každom
      <br/>
      odpore tak, že nevládzem sebou.
      <br/>
      <br/>
      DOBRINJAK:
      <br/>
      Panovačný i má byť veliteľ.
      <br/>
      <br/>
      VŠETCI:
      <br/>
      Živio Ďorde!
      <br/>
      <br/>
      ČIERNY:
      <br/>
      Dobré vám je teraz
      <br/>
      všetko pri mne; či bude ale vždy?
      <br/>
      <br/>
      PETRONIJ:
      <br/>
      Ba príde čas, môj synu, kde budú
      <br/>
      vyhadzovať ti na oči všetko,
      <br/>
      čo tak pekne umývajú teraz,
      <br/>
      nevedomosť, hajdúctvo, prchlivosť.
      <br/>
      <br/>
      VŠETCI:
      <br/>
      Nikdy, nikdy.
      <br/>
      <br/>
      ČIERNY:
      <br/>
      Povedzme si pravdu.
      <br/>
      Vidím mysle, vôle, srdcia vaše.
      <br/>
      Núkate mi vrchné veliteľstvo
      <br/>
      zo strachu len, nie z dôvery ku mne.
      <br/>
      Bojíte sa carihradských hrozieb
      <br/>
      a tých, ktoré sbierajú pašovia
      <br/>
      v Albánsku a Rumélii,
      <sup>
       [
       <a class="footnote" href="#ftn.id2505139" name="id2505139">
        54
       </a>
       ]
      </sup>
      plukov.
      <br/>
      Myslíte si, že keď Turci prídu
      <br/>
      s mocou a nás znovu zohnú v jarmo,
      <br/>
      beda beda vrchnému vodcovi!
      <br/>
      Preto sa zaradom odmáhate
      <br/>
      od vodcovstva a pcháte ho na mňa.
      <br/>
      <br/>
      TEODOSIJ:
      <br/>
      Pravdu vyznať, tanie nám na mysli
      <br/>
      prípadnosť tá. Ty si už privykol
      <br/>
      ku životu hajdúckemu, Ďorde.
      <br/>
      Ak príde moc turecká, utečieš
      <br/>
      zase do hôr.
      <br/>
      <br/>
      ČIERNY:
      <br/>
      Teda ma volíte
      <br/>
      nie z dôvery, lež z opovrženia.
      <br/>
      Dávate mi ako hajdúchovi
      <br/>
      prednosť, a nie čo najschopnejšiemu.
      <br/>
      <br/>
      VUJCO:
      <br/>
      Nie tak, Ďorde. Ale ku schopnostiam
      <br/>
      iným tvojim druží sa i táto.
      <br/>
      <br/>
      DOBRINJAK:
      <br/>
      Tak je. Všetko nás vedie ku tebe.
      <br/>
      <br/>
      IĽO:
      <br/>
      Núkali ste si napred zaradom
      <br/>
      všetci hodnosť vodcovskú druh druhu;
      <br/>
      a len keď nikto nechcel prijať,
      <br/>
      na mojeho ju vznášate brata.
      <br/>
      <br/>
      TEODOSIJ:
      <br/>
      Pri voľbách to ináče nejde;
      <br/>
      ale v pravde Ďorde najhodnejší.
      <br/>
      <br/>
      VUJCO:
      <br/>
      Kmotre Ďorde, ustúp.
      <br/>
      <br/>
      VŠETCI:
      <br/>
      Živio Ďorde!
      <br/>
      <br/>
      ČIERNY:
      <br/>
      Dobre teda, ale pamätajte.
      <br/>
      Vodca musí žiadať poslušenstvo.
      <br/>
      Beda tomu, kto mi ho odoprie!
      <br/>
      Ešte u vás jest nepovýšiť ma;
      <br/>
      povýšený raz zvrhnúť sa nedám.
      <br/>
      <br/>
      VŠETCI:
      <br/>
      Pomáhaj ti boh a svätý Sáva.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505189">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Leontij.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      LEONTIJ:
      <br/>
      Prichádzam i ja taktiež medzi vás.
      <br/>
      <br/>
      ČIERNY:
      <br/>
      Dobre. Ale povedz krátko, čo chceš,
      <br/>
      patriarcha. Lebo čas je drahý.
      <br/>
      <br/>
      LEONTIJ:
      <br/>
      Ako vrchný pastier duší vašich
      <br/>
      chcem na dobrú upraviť vás cestu.
      <br/>
      Bo blúdite. Sprotivili ste sa
      <br/>
      zákonu božiemu, ktorý káže
      <br/>
      poddanu byť dobrým, zlým vrchnostiam,
      <br/>
      keď ste vzburu osnovali zjavnú
      <br/>
      proti zákonnému panovníku,
      <br/>
      vzopreli sa jeho služobníkom,
      <br/>
      podniesli zbroj proti jeho vojsku.
      <br/>
      Zákon káže dávať, čo božieho
      <br/>
      bohu a čo cárovo cárovi.
      <br/>
      Vy ale ste nielen odopreli
      <br/>
      všetky dane, lež i výberčíkov
      <br/>
      sultánových ukrutne pobili.
      <br/>
      To je bohom zatratená spurnosť;
      <br/>
      výstupok, pri ktorom máte čakať
      <br/>
      trest od boha, meč od padišaha.
      <br/>
      Boh vás ohňom potresce pekelným,
      <br/>
      vojsko na vás vystrojí padišah.
      <br/>
      <br/>
      ČIERNY:
      <br/>
      Povedz však nám, muž boží svätý,
      <br/>
      aké právo majú k panovaniu
      <br/>
      nad nami, s ich padišahom, Turci?
      <br/>
      <br/>
      LEONTIJ:
      <br/>
      Právo mocnejšieho, moje deti.
      <br/>
      <br/>
      ČIERNY:
      <br/>
      To teda na našej teraz strane.
      <br/>
      Turci Srbsko podmanili silou;
      <br/>
      silou ono vymaní sa od nich.
      <br/>
      <br/>
      GRUJOVIĆ:
      <br/>
      Právo, ktoré dala sila, trvá,
      <br/>
      pokiaľ sila ho nezlomí väčšia.
      <br/>
      <br/>
      MATIJ:
      <br/>
      Násilníctvo proti násilníctvu.
      <br/>
      <br/>
      ČIERNY:
      <br/>
      Nesvedčí to tebe, keď chceš otcom
      <br/>
      našim byť a vrchným dušpastierom,
      <br/>
      vábiť nazpät v jarmo nás otrocké.
      <br/>
      <br/>
      LEONTIJ:
      <br/>
      Činím svoju povinnosť; vy ale
      <br/>
      protivíte sa duchu svätému.
      <br/>
      <br/>
      MILOŠ:
      <br/>
      Známe ducha my toho svätého,
      <br/>
      ktorý šepce tebe. Duch tvoj svätý
      <br/>
      v Carihrade a vo Belehrade.
      <br/>
      <br/>
      ČIERNY:
      <br/>
      Povedz, koľko si zaplatil Turkom
      <br/>
      za tú hodnosť tvoju patriaršskú?
      <sup>
       [
       <a class="footnote" href="#ftn.id2505245" name="id2505245">
        55
       </a>
       ]
      </sup>
      <br/>
      <br/>
      LEONTIJ:
      <br/>
      Keby nie ja, bol by platil iný.
      <br/>
      <br/>
      GRUJOVIĆ:
      <br/>
      Hanba pre vás, pravoslávnych Grékov,
      <br/>
      že ste podlé nástroje pohanov.
      <br/>
      Kupujete od nich za velikú
      <br/>
      cenu naše biskupstvá a potom
      <br/>
      s kavasmi si apoštolujete.
      <br/>
      <br/>
      ČIERNY:
      <br/>
      Vy ste naši osvietiteľovia,
      <br/>
      ale hlavní zdiercovia národa.
      <br/>
      Hľa, my hlavy celého tu Srbska;
      <br/>
      ani jeden z nás tu nevie čítať.
      <br/>
      Duchovenstvo len toľko, a nič viac.
      <br/>
      <br/>
      GRUJOVIĆ:
      <br/>
      Pečujete vy ako latinskí
      <br/>
      biskupi o školy, semeništia?
      <sup>
       [
       <a class="footnote" href="#ftn.id2505268" name="id2505268">
        56
       </a>
       ]
      </sup>
      <br/>
      Vysvätíte hocakých paholkov,
      <br/>
      len nech kapsu potrasú s dukátmi.
      <br/>
      <br/>
      TEODOSIJ:
      <br/>
      Miesto kázaní u vás len obrady,
      <br/>
      i tie v reči cudzej,
      <sup>
       [
       <a class="footnote" href="#ftn.id2505284" name="id2505284">
        57
       </a>
       ]
      </sup>
      nám neznámej.
      <br/>
      <br/>
      IĽO:
      <br/>
      Miesto služieb božích komédie.
      <br/>
      <br/>
      NENADOVIĆ:
      <br/>
      Za dobrú by plácu ste chválili
      <br/>
      i Allaha a jeho proroka.
      <br/>
      <br/>
      TEODOSIJ:
      <br/>
      Prečo by nie, keby dal biskupstvá?
      <br/>
      <br/>
      DOBRINJAK:
      <br/>
      Turci lovci, vy ich psi náhončí.
      <br/>
      <br/>
      MILOŠ:
      <br/>
      Ak zvíťazí kríž nad polmesiacom,
      <br/>
      iste vina to nebude vaša.
      <br/>
      <br/>
      LEONTIJ:
      <br/>
      Vy ste ľudia srdcí skamenelých
      <br/>
      a grobniani. Čo však ty, Matija
      <br/>
      protopope, medzi týmito tu?
      <br/>
      Pri tebe mám právo i rozkázať.
      <br/>
      Prac sa rýchle do príchodze tvojej.
      <br/>
      <br/>
      MATIJ:
      <br/>
      Boha, ktorý pravda jest, poslúchať
      <br/>
      náleží viac než votrelcov lživých.
      <br/>
      Idú časy, kde sa vám výnosné
      <br/>
      pohubí vo Srbii remeslo.
      <br/>
      <br/>
      ČIERNY:
      <br/>
      Si tu, vidíš, zbytočný, Leontij.
      <br/>
      Iď oznámiť poslavším ťa „dajom“,
      <br/>
      že Srbi sú tvrdohlaví ľudia
      <br/>
      natoľko, že ani od svätého
      <br/>
      muža dobrú prijať radu nechcú.
      <br/>
      <br/>
      LEONTIJ:
      <br/>
      Pamätajte, že ste ma znectili.
      <br/>
      <span class="emphasis">
       <em>
        (Preč.)
       </em>
      </span>
      <br/>
      <br/>
      GRUJOVIĆ:
      <br/>
      Chválim zdravý váš i v tomto smysel,
      <br/>
      že poznáte prirodzených vrahov
      <br/>
      a nedáte sa mýliť ničomu
      <br/>
      v cestách vašich, ani náboženstvu.
      <br/>
      <br/>
      ČIERNY:
      <br/>
      Nenávidím tých fanariotských
      <br/>
      svätokupcov, ba mám v ošklivosti
      <br/>
      celý grécky odrodilý národ.
      <br/>
      Musulmani nemajú istejších
      <br/>
      náhončích od týchto bratov viery.
      <br/>
      V jednej s nami stonajú porobe
      <br/>
      a orú len predsa na nás ľstivci.
      <br/>
      <br/>
      MATIJ:
      <br/>
      Pokiaľ stálo ich i naše cárstvo,
      <sup>
       [
       <a class="footnote" href="#ftn.id2505345" name="id2505345">
        58
       </a>
       ]
      </sup>
      <br/>
      bojovali ustavične s nami,
      <br/>
      aby plne nás podbili sebe.
      <br/>
      Teraz, keď sa stali otrokmi aj
      <br/>
      oni aj my, činia z nás hovädá.
      <br/>
      Krv vzkypí pri pomyslení na nich.
      <br/>
      <br/>
      ČIERNY:
      <br/>
      Hľa, rozžialil nás všetkých muž svätý.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Všetci preč, opona
                                                  spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507370" name="ftn.id2507370">
        48
       </a>
       ]
      </sup>
      <span class="emphasis">
       <em>
        Keď nás vliekli až ku Belehradu,
       </em>
      </span>
      podrobnosť, ktorá sa v prameňoch nespomína o Karadjordjovej žene a matke.
     </p>
    </div>
    <div class="footnote">
     <p>
      <sup>
       [
       <a class="para" href="#id2504842" name="ftn.id2504842">
        49
       </a>
       ]
      </sup>
      <span class="emphasis">
       <em>
        Srbský Makkabejčik.
       </em>
      </span>
      Makkabejskí, bohatiersky a na krátky čas i panovnícky rod židovský, ktorý vybojoval svojmu národu slobodu proti sýrskej ríši, ale neskoršie podľahol rímskej presile. Boje tie sa začaly r. 167 pr. n. l.
     </p>
    </div>
    <div class="footnote">
     <p>
      <sup>
       [
       <a class="para" href="#id2504987" name="ftn.id2504987">
        50
       </a>
       ]
      </sup>
      <span class="emphasis">
       <em>
        Do peleší Turkov za Moravou,
       </em>
      </span>
      veľkou srbskou riekou, pretekajúcou prostriedkom krajiny.
     </p>
    </div>
    <div class="footnote">
     <p>
      <sup>
       [
       <a class="para" href="#id2504998" name="ftn.id2504998">
        51
       </a>
       ]
      </sup>
      <span class="emphasis">
       <em>
        Čiurić,
       </em>
      </span>
      nedalo sa zistiť ani presné meno, ani jeho konkrétna úloha v srbskom povstaní.
     </p>
    </div>
    <div class="footnote">
     <p>
      <sup>
       [
       <a class="para" href="#id2505010" name="ftn.id2505010">
        52
       </a>
       ]
      </sup>
      <span class="emphasis">
       <em>
        Ľudu dobyli srbskému voľného za Kolubarou dychu.
       </em>
      </span>
      Je to rieka v Srbsku, ktorá vyviera neďaleko Valjeva a neďaleko Zabreža sa vlieva do Sávy. Územie za Kolubarou je skoro trojuholník, sovretý na juhovýchode a východe Kolubarou, na severe Sávou a na západnej strane Drinou. S tejto strany kolubarský kraj hraničí s Bosnou.
     </p>
    </div>
    <div class="footnote">
     <p>
      <sup>
       [
       <a class="para" href="#id2505098" name="ftn.id2505098">
        53
       </a>
       ]
      </sup>
      <span class="emphasis">
       <em>
        To sme všetci: Ni písať, ni čítať.
       </em>
      </span>
      Bola to u Srbov tých čias historická skutočnosť.
     </p>
    </div>
    <div class="footnote">
     <p>
      <sup>
       [
       <a class="para" href="#id2505139" name="ftn.id2505139">
        54
       </a>
       ]
      </sup>
      <span class="emphasis">
       <em>
        Pašovia v Albánsku a Rumélii.
       </em>
      </span>
      Albánsko je i dnešné Albánsko. Ruméliou sa rozumela vtedy východná časť európskeho Turecka, zahrnujúca i Macedóniu a Tráciu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505245" name="ftn.id2505245">
        55
       </a>
       ]
      </sup>
      <span class="emphasis">
       <em>
        Povedz, koľko si zaplatil Turkom za tú hodnosť tvoju patriaršskú?,
       </em>
      </span>
      vlastne arcibiskupskú. Nebola to irónia, ale smutná skutočnosť.
     </p>
    </div>
    <div class="footnote">
     <p>
      <sup>
       [
       <a class="para" href="#id2505268" name="ftn.id2505268">
        56
       </a>
       ]
      </sup>
      <span class="emphasis">
       <em>
        Pečujete vy ako latinskí biskupi o školy, semeništia?
       </em>
      </span>
      Latinskí = rímskokatolícki. Semeništia sú semináre, školy pre výchovu kňazov.
     </p>
    </div>
    <div class="footnote">
     <p>
      <sup>
       [
       <a class="para" href="#id2505284" name="ftn.id2505284">
        57
       </a>
       ]
      </sup>
      <span class="emphasis">
       <em>
        Obrady, i tie v reči cudzej,
       </em>
      </span>
      myslí na grécku. Ak aj nebolo tak, ale je skutočnosťou, že fanariotskí biskupi predávali kňažstvo komukoľvek za peniaze, nestarajúc sa o jeho spôsobilosť. Väčšina vtedajších srbských kňazov sotva vedela prečítať potrebné veci z cirkevných kníh. Písať nevedel z nich temer nikto. V celej krajine boly iba dve školy, v biskupských sídlach Belehrade a Šabci, aj to — obidve grécke.
     </p>
    </div>
    <div class="footnote">
     <p>
      <sup>
       [
       <a class="para" href="#id2505345" name="ftn.id2505345">
        58
       </a>
       ]
      </sup>
      <span class="emphasis">
       <em>
        Pokiaľ stálo ich i naše cárstvo.
       </em>
      </span>
      Grécke (byzantské) trvalo do r. 1453 a posledný kus Srbska, Smederevo, padol do tureckých rúk r. 1459.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505380">
       </a>
       Dejstvo tretie
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2505412">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2505530">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2505676">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2505872">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2506012">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2578068">
        Výstup 6.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: dvor vo Smedereve.)
     </em>
    </span>
    <sup>
     [
     <a class="footnote" href="#ftn.id2505394" name="id2505394">
      59
     </a>
     ]
    </sup>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505412">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Čierny, Mladen, Iľo, Vujco.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      VUJCO:
      <br/>
      Nevďačnosť to planá, kmotre kňaže.
      <br/>
      Ty si národ vyvolal k povstaniu,
      <br/>
      vymanil zo jarma tureckého,
      <br/>
      vzal Belehrad, Šabac, pobil vojská
      <br/>
      na Drine, pri Vidine, turecké,
      <sup>
       [
       <a class="footnote" href="#ftn.id2505443" name="id2505443">
        60
       </a>
       ]
      </sup>
      <br/>
      a teraz, hľaď, už by oni chceli
      <br/>
      rozhodné mať vo národe slovo.
      <br/>
      <br/>
      IĽO:
      <br/>
      Keď zvíťazil Ďorde, panovať chcú
      <br/>
      ľudia, ktorí neboli by škrkli,
      <br/>
      čo by ešte stokrát horšie boli
      <br/>
      ubíjali a lúpili „daji“.
      <br/>
      Popudzujú, repcú, držia schôdzky.
      <br/>
      <br/>
      ČIERNY:
      <br/>
      Deje sa to, čo som predpovedal.
      <br/>
      Zvolili ma za vrchného vodcu
      <br/>
      z chabosti len, pretože sa každý
      <br/>
      nebezpečnej obával hodnosti.
      <br/>
      Darovali mi hodnosť kniežaciu
      <br/>
      proti srdcu, že to žiadal národ.
      <br/>
      Nedám ale so sebou pohrávať.
      <br/>
      <br/>
      MLADEN:
      <br/>
      Smelo! Národ a vojsko za teba.
      <br/>
      Oni vedia, že len tebe majú
      <br/>
      ďakovať za vydobytú voľnosť.
      <br/>
      Mätežníkov nenávidia planých.
      <br/>
      <br/>
      ČIERNY:
      <br/>
      Skrotím všetkých. Uzrú, že nie chabú
      <br/>
      vyvolili si za kňaza babu.
      <br/>
      Nech postavia sa v hotovosť momci.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Iľo a Mladen preč.)
      </em>
     </span>
    </p>
    <p>
    </p>
    <div class="literallayout">
     <p>
      Naučím tých pyskatých rečníkov!
      <br/>
      Zvlášte toho kujona z Orašca.
      <sup>
       [
       <a class="footnote" href="#ftn.id2505507" name="id2505507">
        61
       </a>
       ]
      </sup>
      <br/>
      To najväčší je popudzovateľ.
      <br/>
      Chodí ako zlý duch kol do kola,
      <br/>
      podhuckáva, skušuje každého.
      <br/>
      <br/>
      VUJCO:
      <br/>
      On i toto sohnal shromaždenie.
      <br/>
      <br/>
      ČIERNY:
      <br/>
      Práve zato. Zatknem ho v okovách.
      <br/>
      Tu mi ide.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505530">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Teodosij, Dobrinjak a
                                                  Veľko.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ČIERNY:
      <br/>
      A! Môj dobrý priateľ Teodosij.
      <br/>
      On ma prvý navrhol za vodcu.
      <br/>
      Nechcel prijať sám núkanú hodnosť,
      <br/>
      lebo uznal mňa za schopnejšieho.
      <br/>
      Tým prekliesnil mi cestu ku trónu
      <br/>
      kniežaciemu v uvoľnenom Srbsku.
      <br/>
      <br/>
      TEODOSIJ:
      <br/>
      To zo všetkých omylov najväčší,
      <br/>
      aké zrobil som, odkedy žijem.
      <br/>
      Srbsko svrhlo cudzieho a padlo
      <br/>
      v jarmo horšie svojeho tyrana.
      <br/>
      <br/>
      ČIERNY:
      <br/>
      Tak hovoríš so kňazom?
      <br/>
      <br/>
      TEODOSIJ:
      <br/>
      Môj nie si.
      <br/>
      <br/>
      ČIERNY:
      <br/>
      Keď som všetkých Srbov, som i tvoj kňaz.
      <br/>
      <br/>
      TEODOSIJ:
      <br/>
      Mne si nič, len hajdúch, Čierny Ďorde,
      <br/>
      jehož voľno každému zastreliť,
      <br/>
      tak hľa!
      <br/>
      <span class="emphasis">
       <em>
        (Strelí z pištole po Čiernom.)
       </em>
      </span>
      <br/>
      <br/>
      ČIERNY:
      <br/>
      Zle si namieril, ty oplan.
      <br/>
      Ty však rypneš do prachu, pes zradný.
      <br/>
      <span class="emphasis">
       <em>
        (Zastrelí z pištole Teodosija.)
       </em>
      </span>
      <br/>
      Lež, odbojca, podlý závistníku!
      <br/>
      Vy vydáte svedectvo národu.
      <br/>
      Videli ste, čo učinil drzý.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Tleskne do dlaní, vstúpia dva
                                                  momci.)
      </em>
     </span>
    </p>
    <p>
    </p>
    <div class="literallayout">
     <p>
      Peč s tým trupom! Nech ho na ulici
      <br/>
      rozvláčia psi. Nehoden pohrebu.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Momci odvlečú trup.)
      </em>
     </span>
    </p>
    <p>
    </p>
    <div class="literallayout">
     <p>
      Vy čakajte na príchod ostatných.
      <br/>
      Prídem i ja, keď budete spolu.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Čierny a Vujco preč.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      DOBRINJAK:
      <br/>
      Za hajdúcha dobrý, nie za kňaza.
      <br/>
      <br/>
      VEĽKO:
      <br/>
      Čo bol v horách, to tu, harambaša.
      <br/>
      Čert nás zviedol, že sme moc nad sebou
      <br/>
      takémuto dali surovcovi.
      <br/>
      <br/>
      DOBRINJAK:
      <br/>
      Musí to byť ináč. Uvidíme,
      <br/>
      či sme sa mu predali na večnosť;
      <br/>
      či viac on sám, nežli všetci spolu.
      <br/>
      <br/>
      VEĽKO:
      <br/>
      Ľahko že viac. Lebo to nie je žart
      <br/>
      mať moc vrchnú v ruke, vojsko, drábov.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505676">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Miloš Obrenović,
                                                  Stojković, Nenadović, Glavaš,
                                                  Matij, Grujović.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      MILOŠ:
      <br/>
      Čia to tu krv farbí zem surovú?
      <br/>
      Iste skutok zas krvavý Ďorďa.
      <br/>
      <br/>
      DOBRINJAK:
      <br/>
      Teraz vlastnou tu Teodosija
      <br/>
      z Orašca do prachu vystrel rukou.
      <br/>
      <br/>
      NENADOVIĆ
      <br/>
      Tak to teda už ide v Srbii?
      <br/>
      Bude nás už strieľať kňaz ako psov?
      <br/>
      <br/>
      GLAVAŠ:
      <br/>
      To síce diaľ trpieť sa nemôže.
      <br/>
      <br/>
      STOJKOVIĆ:
      <br/>
      Tomu musí sa učiniť koniec.
      <br/>
      <br/>
      GRUJOVIĆ:
      <br/>
      Prosím, prosím! Prečo ho zastrelil?
      <br/>
      <br/>
      DOBRINJAK:
      <br/>
      Povadili sa.
      <br/>
      <br/>
      VEĽKO:
      <br/>
      Vyznať však sluší,
      <br/>
      že prvý po kňazovi vystrelil
      <br/>
      Teodosij.
      <br/>
      <br/>
      MATIJ:
      <br/>
      Smrť teda zaslúžil.
      <br/>
      <br/>
      DOBRINJAK:
      <br/>
      Jednak nie je k vystátiu riadenie
      <br/>
      Ďorďovo, bo je ukrutník, tyran.
      <br/>
      <br/>
      NENADOVIĆ:
      <br/>
      Sprosták, ktorý písmeny nevidel.
      <sup>
       [
       <a class="footnote" href="#ftn.id2505729" name="id2505729">
        62
       </a>
       ]
      </sup>
      <br/>
      <br/>
      STOJKOVIĆ:
      <br/>
      Za pluhom a sviňami po horách
      <br/>
      hotovil sa k hodnosti kniežacej.
      <br/>
      <br/>
      GLAVAŠ:
      <br/>
      Hanba, styd nám takého mať kňaza.
      <br/>
      Svrhnime ho, vyvoľme iného.
      <br/>
      <br/>
      VEĽKO:
      <br/>
      Preč s ním! Hajdúch, harambaša, nie kňaz.
      <br/>
      <br/>
      GRUJOVIĆ:
      <br/>
      Mne neradno miešať sa do srbských
      <br/>
      mnoho vecí. Bo hoc som i ja Srb,
      <br/>
      poviete snáď, že som cudzozemec,
      <br/>
      keď z dŕžavy pochádzam rakúskej.
      <br/>
      Zdržať ale sa predsa nemôžem
      <br/>
      upomenúť vás i na neslušnosť
      <br/>
      i na veľkú nebezpečnosť toho,
      <br/>
      ku čomu sa kloníte prítomne.
      <br/>
      Premieňanie panovníkov máva
      <br/>
      vždycky smutné pre národ následky.
      <br/>
      I najhoršia vláda predsa lepšia
      <br/>
      než bezvládie. A ono je už tam,
      <br/>
      kde sa volia a svrhujú zase,
      <br/>
      dľa vrtochov, rýchle panovníci.
      <br/>
      Čože máte oproti Ďorďovi?
      <br/>
      Ďorde síce je muž neučený:
      <br/>
      ale čo on vykonal, toho by
      <br/>
      nedokázal ten najučenejší.
      <br/>
      Je síce pri odpore prchlivý:
      <br/>
      ale vždy nestranne spravodlivý.
      <br/>
      Nemá síce jemnosti vzdelaných:
      <br/>
      lež ani ich chytrosti a nehy.
      <br/>
      Vymáha sic ochotnú poslušnosť:
      <br/>
      lež to činiť bude každý iný.
      <br/>
      Keď staváte sa teraz mätežne,
      <br/>
      nedbajúc na prísahu vernosti,
      <br/>
      teda vidzte, by neupevnená
      <br/>
      vaša ešte nezanikla voľnosť.
      <br/>
      <br/>
      GLAVAŠ:
      <br/>
      Bude iný, kto lepšie než Ďorde
      <br/>
      mladú srbskú ochráni slobodu.
      <br/>
      <br/>
      DOBRINJAK:
      <br/>
      Nestrpíme diaľ jeho nezdoby.
      <br/>
      <br/>
      GRUJOVIĆ:
      <br/>
      Žiaľ mi srbskej zeme. Tento istý
      <br/>
      duch, pri ktorom padla na Kosovom.
      <br/>
      I tam boly trenice a hádky,
      <br/>
      zrada cára,
      <sup>
       [
       <a class="footnote" href="#ftn.id2505771" name="id2505771">
        63
       </a>
       ]
      </sup>
      mätež, neposlušnosť.
      <br/>
      Keď tým klesla voľnosť upevnená
      <br/>
      stoletiami, tým viac klesne mladá,
      <br/>
      po tieto len dni vzkleslá, sloboda.
      <br/>
      Turek nespí. A keď my budeme
      <br/>
      hašteriť sa s kňazom, prikvačí nás.
      <br/>
      <br/>
      MATIJ:
      <br/>
      Iste len to máme očakávať.
      <br/>
      Spomnite na Vuka Brankoviča,
      <br/>
      na svár zlostnej Mary s Vukovou.
      <sup>
       [
       <a class="footnote" href="#ftn.id2505794" name="id2505794">
        64
       </a>
       ]
      </sup>
      <br/>
      Chcete, aby tak potomstvo vaše
      <br/>
      ako vy ich preklínalo mená?
      <br/>
      <br/>
      DOBRINJAK:
      <br/>
      Nech je kňazom, nie durným tyranom.
      <br/>
      A nielen on tyranstvuje spupne,
      <br/>
      divo sám lež i jeho rodina.
      <br/>
      <br/>
      MATIJ:
      <br/>
      Kto?
      <br/>
      <br/>
      DOBRINJAK:
      <br/>
      Iľo, brat kňazov. Po tieto dni
      <br/>
      zrobil mojej príbuznej násilie.
      <sup>
       [
       <a class="footnote" href="#ftn.id2505822" name="id2505822">
        65
       </a>
       ]
      </sup>
      <br/>
      <br/>
      MATIJ:
      <br/>
      Obžaluj ho a za to ti stojím,
      <br/>
      že ho prísna neminie pokuta.
      <br/>
      Znám nestrannú spravodlivosť kňaza.
      <br/>
      <br/>
      NENADOVIĆ:
      <br/>
      Reči tvoje, Matiju, a reči
      <br/>
      Grujićove pripúšťam ku srdcu.
      <br/>
      A zrobia to, myslím, všetci Srbi.
      <br/>
      Žiadam ale, aby moc kniežacia
      <br/>
      stálym bola zmiernená sovietom.
      <sup>
       [
       <a class="footnote" href="#ftn.id2505850" name="id2505850">
        66
       </a>
       ]
      </sup>
      <br/>
      <br/>
      MILOŠ:
      <br/>
      Dobre vravíš. Kňaz nechže panuje
      <br/>
      s odobreniem sovietu.
      <br/>
      <br/>
      VŠETCI:
      <br/>
      To chceme.
      <br/>
      <br/>
      GRUJOVIĆ:
      <br/>
      To môže byť, len žiadna násilnosť,
      <br/>
      lež pokojné vyrovnanie s kňazom.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505872">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Čierny, Iľo, Mladen,
                                                  Vujco.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ČIERNY:
      <br/>
      Pozvali ste sa sami k poradám
      <br/>
      v Smederevo. Povedzte, čo chcete?
      <br/>
      <br/>
      NENADOVIĆ:
      <br/>
      V každej dobre sporiadanej obci —
      <br/>
      <br/>
      ČIERNY:
      <br/>
      Krátko! Žiadno rečnenie. Ku veci.
      <br/>
      <br/>
      NENADOVIĆ:
      <br/>
      My sme ťa sic vyvolili naším —
      <br/>
      <br/>
      ČIERNY:
      <br/>
      Zas rozvlačné akési rečnenie.
      <br/>
      <span class="emphasis">
       <em>
        (Dupne nohou.)
       </em>
      </span>
      <br/>
      My tu muži skutkov, nie rečnenia!
      <br/>
      Prosto k veci!
      <br/>
      <br/>
      NENADOVIĆ:
      <br/>
      Teda jedným slovom.
      <br/>
      Nebudeme trpieť, abys’ vládol
      <br/>
      v srbskej zemi sám neobmedzene,
      <br/>
      ale dá sa ti ku boku soviet.
      <br/>
      Tomuto predložíš napred všetko,
      <br/>
      čo obmýšľaš, či zákon, či dane,
      <br/>
      či mužstvo a válečnú výpravu.
      <br/>
      Čo odobrí soviet, to nech platí:
      <br/>
      čo nie, to nie.
      <br/>
      <br/>
      VŠETCI:
      <br/>
      To žiadame všetci.
      <br/>
      <br/>
      ČIERNY:
      <br/>
      Tak vám teda kňaza nepotrebno.
      <br/>
      Vy repcete na samodŕžavie,
      <br/>
      počínate však si neodvisle.
      <br/>
      Požegskú a rudnickú nahie
      <br/>
      zaujali Obrenovićovci.
      <sup>
       [
       <a class="footnote" href="#ftn.id2505919" name="id2505919">
        67
       </a>
       ]
      </sup>
      <br/>
      Vo západnej Srbii pochvátil
      <br/>
      Nenadović vládu, vo východnej
      <br/>
      Dobrinjaci.
      <sup>
       [
       <a class="footnote" href="#ftn.id2505932" name="id2505932">
        68
       </a>
       ]
      </sup>
      Načo vám teda kňaz?
      <br/>
      <br/>
      NENADOVIĆ:
      <br/>
      Kňaz má byť len uskutočniteľom
      <br/>
      uzavrení sovietu.
      <br/>
      <br/>
      ČIERNY:
      <br/>
      A čo to
      <br/>
      ten soviet? Potvora mnohohlavá,
      <br/>
      ktorá srbskú pohltne slobodu.
      <br/>
      Mätežníci! Chcete mi ponechať
      <br/>
      číre meno a odňať všetku moc.
      <br/>
      Mýlite sa ale, keď myslíte,
      <br/>
      že tak so mnou budete pohrávať.
      <br/>
      Vstúpil diabol závisti do duší
      <br/>
      vašich, keď z nich babská vyšla bázeň.
      <br/>
      Odmáhali ste sa od vrchného
      <br/>
      veliteľstva všetci, keď šla hrôza.
      <br/>
      Teraz, keď už i Belehrad v moci
      <br/>
      našej,
      <sup>
       [
       <a class="footnote" href="#ftn.id2505955" name="id2505955">
        69
       </a>
       ]
      </sup>
      radi by ste panovať vy.
      <br/>
      <br/>
      DOBRINJAK:
      <br/>
      Nadužívaš moci svojej i sám
      <br/>
      i príbuzní tvoji. Brat tvoj Iľo
      <br/>
      obezčestil postydným násilím,
      <br/>
      lotrovsky, pokrvnú moju, Hanu.
      <br/>
      <br/>
      ČIERNY:
      <br/>
      <span class="emphasis">
       <em>
        (k Iľovi, s výrazom zúrivosti).
       </em>
      </span>
      <br/>
      Učinils’ to?
      <br/>
      <br/>
      DOBRINJAK:
      <br/>
      Desať stavím svedkov.
      <br/>
      <br/>
      ČIERNY:
      <br/>
      Priznávaš sa?
      <br/>
      <br/>
      IĽO:
      <br/>
      Zle! Také súkromné
      <br/>
      poťahovať pred verejnosť veci.
      <br/>
      Kam to pôjde, keď bude každému
      <br/>
      dohliadané v skrýši domácnosti?
      <br/>
      <br/>
      ČIERNY:
      <br/>
      Taký musí byť život súkromný,
      <br/>
      aby sa nestydel verejnosti.
      <br/>
      Vinens’, či nie?
      <br/>
      <br/>
      IĽO:
      <br/>
      Hanba bojovníkom
      <br/>
      súdiť o tom národným, ako tam
      <br/>
      so ženskými dakto požartuje.
      <br/>
      <br/>
      DOBRINJAK:
      <br/>
      Ba hanba tak žartovať, ako si
      <br/>
      chlipná tvoja krv zažartovala.
      <br/>
      Prevzal si úlohu bisurmanov?
      <br/>
      Pred tebou nebudú bezpečnými
      <br/>
      naše ženy, sestry, dcéry, vnučky?
      <br/>
      <br/>
      ČIERNY:
      <br/>
      Čuješ, Iľo? Myslíš, že pod krídly
      <br/>
      moci mojej môžeš páchať, čo chceš?
      <br/>
      že ja preto som vo Srbsku kňazom,
      <br/>
      aby si ty lotroval beztrestne?
      <br/>
      <span class="emphasis">
       <em>
        (Tleskne do dlaní.)
       </em>
      </span>
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506012">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým kŕdeľ momcov.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ČIERNY:
      <br/>
      Berte Iľu a poveste zo vrát
      <br/>
      na ulicu, aby videl každý.
      <br/>
      <br/>
      IĽO:
      <br/>
      Čo? Povesiť? Nie brat ja?
      <br/>
      <br/>
      ČIERNY:
      <br/>
      Brat nie brat.
      <br/>
      Nechže vidí národ, že kňaz jeho
      <br/>
      ani bratu zločin neodpustí.
      <br/>
      <br/>
      IĽO:
      <br/>
      Nieže aspoň tak hanebnou smrťou.
      <br/>
      <br/>
      ČIERNY:
      <br/>
      Akú si zaslúžil. Berte ho.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Dvaja momci odvedú Iľu.)
      </em>
     </span>
    </p>
    <p>
    </p>
    <div class="literallayout">
     <p>
      MATIJ:
      <br/>
      Prepáč mu nateraz vinu, kňaže.
      <br/>
      <br/>
      ČIERNY:
      <br/>
      Nie! Každému prejdem cez dušu,
      <br/>
      kto tureckým chce žiť u nás mravom.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578068">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Petronij, Ľubica,
                                                  Mara.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ĽUBICA:
      <br/>
      Čo to, synu? Iľu vlečú na smrť?
      <br/>
      To jemu zo tvojho povýšenia?
      <br/>
      <br/>
      PETRONIJ:
      <br/>
      Odpusť, synu mu, jestli je vinný.
      <br/>
      Neuval na seba u nás hanbu.
      <br/>
      <br/>
      MARA:
      <br/>
      Pre lásku ku rodičom a ku mne.
      <br/>
      <br/>
      ĽUBICA:
      <br/>
      Nerozpaľuj sa hnevom, môj synu.
      <br/>
      Daj krotkosti miesta. Buď lahodný.
      <br/>
      <br/>
      DOBRINJAK:
      <br/>
      Ja sám prosím, prepáč mu nateraz.
      <br/>
      <br/>
      ČIERNY:
      <br/>
      Obsúdil som a s tým koniec. Umrie.
      <br/>
      Tebe, matka, velím zdržať sa sĺz.
      <sup>
       [
       <a class="footnote" href="#ftn.id2578108" name="id2578108">
        70
       </a>
       ]
      </sup>
      <br/>
      <br/>
      MATIJ:
      <br/>
      Nemals’ súdiť sám.
      <br/>
      <br/>
      ČIERNY:
      <br/>
      Ale som súdil.
      <br/>
      <br/>
      MATIJ:
      <br/>
      To je práve, s čím je nespokojný
      <br/>
      národ, že sám činíš všetko všade.
      <br/>
      <br/>
      ČIERNY:
      <br/>
      Ha! I ty sa mi protivíš, pope?
      <br/>
      Klebetíš, keď ja s krvácajúcim
      <br/>
      plním ťažké povinnosti srdcom?
      <br/>
      Iďže teda i ty za bujdošom.
      <br/>
      <span class="emphasis">
       <em>
        (Zastrelí z pištole Matija.)
       </em>
      </span>
      <sup>
       [
       <a class="footnote" href="#ftn.id2578132" name="id2578132">
        71
       </a>
       ]
      </sup>
      <br/>
      <br/>
      GRUJOVIĆ:
      <br/>
      <span class="emphasis">
       <em>
        (bokom k Nenadovićovi)
       </em>
      </span>
      <br/>
      Teraz vidím, že nevezme dobrý
      <br/>
      nikdy koniec panovanie jeho,
      <br/>
      bo nevie on panovať nad sebou.
      <br/>
      <br/>
      ČIERNY:
      <br/>
      Vy sa practe. Ja dedičný kňaz váš.
      <br/>
      A chcem to byť naozaj, nie na žart.
      <br/>
      Ako Sáva je najväčší svätý,
      <br/>
      moc tú, ktorou ste ma raz odeli,
      <br/>
      nedám žiadnym sebe vyrvať fígľom.
      <br/>
      Naučím vás poslušnosti. Preč! Von!
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Momci obstúpia prítomných s
                                                  napriahnutou zbrojou, títo sa
                                                  uberajú preč, opona
                                                  spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505394" name="ftn.id2505394">
        59
       </a>
       ]
      </sup>
      <span class="emphasis">
       <em>
        Dvor vo Smedereve,
       </em>
      </span>
      meste pri Dunaji v severnej časti
                                                  Srbska.
     </p>
    </div>
    <div class="footnote">
     <p>
      <sup>
       [
       <a class="para" href="#id2505443" name="ftn.id2505443">
        60
       </a>
       ]
      </sup>
      <span class="emphasis">
       <em>
        Vzal Belehrad, Šabac, pobil vojská na Drine, pri Vidine, turecké.
       </em>
      </span>
      Belehrad padol do rúk Srbov r. 1806 a vtedy i Šabac. Na Drine sa Srbi dobre bránili a začiatkom r. 1807 prešiel tu Jakov Nenadović do ofenzívy. Hajduk Veljko sišiel až pod samý Vidin. Pravda, neboly to len osobné podujatia Karadjordjove, ale celého ľudu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505507" name="ftn.id2505507">
        61
       </a>
       ]
      </sup>
      <span class="emphasis">
       <em>
        Toho kujona z Arašca,
       </em>
      </span>
      rozumej Teodosija. Charakteristika shodná s historickou skutočnosťou.
     </p>
    </div>
    <div class="footnote">
     <p>
      <sup>
       [
       <a class="para" href="#id2505729" name="ftn.id2505729">
        62
       </a>
       ]
      </sup>
      <span class="emphasis">
       <em>
        Sprosták, ktorý písmeny nevidel.
       </em>
      </span>
      Karadjordje naozaj nevedel ani čítať, ani písať. Vedel však dobre bojovať a iných viesť do boja.
     </p>
    </div>
    <div class="footnote">
     <p>
      <sup>
       [
       <a class="para" href="#id2505771" name="ftn.id2505771">
        63
       </a>
       ]
      </sup>
      <span class="emphasis">
       <em>
        Zrada cára,
       </em>
      </span>
      totiž kniežaťa Lazara. Ľudové piesne zotrvačnosťou aj Dušanovmu ďalšiemu nástupcovi dávaly titul cára, hoci sa nikdy tak nevolal ani nedal volať.
     </p>
    </div>
    <div class="footnote">
     <p>
      <sup>
       [
       <a class="para" href="#id2505794" name="ftn.id2505794">
        64
       </a>
       ]
      </sup>
      <span class="emphasis">
       <em>
        Spomnite na Vuka Brankoviča, na svár zlostnej Mary s Vukosavou.
       </em>
      </span>
      Legendárne veci o kosovskej bitke. Vuk Branković tam nebol zradcom, ani jeho žena Mara sa nepovadila pred bitkou s Vukosavou, svojou sestrou a manželkou Miloša Obilića. Vukosavy nebolo a veľmož Miloš, ktorý prebodol tureckého sultána Murata, vôbec ani nebol zaťom kniežaťa Lazara.
     </p>
    </div>
    <div class="footnote">
     <p>
      <sup>
       [
       <a class="para" href="#id2505822" name="ftn.id2505822">
        65
       </a>
       ]
      </sup>
      <span class="emphasis">
       <em>
        Iľo,… zrobil mojej príbuznej násilie.
       </em>
      </span>
      Už sme spomenuli, že Karadjordje mal brata Marinka, nie Iľa. Tento Marinko potrovil bratovi peniaze, aj mu spreneveril peniaze, ktoré dostal za predaný sklad soli a iného tovaru. Okrem toho v ten istý čas sa prišla Karadjordjovi akási žena žalovať, že jeho brat chcel jej dcéru znásilniť. Prudký Karadjordje zavolal sluhu a dal mu povrazy, aby jeho brata obesil. Sluha to aj urobil, i keď so zdráhaním a až po pánovej vyhrážke.
     </p>
    </div>
    <div class="footnote">
     <p>
      <sup>
       [
       <a class="para" href="#id2505850" name="ftn.id2505850">
        66
       </a>
       ]
      </sup>
      <span class="emphasis">
       <em>
        Aby moc kniežacia stálym bola zmiernená sovietom
       </em>
      </span>
      (radou). Shoduje sa s históriou.
     </p>
    </div>
    <div class="footnote">
     <p>
      <sup>
       [
       <a class="para" href="#id2505919" name="ftn.id2505919">
        67
       </a>
       ]
      </sup>
      <span class="emphasis">
       <em>
        Požegskú a rudnickú nahie zaujali Obrenovičovci.
       </em>
      </span>
      Bol to Milan Obrenović, už spomenutý, ktorý si tam prisvojil moc.
     </p>
    </div>
    <div class="footnote">
     <p>
      <sup>
       [
       <a class="para" href="#id2505932" name="ftn.id2505932">
        68
       </a>
       ]
      </sup>
      <span class="emphasis">
       <em>
        Vo západnej Srbii pochvátil Nenadovič vládu, vo východnej Dobrinjaci.
       </em>
      </span>
      Mali moc nad viacerými nahijami (okresmi) a vedome sa usilovali obmedziť Karadjordjovu diktátorskú moc.
     </p>
    </div>
    <div class="footnote">
     <p>
      <sup>
       [
       <a class="para" href="#id2505955" name="ftn.id2505955">
        69
       </a>
       ]
      </sup>
      <span class="emphasis">
       <em>
        Teraz, keď už i Belehrad v moci našej,
       </em>
      </span>
      od 30. novembra 1806 mesto a od apríla 1807 i pevnosť.
     </p>
    </div>
    <div class="footnote">
     <p>
      <sup>
       [
       <a class="para" href="#id2578108" name="ftn.id2578108">
        70
       </a>
       ]
      </sup>
      <span class="emphasis">
       <em>
        Tebe, matka, velím zdržať sa sĺz.
       </em>
      </span>
      Karadjordje skutočne zakázal matke, aby oplakávala Marinkovu smrť.
     </p>
    </div>
    <div class="footnote">
     <p>
      <sup>
       [
       <a class="para" href="#id2578132" name="ftn.id2578132">
        71
       </a>
       ]
      </sup>
      <span class="emphasis">
       <em>
        Zastrelí z pištole Matija.
       </em>
      </span>
      Toto je nehistorické pokiaľ ide o Matiju Nenadovića.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578178">
       </a>
       Dejstvo štvrté
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2578201">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2578257">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2578341">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2578508">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2578866">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2578913">
        Výstup 6.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: breh Sávy. V hlbokom úzadí vidno koráb,
                                                  naboku colný dom).
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578201">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Petronij, Mladen, Ľubica,
                                                  Mara.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      MLADEN:
      <br/>
      Sme pri Sáve. Tu máte vo colnom
      <br/>
      čakať dome rozhodnutie bitky.
      <br/>
      <br/>
      PETRONIJ:
      <br/>
      Rozhodnutá je, tuším, Mladene.
      <br/>
      Čože môže i najväčšia chrabrosť
      <br/>
      oproti tak ohromnej presile?
      <br/>
      A turecká chytrosť má istotne
      <br/>
      už i medzi nami podkúpených.
      <br/>
      <br/>
      MARA:
      <br/>
      Svätá Sáva! Srbsko teda zase
      <br/>
      ovládajú krutí bisurmani.
      <br/>
      Biedna, biedna, nešťastná otčina!
      <br/>
      <br/>
      ĽUBICA:
      <br/>
      A nešťastní nad iných všetkých my,
      <br/>
      bo tratíme s otčinou i hodnosť.
      <br/>
      Synu, synu môj! Vyšvihol si sa
      <br/>
      vysoko, a padáš, ach, hlboko.
      <br/>
      Zo hajdúcha kňaz voľného Srbska,
      <br/>
      prchneš úskok z podmaneného zas.
      <br/>
      <br/>
      MARA:
      <br/>
      Snáď že ešte odníme boh od nás
      <br/>
      horký kalich.
      <br/>
      <br/>
      MLADEN:
      <br/>
      Povie nám Grujović.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578257">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Grujović.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      GRUJOVIĆ:
      <br/>
      Na loď, na loď! Srbi porazení.
      <br/>
      <br/>
      MLADEN:
      <br/>
      Teda predsa.
      <br/>
      <br/>
      MARA:
      <br/>
      Bože!
      <br/>
      <br/>
      ĽUBICA:
      <br/>
      Svätý Sávo!
      <br/>
      <br/>
      PETRONIJ:
      <br/>
      Tu ovocie závisti a zloby.
      <br/>
      Závideli nešťastní Ďorďovi,
      <br/>
      neslúchali ho, protivili sa,
      <br/>
      počínali sebe neodvisle.
      <br/>
      Tak mal snadnú nepriateľ úlohu,
      <br/>
      keď s celou sa vrhol na nás silou.
      <br/>
      Pre planú ich spurnosť hynie národ.
      <br/>
      <br/>
      GRUJOVIĆ:
      <br/>
      Zbýva už len spasiť sa, kto môže.
      <br/>
      Srbsko znovu pod nohami Turkov.
      <br/>
      Zmiznú srbské vlastenské zástavy,
      <br/>
      viať bunčuky budú bisurmanské.
      <sup>
       [
       <a class="footnote" href="#ftn.id2578291" name="id2578291">
        72
       </a>
       ]
      </sup>
      <br/>
      Podráždený bude ukrutnejšie,
      <br/>
      než kdy predtým zúriť lev a sápať.
      <br/>
      <br/>
      ĽUBICA:
      <br/>
      Beda! Beda! Načo sa započal,
      <br/>
      keď takto sa mal dokončiť, podvih?
      <sup>
       [
       <a class="footnote" href="#ftn.id2578315" name="id2578315">
        73
       </a>
       ]
      </sup>
      <br/>
      <br/>
      MLADEN:
      <br/>
      Teraz už len na loď vlnobrodnú.
      <br/>
      <br/>
      PETRONIJ:
      <br/>
      Ja sa hrozím lode, ktorá s rodnou
      <br/>
      rozlúčiť nás má naveky zemou.
      <br/>
      Chlieb vyhnanca trpký.
      <br/>
      <br/>
      ĽUBICA:
      <br/>
      A náš Ďorde
      <br/>
      neodložil ku dňom zlým ničoho,
      <br/>
      nepamätal na možnú nehodu.
      <br/>
      <br/>
      MARA:
      <br/>
      Ide s tvárou presmutnou neblahý.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578341">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Čierny, Vujco, Dobrinjak,
                                                  Miloš Obrenović, Nenadović,
                                                  Stoiković, Glavaš,
                                                  Veľko.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ČIERNY:
      <br/>
      Tu následky mätežného ducha.
      <br/>
      Reptali ste na tyranstvo moje,
      <br/>
      skúsite lahodu bisurmanskú.
      <br/>
      <br/>
      DOBRINJAK:
      <br/>
      Nech skúsime. Lepší paša než ty.
      <br/>
      Zastrelil si bez súdu a práva
      <br/>
      protopopa zúrive Matija.
      <br/>
      Keď si ešte chlieb jedol rakúsky,
      <br/>
      prestrelil si svojeho kaprála.
      <br/>
      <br/>
      ČIERNY:
      <br/>
      Naposledok však zastrelím teba,
      <br/>
      najväčšieho popudzovateľa.
      <br/>
      <span class="emphasis">
       <em>
        (Vytrhne pištoľ).
       </em>
      </span>
      <br/>
      <br/>
      DOBRINJAK:
      <br/>
      Jestli ja prv nezložím tyrana.
      <br/>
      <span class="emphasis">
       <em>
        (Vytrhne pištoľ.)
       </em>
      </span>
      <br/>
      <br/>
      ČIERNY:
      <br/>
      Zneuctenie od vás nepretrpím
      <br/>
      ani teraz pri žiaľnom úteku.
      <br/>
      Bo hoc prchám, prchám ako váš kňaz.
      <br/>
      <br/>
      DOBRINJAK:
      <br/>
      Ó preslávny kňaz bez kniežatstva!
      <br/>
      <br/>
      ČIERNY:
      <br/>
      Za kňaza ma uznal i cár ruský.
      <sup>
       [
       <a class="footnote" href="#ftn.id2578401" name="id2578401">
        74
       </a>
       ]
      </sup>
      <br/>
      <br/>
      DOBRINJAK:
      <br/>
      Spechaj teda kňažiť do Rosie.
      <br/>
      Na cestu ti dám guľku do čela.
      <br/>
      <br/>
      ČIERNY:
      <br/>
      Ha! To úcta oproti kňazovi.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Čierny a Dobrinjak otrčia jeden na
                                                  druhého pištole, Vujco postaví sa
                                                  medzi nich.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      VUJCO:
      <br/>
      Svätý Sávo! Vy sa ešte teraz,
      <br/>
      na úteku žiaľnom, chcete strieľať?
      <br/>
      <br/>
      GRUJOVIĆ:
      <br/>
      Držte aspoň v žalostnej tej chvíli
      <br/>
      vášne vaše záhubné na uzde,
      <br/>
      keď sa znovu ukladá do hrobu
      <br/>
      vzkreslé na čas cárstvo Lazárovo,
      <sup>
       [
       <a class="footnote" href="#ftn.id2578452" name="id2578452">
        75
       </a>
       ]
      </sup>
      <br/>
      vy zo zeme utekáte rodnej.
      <br/>
      Nezneucťujte aspoň posledné
      <br/>
      chvíle smrti národa svárami.
      <br/>
      Plakať by vám, nie strieľať sa teraz.
      <br/>
      <br/>
      PETRONIJ:
      <br/>
      Nechať, synu, pomstu Hospodinu.
      <br/>
      Prijmi nečesť za odmenu zásluh.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Ľubica a Mara plačú, Čierny strčí
                                                  pištoľ za pás, to učiní i
                                                  Dobrinjak.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ČIERNY:
      <br/>
      Také bolo od počiatku moje
      <br/>
      panovanie. Závisť, vzdor a spurnosť.
      <br/>
      Preto nie je div takýto koniec.
      <br/>
      <br/>
      PETRONIJ:
      <br/>
      Ba div by bol, keby nebol prišiel.
      <br/>
      Odbojný duch vedie vždy k porobe.
      <br/>
      <br/>
      GLAVAŠ:
      <br/>
      Patriarcha ide.
      <br/>
      <br/>
      NENADOVIĆ:
      <br/>
      Čo len teraz?
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578508">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Leontij.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      LEONTIJ:
      <br/>
      Divné vám, že idem v dobe tejto
      <br/>
      medzi vás; a môže vám byť divné.
      <br/>
      Znectili ste neslušne môj úrad,
      <br/>
      keď som radil dobre vám v Topolí.
      <br/>
      Bolo by to teraz prirodzené
      <br/>
      zanechať vás osudu vašemu.
      <br/>
      Moja ale pastierka láska je
      <br/>
      ešte väčšia než vaša nevďačnosť.
      <br/>
      Vidiac nesnádz vašu, predstúpil som
      <br/>
      s pokornou pred pašu za vás prosbou.
      <br/>
      A on bol natoľko milostivý,
      <br/>
      že sa vám za úplnú bezpečnosť
      <br/>
      zaručuje nielen slovom svojím,
      <br/>
      lež i beratom padišahovým,
      <sup>
       [
       <a class="footnote" href="#ftn.id2578542" name="id2578542">
        76
       </a>
       ]
      </sup>
      <br/>
      prineseným predkom z Carihradu.
      <br/>
      <span class="emphasis">
       <em>
        (Ukáže písmo.)
       </em>
      </span>
      <br/>
      Nikomu sa ničoho nestane,
      <br/>
      kto, šed domov, bude žiť v pokoji,
      <br/>
      slúchať vrchnosť, dávať mierne dane.
      <br/>
      Nie na útek teda pomýšľajte,
      <br/>
      lež prijmite podávanú milosť.
      <br/>
      <br/>
      PETRONIJ:
      <br/>
      Dobre vraví svätý patriarcha.
      <br/>
      <br/>
      ČIERNY:
      <br/>
      <span class="emphasis">
       <em>
        (Pohliadnuc na otca srdite.)
       </em>
      </span>
      <br/>
      Pomni, otče, že ešte nevravel
      <br/>
      kňaz. U mňa je slovo a riešenie.
      <br/>
      Viete, čo je turecký sľub? Toto.
      <br/>
      <span class="emphasis">
       <em>
        (Chuchne, vypustiac z úst paru.)
       </em>
      </span>
      <br/>
      A čo písmo sultánovo? Toto.
      <br/>
      <span class="emphasis">
       <em>
        (Napľuje na zem.)
       </em>
      </span>
      <br/>
      Bisuramn ti sľubuje, prisahá,
      <br/>
      potom ťa vysmeje, žes’ mu veril.
      <br/>
      Dáva písma, beraty, fermany,
      <sup>
       [
       <a class="footnote" href="#ftn.id2578584" name="id2578584">
        77
       </a>
       ]
      </sup>
      <br/>
      potom tvrdí, že to nič nestojí.
      <br/>
      Viete, na čom sa zakladá milosť
      <br/>
      padišaha a pašu? Myslia si:
      <br/>
      jestli prchnú, môžu sa vrátiť zas
      <br/>
      a povstanie usporiadať nové:
      <br/>
      jestliže však zostanú nám v Srbsku,
      <br/>
      snímeme im hlavy, náhle pluky
      <br/>
      rozviažu sa úplne národné.
      <br/>
      Treba teda podržať ich sľubmi
      <br/>
      lživými. To sú myšlienky vrahov.
      <br/>
      A tento Grék je i teraz len Grék.
      <br/>
      Zištný nástroj v ruke protivníkov.
      <br/>
      <br/>
      MILOŠ:
      <br/>
      Kryješ menom vlastenectva bázeň.
      <br/>
      S národom sme bojovali, Ďorde,
      <br/>
      s ním i znášať budeme, čo boh dá.
      <br/>
      <br/>
      NENADOVIĆ:
      <br/>
      To vravené dobre. Zostaneme.
      <br/>
      <br/>
      STOJKOVIĆ:
      <br/>
      Hanba prchnúť.
      <br/>
      <br/>
      DOBRINJAK:
      <br/>
      Nám nie tak utekať
      <br/>
      ako kňazovi, ktorý si dobre
      <br/>
      vopred postlal v nemeckom Rakúsku.
      <br/>
      <br/>
      GLAVAŠ:
      <br/>
      Loď tátam je hojne nahrúžená.
      <br/>
      <br/>
      ČIERNY:
      <br/>
      Ha! I toto ešte ku druhému!
      <br/>
      Zanechal som kňazský stolec taký,
      <br/>
      aký som naň dosadol, chudobný.
      <br/>
      Zbohatol som na ňom len na rany
      <br/>
      a premnohé trpké skúsenosti.
      <br/>
      Predsa však ma tovarišia moji
      <br/>
      obviňujú, že som sa imaním
      <br/>
      obohatil neslušne obecným.
      <br/>
      Ej, to bolí, to bolí, priatelia.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Položí dlaň na srdce a skloní smutne
                                                  hlavu, Ľubica a Mara odvrátia sa s
                                                  plačom.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      MLADEN:
      <br/>
      Bratia! Znajte boha a statočnosť.
      <br/>
      <br/>
      ČIERNY:
      <br/>
      <span class="emphasis">
       <em>
        (Vzchopí sa prudko.)
       </em>
      </span>
      <br/>
      Poďte teda do tej našej lode
      <br/>
      a odneste tie naše poklady.
      <br/>
      Tu vám nechám všetko. Neodnesiem
      <br/>
      nič iného do môjho vyhnanstva
      <br/>
      ako ten meč, ktorým som vymanil
      <br/>
      otčinu, ač na čas len, z otroctva.
      <br/>
      <br/>
      LEONTIJ:
      <br/>
      Kto prijíma milosť, nasleduj ma.
      <br/>
      <span class="emphasis">
       <em>
        (Preč.)
       </em>
      </span>
      <br/>
      <br/>
      MILOŠ:
      <br/>
      Harač platiť, to sa podojmeme,
      <sup>
       [
       <a class="footnote" href="#ftn.id2578677" name="id2578677">
        78
       </a>
       ]
      </sup>
      <br/>
      jestli nám zbroj ponechajú Turci.
      <br/>
      Kto ku tomu odhodlaný, za mnou.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Miloš Obrenović, Nenadović,
                                                  Stojković, Dobrinjak, Glavaš, Veľko
                                                  preč.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ČIERNY:
      <br/>
      A ty, kmotre Vujco?
      <br/>
      <br/>
      VUJCO:
      <br/>
      Ja zostávam.
      <br/>
      Provoď ťa boh a žehnaj, kam kročíš.
      <br/>
      <span class="emphasis">
       <em>
        (Vujco preč.)
       </em>
      </span>
      <br/>
      <br/>
      ČIERNY:
      <br/>
      Pošli. Teraz mi padne už ľahšie
      <br/>
      s milovanou sa lúčiť otčinou.
      <br/>
      Sadajme v loď.
      <br/>
      <br/>
      PETRONIJ:
      <br/>
      Iďte, ja nepôjdem.
      <br/>
      <br/>
      ČIERNY:
      <br/>
      I ty, otče?
      <br/>
      <br/>
      PETRONIJ:
      <br/>
      Kde som sa narodil,
      <br/>
      tam chcem staré moje složiť kosti.
      <br/>
      <br/>
      ĽUBICA:
      <br/>
      Svätý Sáva! Petronij, čo myslíš?
      <br/>
      Na tebe sa pomstia hrozne Turci.
      <br/>
      <br/>
      PETRONIJ:
      <br/>
      Hoc ma budú za sto rokov mučiť,
      <br/>
      ja nepôjdem.
      <br/>
      <br/>
      ČIERNY:
      <br/>
      <span class="emphasis">
       <em>
        (kľakne pred Petronijom)
       </em>
      </span>
      <br/>
      Nezdržuj ma, otče.
      <br/>
      <br/>
      PETRONIJ:
      <br/>
      Nezdržujem. Iďte. Ja nepôjdem
      <br/>
      medzi Nemcov.
      <br/>
      <br/>
      ČIERNY:
      <br/>
      <span class="emphasis">
       <em>
        (vstane)
       </em>
      </span>
      <br/>
      Nie ku Nemcom, otče.
      <br/>
      Do bratského Ruska.
      <sup>
       [
       <a class="footnote" href="#ftn.id2578752" name="id2578752">
        79
       </a>
       ]
      </sup>
      Rusi s nami
      <br/>
      jedna viera, jeden slavský národ.
      <br/>
      Hľaď na toto posvätné znamenie.
      <br/>
      Hviezdou tou ma ozdobil ruský cár.
      <br/>
      <br/>
      PETRONIJ:
      <br/>
      Ani na krok zo Srbska.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Za stenami krik: Allah!
                                                  Allah!)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      MLADEN:
      <br/>
      Turci tu.
      <br/>
      <br/>
      ČIERNY:
      <br/>
      Poď, otče.
      <br/>
      <span class="emphasis">
       <em>
        (Ťahá Petronija.)
       </em>
      </span>
      <br/>
      <br/>
      PETRONIJ:
      <br/>
      Nepôjdem.
      <br/>
      <br/>
      GRUJOVIĆ:
      <br/>
      Hneď nás schvátia.
      <br/>
      <br/>
      PETRONIJ:
      <br/>
      Keď schvátia, nech schvátia, ja nepôjdem.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Zase za stenami krik: Allah!
                                                  Allah!)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ČIERNY:
      <br/>
      Mal bys’ teda zahynúť odo psov
      <br/>
      musulmanských s dlhými mukami,
      <br/>
      zhyň radšej od syna smrťou krátkou.
      <br/>
      <span class="emphasis">
       <em>
        (Zastrelí otca.)
       </em>
      </span>
      <sup>
       [
       <a class="footnote" href="#ftn.id2578828" name="id2578828">
        80
       </a>
       ]
      </sup>
      <br/>
      <br/>
      ĽUBICA:
      <br/>
      Svätý Sáva!
      <br/>
      <br/>
      MARA:
      <br/>
      Kriste, čo sa robí!
      <br/>
      <br/>
      ČIERNY:
      <br/>
      Prikrátil som len neminuteľné
      <br/>
      trapy jeho. Spi ľahko. Preč na loď!
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Pri kriku za stenami: Allah! Allah!
                                                  všetci preč.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578866">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Po ich zmiznutí vstúpia Fočić, Muňo a
                                                  hromada tureckých vojakov s krikom:
                                                  Allah! Allah!
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      FOČIĆ:
      <br/>
      Kde ten Čierny? Toho by som rukou
      <br/>
      vlastnou nadial na kôl, Allah kerim.
      <br/>
      <br/>
      MUŇO:
      <br/>
      A tam sa už plavia preč cez Sávu.
      <br/>
      <br/>
      FOČIĆ:
      <br/>
      Máš čas, máš čas, džaure, bismillah.
      <br/>
      <br/>
      MUŇO:
      <br/>
      Allah kerim. Vezmi ho už šajtan.
      <br/>
      Aspoň hrozné povstanie zrazené.
      <br/>
      <br/>
      FOČIĆ:
      <br/>
      Boh je boh, Mohamed jeho prorok.
      <br/>
      A tento tu zastrelený pes kto?
      <br/>
      <br/>
      MUŇO:
      <br/>
      Ďorďov otec, Petronij, bismillah.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578913">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Glavaš.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      FOČIĆ:
      <br/>
      A tu prvý hrdina povstania,
      <br/>
      Glavaš, ktorý prepadol Sibenicu.
      <br/>
      <br/>
      GLAVAŠ:
      <br/>
      Zlorečím zlej mojej minulosti,
      <br/>
      I znamenie kríža stieram s čela.
      <br/>
      <br/>
      FOČIĆ:
      <br/>
      Allah tvoju osvecuje myseľ.
      <br/>
      <br/>
      MUŇO:
      <br/>
      Boh je boh, Mohamed jeho prorok.
      <br/>
      <br/>
      GLAVAŠ:
      <br/>
      Uveďte ma v islam a dajte mi
      <br/>
      príležitosť škodiť psom kresťanským.
      <br/>
      <br/>
      FOČIĆ:
      <br/>
      Dobre. Ale obrátenie tvoje
      <br/>
      ku islamu musí zostať tajným.
      <br/>
      Neprestaneš obcovať s džaurmi,
      <br/>
      abys’ zprávy nám podával o nich.
      <br/>
      <br/>
      GLAVAŠ:
      <br/>
      To rozumne.
      <br/>
      <br/>
      MUŇO:
      <br/>
      Rozumne, bismillah.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Všetci preč, opona
                                                  spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578291" name="ftn.id2578291">
        72
       </a>
       ]
      </sup>
      <span class="emphasis">
       <em>
        Viať bunčuky budú bisurmanské.
       </em>
      </span>
      Bundžuk, bunčuk je u Juhoslovanov, Rusov a Poliakov názov tureckých zástav (na dlhej tyči, vybiehajúcej v pozlátenú guľu, bol pozlátený polmesiac, z ktorého splývaly konské chvosty). Bisurman (z perz. musulman a toto z arab. muslim) je u niektorých slovanských národov názov (čiastočne potupný) pre mohamedánov, ako nevercov a ukrutníkov.
     </p>
    </div>
    <div class="footnote">
     <p>
      <sup>
       [
       <a class="para" href="#id2578315" name="ftn.id2578315">
        73
       </a>
       ]
      </sup>
      <span class="emphasis">
       <em>
        Keď takto sa mal dokončiť podvih?
       </em>
      </span>
      (rus. podvig), hrdinský čin, hrdinský skutok.
     </p>
    </div>
    <div class="footnote">
     <p>
      <sup>
       [
       <a class="para" href="#id2578401" name="ftn.id2578401">
        74
       </a>
       ]
      </sup>
      <span class="emphasis">
       <em>
        Za kňaza ma uznal i cár ruský.
       </em>
      </span>
      R. 1811 bol Karadjordje skutočné srbské knieža, hoci sa tituloval len „verhovni vožd“ (hlavný vodca) a Rusko ho uznalo v tejto hodnosti.
     </p>
    </div>
    <div class="footnote">
     <p>
      <sup>
       [
       <a class="para" href="#id2578452" name="ftn.id2578452">
        75
       </a>
       ]
      </sup>
      <span class="emphasis">
       <em>
        Keď sa znovu ukladá do hrobu vzkreslé na čas cárstvo Lazárovo,
       </em>
      </span>
      r. 1813, pri zlikvidovaní prvého srbského povstania.
     </p>
    </div>
    <div class="footnote">
     <p>
      <sup>
       [
       <a class="para" href="#id2578542" name="ftn.id2578542">
        76
       </a>
       ]
      </sup>
      <span class="emphasis">
       <em>
        Lež i beratom padišahovým.
       </em>
      </span>
      Berat (arab., beráet) je listina, udeľujúca nejakú výsadu.
     </p>
    </div>
    <div class="footnote">
     <p>
      <sup>
       [
       <a class="para" href="#id2578584" name="ftn.id2578584">
        77
       </a>
       ]
      </sup>
      <span class="emphasis">
       <em>
        Dáva písma, beraty, fermany.
       </em>
      </span>
      Ferman (perzské firmán = rozkaz), sultánov rozkaz, keď sa netýkal len Carihradu, ale i provincií. Fermany maly ustálenú formu, boly opatrené tugrou (označenie sultánovho monogramu) a vydával ich veľký vezír v sultánovom mene.
     </p>
    </div>
    <div class="footnote">
     <p>
      <sup>
       [
       <a class="para" href="#id2578677" name="ftn.id2578677">
        78
       </a>
       ]
      </sup>
      <span class="emphasis">
       <em>
        Harač platiť, to sa podojmeme.
       </em>
      </span>
      Haradž (tur.), druh dane, ktorú platili nemohamedáni v mohamedánskych krajinách. Bol dvojaký: pozemkový a od hlavy. Pozemkový haradž bol určený alebo percentuálne (od desatiny až do polovice hodnoty), alebo pevnou, nemennou sumou. Haradž od hlavy platili nemohamedáni ročne podľa svojich majetkových pomerov.
     </p>
    </div>
    <div class="footnote">
     <p>
      <sup>
       [
       <a class="para" href="#id2578752" name="ftn.id2578752">
        79
       </a>
       ]
      </sup>
      <span class="emphasis">
       <em>
        Do bratského Ruska.
       </em>
      </span>
      Karadjordje skutočne i odišiel do Ruska, keď ho prepustili Rakúšania z internovania v Štajerskom Hradci. Usadil sa v Chotine, v Besarábii.
     </p>
    </div>
    <div class="footnote">
     <p>
      <sup>
       [
       <a class="para" href="#id2578828" name="ftn.id2578828">
        80
       </a>
       ]
      </sup>
      <span class="emphasis">
       <em>
        (Zastrelí otca.)
       </em>
      </span>
      Toto je nehistorické a nestalo sa r. 1813. Karadjordjovho otca zastrelil jeho pobratim Ilija, a to vtedy, keď rodina prvý raz odchádzala do Rakúska a keď sa starý Petronije zdráhal odísť s nimi. Nechcel ani dočkať, kým sa prevezú cez Sávu, ale chcel hneď ísť domov, takže bolo nebezpečenstvo, že Turci všetkých pochytajú. Otcovo zabitie sa teda stalo z nevyhnutnosti a pod dojmom okamžitého prezradenia nepriateľovi.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578964">
       </a>
       Dejstvo piate
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2578983">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2579057">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2579140">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2579182">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2579268">
        Výstup 5.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: ulica v Rudníku.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578983">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Nenadović a Veľko.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      NENADOVIĆ:
      <br/>
      Poturčenci tí čímsi sliedia
      <br/>
      zlorečený ten Fočić a Muňo.
      <br/>
      Ja sa bojím, že dostali zprávu
      <br/>
      o našom tu vo Rudníku sjazde.
      <br/>
      <br/>
      VEĽKO:
      <br/>
      Ľahko. Majú svojich donášačov.
      <br/>
      <br/>
      NENADOVIĆ:
      <br/>
      A vieš, koho ja mám v podozrení?
      <br/>
      <br/>
      VEĽKO:
      <br/>
      Glavaša snáď, môjho pobratima?
      <br/>
      <br/>
      NENADOVIĆ:
      <br/>
      Tak je. Človek ten sa mi nepáči.
      <br/>
      <br/>
      VEĽKO:
      <br/>
      Mne podobne. Nie je viac, čo býval.
      <br/>
      Badať pri ňom istú nedôveru,
      <br/>
      dvojjazyčnosť akúsi a plachosť.
      <br/>
      Nejde mu už reč odo srdca.
      <br/>
      Hovorí len, necíti viac s nami.
      <br/>
      A máva i tajné schôdzky s Turky,
      <br/>
      vymieňa si s nimi okamihy.
      <br/>
      <br/>
      NENADOVIĆ:
      <br/>
      Možno, že je už i poturčený.
      <br/>
      <br/>
      VEĽKO:
      <br/>
      Čert nespí. Od neho všetko vystať.
      <br/>
      <br/>
      NENADOVIĆ:
      <br/>
      Ku službám sme božím prišli pozde,
      <br/>
      ale poďme aspoň popa zobliecť.
      <br/>
      <span class="emphasis">
       <em>
        (Popodidúc v úzadie a ohliadnuc sa vbok, zostane).
       </em>
      </span>
      <br/>
      Hop! Pozri tam, Veľko, a čuduj sa.
      <br/>
      Vedie sa ti s Fočićom a Muňom.
      <br/>
      <br/>
      VEĽKO:
      <br/>
      Ha, zradca! Už niet viac pochybnosti.
      <br/>
      <br/>
      NENADOVIĆ:
      <br/>
      Dobre bude vyslúchať, čo vravia.
      <br/>
      Skryme sa. Tu príhodné zákutie.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Skryjú sa oba.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579057">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Po ich odchode vstúpia Fočić, Muňo a
                                                  Glavaš.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      FOČIĆ:
      <br/>
      Psi kresťanskí! Tam žerú si boha.
      <br/>
      Druhí ľudia ctia bohov, džauri
      <br/>
      svojho jedia.
      <br/>
      <br/>
      MUŇO:
      <br/>
      Bismillah, inšallah.
      <br/>
      <br/>
      GLAVAŠ:
      <br/>
      Ja ďakujem veľkému Allahu,
      <br/>
      že ma zo tmy vyviedol na svetlo.
      <br/>
      Boh je boh, Mohamed jeho prorok.
      <br/>
      <br/>
      FOČIĆ:
      <br/>
      A ktorí sú tu z tých psov kresťanských?
      <br/>
      <br/>
      GLAVAŠ:
      <br/>
      Všetci hlavní buriči, bývalí
      <br/>
      náčelníci povstania,
      <sup>
       [
       <a class="footnote" href="#ftn.id2579094" name="id2579094">
        81
       </a>
       ]
      </sup>
      Stojković,
      <br/>
      Nenadović, Ćiurić, Dobrinjaci,
      <br/>
      Katič, Veľko, Ćarapić. Sišli sa
      <br/>
      spolu v dome Obrenovićovcov,
      <br/>
      očistom ku sviatkom.
      <br/>
      <br/>
      FOČIĆ:
      <br/>
      Allah kerim.
      <br/>
      Dobre, že si nás uvestil
      <sup>
       [
       <a class="footnote" href="#ftn.id2579112" name="id2579112">
        82
       </a>
       ]
      </sup>
      o tom.
      <br/>
      Udusíme veľký požiar v iskre.
      <br/>
      <br/>
      MUŇO:
      <br/>
      Zmocníme sa pôvodcov mäteže.
      <br/>
      <br/>
      GLAVAŠ:
      <br/>
      Ako ale, keď ste tu len sami?
      <br/>
      <br/>
      FOČIĆ:
      <br/>
      Kavasov sme zanechali v hore.
      <br/>
      Prikradneme sa v tichosti v noci.
      <br/>
      Ty sa stavaj čím najhorlivejším.
      <br/>
      Kydaj hanu na Turkov pred nimi,
      <br/>
      nahováraj ich sám ku povstaniu,
      <br/>
      aby mali dôveru ku tebe.
      <br/>
      <br/>
      GLAVAŠ:
      <br/>
      Zbytočná vec líšku učiť fígle.
      <br/>
      <br/>
      MUŇO:
      <br/>
      Pridáš sa nám potom i pri diele,
      <br/>
      keď s kavasmi uderíme na dom.
      <br/>
      <br/>
      GLAVAŠ:
      <br/>
      Vyvediem ich z rozumu, inšallah.
      <br/>
      Pri povstalej trme-vrme skolem,
      <br/>
      srazím hlavných z nich nič netušene.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Všetci preč.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579140">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Nenadović a Veľko vrátia
                                                  sa.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      NENADOVIĆ:
      <br/>
      Boh sám viedol kroky teraz naše,
      <br/>
      že s príchodom sme sa opozdili.
      <br/>
      Boli by nás skutočne prepadli.
      <br/>
      Našli si tí lotrovia Judáša.
      <br/>
      <br/>
      VEĽKO:
      <br/>
      Ha! Ako mu pristane to hlúpe,
      <br/>
      tupé, večné inšallahovanie,
      <br/>
      bohovanie, bismillahovanie!
      <br/>
      Dobre, že ma tam neporazilo.
      <br/>
      Vezme ale mzdu, akú zaslúžil.
      <br/>
      Stresce teba, psí synu, ten Kristus,
      <br/>
      jehož zaprel si pre Mohameda.
      <br/>
      <br/>
      NENADOVIĆ:
      <br/>
      Idú naši.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579182">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Miloš Obrenović,
                                                  Dobrinjak, Stojković,
                                                  Vujco.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      NENADOVIĆ:
      <br/>
      Poďte, bratia. Sjazd náš prezradený.
      <br/>
      V hore striehnu ukrytí kavasi,
      <br/>
      aby nás tu prepadli a jali.
      <br/>
      <br/>
      MILOŠ:
      <br/>
      Odkiaľ to máš, priateľ Nenadović?
      <br/>
      <br/>
      NENADOVIĆ:
      <br/>
      Vyslúchali sme tu znenazdajky
      <br/>
      Fočića i Muňu i Glavaša.
      <br/>
      <br/>
      MILOŠ:
      <br/>
      Glavaša?
      <br/>
      <br/>
      NENADOVIĆ:
      <br/>
      Je zradca. On uvestil
      <br/>
      musulmanov o našich úmysloch.
      <br/>
      <br/>
      VEĽKO:
      <br/>
      A už je i poturčený, podliak.
      <br/>
      Tak tu allahoval, inšalloval
      <br/>
      ako ktorýkoľvek poturčenec.
      <br/>
      <br/>
      MILOŠ:
      <br/>
      Zradení sme teda. Čože teraz?
      <br/>
      Odskočíme? Či pôjdeme ďalej?
      <br/>
      <br/>
      STOJKOVIĆ:
      <br/>
      Robiť mužne, čo sme započali.
      <br/>
      <br/>
      VUJCO:
      <br/>
      Turci v ničom nedodržali
      <br/>
      slovo, žiaden sľub nevyplnili.
      <br/>
      Ukrutnosti ich dosiahly stupňa,
      <br/>
      pri ktorom smrť lepšia nežli život.
      <br/>
      Radšej zhynúť než dať sa diaľ týrať.
      <br/>
      <br/>
      DOBRINJAK:
      <br/>
      Učiniť nám z Rudníka Sibnicu,
      <br/>
      pustiť vetrom zástavu, svolať ľud,
      <br/>
      poslať poslov do okolných obcí.
      <br/>
      <br/>
      NENADOVIĆ:
      <br/>
      Zpät už nelze. Hoc sa rozídeme,
      <br/>
      statky predsa i život stratíme.
      <br/>
      <br/>
      VEĽKO:
      <br/>
      Pri podniku jest aspoň nádeja:
      <br/>
      odskočiace jednako zhynieme.
      <br/>
      <br/>
      MILOŠ:
      <br/>
      Buďže teda. Zvestujem vzkriesenie
      <br/>
      pohrobeným na Kosove Srbom
      <br/>
      pri slávnosti zmŕtvychvstania Krista.
      <sup>
       [
       <a class="footnote" href="#ftn.id2579242" name="id2579242">
        83
       </a>
       ]
      </sup>
      <br/>
      Prve ale sprobujme zmocniť sa
      <br/>
      bez hluku tých, ktorí nás jať prišli.
      <br/>
      <br/>
      VEĽKO:
      <br/>
      Zradca ide.
      <br/>
      <br/>
      MILOŠ:
      <br/>
      Dobre. Uvidíme,
      <br/>
      ako oplan ten bude sa tváriť.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579268">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Glavaš.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      GLAVAŠ:
      <br/>
      Vyjasňuje sa nebo nad Srbskom.
      <br/>
      Náčelníci jeho všetci spolu.
      <br/>
      <br/>
      MILOŠ:
      <br/>
      Biedna raja chce aspoň raz v roku
      <br/>
      v priateľskom sa rozveseliť kole.
      <br/>
      <br/>
      GLAVAŠ:
      <br/>
      Ozaj biedna. Vierolomní Turci
      <br/>
      zdeptali nás znovu, vložili nám
      <br/>
      ešte ťažšie ako predtým jarmo.
      <br/>
      Hory zase plné sú hajdúchmi.
      <br/>
      <br/>
      MILOŠ:
      <br/>
      Naposledok všetci ta pŕchneme.
      <br/>
      <br/>
      GLAVAŠ:
      <br/>
      A tam dáme sa loviť ako zver?
      <br/>
      Vyzvať radšej ku povstaniu národ,
      <br/>
      ku mužnému a zjavnému boju.
      <br/>
      Nech zblednú zas naši mučitelia.
      <br/>
      Nie sila nám chybuje lež svornosť.
      <br/>
      A tú nám dá lepšie ustrojenie
      <br/>
      a skúsenosť pri Čiernom Ďorďovi.
      <br/>
      <br/>
      MILOŠ:
      <br/>
      Dôstojná reč mužného Glavaša,
      <br/>
      ktorý prvé započal povstanie.
      <br/>
      Teraz ale iné časy. Národ
      <br/>
      vysilený zmalátnel nezdarom.
      <br/>
      Nepovstal by.
      <br/>
      <br/>
      GLAVAŠ:
      <br/>
      Na jedno kynutie
      <br/>
      naše zdvihne sa celá Srbia
      <br/>
      a bude sa brániť vytrvale,
      <br/>
      keď sa každý nanovo presvedčil
      <br/>
      o nezmennom vierolomstve Turkov.
      <br/>
      <br/>
      MILOŠ:
      <br/>
      Pochybujem.
      <br/>
      <br/>
      GLAVAŠ:
      <br/>
      Či už pŕchol s Čiernym
      <br/>
      zo Srbie všetok duch hrdinský?
      <br/>
      Niet už viacej nikoho prítomne,
      <br/>
      kto by sa odvážil pozvať národ
      <br/>
      ku boju za otčinu a vieru?
      <br/>
      <br/>
      MILOŠ:
      <br/>
      Bismillah.
      <br/>
      <br/>
      GLAVAŠ:
      <br/>
      <span class="emphasis">
       <em>
        (predesený).
       </em>
      </span>
      <br/>
      Čo za slovo z úst tvojich?
      <br/>
      Nebojíš sa, že sa ním poškvrníš?
      <br/>
      <br/>
      MILOŠ:
      <br/>
      Boh je boh, Mohamed jeho prorok.
      <br/>
      <br/>
      GLAVAŠ:
      <br/>
      A čo to?
      <br/>
      <br/>
      MILOŠ:
      <br/>
      Vyznanie viery tvojej.
      <br/>
      <br/>
      GLAVAŠ:
      <br/>
      Ako? Čo to hovoríš, Milošu?
      <br/>
      <br/>
      MILOŠ:
      <br/>
      Netaj. Vieme, že si obrezaný.
      <br/>
      Kde je Fočić a jeho kavasi?
      <br/>
      <br/>
      GLAVAŠ:
      <br/>
      Nech skameniem, jestli zo všetkého
      <br/>
      toho jedno rozumiem slovíčko.
      <br/>
      <br/>
      MILOŠ:
      <br/>
      Daj pištole, podliaku. Kde Fočić?
      <br/>
      <span class="emphasis">
       <em>
        (Odoberie mu pištole i ručnicu.)
       </em>
      </span>
      <br/>
      <br/>
      GLAVAŠ:
      <br/>
      Aké ja mám spojenie s Fočićom?
      <br/>
      <br/>
      MILOŠ:
      <br/>
      Kde Fočić? Vrav, lebo si syn smrti.
      <br/>
      <span class="emphasis">
       <em>
        (Otrčí pištoľu v prsia Glavašovi.)
       </em>
      </span>
      <br/>
      <br/>
      GLAVAŠ:
      <br/>
      Za Pasekou.
      <br/>
      <br/>
      MILOŠ:
      <br/>
      Ha, podliaku, zradče!
      <br/>
      Zaprel Krista si a zradil národ.
      <br/>
      Prišiel si nás vydať v ruky vrahom,
      <br/>
      lež sám pri tom hriešnu stratíš dušu.
      <br/>
      Vzdychni ku tvojemu Allahovi.
      <br/>
      <span class="emphasis">
       <em>
        (Otrčí pištoľu, Veľko mu zachytí ruku.)
       </em>
      </span>
      <br/>
      <br/>
      VEĽKO:
      <br/>
      Pozhovenie. Glavaš môj pobratim.
      <br/>
      <br/>
      GLAVAŠ:
      <br/>
      V príhodnej sa rozpomínaš chvíli,
      <br/>
      pobratime Veľko, že sme svätým
      <br/>
      delili sa telom Krista Pána
      <br/>
      pri oltári.
      <br/>
      <br/>
      VEĽKO:
      <br/>
      Tak je. Lenže som ten
      <br/>
      svätý sväzok uzavrel s kresťanom
      <br/>
      a nie s Turkom. Keď si zaprel Krista,
      <br/>
      roztrhol si naše pobratimstvo.
      <br/>
      A ja si to nedám teraz odňať,
      <br/>
      aby mojou si nepadol rukou.
      <br/>
      <br/>
      GLAVAŠ:
      <br/>
      Strieľaj teda.
      <br/>
      <br/>
      VEĽKO:
      <br/>
      Strelím, ale nie tu,
      <br/>
      lež pri kríži, ktorý si zhanobil.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Odvedie ho, všetci preč, opona
                                                  spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579094" name="ftn.id2579094">
        81
       </a>
       ]
      </sup>
      <span class="emphasis">
       <em>
        Bývalí náčelníci povstania,…
       </em>
      </span>
      Niektorí z nich zistení, iných nebolo možno stotožniť s historickými osobami.
     </p>
    </div>
    <div class="footnote">
     <p>
      <sup>
       [
       <a class="para" href="#id2579112" name="ftn.id2579112">
        82
       </a>
       ]
      </sup>
      oboznámil
     </p>
    </div>
    <div class="footnote">
     <p>
      <sup>
       [
       <a class="para" href="#id2579242" name="ftn.id2579242">
        83
       </a>
       ]
      </sup>
      <span class="emphasis">
       <em>
        Zvestujem vzkriesenie pohrobeným na Kosove Srbom pri slávnosti zmŕtvychvstania Krista.
       </em>
      </span>
      Slová nie sú historické, ale plne zodpovedajú situácii, lebo druhé srbské povstanie sa začalo r. 1815 na Vzkriesenie v Takove.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2579388">
       </a>
       Dejstvo šieste
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2579407">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2579479">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2579625">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2579761">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2580039">
        Výstup 5.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: chyža v dome Vujcovom.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579407">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Mara a Vujco.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      MARA:
      <br/>
      Rozhováraj trochu, milý Vujco,
      <br/>
      toho môjho muža, kňaza Ďorďa.
      <br/>
      Taký je akýsi zamyslený,
      <br/>
      roztržitý, málovravný, smutný.
      <br/>
      Cez celý deň nepreriekne slova.
      <br/>
      Keď sadne ku ohnisku, za celé
      <br/>
      prprie trieskou hodiny v popole,
      <br/>
      vždy na jedno hľadiac mlčky miesto.
      <br/>
      <br/>
      VUJCO:
      <br/>
      Darmo. To je zvyk jeho, kňahyňa,
      <br/>
      zvyklá vlastnosť vznešeného ducha.
      <br/>
      Podobný je orlu, ktorý sediac
      <br/>
      na vysokej osamote skale,
      <br/>
      mlčky slúcha škreky operencov.
      <br/>
      <br/>
      MARA:
      <br/>
      Mnohovravný nebol, pravda, nikdy.
      <br/>
      S vyjasnenou ale aspoň tvárou
      <br/>
      buď úradné konal povinnosti,
      <br/>
      buď kadečo pri dome a dvore,
      <br/>
      rúbal drevo, posbíjal náradie.
      <br/>
      Teraz mraky vždy na jeho čele.
      <br/>
      Užiera sa, že je v cudzom dome
      <br/>
      a živorí len z milosrdenstva.
      <br/>
      <br/>
      VUJCO:
      <br/>
      Za svoj nech dom považuje kmotrov,
      <br/>
      i všetko, čo vo príbytku mojom.
      <br/>
      <br/>
      MARA:
      <br/>
      Láskavý si k nemu, kmotre Vujco.
      <br/>
      Ak dá mu boh, čo vymáha právo,
      <br/>
      bude služieb tvojich pamätlivým.
      <br/>
      <span class="emphasis">
       <em>
        (Preč.)
       </em>
      </span>
      <br/>
      <br/>
      VUJCO:
      <br/>
      Ten Ďorde mi činí mnohú starosť.
      <br/>
      Obrátil tým na môj dom pozornosť,
      <br/>
      že sa ku mne uchýlil s návratom,
      <br/>
      keď Srbi sa vymanili znovu.
      <br/>
      Turci ma i Srbi nepokoja,
      <br/>
      dotierajú na mňa s rozličnými
      <br/>
      žiadosťami, sľubujú a hrozia.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579479">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       K Vujcovi Fočić a Muňo.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      FOČIĆ:
      <br/>
      U teba je, vojvodca, kňaz Ďorde.
      <br/>
      <br/>
      VUJCO:
      <br/>
      Ku mne sa uchýlil po návrate
      <br/>
      z Rakúska a Ruska. Čo chcete s ním?
      <br/>
      <br/>
      FOČIĆ:
      <br/>
      Posiela mu paša belehradský
      <br/>
      najvyšší od padišaha ferman.
      <sup>
       [
       <a class="footnote" href="#ftn.id2579510" name="id2579510">
        84
       </a>
       ]
      </sup>
      <br/>
      <br/>
      VUJCO:
      <br/>
      Čo za ferman?
      <br/>
      <br/>
      MUŇO:
      <br/>
      Ferman, ktorým jeho
      <br/>
      potvrdzuje vo hodnosti kňazskej.
      <br/>
      <br/>
      VUJCO:
      <br/>
      Veliká česť.
      <br/>
      <br/>
      MUŇO:
      <br/>
      Bismillah.
      <br/>
      <br/>
      FOČIĆ:
      <br/>
      Inšallah.
      <br/>
      <br/>
      VUJCO:
      <br/>
      Miloš teda už nemá čo čakať.
      <br/>
      <br/>
      FOČIĆ:
      <br/>
      Jeho nechce slávny náš padišah.
      <br/>
      Boh je boh, Mohamed jeho prorok.
      <br/>
      <br/>
      MUŇO:
      <br/>
      I kto prvý časom, prvý právom.
      <br/>
      Ďorde prvý vydobyl slobodu
      <br/>
      biednej raji, sebe kňazskú hodnosť.
      <br/>
      Čo raz pravda, to pravda, bismillah.
      <br/>
      <br/>
      VUJCO:
      <br/>
      Dajte ferman.
      <br/>
      <br/>
      FOČIĆ:
      <br/>
      Vidí sa nám slušným
      <br/>
      v jeho vlastné oddať písmo ruky.
      <br/>
      <br/>
      MUŇO:
      <br/>
      Tak inšallah.
      <br/>
      <br/>
      VUJCO:
      <br/>
      Niet ho teraz doma.
      <br/>
      Vyšiel na lov. Neviem, kedy príde.
      <br/>
      <br/>
      FOČIĆ:
      <br/>
      Naším teda sa mu pokloň menom.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Oddajúc písmo, Fočič a Muňo
                                                  preč.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      VUJCO:
      <br/>
      Dobre to tí ľstivci nastrojili.
      <br/>
      Vidúce že osloboditeľov
      <br/>
      dvoch má národ, chcú toho použiť,
      <br/>
      aby Srbov shuckali vospolok
      <br/>
      a znovu ich prikryli turbanom.
      <sup>
       [
       <a class="footnote" href="#ftn.id2579604" name="id2579604">
        85
       </a>
       ]
      </sup>
      <br/>
      Pretože moc teraz u Miloša,
      <br/>
      posielajú Ďorďovi fermany:
      <br/>
      a keby bol Miloš vypudený,
      <br/>
      posielali by fermany jemu.
      <br/>
      To diabolská u tých ľudí chytrosť.
      <br/>
      Rozmyslím sa oddať to Ďorďovi.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579625">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       K Vujcovi Dobrinjak a
                                                  Stojković.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      VUJCO:
      <br/>
      Došli ste ku slávnosti, druhovia.
      <br/>
      <br/>
      STOJKOVIĆ:
      <br/>
      A akej?
      <br/>
      <br/>
      VUJCO:
      <br/>
      Tu hľa ferman padišahov,
      <br/>
      ktorým Ďorďa uznáva za kňaza.
      <br/>
      <br/>
      STOJKOVIĆ:
      <br/>
      O to práve sme prišli, priateľu.
      <br/>
      Carihradská ľstivá politika
      <br/>
      chce fígľom nás premôcť, keď nemohla
      <br/>
      zbrojou našu prekaziť slobodu.
      <br/>
      Návrat Ďorďov je pre nás nešťastie.
      <sup>
       [
       <a class="footnote" href="#ftn.id2579662" name="id2579662">
        86
       </a>
       ]
      </sup>
      <br/>
      <br/>
      DOBRINJAK:
      <br/>
      Opustil nás v nesnádzi, a teraz
      <br/>
      chcel by tomu predchytiť odmenu,
      <br/>
      kto znovu nám vybojoval voľnosť.
      <br/>
      <br/>
      STOJKOVIĆ:
      <br/>
      A ktorý je i trochu schopnejší.
      <br/>
      Miloš síce tiež len prostý roľník:
      <br/>
      ale niet v ňom aspoň tej úžasnej,
      <br/>
      ktorá zúri v Čiernom, prchlivosti.
      <br/>
      Táto žiaľna slabosť činí Ďorďa
      <br/>
      panovania konečne neschopným.
      <br/>
      <br/>
      VUJCO:
      <br/>
      Všetko pravda. Preto mu neoddám
      <br/>
      poslaný zo Carihradu ferman.
      <br/>
      <br/>
      DOBRINJAK:
      <br/>
      To nie je dosť. Zlé tým neodstrániš.
      <br/>
      Ďorde jednak bude sa niesť kňazom
      <br/>
      a tak deliť, trhať, slabiť národ.
      <br/>
      <br/>
      VUJCO:
      <br/>
      Čože teda viac môžem učiniť?
      <br/>
      <br/>
      DOBRINJAK:
      <br/>
      Daj mu guľku, tak nič netušene.
      <br/>
      <br/>
      VUJCO:
      <br/>
      Uví! To by bola srbská vďačnosť?
      <br/>
      Ten, kto prvý nás viedol do boja
      <br/>
      víťazného, takto by mal zhynúť?
      <br/>
      <br/>
      STOJKOVIĆ:
      <br/>
      Celý národ viac než jeden človek.
      <br/>
      A zahynie zase národ srbský,
      <br/>
      jestli Ďorde zostane nažive.
      <br/>
      Vystúpi a nájde svoju stránku.
      <br/>
      Všetci nespokojní s Milošovým
      <br/>
      povýšením pristanú ku nemu.
      <br/>
      A kto nemá svojich nepriateľov?
      <br/>
      Srbi budú válčiť medzi sebou
      <br/>
      a víťazstvo odnesú osmani.
      <sup>
       [
       <a class="footnote" href="#ftn.id2579704" name="id2579704">
        87
       </a>
       ]
      </sup>
      <br/>
      <br/>
      VUJCO:
      <br/>
      Bohužiaľ, že také sú výhľady.
      <br/>
      I učinil bych snáď čo žiadate,
      <br/>
      pre spasenie srbského národa,
      <br/>
      keby Ďorde nebol mojím kmotrom
      <br/>
      a prítomne v dome mojím hosťom.
      <br/>
      Ale či mám natoľko poškvrniť
      <br/>
      sväté sväzky kmotrovstva a dom svoj?
      <br/>
      <br/>
      STOJKOVIĆ:
      <br/>
      Vlastenectvo zas viac než kmotrovstvo.
      <br/>
      A dom sa tvoj nielen nepoškvrní,
      <br/>
      lež oslávi činom tým naveky.
      <br/>
      <br/>
      VUJCO:
      <br/>
      Oprobujme nahovoriť Ďorďa.
      <br/>
      Snáď že sa vzdá domnelých práv svojich.
      <br/>
      <br/>
      STOJKOVIĆ:
      <br/>
      A keď budeš umývať murína?
      <br/>
      <br/>
      VUJCO:
      <br/>
      Vtedy ho viac ľutovať nebudem.
      <br/>
      Povýšim sa pre svoj srbský národ
      <br/>
      nado všetky ostatné ohľady.
      <br/>
      <br/>
      DOBRINJAK:
      <br/>
      Presláviš sa tým na večné časy.
      <br/>
      I odmena ťa neminie slušná.
      <br/>
      Tu hľa malý závdavok na väčšiu.
      <br/>
      <span class="emphasis">
       <em>
        (Podáva mu mešec, Vujco ho odpichne.)
       </em>
      </span>
      <br/>
      <br/>
      VUJCO:
      <br/>
      Preč mi s tým! Svedomie nepredávam,
      <br/>
      vlastenecká však ctnosť nemá cenu.
      <br/>
      Za žiadnu bych cenu v mojom dome
      <br/>
      nedopustil ublížiť Ďorďovi.
      <br/>
      Že krvavé dielo sám prejímam,
      <br/>
      príčina je len to presvedčenie,
      <br/>
      že žiť nesmie, jestli má žiť národ.
      <br/>
      Ide.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579761">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Čierny.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      VUJCO:
      <br/>
      Prišli k tebe, kmotre, bratia títo.
      <br/>
      <br/>
      ČIERNY:
      <br/>
      Rád stretávam spolubojovníkov
      <br/>
      mojich chrabrých za srbskú slobodu,
      <br/>
      i takých, čo brojili proti mne.
      <br/>
      <br/>
      STOJKOVIĆ:
      <br/>
      Väzíš ešte tu vo súkromnosti.
      <br/>
      Chceme vedieť, vo akom spôsobe
      <br/>
      obmýšľaš na verejnosť vystúpiť,
      <br/>
      ako kňaz, či ako Srb súkromný?
      <br/>
      <br/>
      ČIERNY:
      <br/>
      Či môže byť dakedy súkromným,
      <br/>
      kto už sedel na kniežacom stolci,
      <br/>
      vyvolený súc právom dedičným?
      <br/>
      <br/>
      DOBRINJAK:
      <br/>
      Akože to ale bude teraz,
      <br/>
      keď už Srbsko má iného kňaza?
      <sup>
       [
       <a class="footnote" href="#ftn.id2579796" name="id2579796">
        88
       </a>
       ]
      </sup>
      <br/>
      <br/>
      ČIERNY:
      <br/>
      Námestník len do príchodu pána.
      <br/>
      Ja i ruským som uznaný cárom,
      <br/>
      ktorý je náš otec a ochranca.
      <br/>
      <br/>
      STOJKOVIĆ:
      <br/>
      Miloš ale povie, že on národ
      <br/>
      opustený tebou oslobodil.
      <br/>
      <br/>
      ČIERNY:
      <br/>
      Nech nechlubí sa tým, že neprchol.
      <br/>
      Bol bezpečný pre svoju chatrnosť.
      <br/>
      <br/>
      DOBRINJAK:
      <br/>
      Povie, že i on za dedičného
      <br/>
      je vyvolen od národa kňaza.
      <br/>
      <br/>
      ČIERNY:
      <br/>
      Voľba jeho tratí so návratom
      <br/>
      mojím platnosť. Národ nemal právo
      <br/>
      voliť kňaza si, pokiaľ žijem ja,
      <br/>
      ba i dakto z mojeho potomstva.
      <br/>
      <br/>
      VUJCO:
      <br/>
      Čo teda, keď bude odporovať?
      <br/>
      <br/>
      ČIERNY:
      <br/>
      Odvolám sa na národ. Nech súdi.
      <br/>
      <br/>
      STOJKOVIĆ:
      <br/>
      A keď sa tým rozpadne na dvoje?
      <br/>
      Keď roztržku zle užije Turek?
      <br/>
      Keď nás potom znovu zohne v jarmo?
      <br/>
      <br/>
      ČIERNY:
      <br/>
      Nech dôsledne postupuje národ.
      <br/>
      Práva svojho jasného sa nevzdám.
      <br/>
      Už som dal i syna Alexandra
      <br/>
      vychovávať v Rusku,
      <sup>
       [
       <a class="footnote" href="#ftn.id2579832" name="id2579832">
        89
       </a>
       ]
      </sup>
      aby Srbi
      <br/>
      vzdelaného mali po mne kňaza.
      <br/>
      <br/>
      DOBRINJAK:
      <br/>
      Kde však syn tvoj potom bude kňažiť,
      <br/>
      keď viac Srbska nebude?
      <br/>
      <br/>
      ČIERNY:
      <br/>
      Čo boh dá.
      <br/>
      <br/>
      VUJCO:
      <br/>
      Ty si tvrdý v presvedčení svojom.
      <br/>
      A dobre máš, že sa držíš, kmotre,
      <br/>
      Bo i sultán na teba prenáša
      <br/>
      hodnosť kňazskú. Tu hľa jeho ferman.
      <br/>
      <span class="emphasis">
       <em>
        (Oddá písmo Čiernemu.)
       </em>
      </span>
      <br/>
      <br/>
      ČIERNY:
      <br/>
      Hodnosť kňazskú mi dal srbský národ.
      <br/>
      Na fermany sultánove pľujem.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Trhá na kusy ferman, vtom strelí
                                                  Vujco do neho z pištole,
       <sup>
        [
        <a class="footnote" href="#ftn.id2579875" name="id2579875">
         90
        </a>
        ]
       </sup>
       čierny lapí sa za
                                                  prsia.)
      </em>
     </span>
    </p>
    <p>
    </p>
    <div class="literallayout">
     <p>
      Ha! Takáto odmena od Srbov!
      <br/>
      A to z ruky a v príbytku kmotra.
      <br/>
      <br/>
      VUJCO:
      <br/>
      Odpusť, kmotre. Zahynúť si musel.
      <br/>
      Bozkávam však čestnú tú pravicu,
      <br/>
      čo tak statne bojovala za nás.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Vujco bozká Čiernemu ruku, tento sa
                                                  skydne mŕtvy.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580039">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Mladen, Nenadović, a
                                                  Grujović.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      MLADEN:
      <br/>
      Svätý Sávo! Čo to musím vidieť?
      <br/>
      Prvý srbskej slobody hrdina
      <br/>
      leží srbskou usmrtený rukou!
      <br/>
      <br/>
      NENADOVIĆ:
      <br/>
      Ja prichádzam pozde. Kňaz Miloš ma
      <br/>
      s tým za vami vystrojil rozkazom,
      <br/>
      aby život Ďorďov bol ušetren.
      <br/>
      <br/>
      DOBRINJAK:
      <br/>
      Dobre to tak. Nebudú mať Turci
      <br/>
      čím zväčšovať rozbroje v národe.
      <br/>
      <br/>
      GRUJOVIĆ:
      <br/>
      Ba privesil osud nešťastie to
      <br/>
      k vymaneniu srbského národa.
      <br/>
      Zločinom ste ho neodstránili,
      <br/>
      bo žije syn tohto v Petrohrade.
      <br/>
      <br/>
      NENADOVIĆ:
      <br/>
      Škoda veru bolo skutku tohto.
      <br/>
      Boh nech chráni Srbsko všemohúci.
      <br/>
      Tomuto tu večná česť a sláva.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Všetci obstanú trup s ovesenými
                                                  trúchlo hlavami, opona
                                                  spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579510" name="ftn.id2579510">
        84
       </a>
       ]
      </sup>
      <span class="emphasis">
       <em>
        Posiela mu paša belehradský najvyšší od padišaha ferman.
       </em>
      </span>
      Vec celkom nehistorická. V skutočnosti Karadjordje r. 1817, keď už Miloš Obrenović viac diplomaticky ako vojensky a len veľmi pomaly, zato však húževnate oslobodzoval Srbov zpod tureckého jarma — nečakane prišiel do Srbska. Prišiel priamo s úmyslom vyvolať proti Turkom nové povstanie, lebo ho na to nabádali členovia Hetairie gréckeho tajného revolučného spolku. Situácia bola však taká, že povstanie nebolo žiadúce po nijakej stránke. Srbi boli ešte z prvého povstania oslabení, Rusko, ktoré im vtedy pomáhalo, zotavovalo sa z veľkej protinapoleonskej vojny a tak by im nebolo mohlo prispieť na pomoc. Turci mali i v Srbsku i v Rumélii také silné vojsko, že povstanie nemohlo mať nádej na úspech. Povstanie bolo najmenej žiadúce Milošovi Obrenovićovi, vodcovi druhého povstania, ktorý už bol na najlepšej ceste stať sa panovníkom oslobodzovaného Srbska. Všetko to boly faktory, s ktorými Karadjordje nevedel a nechcel rátať, preto došlo ku katastrofe, ktorá ho stála život.
     </p>
    </div>
    <div class="footnote">
     <p>
      <sup>
       [
       <a class="para" href="#id2579604" name="ftn.id2579604">
        85
       </a>
       ]
      </sup>
      <span class="emphasis">
       <em>
        Znovu ich prikryli turbanom,
       </em>
      </span>
      tureckou a vôbec orientálnou pokrývkou hlavy.
     </p>
    </div>
    <div class="footnote">
     <p>
      <sup>
       [
       <a class="para" href="#id2579662" name="ftn.id2579662">
        86
       </a>
       ]
      </sup>
      <span class="emphasis">
       <em>
        Návrat Ďorďov je pre nás nešťastie.
       </em>
      </span>
      Úvaha, zodpovedajúca vtedajšej situácii. (Por. vyššie.)
     </p>
    </div>
    <div class="footnote">
     <p>
      <sup>
       [
       <a class="para" href="#id2579704" name="ftn.id2579704">
        87
       </a>
       ]
      </sup>
      <span class="emphasis">
       <em>
        Víťazstvo odnesú osmani,
       </em>
      </span>
      Turci. Nazvaní tak podľa Osmana I., ktorý vládol od r. 1299 do r. 1326 a dal svoje meno nielen tureckému národu, ale i ríši.
     </p>
    </div>
    <div class="footnote">
     <p>
      <sup>
       [
       <a class="para" href="#id2579796" name="ftn.id2579796">
        88
       </a>
       ]
      </sup>
      <span class="emphasis">
       <em>
        Keď už Srbsko má iného kňaza?,
       </em>
      </span>
      totiž Miloša Obrenovića.
     </p>
    </div>
    <div class="footnote">
     <p>
      <sup>
       [
       <a class="para" href="#id2579832" name="ftn.id2579832">
        89
       </a>
       ]
      </sup>
      <span class="emphasis">
       <em>
        Už som dal i syna Alexandra vychovávať v Rusku.
       </em>
      </span>
      Alexander Karadjordjević (1806 — 1885), v r. 1842 — 1858 bol kniežaťom Srbska. R. 1814 prišiel s otcom do Besarábie. Potom vstúpil do ruského vojska, kde sa stal štábnym kapitánom.
     </p>
    </div>
    <div class="footnote">
     <p>
      <sup>
       [
       <a class="para" href="#id2579875" name="ftn.id2579875">
        90
       </a>
       ]
      </sup>
      <span class="emphasis">
       <em>
        Vtom
                                                  strelí
                                                  Vujco
                                                  do
                                                  neho
                                                  z
                                                  pištole.
       </em>
      </span>
      Karadjordje
                                                  zahynul
                                                  inak:
                                                  Vujica
                                                  Vulićević
                                                  mu v noci
                                                  24. júla
                                                  1817
                                                  sekerou
                                                  odťal
                                                  hlavu.
                                                  Stalo sa
                                                  to vo
                                                  vlastnom
                                                  dome
                                                  Vujicovom,
                                                  takže
                                                  išlo o
                                                  jednoduchú
                                                  úkladnú
                                                  vraždu.
                                                  Karadjordjovu
                                                  hlavu
                                                  poslal
                                                  Vujica
                                                  Milošovi
                                                  Obrenovićovi,
                                                  ktorý ju
                                                  doručil
                                                  belehradskému
                                                  pašovi
                                                  Marašli
                                                  Alimu a
                                                  ten ju
                                                  poslal
                                                  ďalej do
                                                  Carihradu
                                                  sultánovi.
                                                  Tam bola
                                                  hlava
                                                  vztýčená
                                                  nad
                                                  bránou
                                                  sultánovho
                                                  háremu.
                                                  Vujica sa
                                                  síce
                                                  písomne
                                                  ospravedlňoval
                                                  Milošovi,
                                                  z akých
                                                  dôvodov
                                                  tak musel
                                                  urobiť,
                                                  jednako
                                                  je veľké
                                                  podozrenie,
                                                  že bol
                                                  vlastne
                                                  vykonávateľom
                                                  Milošovho
                                                  príkazu.
                                                  Záborskému
                                                  nestačila
                                                  historická
                                                  skutočnosť,
                                                  preto dal
                                                  Karadjordjovi
                                                  zahynúť
                                                  inak, ale
                                                  v
                                                  podstate
                                                  tiež pre
                                                  konflikt
                                                  medzi
                                                  dvoma
                                                  srbskými
                                                  osloboditeľmi,
                                                  z ktorých
                                                  len jeden
                                                  mohol žiť
                                                  a druhý
                                                  musel
                                                  zomrieť.
     </p>
    </div>
   </div>
  </div>
 </body>
</html>
