<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506649">
       </a>
       Osoby
      </h2>
     </div>
    </div>
   </div>
   <p>
   </p>
   <p>
   </p>
   <p>
    JÁNOŠÍK, náčelník zbojníkov
   </p>
   <p>
    GARAJ, SUROVEC, RAJNOHA, zbojníci v horách
   </p>
   <p>
    GARKO, ILČÍK, zbojníci, slúžiaci za hajdúchov
    <sup>
     [
     <a class="footnote" href="#ftn.id2506675" name="id2506675">
      1
     </a>
     ]
    </sup>
   </p>
   <p>
    SVATOJANSKÝ, podžupan liptovský
    <sup>
     [
     <a class="footnote" href="#ftn.id2506699" name="id2506699">
      2
     </a>
     ]
    </sup>
   </p>
   <p>
    PALUDZSKÝ, slúžny
    <sup>
     [
     <a class="footnote" href="#ftn.id2506718" name="id2506718">
      3
     </a>
     ]
    </sup>
   </p>
   <p>
    DETRO, prísažný
    <sup>
     [
     <a class="footnote" href="#ftn.id2506735" name="id2506735">
      4
     </a>
     ]
    </sup>
   </p>
   <p>
    IHÁS, zemský pán
    <sup>
     [
     <a class="footnote" href="#ftn.id2506752" name="id2506752">
      5
     </a>
     ]
    </sup>
   </p>
   <p>
    SIBYLLA, jeho manželka
   </p>
   <p>
    PALEČEK, ich úradník
   </p>
   <p>
    BARTOŠ, dedinský richtár
   </p>
   <p>
    MOTÚZ, sedliak
   </p>
   <p>
   </p>
   <p>
    <span class="emphasis">
     <em>
      Vyše týchto viac zbojníkov.
     </em>
    </span>
   </p>
   <p>
    <span class="emphasis">
     <em>
      (Dej v liptovskej župe okolo roku 1712.)
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506675" name="ftn.id2506675">
        1
       </a>
       ]
      </sup>
      <span class="emphasis">
       <em>
        Garaj, Surovec, Rajnoha a Ilčík
       </em>
      </span>
      sú historické mená zbojníkov, ale
          ani jeden z nich nepatril do družiny historického Jánošíka. Niektorí ani neboli jeho
          súčasníkmi. Záborský pri výbere mien nasledoval ľudovú tradíciu, ktorá zo všetkých štyroch
          tu menovaných robí Jánošíkových spoločníkov.
     </p>
    </div>
    <div class="footnote">
     <p>
      <sup>
       [
       <a class="para" href="#id2506699" name="ftn.id2506699">
        2
       </a>
       ]
      </sup>
      <span class="emphasis">
       <em>
        Svatojanský
       </em>
      </span>
      , príslušník liptovskej rodiny, známej pod zmaďarčeným
          priezviskom Szent-Iványi. Szent-Iványovci hrali vždy popredný zástoj v Liptove.
     </p>
    </div>
    <div class="footnote">
     <p>
      <sup>
       [
       <a class="para" href="#id2506718" name="ftn.id2506718">
        3
       </a>
       ]
      </sup>
      <span class="emphasis">
       <em>
        Paludzský
       </em>
      </span>
      , príslušník rodiny, známejšej pod zmaďarčeným menom
          Palugyay. Títo sa v 15. — 16. storočí zväčša písali Palutzky.
     </p>
    </div>
    <div class="footnote">
     <p>
      <sup>
       [
       <a class="para" href="#id2506735" name="ftn.id2506735">
        4
       </a>
       ]
      </sup>
      <span class="emphasis">
       <em>
        Detro.
       </em>
      </span>
      V Liptove je doložená zemianska rodina s priezviskom
          Detrich. Bývala v Beňadikovej.
     </p>
    </div>
    <div class="footnote">
     <p>
      <sup>
       [
       <a class="para" href="#id2506752" name="ftn.id2506752">
        5
       </a>
       ]
      </sup>
      <span class="emphasis">
       <em>
        Ihás
       </em>
      </span>
      je vymyslené priezvisko.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506802">
       </a>
       Dejstvo prvé
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2506821">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2506988">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2507182">
        Výstup 3.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: hora.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506821">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Bartoš a Motúz, oba s paličkami a remennými kapsami pri boku.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      BARTOŠ:
      <br/>
      Tak placho sa obzeráš, Motúze.
      <br/>
      <br/>
      MOTÚZ:
      <br/>
      Či sa, reku, z tej jánošíkovskej
      <br/>
      čeliadky tu nezjaví dajeden.
      <br/>
      <br/>
      BARTOŠ:
      <br/>
      A čo keby? Jánošík nie zbojník,
      <br/>
      čo lúpi bez rozdielu každého.
      <br/>
      On len pánov, židov a mešťanov;
      <br/>
      chudobným sám ešte dáva ľuďom.
      <br/>
      Bo je priateľ a mstiteľ chudoby.
      <br/>
      <br/>
      MOTÚZ:
      <br/>
      Svedčí mu to, bo je sedliacky syn
      <br/>
      a učený človek. Vychodil vraj
      <br/>
      deväť škôl a mal byť jezuitom;
      <br/>
      ale sa mu lepšie zapáčily
      <br/>
      zástavy a bubny Rákócziho
      <sup>
       [
       <a class="footnote" href="#ftn.id2506858" name="id2506858">
        6
       </a>
       ]
      </sup>
      <br/>
      nežli knižky a kláštorské múry.
      <br/>
      <br/>
      BARTOŠ:
      <br/>
      Nehľadal ich, ani keď povstanie
      <br/>
      Rákócziho bolo už pritlmené,
      <br/>
      ale stal sa krčmárom v Grachovej,
      <sup>
       [
       <a class="footnote" href="#ftn.id2506881" name="id2506881">
        7
       </a>
       ]
      </sup>
      <br/>
      oženil sa a išlo mu dobre.
      <br/>
      Šťastie jeho zvrátil panský synak,
      <br/>
      zvedúc ženu jeho k nevernosti.
      <br/>
      Jánošík znal márnosť všetkých žalôb
      <br/>
      proti pánom; pomstil sa teda sám.
      <br/>
      Zastreliac i bujdoša i ženu,
      <sup>
       [
       <a class="footnote" href="#ftn.id2506899" name="id2506899">
        8
       </a>
       ]
      </sup>
      <br/>
      prchol do hôr a vzal jedenástich
      <br/>
      k sebe smelých, počal lúpiť pánov
      <br/>
      i náhončích ich vo všetkom židov.
      <br/>
      <br/>
      MOTÚZ:
      <br/>
      Na zimu sa rozpŕchnu a na jar
      <br/>
      schádzajú sa na mieste dorieknutom.
      <br/>
      <br/>
      BARTOŠ:
      <br/>
      Obyčajne dajú sa do služby.
      <br/>
      Jánošík sa často preoblieka
      <br/>
      za žobráka, za pána, za mnícha,
      <br/>
      aký práve smyslí vyviesť fígeľ.
      <br/>
      <br/>
      MOTÚZ:
      <br/>
      A stojí vraj vo spojení so zlým.
      <br/>
      Jeho žiadna sa nelapí guľka
      <br/>
      a môže sa i neviditeľným
      <br/>
      učiniť.
      <br/>
      <br/>
      BARTOŠ:
      <br/>
      Tak povedajú ľudia.
      <br/>
      Lebo že má prsty z obesenca
      <br/>
      a do košele votkané niti,
      <br/>
      upradené Panenkou Máriou.
      <br/>
      Na najväčšej však pomoci mu vtip.
      <br/>
      Či si počul, ako sám jediný
      <br/>
      vzal desiatim ozbrojeným mužom
      <br/>
      kŕdeľ volov?
      <br/>
      <br/>
      MOTÚZ:
      <br/>
      Nie.
      <br/>
      <br/>
      BARTOŠ:
      <br/>
      To ti bol fígeľ.
      <br/>
      Obesil sa na strome pri ceste.
      <br/>
      Pohoničia, keď ho uvideli,
      <br/>
      poznačili sa znamením kríža
      <br/>
      vzdychnúc si a hnali voly ďalej.
      <br/>
      <br/>
      MOTÚZ:
      <br/>
      A čo z toho?
      <br/>
      <br/>
      BARTOŠ:
      <br/>
      Počkaj len. Keď prešli,
      <br/>
      Jánošík ich predbehol a zasa
      <br/>
      ovisol pri ceste tým spôsobom.
      <br/>
      <br/>
      MOTÚZ:
      <br/>
      Nono! Toľké vešanie.
      <br/>
      <br/>
      BARTOŠ:
      <br/>
      V tom fígeľ.
      <br/>
      Ako ho zočili zadivení
      <br/>
      chlapi, jedni tvrdili, že to ten,
      <br/>
      ktorého už videli predošle,
      <br/>
      iní, že nie.
      <br/>
      <br/>
      MOTÚZ:
      <br/>
      No, už trochu chápem.
      <br/>
      <br/>
      BARTOŠ:
      <br/>
      Strhne sa ti medzi nimi hádka.
      <br/>
      Príde ti na stávku. Moji chlapi
      <br/>
      poď všetci na miesto, kde po prvé
      <br/>
      ho uzreli, zanechajúc voly.
      <br/>
      <br/>
      MOTÚZ:
      <br/>
      A Jánošík ich vtedy odohnal.
      <br/>
      <br/>
      BARTOŠ:
      <br/>
      Celý kŕdeľ. Tak vtipná to hlava!
      <br/>
      <br/>
      MOTÚZ:
      <br/>
      Či už ozaj. A čerstvý to šuhaj.
      <br/>
      Pri zbojníckom vraj tanci, keď Ilčík
      <br/>
      hrá na gajdách, toľme vyskakuje,
      <br/>
      že vrcholce dosahuje jedlí,
      <br/>
      svíjajúc valaškou ponad hlavu.
      <br/>
      Musí ten už mať drahne pokladov.
      <br/>
      <br/>
      BARTOŠ:
      <br/>
      Toľko už do akejsi jaskyne
      <br/>
      navláčili zlata, striebra, perál,
      <br/>
      že by z toho mohli vybudovať
      <br/>
      celý zámok.
      <br/>
      <br/>
      MOTÚZ:
      <br/>
      Čit len! Ktosi ide.
      <br/>
      Tu ti ich máš.
      <br/>
      <br/>
      BARTOŠ:
      <br/>
      Istotne, to oni.
      <br/>
      Odstráňme sa trochu. Postriežme ich.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Oba preč.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506988">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Po ich odchode vstúpia Jánošík, Garaj, Surovec, Rajnoha, viac zbojníkov. Všetci
          majú zelené košele s rozpustenými rukávmi, nohavice biele s červenými šnúrami, krpce
          čiernymi remienkami k lýtkam popriväzované, nízke čierne klobúky so zastrčenými jedľovými
          halúzkami, opasky remenne s mnohými sponkami a gombičkami. Z opasku visí v pošve nôz, za
          opaskom trčia dve pištole. V rukách majú valašky, na pleciach ručnice (flinty). Jeden
          nesie mimo toho gajdy, druhý drevený kulač.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      JÁNOŠÍK:
      <br/>
      Tu, chlapci, sa trochu zabavíme.
      <br/>
      Zbroj na stranu. Napred sa napime
      <br/>
      a potom si trochu zakrepčíme.
      <br/>
      Hory naše zámky a paláce.
      <br/>
      Sem kulač. Na dobrý zdar a zdravie
      <br/>
      všetkých mojich verných tovarišov.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Zbojníci poopierajú ručnice o stromy, potom pijú zaradom z kulača, ostatní
          spievajú a po každej slohe tancujú „od zeme“, vytáčajúc pritom valašky ponad
          hlavy.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      Hučia jarky v dolinách,
      <br/>
      kape sneh po výšinách.
      <br/>
      Hore, chlapci, hore sa,
      <br/>
      zeleného do lesa.
      <br/>
      <br/>
      Z koliby sa už čadí,
      <br/>
      už bača mlieko cadí.
      <br/>
      Hore, chlapci, atď.
      <br/>
      <br/>
      Bude syr i žinčica,
      <br/>
      i varená jahnica.
      <br/>
      Hore atď.
      <br/>
      <br/>
      Potom čo sa nadmaní,
      <br/>
      páni, židia, mešťani.
      <br/>
      Hore atď.
      <br/>
      <br/>
      Bohatým sa bude brať
      <br/>
      a chudobným rozdávať.
      <br/>
      Hore atď.
      <br/>
      <br/>
      So našimi po našsky,
      <br/>
      berte flinty, valašky.
      <br/>
      Hore atď.
      <br/>
      <br/>
      To naše pluhy, srpy,
      <br/>
      muž otroctva nestrpí.
      <br/>
      Hore atď.
      <br/>
      <br/>
      Vitajte nám svrčiny,
      <br/>
      stráne, grúne, doliny.
      <br/>
      Hore atď.
      <br/>
      <br/>
      Vy ste naše stodoly,
      <br/>
      sypárne a komory.
      <br/>
      Hore atď.
      <br/>
      <br/>
      Tu je život, tu je svet;
      <br/>
      to sú chlapci ako kvet.
      <br/>
      Hore atď.
      <br/>
      <br/>
      Pod prútmi sa netrasú,
      <sup>
       [
       <a class="footnote" href="#ftn.id2507082" name="id2507082">
        9
       </a>
       ]
      </sup>
      <br/>
      vedú pánov k úžasu.
      <br/>
      Hore atď.
      <br/>
      <br/>
      Komu milá sloboda,
      <br/>
      ajta, nech sa ku nám dá.
      <br/>
      Hore atď.
      <br/>
      <br/>
      JÁNOŠÍK:
      <br/>
      Prestaly viať víťazné zástavy
      <br/>
      Rákócziho, podo ktorými sme
      <br/>
      drancovali až po samú Viedeň.
      <br/>
      Bojovníci uhorskej slobody
      <sup>
       [
       <a class="footnote" href="#ftn.id2507100" name="id2507100">
        10
       </a>
       ]
      </sup>
      <br/>
      robotujú vierolomným pánom;
      <br/>
      len my v horách vzdorujeme ešte.
      <br/>
      <br/>
      GARAJ:
      <br/>
      Boh ich stresci. Sľubovali voľnosť,
      <br/>
      a keď už viac nemajú potrebu
      <br/>
      na ramená biedneho sedliaka,
      <br/>
      musí tučiť ich košové bruchá:
      <br/>
      Počať by nám dačo vážnejšieho,
      <br/>
      vyvolať by ku povstaniu sedľač.
      <br/>
      <br/>
      JÁNOŠÍK:
      <br/>
      Nezkýveš tou zotročenou masou,
      <br/>
      bo i duchovenstvo drží s pánmi.
      <br/>
      <br/>
      GARAJ:
      <br/>
      Lež kráľ s nami. Nedávno ho svrhli.
      <sup>
       [
       <a class="footnote" href="#ftn.id2507119" name="id2507119">
        11
       </a>
       ]
      </sup>
      <br/>
      <br/>
      JÁNOŠÍK:
      <br/>
      I kráľ pánom zachodí za láskou.
      <br/>
      Od nich vymôcť chce uznanie práva
      <br/>
      dedičného ku prestolu ženských.
      <sup>
       [
       <a class="footnote" href="#ftn.id2507138" name="id2507138">
        12
       </a>
       ]
      </sup>
      <br/>
      Páni všetko, sedliak nič po veky.
      <br/>
      Nezbýva nám teda nič iného
      <br/>
      ako takto v malej spoločnosti
      <br/>
      udržať sa pri slobode v horách
      <br/>
      a odtiaľto, z týchto urobených
      <br/>
      prstom božím zámkov, desiť pánov,
      <br/>
      pomáhať dľa možnosti chudine.
      <br/>
      <br/>
      RAJNOHA:
      <br/>
      Ide ktosi.
      <br/>
      <br/>
      JÁNOŠÍK:
      <br/>
      Zbroj do ruky, chlapci.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Každý pochytí svoju ručnicu.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507182">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Bartoš a Motúz.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      BARTOŠ:
      <br/>
      Dajboh šťastia.
      <br/>
      <br/>
      JÁNOŠÍK:
      <br/>
      Dajbože. Vy čí psi?
      <br/>
      <br/>
      BARTOŠ:
      <br/>
      Ihásovi.
      <br/>
      <br/>
      JÁNOŠÍK:
      <br/>
      Znám ho. Kam idete?
      <br/>
      <br/>
      BARTOŠ:
      <br/>
      Ku stoličným pánom na žalobu
      <br/>
      proti panstvu.
      <br/>
      <br/>
      JÁNOŠÍK:
      <br/>
      K tigrom proti vlkom.
      <br/>
      Stoliční sú len na to pánovia,
      <br/>
      by vás dali biť na žiadosť panstva.
      <br/>
      <br/>
      BARTOŠ:
      <br/>
      Tak, žiaľbohu. Ale čože robiť?
      <br/>
      Ku komu sa utiecť?
      <br/>
      <br/>
      JÁNOŠÍK:
      <br/>
      Čo vám chýba?
      <br/>
      <br/>
      BARTOŠ:
      <br/>
      Odníma nám les obecný panstvo.
      <br/>
      <br/>
      JÁNOŠÍK:
      <br/>
      Viete vy čo? Iďte teraz domov.
      <br/>
      Ja prídem dnes večer a učiním
      <br/>
      medzi vami poriadok po pravde.
      <br/>
      Ihásovi oznámte, že uňho
      <br/>
      bude dneska večerať Jánošík.
      <br/>
      <br/>
      BARTOŠ:
      <br/>
      Jestliže prísť mieniš okrem žartu,
      <br/>
      prisaháme, že ťa nezradíme.
      <br/>
      Žiadna duša sa o tom nedozná.
      <br/>
      <br/>
      MOTÚZ:
      <br/>
      A nehne sa nikto čo bys’ celý
      <br/>
      zbúral kaštieľ a všetkých poškrtil.
      <br/>
      Bude každý i hluchý i nemý.
      <br/>
      Lebo panstvo naše je ukrutné.
      <br/>
      <br/>
      JÁNOŠÍK:
      <br/>
      Naučíme ho milosrdenstvu.
      <br/>
      Len oznámte bez meškania pánom,
      <br/>
      nech večeru prihotujú pre nás.
      <br/>
      <br/>
      BARTOŠ:
      <br/>
      Skusuješ nás, či sme schopní zrady?
      <br/>
      Prisaháme, že budeme mlčať.
      <br/>
      <br/>
      JÁNOŠÍK:
      <br/>
      To nebude zrada, keď sám kážem.
      <br/>
      <br/>
      MOTÚZ:
      <br/>
      Ale vtedy sa panstvo opatrí.
      <br/>
      <br/>
      JÁNOŠÍK:
      <br/>
      Práve to chcem.
      <br/>
      <br/>
      BARTOŠ:
      <br/>
      Pochop to, kto môže.
      <br/>
      <br/>
      JÁNOŠÍK:
      <br/>
      Pochopíte v noci. Iďte teraz,
      <br/>
      oznámte môj bez meškania príchod.
      <br/>
      <br/>
      MOTÚZ:
      <br/>
      Ale vinu nám potom nedávaj.
      <br/>
      <br/>
      JÁNOŠÍK:
      <br/>
      Nič. Len iďte a opovedzte ma.
      <br/>
      <br/>
      BARTOŠ:
      <br/>
      Poďme teda, Motúze, keď tak chcú.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Bartoš a Motúz preč.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      SUROVEC:
      <br/>
      Na čo ten žart?
      <br/>
      <br/>
      JÁNOŠÍK:
      <br/>
      To nie je žart.
      <br/>
      U Ihása budeme večerať.
      <br/>
      <br/>
      SUROVEC:
      <br/>
      Ale predom mu oznámiť príchod.
      <br/>
      Oznámi to hneď stoličným pánom.
      <br/>
      <br/>
      JÁNOŠÍK:
      <br/>
      Na to rátam. Pánov prechvátime
      <br/>
      a pôjdeme my ku Ihásovi.
      <br/>
      Ty, Surovec, iď do Mikuláša.
      <sup>
       [
       <a class="footnote" href="#ftn.id2507270" name="id2507270">
        13
       </a>
       ]
      </sup>
      <br/>
      Upozorni na to predom našich,
      <br/>
      Ilčíka a Garku. Nech privábia,
      <br/>
      ak možno, na miesto toto pánov.
      <br/>
      Ináč ich na ceste obrobíme.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Všetci preč, opona spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506858" name="ftn.id2506858">
        6
       </a>
       ]
      </sup>
      <span class="emphasis">
       <em>
        Zástavy a bubny Rákócziho
       </em>
      </span>
      , myslí sa na povstanie Fraňa Rákócziho II. (1676 — 1735), potomka sedmohradských kniežat, vodcu uhorského povstania, vzplanuvšieho r. 1703. Po porážke pri Trenčíne r. 1708 povstanie bolo zlikvidované szatmárskym mierom z r. 1711. Rákóczi emigroval do cudziny a umrel v Turecku. Na začiatku povstania ho najmä sedliactvo nadšene vítalo, domnievajúc sa, že sa mu uľaví v jeho neznesiteľnom sociálnom položení.
     </p>
    </div>
    <div class="footnote">
     <p>
      <sup>
       [
       <a class="para" href="#id2506881" name="ftn.id2506881">
        7
       </a>
       ]
      </sup>
      <span class="emphasis">
       <em>
        Stal sa krčmárom v Grachovej.
       </em>
      </span>
      Má byť asi v Ťarchovej (Jánošíkovom rodisku), lebo obec Grachová sa nevyskytuje na Slovensku.
     </p>
    </div>
    <div class="footnote">
     <p>
      <sup>
       [
       <a class="para" href="#id2506899" name="ftn.id2506899">
        8
       </a>
       ]
      </sup>
      <span class="emphasis">
       <em>
        Zastreliac i bujdoša i ženu
       </em>
      </span>
      , zhýralca.
     </p>
    </div>
    <div class="footnote">
     <p>
      <sup>
       [
       <a class="para" href="#id2507082" name="ftn.id2507082">
        9
       </a>
       ]
      </sup>
      <span class="emphasis">
       <em>
        Pod prútmi sa netrasú
       </em>
      </span>
      , naráža sa na palicovanie poddaných, vtedy všeobecne a veľmi často používané.
     </p>
    </div>
    <div class="footnote">
     <p>
      <sup>
       [
       <a class="para" href="#id2507100" name="ftn.id2507100">
        10
       </a>
       ]
      </sup>
      <span class="emphasis">
       <em>
        bojovníci uhorskej slobody
       </em>
      </span>
      , prívrženci Rákócziho
     </p>
    </div>
    <div class="footnote">
     <p>
      <sup>
       [
       <a class="para" href="#id2507119" name="ftn.id2507119">
        11
       </a>
       ]
      </sup>
      <span class="emphasis">
       <em>
        Lež kráľ s nami. Nedávno ho svrhli.
       </em>
      </span>
      Bol to Jozef I. (1678 — 1711), najstarší syn Leopolda I., panujúci v r. 1705 — 1711. Trónu ho pozbavili rákócziovci na sneme v Onode r. 1707. Roku 1712, keď sa náš dej odohráva, pravda, panoval už nástupca Jozefa I., Karol VI. (ako uhorský kráľ Karol III.).
     </p>
    </div>
    <div class="footnote">
     <p>
      <sup>
       [
       <a class="para" href="#id2507138" name="ftn.id2507138">
        12
       </a>
       ]
      </sup>
      <span class="emphasis">
       <em>
        Uznanie práva dedičného ku prestolu ženských.
       </em>
      </span>
      Karol VI. (1685 — 1740), posledný Habsburgovec, nemal syna, len dcéry, preto už r. 1713 vydal zákon o nástupníctve, známy pod menom pragmatická sankcia. Ním sa zabezpečovalo nástupníctvo trónu dcéram, z ktorých bola najstaršou Mária Terézia. V r. 1720 — 1724 uznaly pragmatickú sankciu stavy všetkých habsburských krajín.
     </p>
    </div>
    <div class="footnote">
     <p>
      <sup>
       [
       <a class="para" href="#id2507270" name="ftn.id2507270">
        13
       </a>
       ]
      </sup>
      <span class="emphasis">
       <em>
        Ty, Surovec, iď do Mikuláša
       </em>
      </span>
      , ako sídla Liptovskej stolice.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507298">
       </a>
       Dejstvo druhé
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2507319">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2507410">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2504922">
        Výstup 3.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: svetlica na stoličnom dome.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507319">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Svatojanský, Paludzský, Detro.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      PALUDZSKÝ:
      <br/>
      Vec je istá, pane podžupane.
      <br/>
      Už i žida jedného strhali.
      <br/>
      <br/>
      SVATOJANSKÝ:
      <br/>
      Bude teda roboty. Žaloby
      <br/>
      budú stíhať zase jedna druhú.
      <br/>
      Tu pocestný, tam dvor olúpený,
      <br/>
      tam salaše spustošené z oviec.
      <br/>
      A nemožno zbojnícku tú háveď
      <br/>
      od toľkých už vykoreniť rokov.
      <br/>
      Oželených dakoľko oplanov
      <br/>
      nepokojí celé horné Uhry.
      <br/>
      <br/>
      PALUDZSKÝ:
      <br/>
      Majú šelmy schytralého vodcu,
      <br/>
      mätežnú na svojej strane sedľač.
      <sup>
       [
       <a class="footnote" href="#ftn.id2507355" name="id2507355">
        14
       </a>
       ]
      </sup>
      <br/>
      Sedliaci sú radi, keď im v ničom
      <br/>
      neublížia, že drancujú pánov.
      <br/>
      Žiaden by ich za svet neprezradil.
      <br/>
      <br/>
      DETRO:
      <br/>
      U nich majú v čas potreby skrýšu,
      <br/>
      od nich sa hneď dozvedia o všetkom,
      <br/>
      keď sa dačo proti nim nastrojí.
      <br/>
      <br/>
      PALUDZSKÝ:
      <br/>
      Nemôžu byť nikdy prekvapení.
      <br/>
      Keď sa u nás stiahne väčšia sila,
      <br/>
      prchnú na Spiš, do Turca, Oravy,
      <br/>
      do gemerskej, zvolenskej, tekovskej,
      <br/>
      do trenčianskej, nitrianskej stolice,
      <br/>
      áno i do Poľska, všade vrchmi.
      <br/>
      <br/>
      SVATOJANSKÝ:
      <br/>
      Z Liptova ich musíme vyplašiť.
      <br/>
      Zriadi honba sa na nich veliká
      <br/>
      a vyloží na ich hlavy cena.
      <br/>
      Na peniaze sa ľahko zlakomia
      <br/>
      i sedliaci.
      <br/>
      <br/>
      PALUDZSKÝ:
      <br/>
      Čo ich psia mať vezme!
      <br/>
      Teraz práve sa jatria najväčšmi.
      <br/>
      Chcú kujoni mať uskutočnené,
      <br/>
      čo Rákóczi im tam nasľuboval.
      <br/>
      <br/>
      SVATOJANSKÝ:
      <br/>
      Musí vsadnúť do sedla zemianstvo.
      <sup>
       [
       <a class="footnote" href="#ftn.id2507392" name="id2507392">
        15
       </a>
       ]
      </sup>
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507410">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Ihás.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      SVATOJANSKÝ:
      <br/>
      Pán brat Ihás. Čože tam nového?
      <br/>
      <br/>
      IHÁS:
      <br/>
      Nič dobrého, pane podžupane.
      <br/>
      Jánošíka zbojnícka spoločnosť
      <br/>
      ráčila zas navštíviť náš Liptov.
      <br/>
      <br/>
      SVATOJANSKÝ:
      <br/>
      Práve o tom sa radíme teraz.
      <br/>
      <br/>
      IHÁS:
      <br/>
      A zamierily šelmy na môj dom.
      <br/>
      <br/>
      PALUDZSKÝ:
      <br/>
      Ozbíjaly?
      <br/>
      <br/>
      IHÁS:
      <br/>
      Ešte nie, ale chcú.
      <br/>
      <br/>
      PALUDZSKÝ:
      <br/>
      A ako to pán brat vedieť môže?
      <br/>
      <br/>
      IHÁS:
      <br/>
      Predstavte si, páni, neslýchanú
      <br/>
      smelosť ľudí. Odkázal mi lotor
      <br/>
      trenčiansky ten
      <sup>
       [
       <a class="footnote" href="#ftn.id2504831" name="id2504831">
        16
       </a>
       ]
      </sup>
      po mojich sedliakoch,
      <br/>
      abych ho dnes čakal na večeru.
      <br/>
      <br/>
      PALUDZSKÝ:
      <br/>
      Haha! A verí tomu, pán brat?
      <sup>
       [
       <a class="footnote" href="#ftn.id2504851" name="id2504851">
        17
       </a>
       ]
      </sup>
      <br/>
      <br/>
      IHÁS:
      <br/>
      I verím i neverím. Dosť na tom,
      <br/>
      že sa bojím, a prichádzam prosiť
      <br/>
      o pomoc a ochranu stoličnú.
      <sup>
       [
       <a class="footnote" href="#ftn.id2504866" name="id2504866">
        18
       </a>
       ]
      </sup>
      <br/>
      Lebo pozdná po nehode rada.
      <br/>
      <br/>
      PALUDZSKÝ:
      <br/>
      Jestliže by skutočne obmýšľal
      <br/>
      uderiť na panský dvor Jánošík,
      <br/>
      popredu by to neoznamoval.
      <br/>
      <br/>
      SVATOJANSKÝ:
      <br/>
      Bude to len planý žart od neho.
      <br/>
      <br/>
      DETRO:
      <br/>
      Chcel postrašiť trochu pána brata.
      <br/>
      <br/>
      IHÁS:
      <br/>
      Akokoľvek, ja sa predsa bojím.
      <br/>
      Smelosť chlapa toho neslýchaná.
      <br/>
      <br/>
      SVATOJANSKÝ:
      <br/>
      Žiadosť pána brata, keďže je tak,
      <br/>
      nemôžeme, nechceme oslyšať.
      <br/>
      Dostavíme sa všetci, pojesť tú
      <br/>
      objednanú zbojníkmi večeru.
      <br/>
      <br/>
      IHÁS:
      <br/>
      Prosím ale pojať čo najviacej
      <br/>
      hajdúchov, pre bezpečnosť na ceste
      <br/>
      a že sedľač nie je spoľahlivá.
      <br/>
      To sú všetci pokrytskí odbojci.
      <br/>
      <br/>
      SVATOJANSKÝ:
      <br/>
      Vyprázdnime celý stoličný dom.
      <br/>
      Bude z toho aspoň už len toľko,
      <br/>
      že oddáme priateľskú návštevu.
      <br/>
      <span class="emphasis">
       <em>
        (Do ucha Ihásovi.)
       </em>
      </span>
      <br/>
      Ja som i tak podĺžen úrokmi,
      <br/>
      Prosím ešte trochu pozhovenia.
      <br/>
      <br/>
      IHÁS:
      <br/>
      Nono! Budem teda očakávať.
      <br/>
      <span class="emphasis">
       <em>
        (Preč.)
       </em>
      </span>
      <br/>
      <br/>
      PALUDZSKÝ:
      <br/>
      Hahaha! Tí mu nahnali strachu.
      <br/>
      <br/>
      DETRO:
      <br/>
      Nie je div. Má začo báť sa človek.
      <br/>
      Strežie mnohé úzkostne poklady.
      <br/>
      <br/>
      SVATOJANSKÝ:
      <br/>
      I má velikú nenávisť v ľude
      <br/>
      ako sebec bez milosrdenstva.
      <br/>
      <br/>
      PALUDZSKÝ:
      <br/>
      On i ona špatný to pár ľudí.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504922">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Ilčík a Garko.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      SVATOJANSKÝ:
      <br/>
      My pôjdeme na koči spoločne.
      <br/>
      Pod hajdúchov, pane slúžnodvorský,
      <sup>
       [
       <a class="footnote" href="#ftn.id2504951" name="id2504951">
        19
       </a>
       ]
      </sup>
      <br/>
      nakážete tri vozy sedliacke.
      <br/>
      <span class="emphasis">
       <em>
        (K Ilčíkovi a Garkovi.)
       </em>
      </span>
      <br/>
      Vy sa berte všetci. Každý vezme
      <br/>
      dvadsať silných ku sebe nábitkov.
      <sup>
       [
       <a class="footnote" href="#ftn.id2504969" name="id2504969">
        20
       </a>
       ]
      </sup>
      <br/>
      Bo ideme oproti zbojníkom.
      <br/>
      <br/>
      ILČÍK:
      <br/>
      Ukážeme, že nejeme darmo
      <br/>
      stoličného chleba.
      <br/>
      <br/>
      GARKO:
      <br/>
      Že sme svieži,
      <br/>
      zpodo zástavy Rákócziho chlapci.
      <br/>
      <br/>
      SVATOJANSKÝ:
      <br/>
      Uvidíme to vaše hrdinstvo.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Svatojanský, Paludzský, Detro preč.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      GARKO:
      <br/>
      Aj! To bude slávny deň, Ilčíku.
      <br/>
      Ten Jánošík je z čerta, že všetko,
      <br/>
      čo sa má stať, tak vidí popredu.
      <br/>
      <br/>
      ILČÍK:
      <br/>
      Keby sa len dali nahovoriť
      <br/>
      na zídenie z koča.
      <br/>
      <br/>
      GARKO:
      <br/>
      Sprobujeme.
      <br/>
      <br/>
      ILČÍK:
      <br/>
      Surovec preč?
      <br/>
      <br/>
      GARKO:
      <br/>
      Tu meškať nebude.
      <br/>
      Toľko že mi prišepol za humnom,
      <br/>
      o čo ide, zmizol ako jeleň.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Oba preč, opona spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507355" name="ftn.id2507355">
        14
       </a>
       ]
      </sup>
      <span class="emphasis">
       <em>
        Mätežnú na svojej strane sedľač, buričskú
       </em>
      </span>
      , na vzbúrenie vždy náchylnú.
     </p>
    </div>
    <div class="footnote">
     <p>
      <sup>
       [
       <a class="para" href="#id2507392" name="ftn.id2507392">
        15
       </a>
       ]
      </sup>
      <span class="emphasis">
       <em>
        Musí vsadnúť do sedla zemianstvo
       </em>
      </span>
      , zmobilizovať sa ako na vojnu s nepriateľom. Zemani nechodili pešo, ale bojovali ako jazdci.
     </p>
    </div>
    <div class="footnote">
     <p>
      <sup>
       [
       <a class="para" href="#id2504831" name="ftn.id2504831">
        16
       </a>
       ]
      </sup>
      <span class="emphasis">
       <em>
        Lotor trenčiansky ten
       </em>
      </span>
      , lebo sa narodil v trenčianskej Terchovej, údajne r. 1688. Nie priamo v dedine, ale na Jánošovom, terchovských kopaniciach. Popravili ho v Mikuláši 17. alebo 18. marca 1713 (presný deň sa zo súdnych spisov nedal ustáliť).
     </p>
    </div>
    <div class="footnote">
     <p>
      <sup>
       [
       <a class="para" href="#id2504851" name="ftn.id2504851">
        17
       </a>
       ]
      </sup>
      <span class="emphasis">
       <em>
        Pán brat Ihás.
       </em>
      </span>
      Oslovenie zemana zemanom. Zemianky sa zas navzájom oslovovaly pani sestra a zemani ich tiež tak oslovovali. Opačne zas, zemianky zemanov tiež oslovovaly pán brat.
     </p>
    </div>
    <div class="footnote">
     <p>
      <sup>
       [
       <a class="para" href="#id2504866" name="ftn.id2504866">
        18
       </a>
       ]
      </sup>
      <span class="emphasis">
       <em>
        O pomoc a ochranu stoličnú
       </em>
      </span>
      , stoličnej vrchnosti, skladajúcej sa výlučne zo zemanov.
     </p>
    </div>
    <div class="footnote">
     <p>
      <sup>
       [
       <a class="para" href="#id2504951" name="ftn.id2504951">
        19
       </a>
       ]
      </sup>
      <span class="emphasis">
       <em>
        Pane slúžnodvorský
       </em>
      </span>
      , starší výraz miesto slúžny (tak sa volal náčelník okresu).
     </p>
    </div>
    <div class="footnote">
     <p>
      <sup>
       [
       <a class="para" href="#id2504969" name="ftn.id2504969">
        20
       </a>
       ]
      </sup>
      <span class="emphasis">
       <em>
        Dvadsať silných ku sebe nábitkov
       </em>
      </span>
      , nábojov.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505033">
       </a>
       Dejstvo tretie
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2505052">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2505172">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2505293">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2505404">
        Výstup 4.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: zasa hora.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505052">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Zbojníci ležia a spia, len Garaj a Rajnoha sú hore.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      RAJNOHA:
      <br/>
      Dobre by i mne padlo podriemať.
      <br/>
      Sen ma koná. Biedny ten náš život.
      <br/>
      Ni v noci, ni vo dne odpočinku.
      <br/>
      <br/>
      GARAJ:
      <br/>
      Slúž pánom, nuž budeš v noci drichmať,
      <br/>
      keď vyrobíš sa ako vol v jarme.
      <br/>
      <br/>
      RAJNOHA:
      <br/>
      Hovorím len, že i tento život
      <br/>
      voľný v horách má svoje nesnádze.
      <br/>
      Musíš vždycky strihať ako zajac
      <br/>
      ušami, bys’ nebol prekvapený.
      <br/>
      Nás sa boja všetci a my všetkých.
      <br/>
      V ustavičnom žijeme zápase
      <br/>
      s oprávnenou ľudskou spoločnosťou.
      <br/>
      <br/>
      GARAJ:
      <br/>
      Milšia mi však táto nespokojná
      <br/>
      sloboda než sedliacke otroctvo.
      <br/>
      Pracovať vždy a žiť na kysele
      <sup>
       [
       <a class="footnote" href="#ftn.id2505091" name="id2505091">
        21
       </a>
       ]
      </sup>
      <br/>
      a ovsenom chlebe, chodiť v handrách,
      <br/>
      dať sa drábom, hajdúchom otĺkať,
      <sup>
       [
       <a class="footnote" href="#ftn.id2505104" name="id2505104">
        22
       </a>
       ]
      </sup>
      <br/>
      to je život biedneho sedliaka.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Za stenami zahvízdnutie.)
      </em>
     </span>
    </p>
    <p>
    </p>
    <div class="literallayout">
     <p>
      Hop, hop! Hore, bratia. Zbroj do ruky.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Zbojníci vyskočia, každý lapí svoju zbroj.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      RAJNOHA:
      <br/>
      Jánošík sám. Ide so Surovcom.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505172">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Jánošík a Surovec.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      JÁNOŠÍK:
      <br/>
      Vravels’ teda s našimi, Surovec.
      <br/>
      <br/>
      SUROVEC:
      <br/>
      Za humnom som prehovoril s Garkom.
      <br/>
      Potom striehol som na kraji lesa,
      <br/>
      čo sa bude diať ďalej následkom
      <br/>
      Ihásovho príchodu v Mikuláš.
      <br/>
      O dve asi po jeho odchode
      <br/>
      hodiny som zbadal vyjazdiť koč
      <br/>
      a vyjazdiť plný hajdúchov voz.
      <br/>
      Predbehol som ich jelením skokom
      <br/>
      až ta, kde sa započína chodník,
      <br/>
      abych videl, či sosadnú páni.
      <br/>
      <br/>
      JÁNOŠÍK:
      <br/>
      No, a čože?
      <br/>
      <br/>
      SUROVEC:
      <br/>
      Sosadli skutočne,
      <br/>
      sám podžupan, slúžny a prísažný.
      <br/>
      Nastúpili chodník s ručnicami,
      <br/>
      sprevádzaní Ilčíkom a Garkom.
      <br/>
      <br/>
      JÁNOŠÍK:
      <br/>
      Všetko dobre. Tu ich obrobíme.
      <br/>
      Skryjeme sa dokola za stromy.
      <br/>
      Na znamenie každý rýchlo ku nim.
      <br/>
      <br/>
      GARAJ:
      <br/>
      A čo potom s nimi?
      <br/>
      <br/>
      JÁNOŠÍK:
      <br/>
      Pôjdeme my
      <br/>
      miesto nich ku Ihásovi v koči.
      <br/>
      Ja podžupan, ty slúžny, Garaje,
      <br/>
      a ty budeš prísažným, Rajnoha.
      <sup>
       [
       <a class="footnote" href="#ftn.id2505227" name="id2505227">
        23
       </a>
       ]
      </sup>
      <br/>
      Ďurica a Mucha budú ich tu
      <br/>
      do našeho ostríhať návratu,
      <br/>
      Ilčík však a Garko pôjdu s nami.
      <br/>
      Vy ostatní budete zďaleka
      <br/>
      sprevádzať nás tajne, aby ste nám
      <br/>
      v čas potreby boli naporúdzi.
      <br/>
      <br/>
      RAJNOHA:
      <br/>
      Hajdúsi pri vozoch nás poznajú.
      <br/>
      <br/>
      JÁNOŠÍK:
      <br/>
      Posadíme sa mlčky do koča.
      <br/>
      Vo dvore ich pošleme do krčmy
      <br/>
      a budeme hospodáriť sami.
      <br/>
      Prirazíme asi na súmraku;
      <br/>
      nebudeme teda hneď poznaní.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Hvizdnutie za stenou)
      </em>
     </span>
    </p>
    <p>
    </p>
    <div class="literallayout">
     <p>
      Idú. Rozstúpme sa. Na znamenie
      <br/>
      všetci razom s otrčenou flintou.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Rozpŕchnu sa všetci.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505293">
        </a>
        Výstup 3.
       </h2>
      </div>
     </div>
    </div>
    <p>
    </p>
    <p>
     <span class="emphasis">
      <em>
       Po ich odchode vystúpia Svätojánsky, Paludzský, Detro, Ilčík, Garko, všetci s
          ručnicami.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      SVÄTOJÁNSKY:
      <br/>
      Poi akých nás tu vodíte debrách!
      <sup>
       [
       <a class="footnote" href="#ftn.id2505327" name="id2505327">
        24
       </a>
       ]
      </sup>
      <br/>
      Už nevládzem ďalej.
      <br/>
      <br/>
      PALUDZSKÝ:
      <br/>
      Ani ja nie.
      <br/>
      <br/>
      DETRO:
      <br/>
      I ja som už ustal.
      <br/>
      <br/>
      ILČÍK:
      <br/>
      Len trošičku
      <br/>
      ešte. Hneďky budeme pri vozoch.
      <br/>
      <br/>
      SVATOJANSKÝ:
      <br/>
      Naposledok práve tu vrazíme
      <br/>
      na zbojníkov.
      <br/>
      <br/>
      GARKO:
      <br/>
      Zbojníci pri cestách.
      <br/>
      Tu nemajú čo hľadať.
      <br/>
      <br/>
      SVATOJANSKÝ:
      <br/>
      Nes aspoň
      <br/>
      moju flintu.
      <br/>
      <span class="emphasis">
       <em>
        (Oddá flintu Garkovi.)
       </em>
      </span>
      <br/>
      <br/>
      GARKO:
      <br/>
      Mňa to nezaťaží.
      <br/>
      <br/>
      PALUDZSKÝ:
      <br/>
      A ty moju.
      <br/>
      <span class="emphasis">
       <em>
        (Oddá flintu Ilčíkovi.)
       </em>
      </span>
      <br/>
      <br/>
      ILČÍK:
      <br/>
      Unesiem i desať.
      <br/>
      <br/>
      DETRO:
      <br/>
      Vezmi teda i moju.
      <br/>
      <span class="emphasis">
       <em>
        (Oddá Ilčíkovi.)
       </em>
      </span>
      <br/>
      <br/>
      ILČÍK:
      <br/>
      Prečo nie.
      <br/>
      <br/>
      <br/>
      SVATOJANSKÝ:
      <br/>
      Tak. Teraz nám už bude ľahšie.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Za stenou výkrik: Hop, hop.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      SVATOJANSKÝ:
      <br/>
      Čo to? Sem tie ručnice.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Každý siaha po svojej, Ilčík a Garko ich odstrčia.)
      </em>
     </span>
    </p>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505404">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Vtom vybehnú rýchle, s otrčenými ručnicami a krikom „Hurá!“. Jánošík, Garaj,
          Rajnoha, Surovec, viac zbojníkov.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      DETRO:
      <br/>
      Sme stratení. Priviedla nás zrada.
      <br/>
      <br/>
      SVATOJANSKÝ:
      <br/>
      Čože chcete s nami, dobrí ľudia?
      <br/>
      <br/>
      JÁNOŠÍK:
      <br/>
      Chceme trochu byť na vašom mieste.
      <br/>
      Dolu šaty všetci. Soblečte sa.
      <br/>
      <br/>
      PALUDZSKÝ:
      <br/>
      Tú hanbu nám len neurobíte,
      <br/>
      aby ste nás pozbavili rúcha.
      <br/>
      <br/>
      JÁNOŠÍK:
      <br/>
      Vráti sa vám. Teraz dolu šaty.
      <br/>
      <br/>
      SVATOJANSKÝ:
      <br/>
      Z našich šiat vám nič. Ale viete čo?
      <br/>
      Pošleme vám bohaté výkupné.
      <br/>
      <br/>
      JÁNOŠÍK:
      <br/>
      I s dodatkom povrázka na šiju.
      <br/>
      Chytráci ste. Dolu tie mentieky!
      <sup>
       [
       <a class="footnote" href="#ftn.id2505444" name="id2505444">
        25
       </a>
       ]
      </sup>
      <br/>
      <br/>
      PALUDZSKÝ:
      <br/>
      Čo vám z toho?
      <br/>
      <br/>
      JÁNOŠÍK:
      <br/>
      Nebolo by slušné
      <br/>
      ísť vo šatách takýchto zbojníckych
      <br/>
      na večeru k pánu Ihásovi;
      <br/>
      a už sme sa tam opovedali.
      <br/>
      <br/>
      PALUDZSKÝ:
      <br/>
      Teraz chápem.
      <br/>
      <br/>
      JÁNOŠÍK:
      <br/>
      Dobre. Dajte ale
      <br/>
      napred svoje pečatné prstene
      <br/>
      a podpíšte tuto mená vaše.
      <br/>
      <br/>
      SVATOJANSKÝ:
      <br/>
      Čo to?
      <br/>
      <br/>
      JÁNOŠÍK:
      <br/>
      Ihás sa odrieka lesa,
      <br/>
      ktorý silou chcel odobrať obci.
      <br/>
      <br/>
      SVATOJANSKÝ:
      <br/>
      Protiviť sa tomu nebudeme.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Jánošík im podá papier, černidlo, pero, oni všetci podpíšu na chrbte jeden
          druhému.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      JÁNOŠÍK:
      <br/>
      Tak. Teraz mentieky, dolománe,
      <sup>
       [
       <a class="footnote" href="#ftn.id2505499" name="id2505499">
        26
       </a>
       ]
      </sup>
      <br/>
      nohavice, čižmy, pásy, šable.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Keď počnú sobliekať sa, opona spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505091" name="ftn.id2505091">
        21
       </a>
       ]
      </sup>
      <span class="emphasis">
       <em>
        Žiť na kysele
       </em>
      </span>
      , hustejšej kyslej polievke, ktorej bolo viac druhov (podľa toho, z čoho ju pripravili).
     </p>
    </div>
    <div class="footnote">
     <p>
      <sup>
       [
       <a class="para" href="#id2505104" name="ftn.id2505104">
        22
       </a>
       ]
      </sup>
      <span class="emphasis">
       <em>
        Dať sa drábom, hajdúchom otĺkať.
       </em>
      </span>
      Drábi boli panskí sluhovia, ktorí usilovne vyháňali poddaných „na panské“ (robotovať na zemepánskych poliach a ostatných pozemkoch). Hajdúsi (maď., z tur.) boli úradní sluhovia a vykonávali ako takí aj istú policajnú funkciu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505227" name="ftn.id2505227">
        23
       </a>
       ]
      </sup>
      <span class="emphasis">
       <em>
        Ja podžupan, ty slúžny, Garaje, a ty budeš prísažným, Rajnoha.
       </em>
      </span>
      Podžupan bol náčelníkom stolice, skladajúcej sa z niekoľkých okresov. Nominálny šéf stolice, hlavný župan, mával totiž zpravidla rôzne iné funkcie, pre ktoré svoj úrad v skutočnosti nevykonával. Jeho stálym zástupcom bol preto podžupan. O slúžnom sme už hovorili. Prísažný bol pomocníkom slúžneho pri vykonávaní spravodlivosti.
     </p>
    </div>
    <div class="footnote">
     <p>
      <sup>
       [
       <a class="para" href="#id2505327" name="ftn.id2505327">
        24
       </a>
       ]
      </sup>
      <span class="emphasis">
       <em>
        Po akých nás tu vodíte debrách!
       </em>
      </span>
      , výmoľoch (východoslov.).
     </p>
    </div>
    <div class="footnote">
     <p>
      <sup>
       [
       <a class="para" href="#id2505444" name="ftn.id2505444">
        25
       </a>
       ]
      </sup>
      <span class="emphasis">
       <em>
        Dolu tie mentieky!
       </em>
      </span>
      Mentieka bola horná časť zemianskeho obleku, bolo by ju možno jednoducho nazvať parádnym kabátom. Bola vždy zo súkna. V zime bola s podšívkou, v lete bez podšívky.
     </p>
    </div>
    <div class="footnote">
     <p>
      <sup>
       [
       <a class="para" href="#id2505499" name="ftn.id2505499">
        26
       </a>
       ]
      </sup>
      <span class="emphasis">
       <em>
        Teraz… dolománe.
       </em>
      </span>
      Dolomán bol mentieke podobný, ale kratší, siahal len po pás.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2505525">
       </a>
       Dejstvo štvrté
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2505548">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2505596">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2505707">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2505784">
        Výstup 4.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: svetlica v dome Ihásovom so zrkadlom a stolíkom, na ktorom kalamár a
        pero.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505548">
        </a>
        Výstup 1.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      SIBYLA:
      <br/>
      Nakázané sedliakom, Paleček?
      <br/>
      <br/>
      PALEČEK:
      <br/>
      Majú všetci rozkaz byť na nohách
      <br/>
      cez celú noc s cepami, vidlami,
      <br/>
      sekerami. Ale niet čo veriť.
      <br/>
      Sedliak chytré a zradné stvorenie.
      <br/>
      <br/>
      SIBYLA:
      <br/>
      Slabá, pravda, v sedliakoch nádeja.
      <br/>
      <br/>
      PALEČEK:
      <br/>
      Oni by zo srdca boli radi,
      <br/>
      keby kaštieľ olúpili a nás
      <br/>
      poškrtili všetkých v ňom zbojníci.
      <br/>
      Ba ešte by im snáď pomáhali.
      <br/>
      <br/>
      SIBYLA:
      <br/>
      Veru na trsť sa opiera panstvo,
      <br/>
      keď ráta na sedliaka v nehodách.
      <br/>
      Keby len tí páni už nadišli.
      <br/>
      Nepokojná som. Zvečerieva sa.
      <br/>
      Snáď už ani neprídu.
      <br/>
      <br/>
      PALEČEK:
      <br/>
      Na dvore
      <br/>
      hrmot vozov. To istotne oni.
      <br/>
      <br/>
      SIBYLA:
      <br/>
      Chvalabohu. Teraz mi odľahlo.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505596">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Jánošík, Garaj, Rajnoha v mentiekach, dolománoch, so
          šabľami.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      JÁNOŠÍK:
      <br/>
      Hotová pre zbojníkov večera?
      <br/>
      <br/>
      SIBYLA:
      <br/>
      Na službu, ako si rozkázali:
      <br/>
      milosti však páni bratia strovia.
      <sup>
       [
       <a class="footnote" href="#ftn.id2505628" name="id2505628">
        27
       </a>
       ]
      </sup>
      <br/>
      Je to síce nepodobné k viere,
      <br/>
      aby zbojník svoj príchod oznámil,
      <br/>
      ale predsa človek sa obáva.
      <br/>
      Tešíme sa z príchodu a veľmi
      <br/>
      sme povďační, že ste prišli, páni.
      <br/>
      Vo vašej sa teraz prítomnosti
      <br/>
      cítime úplne bezpečnými.
      <br/>
      Iď, Palečku, oznám príchod vzácnych
      <br/>
      hostí, kde sa tam baví, pánovi.
      <br/>
      Ten vždycky len okolo gazdovstva.
      <br/>
      <br/>
      JÁNOŠÍK:
      <br/>
      A pošli mi richtára.
      <br/>
      <br/>
      PALEČEK:
      <br/>
      Na rozkaz.
      <br/>
      <span class="emphasis">
       <em>
        (Preč.)
       </em>
      </span>
      <br/>
      <br/>
      SIBYLA:
      <br/>
      Zlých sme veru sa dožili časov.
      <br/>
      Napred zhubné rákóczovské búrky
      <sup>
       [
       <a class="footnote" href="#ftn.id2505654" name="id2505654">
        28
       </a>
       ]
      </sup>
      <br/>
      a teraz zbojníci, osmelení
      <br/>
      už i v samom dome vyhrožovať,
      <br/>
      a skazená nespokojná sedľač.
      <br/>
      <br/>
      JÁNOŠÍK:
      <br/>
      Tak je, tak. Niet nikde bezpečnosti!
      <br/>
      Kto dačo má, musí dobre ukryť.
      <br/>
      <br/>
      SIBYLA:
      <br/>
      My sme naše peniažky a čo jest
      <br/>
      vzácnejšieho, tu zamurovali,
      <br/>
      tu pod týmto zrkadlom, pánovia.
      <br/>
      <br/>
      JÁNOŠÍK:
      <br/>
      Múdre. Tam by to nikto nehľadal.
      <br/>
      <br/>
      SIBYLA:
      <br/>
      Odpustíte preto, že na stole
      <br/>
      nájdete len chudobné náradie.
      <br/>
      Čo máme zo zlata a zo striebra,
      <br/>
      všetko je tu, nechceme to vybrať.
      <br/>
      <br/>
      JÁNOŠÍK:
      <br/>
      I škoda by. Čo tam do náradia?
      <br/>
      Len večera nech bude poriadna.
      <br/>
      Bo sme veru hladní.
      <br/>
      <br/>
      SIBYLA:
      <br/>
      To ma teší.
      <br/>
      Ja len hladných hosťov mávam rada,
      <br/>
      lebo hlad najlepšie korenivo.
      <br/>
      Za chvíľočku prosím sa zabaviť.
      <br/>
      Idem sama dozrieť na kuchyňu.
      <br/>
      <span class="emphasis">
       <em>
        (Preč.)
       </em>
      </span>
      <br/>
      <br/>
      JÁNOŠÍK:
      <br/>
      Šťastie, že sme ju postretli napred.
      <br/>
      Vyjavila sama, hlúpa baba,
      <br/>
      kam ukryli svoje drahotiny.
      <br/>
      Môžeme ináč gazdovať tu smelo.
      <br/>
      Obec celá drží nás za pánov,
      <br/>
      predstavení pôjdu nám po ruke.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505707">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Bartoš a Motúz.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      BARTOŠ:
      <br/>
      Sme ku službám veľkomožným pánom.
      <br/>
      <br/>
      JÁNOŠÍK:
      <br/>
      Statoční ste a poslušní ľudia.
      <br/>
      Vyriadili ste dobre môj rozkaz.
      <br/>
      <br/>
      BARTOŠ:
      <br/>
      Aký rozkaz? Nevieme o žiadnom.
      <br/>
      <br/>
      JÁNOŠÍK:
      <br/>
      Aby páni vaši prichystali
      <br/>
      večeru pre Jánošíka dobrú.
      <br/>
      <br/>
      BARTOŠ:
      <br/>
      Či možno? Mne rozum stojí. Motúz!
      <br/>
      <span class="emphasis">
       <em>
        (Klmne Motúza.)
       </em>
      </span>
      <br/>
      Pozri, pozri.
      <br/>
      <br/>
      MOTÚZ:
      <br/>
      Opravdu. Podivné.
      <br/>
      <br/>
      JÁNOŠÍK:
      <br/>
      My sme. Ale ticho.
      <br/>
      <br/>
      BARTOŠ:
      <br/>
      Neškrkneme
      <br/>
      a sám na to nikto nepomyslí.
      <br/>
      Lebo veď ste v panských prišli šatách,
      <br/>
      s hajdúchami. Ale prosím pekne,
      <br/>
      či i títo z vašej spoločnosti?
      <br/>
      <br/>
      JÁNOŠÍK:
      <br/>
      Len tí dva na dvore. Ostatní však,
      <br/>
      ktorých sme do krčmy odoslali,
      <br/>
      držia nás tiež za stoličných pánov.
      <br/>
      Nevyjavte im teda tajomstvo.
      <br/>
      <br/>
      BARTOŠ:
      <br/>
      Uchovaj boh. Veď len obci našej
      <br/>
      ničoho sa nestane, dúfame.
      <br/>
      <br/>
      JÁNOŠÍK:
      <br/>
      Vám nesieme i pomoc i pomstu.
      <br/>
      <br/>
      MOTÚZ:
      <br/>
      Žehnaj vás boh. Len neopomiňte
      <br/>
      úradníka Palečku pri treste.
      <br/>
      Muž ten sa nás už mnoho natrápil.
      <br/>
      Je síce syn sedliacky, lež horší
      <br/>
      tisíckrát od rodzeneho pána.
      <br/>
      <br/>
      JÁNOŠÍK:
      <br/>
      Vezme svoje. Ale nás musíte
      <br/>
      za stoličných i vy držať pánov.
      <br/>
      Čokoľvek pán a pani povedia,
      <br/>
      neuveríte im. Rozumiete?
      <br/>
      <br/>
      BARTOŠ:
      <br/>
      Hoc by ste nám nakázali dať im
      <br/>
      po sto palíc, i to učiníme.
      <br/>
      Bo vy páni.
      <br/>
      <br/>
      JÁNOŠÍK:
      <br/>
      Tak. Ja som podžupan.
      <br/>
      Tento slúžny a tento prísažný.
      <br/>
      <br/>
      MOTÚZ:
      <br/>
      Ale prosím, čo so sedliakmi?
      <br/>
      Úradník im nakázal bdieť cez noc.
      <br/>
      <br/>
      JÁNOŠÍK:
      <br/>
      Páni kážu im ľahnúť na pokoj.
      <br/>
      Len daktorí najspoľahlivejší
      <br/>
      nech striehnu dvor, aby nikto z čeľade
      <br/>
      nemohol von.
      <br/>
      <br/>
      BARTOŠ:
      <br/>
      Čeľaď bude rada,
      <br/>
      bude mlčať, keď zavonia dačo.
      <br/>
      <br/>
      MOTÚZ:
      <br/>
      A hajdúsi budú korheľovať.
      <br/>
      Dáme im piť.
      <br/>
      <br/>
      JÁNOŠÍK:
      <br/>
      Dobre, deti moje.
      <br/>
      Zato o vás postarám sa napred.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505784">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       K predošlým Ihás, Sibyla, Paleček, Ilčík, Garko.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      SIBYLA:
      <br/>
      Poďže, starý. Páni už tu chvíľku
      <br/>
      a ty chodíš kdesi a nespiechaš
      <br/>
      privítať tak milovzácnych hostí.
      <br/>
      <br/>
      IHÁS:
      <br/>
      Chcel som napred porobiť poriadky,
      <br/>
      aby potom mohol som pokojne
      <br/>
      tráviť v milej spoločnosti večer.
      <br/>
      Páni bratia dodržali slovo.
      <br/>
      Som najväčšou zaviazaný vďakou.
      <br/>
      <br/>
      SIBYLA:
      <br/>
      Páni bratia priniesli so sebou
      <br/>
      hladné, ako vyznali, žalúdky.
      <br/>
      Mohli by hneď z príchodu zasadnúť
      <br/>
      ku večeri tej Jánošíkovej.
      <br/>
      Hotové je všetko.
      <br/>
      <br/>
      IHÁS:
      <br/>
      Vravíš dobre.
      <br/>
      Páni sú akísi málovravní.
      <br/>
      Pri stole sa hovorí čerstvejšie.
      <br/>
      Prosím teda, ráčte do jedálne.
      <br/>
      <br/>
      JÁNOŠÍK:
      <br/>
      Ba skončíme napred isté veci.
      <br/>
      <br/>
      IHÁS:
      <br/>
      <span class="emphasis">
       <em>
        (pojmúc s predesením Sibylu stranou)
       </em>
      </span>
      <br/>
      Zle! Zbojníci.
      <br/>
      <br/>
      SIBYLA:
      <br/>
      Jaj! Umriem.
      <br/>
      <br/>
      IHÁS:
      <br/>
      Čit! Ticho.
      <br/>
      <span class="emphasis">
       <em>
        (Vráti sa nazpäť k zbojníkom.)
       </em>
      </span>
      <br/>
      Čo sa bude ráčiť, páni bratia?
      <br/>
      <br/>
      JÁNOŠÍK:
      <br/>
      Poddaní zadali na stolicu
      <br/>
      sťažnosť, že pán Ihás chce prisvojiť
      <br/>
      skrz násilie sebe les obecný.
      <br/>
      Stolica les prisúdila obci
      <br/>
      a pán Ihás má teraz podpísať,
      <br/>
      že dá pokoj majetku cudziemu.
      <br/>
      <br/>
      IHÁS:
      <br/>
      Ako mohla stolica odsúdiť
      <br/>
      bez výsluchu panstvo?
      <br/>
      <br/>
      JÁNOŠÍK:
      <br/>
      Pri násilí
      <br/>
      zjavnom žiadnych nepotrebno pravôt.
      <br/>
      <br/>
      IHÁS:
      <br/>
      Ráčte, prosím, ukázať mi písmo.
      <br/>
      Musí vedieť, čo kto podpisuje.
      <br/>
      <br/>
      JÁNOŠÍK:
      <br/>
      A prečo by musel práve vedieť?
      <br/>
      Sedliak musí podpisovať písma,
      <sup>
       [
       <a class="footnote" href="#ftn.id2505866" name="id2505866">
        29
       </a>
       ]
      </sup>
      <br/>
      zo ktorých slovíčka nerozumie.
      <br/>
      <br/>
      BARTOŠ:
      <br/>
      Veru pravda, pane veľkomožný.
      <br/>
      <br/>
      IHÁS:
      <br/>
      Ja nie sedliak. Prosím, nech uvidím.
      <br/>
      (Prevezme a obzrie písmo.)
      <br/>
      Pečiatky i podpisy pravdivé.
      <br/>
      Ale vo vás, hoc máte ich rúcho,
      <br/>
      podpísaných pánov neuznávam.
      <br/>
      <br/>
      JÁNOŠÍK:
      <br/>
      Tak? Teda pochybnosť o osobách,
      <br/>
      keď sa nám súd stoličný nepáči?
      <sup>
       [
       <a class="footnote" href="#ftn.id2505889" name="id2505889">
        30
       </a>
       ]
      </sup>
      <br/>
      <br/>
      IHÁS:
      <br/>
      Úradských znám našich, vás však neznám.
      <br/>
      <br/>
      GARAJ:
      <br/>
      To veľká vec.
      <br/>
      <br/>
      RAJNOHA:
      <br/>
      To opovážlivosť.
      <br/>
      <br/>
      JÁNOŠÍK:
      <br/>
      Ani naši hajdúsi by nás už
      <br/>
      nepoznali? Kto ja?
      <br/>
      <br/>
      ILČÍK:
      <br/>
      Pán podžupan
      <br/>
      Svätojanský.
      <br/>
      <br/>
      GARAJ:
      <br/>
      A ja?
      <br/>
      <br/>
      ILČÍK:
      <br/>
      Pán Paludzský.
      <br/>
      <br/>
      RAJNOHA:
      <br/>
      A ja kto som?
      <br/>
      <br/>
      ILČÍK:
      <br/>
      Pán prísažný Detro.
      <br/>
      <br/>
      GARKO:
      <br/>
      Veď asnáď len známe pánov našich.
      <br/>
      <br/>
      JÁNOŠÍK:
      <br/>
      Tak svedkami sme sa vykázali,
      <br/>
      kto sme, keď nás pán Ihás znať nechce.
      <br/>
      <br/>
      IHÁS:
      <br/>
      Ba znám vás už.
      <br/>
      <span class="emphasis">
       <em>
        (Do ucha Bartošovi.)
       </em>
      </span>
      <br/>
      Zbojníci, richtáru. Svolať skoro chlapov.
      <br/>
      <br/>
      BARTOŠ:
      <br/>
      Prosím pekne.
      <br/>
      Vrchnosti sa protiviť nemôžeme.
      <br/>
      <br/>
      JÁNOŠÍK:
      <br/>
      Nuž, káže vám teda protiviť sa?
      <br/>
      <br/>
      BARTOŠ:
      <br/>
      Veď čujete, veľkomožní páni,
      <br/>
      že vás nazval zbojníkmi, a káže
      <br/>
      sohnať obec, aby vás schytali.
      <br/>
      <br/>
      JÁNOŠÍK:
      <br/>
      To zaslúži príkladnú pokutu.
      <br/>
      Vyveďte tam Ihása, hajdúsi,
      <br/>
      a dajte mu dvanásť na dereši.
      <br/>
      <br/>
      BARTOŠ:
      <br/>
      Je práve tam na dvore hotový.
      <br/>
      I železá na ňom, ktorými sa
      <br/>
      pripínajú i nohy i ruky.
      <br/>
      <br/>
      MOTÚZ:
      <br/>
      Veru dobre, keď už raz i páni
      <br/>
      skúsia, ako to bolia palice.
      <br/>
      <br/>
      IHÁS:
      <br/>
      Uhorskému pánovi palice?
      <br/>
      <br/>
      JÁNOŠÍK:
      <br/>
      Tak odsúdil som a tak sa stane.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Ihás mihne na Palečka, tento chce von, Garko ho pristaví.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      GARKO:
      <br/>
      Ani krok bez dovolenia ztiato.
      <br/>
      <br/>
      JÁNOŠÍK:
      <br/>
      Tento by snáď chcel vzbúriť dedinu.
      <br/>
      Odčítate mu zato dvadsať rán.
      <br/>
      <br/>
      SIBYLA:
      <br/>
      Ja sa vkladám do sporu tohoto.
      <br/>
      Prosím, páni, ráčte sa udobriť.
      <br/>
      A ty podpíš listinu, Ihásu.
      <br/>
      Nebuď blázon. Neprotiv sa pánom.
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Ihás podpíše, Jánošík podá písmo Bartošovi.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      JÁNOŠÍK:
      <br/>
      To nedajte sebe vziať nikomu.
      <br/>
      Ak vezmú vám nasilu, tu sme my.
      <br/>
      <br/>
      SIBYLA:
      <br/>
      Teraz nech sa páči na večeru.
      <br/>
      <br/>
      JÁNOŠÍK:
      <br/>
      Napred slušné zadosťučinenie.
      <br/>
      Pán Ihás nás nazval zbojníkami
      <br/>
      a Paleček chcel vzbúriť dedinu.
      <br/>
      To nemôže zostať bez pokuty.
      <br/>
      Na dereš ich.
      <br/>
      <br/>
      IHÁS:
      <br/>
      Neopovážte sa.
      <br/>
      <br/>
      SIBYLA:
      <br/>
      Len to nie, hoc všetko nám vezmete.
      <br/>
      <br/>
      JÁNOŠÍK:
      <br/>
      To je výrok neodvolateľný.
      <br/>
      Pán dvanásť, úradník jeho dvadsať.
      <br/>
      <br/>
      IHÁS:
      <br/>
      Musím teda vám povedať zjavne,
      <br/>
      Bartošu a Motúzu, že títo
      <br/>
      sú tí, ktorých ste opovedali.
      <br/>
      Podo vašu staviam sa ochranu
      <br/>
      a činím vás, ako predstavených
      <br/>
      obce, za všetko zodpovednými.
      <br/>
      <br/>
      BARTOŠ:
      <br/>
      My vidíme tu zákonnú vrchnosť.
      <br/>
      Za to ste ju uznali i sami,
      <br/>
      pokiaľ vám neriekli, že priniesli
      <br/>
      priaznivé nám súdne rozhodnutie.
      <br/>
      Že teraz už páni počínajú
      <br/>
      bez ohľadov súdiť, to je dobre.
      <br/>
      Bo jednému tak ako druhému.
      <br/>
      <br/>
      IHÁS:
      <br/>
      Lož hovorí z vás. Či nevideli
      <br/>
      nikdy pravých ste stoličných pánov?
      <br/>
      <br/>
      MOTÚZ:
      <br/>
      I videli i nie. Bo my radšej
      <br/>
      zrieme chrbty pánov než ich tváre.
      <br/>
      <br/>
      SIBYLA:
      <br/>
      Tak vy takí ľudia?
      <br/>
      <br/>
      BARTOŠ:
      <br/>
      Boh nech živí
      <br/>
      spravodlivosť a dobré vrchnosti.
      <br/>
      Bo to veru riedke u nás veci.
      <br/>
      <br/>
      JÁNOŠÍK:
      <br/>
      Preč na dereš! A to vám povedám,
      <br/>
      zneste svoju pokutu v tichosti.
      <br/>
      Bo za každý výkrik pod úderom
      <br/>
      tri nové sa pričítajú rany.
      <br/>
      Pani však dá za ten čas domáca
      <br/>
      večeru na stôl Jánošíkovu.
      <br/>
      Chatrné však náradie stolové
      <br/>
      zamení sa strieborným a zlatým.
      <br/>
      <br/>
      IHÁS:
      <br/>
      Moje hnáty!
      <br/>
      <br/>
      SIBYLA:
      <br/>
      Moje drahotiny!
      <br/>
     </p>
    </div>
    <p>
    </p>
    <p>
     <span class="emphasis">
      <em>
       (Všetci preč, opona spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505628" name="ftn.id2505628">
        27
       </a>
       ]
      </sup>
      <span class="emphasis">
       <em>
        Milosti však páni bratia strovia.
       </em>
      </span>
      Zdvorilostné oslovenie zemanov („vaša milosť pán brat“, prípadne „pani sestra“).
     </p>
    </div>
    <div class="footnote">
     <p>
      <sup>
       [
       <a class="para" href="#id2505654" name="ftn.id2505654">
        28
       </a>
       ]
      </sup>
      <span class="emphasis">
       <em>
        Napred zhubné rákócovské búrky
       </em>
      </span>
      , totiž nedávno doznelé povstanie Fraňa Rákócziho II. Preto „zhubné“, lebo povstanie dlho trvalo a obidve strany pustošily slovenské kraje.
     </p>
    </div>
    <div class="footnote">
     <p>
      <sup>
       [
       <a class="para" href="#id2505866" name="ftn.id2505866">
        29
       </a>
       ]
      </sup>
      <span class="emphasis">
       <em>
        Sedliak musí podpisovať písma…
       </em>
      </span>
      Poddaní tie písma obyčajne len krížikom opatrili (znakom ruky), keďže zväčša nevedeli písať. Písma boly latinské, ktorým sedliaci ozaj nerozumeli.
     </p>
    </div>
    <div class="footnote">
     <p>
      <sup>
       [
       <a class="para" href="#id2505889" name="ftn.id2505889">
        30
       </a>
       ]
      </sup>
      <span class="emphasis">
       <em>
        Keď sa nám súd stoličný nepáči
       </em>
      </span>
      , lebo rozhodol v prospech poddanskej obce a proti jej zemskému pánovi. Stoličný súd sa skladal zo samých zemanov (predseda, notár = zapisovateľ, slúžny, prísažný a viacej prísediacich, za akých boli vymenúvaní význačnejší a zaslúžilejší ľudia v stolici).
     </p>
    </div>
   </div>
  </div>
 </body>
</html>
